
Példázat és emlékezés
A CSALÁDTÖRTÉNET ÚJRAÍRÁSA MÓRICZ ZSIGMOND ÉLETEM REGÉNYÉBEN
Az önéletrajzi én létezésének színtere. Retorika és reprezentáció
A könyv elsõ fejezetének címe Csécse, Boldog sziget szokványos azonosítást tartalmaz a szülõfalu, s a gyermekkorral elsüllyedõ boldogság szigete között. Az Életem regénye nyitányában azonban fel kell figyelnie az olvasónak arra, hogy tropologikus áthelyezõdések rendszere jeleníti meg a születési helyet. A település nevét a mozgalmasságot is magában foglaló természeti létezõvel, a vízzel körbevett szigettel azonosítja az
a megnevezetlen elbeszélõ, akinek a hangjához az elbeszélésnek ezen a pontján még
nem rendelhetõ arc. A személytelen nézõpontból elvégzett leírás minden elemében naturalizál1, s így magában foglalja az antropomorfizmus megfordítását, mely a toposzhoz társuló szimbolikus jelentéseket is mozgásba hozza. Egymásból kifejlõ hasonlatok,
képek, metaforikus alakzatok rendszere alkotja meg az elbeszéltek színterét a nyitó képben. A tropológiai mozgás a település téralakzatai és a természeti létezõk között létesít
kölcsönös cserét. A fõutca átváltozik folyóvá, amellyel párhuzamosan rohan a Tisza.
Az összepréselt házhelyeket összebújt lovakhoz hasonlítanak, kifejezve a benne élõk
egymásrautaltságát. A földet ostromló víz pusztító erejének semmi sem tud ellenállni.
A korai feltámadás groteszk látomása, a temetõt elárasztó folyó színén sodródó koporsók látványa azt sugalmazza, hogy a természet vak erõivel szemben a holtak éppoly
tehetetlenek, mint az élõk, akiknek a házhelye ravatalhoz hasonlít: „Elöl van a feje
alja, az út felõl, a lakóház, evvel egy fedél alatt a lóistálló és marha ól. De szemben van
a nyári konyha s az apróbb állatok hajléka, sertés, baromfi. Az udvart hátul kettévágja
a csûr, melyen szekérrel át lehet hajtani s hátul a konyha és gyümölcskert. Így van az
egész országban, az egész parasztvilág ilyen gondosan be van rendezve, hogy a legkisebb helyen elférjen: igen soká kell neki, ivadékról ivadékra ugyanazon a szûk fészken költeni: különös, hogy semmi sem mutat arra, hogy itt vidám embertermelésre
kell berendezkedni. Mintha evvel a mai nemzedékkel le volna zárva az élet, nincs tovább hely újak számára.” (Móricz 1953, 23)
A fenyegetettség és a pusztulás képzetei összegzõdnek ebben a nyitó képben, holott
itt az önéletrajzi elbeszélés jellegzetes szerkezeti megoldása valósul meg, vagyis az eredeti kezdetekig, a születésig történõ visszahátrálás. A birtokos személyraggal ellátott
élet regénye az elkerülhetetlen halál, pontosabban az idõ megfordíthatatlanságának
a kinyilvánításával indul. A szülõhely megidézése készíti elõ az Életem regénye nyitányában az elbeszélt önéletrajzi személy születését, miközben az elbeszélõ történelmi távlatot érvényesítve elõrevetíti az egymást váltó nemzedékek folytonosságának a megsza-



A tanulmány részlet a szerzõ Önéletírás a XX. századi magyar irodalomban címmel készülõ
monográfiájából

2003. szeptember

75

kadását: „Mintha evvel a mai nemzedékkel le volna zárva az élet, nincs tovább hely
újak számára.” (Móricz 1953, 23)
A regényes önéletrajz három részbõl áll, az alcímekben az élet színtereihez természeti metaforák kapcsolódnak, amelyek a példázatszerû emlékezés jelentésének az öszszegzésére hivatottak, de a közbejövõ életrajzi diskurzusok következtében a retorikus
szinten létrejövõ kapcsolatok aláássák a reprezentáció mimetikus trópusainak jelentését.
A családtörténet helyreállítása és újraalkotása.
Közbejövõ diskurzusok és önértelmezõ alakzatok
Az önéletrajzi elbeszélõ személyes visszaemlékezéseit nem pusztán kiegészítik,
s idõben elmélyítik levéltári, településtörténeti kutatásai, de a forrásszövegek elemzése
és a családtörténet elbeszélése egyenrangú, s egymást átható tevékenységnek számít az
Életem regényében. Mindkettõrõl elmondható, hogy az idõbeli távolság áthidalása a jelen és a múlt közötti párbeszédet igényli, mivel a saját hagyomány nem adottságként
mutatkozik meg, hanem elsajátításra vár az értelemkeresés jegyében. Az önéletrajzi elbeszélõ az értekezõ szerepkörében a rá hagyományozott történelmi emlékek felszabadítására vállalkozik. A forrásszövegek jelentése ugyanis korántsem magától értetõdõ,
a hagyomány elsajátítása értelmezést igényel. Saját családregényének történészeként az
önéletrajzi elbeszélõ a jelen és a múlt távlatainak szembesítésével próbálja hozzáférhetõvé tenni a „talált” történelmi hagyatékot: „Hogy kell azt érteni, hogy a 16. századi
adóösszeírásban Csécse másfél adózó telekbõl áll, a szomszéd Milota négybõl és a másik szomszéd, Kóród hat és félbõl? Mikor ma, az 1930-as statisztikai népszámlálásban
Csécse lakossága 371 lélek, Milotáé 1030 s Tiszakóródé 1195.” (Móricz 1953, 23) Az
önéletíró szemléletére jellemzõ, hogy történelmi magyarázatai eleven élettapasztalatokból, s a környezõ világ szemléletébõl indulnak ki. „Milyen titokzatos erõk mûködnek
a parasztéletben, hogy harminc nemzedéken át annyira egy arányban, stílusban és törvénnyel élnek?” (Móricz 1953, 23)  teszi fel a kérdést a visszaemlékezõ. Úgy látszik,
hogy az áthagyományozott szokásrendszernek tulajdonít meghatározó szerepet az
életforma továbbélésében.
Az önéletírás kitérõkkel elõre haladó szövegalakítására jellemzõ, ahogy a történelmi értekezés visszahajlik a családtörténeti elbeszéléshez, amennyiben a szaporodás
szigorú rendjével magyarázza a falusi élet változatlanságát. Fel kell ismerni e szöveghelyen a megjelölt ok lehetséges metafiktív szerepkörét. E nézetbõl ugyanis a születésszabályozás magára a kibontakozó elbeszélésre is vonatkoztatható, melyben az önéletrajzi én megszületésének az elhalasztása tapasztalható meg több szinten: elõször is szó
szerinti értelemben, az elbeszélt történet szereplõjére vonatkoztatva, másodszor a személyes önértelmezésre vállalkozó önéletrajzi én nyelvi megjelenítését illetõen, hisz az
eddigiekben személytelen látószög birtokosaként, s értekezõként lépett csak fel, harmadrészt az elmaradt én-formájú regénykezdet értelmében, amelynek feltétele elbeszélõ és elbeszélt én azonossága. A tulajdonnév a nyelv rámutató, megnevezõ, identifikáló szerepét valósítja meg, amennyiben a jelölõhöz egyetlen jeltárgy rendelhetõ,
mely egyértelmûen azonosítható. A falusi létet keretezõ idõ és tér, s a benne élõk változatlanságának történeti értelmezéseivel bizonytalanná válik a tulajdonnév nyelvi
modelljének mûködése az Életem regényében: „itt nem születnek messze szárnyaló álmok; innen nem távozott el, ezekbõl a párhuzamos szûk telkekbõl egy família sem

76

tiszatáj

szerencsét próbálni. Ugyanazok a nevek járnak iskolába, s vannak beírva a telekkönyvbe
ma, akik harminc éve és hatvan éve, minden nemzedék ezeket a neveket újítja.” (Móricz 1953, 24) A nyelv utaló, azonosító szerepének korlátozottsága általában véve is
maga után vonja a referencialitás gyengülését a mûben, amely már a címével is az önéletírás és a regény kétféle fikcionalitásának az együttmûködését jelzi elõre.
A jelölõnek a jelrendszeren kívüli valóságra történõ vonatkoztathatósága, különösen annak társadalomtörténeti, szociológiai nézõpontból végrehajtott értelmezése korántsem magától értetõdõ az Életem regénye nyitányában. Sem a tropológiai helyettesítések rendszerét mûködésbe hozó leírás, sem pedig a véletlenszerûen felszínre került,
ám elhomályosult értelmû történelmi források felõl nézve. Ebben a szövegtérben
az önéletrajzi elbeszélõ közvetlen megnyilatkozása, színrelépése éppenséggel tovább
gyengíti a leképezés-elvû olvasói elvárásokat. Az önéletíró emlékezet és képzelet elválaszthatatlanságát sugalmazza, amibõl nemcsak a felidézõ és a felidézett gyermeki
tudat megszüntethetetlen különbségére lehet következtetni, de az önéletrajzi hitelesség
fogalmának az átértékelésére is: „Ez a két ház már kisdiák koromban feltûnt nekem,
különös fekvésével, s a debreceni kollégiumban megindított diákfantáziával és szépen
fejlõdõ egocentrikus világrend-építéssel kivételes szerepet szántam nekik.” (Móricz
1953, 24) A szövegvilág történetszerû narratív elemeinek a valódisága elvileg sem az
elbeszélés elõtt megtörtént események felõl igazolható. Beszédes tény, hogy Janka, az
önéletíró felesége, aki polgári háttérrel rendelkezik, s teljesen ismeretlen számára a paraszti életmód, elõször életében férje családjánál jár parasztházban, s „nagyon meglepte
és valósággal megdöbbentette, hogy ezek valósággal rokonaim. Én nagyon szerettem
a múltról beszélni, de azt úgy hallgatta, mint valami mesét, s többet tulajdonított a fantáziámnak, mint az emlékeimnek.” (Móricz 1953, 256) Az önéletírás és a regény kétféle valószerûsége érvényesül az Életem regényében. Jellemzõ az önéletrajzi elbeszélõ
szemléletének kettõsségére a látható és a nem látható, a kimondott és a ki nem mondott, a megmagyarázható és a titokzatos együttléte. A település térbeli alakzataiban
számára láthatóvá válik, külsõvé lesz „valami titokzatos, soha ki nem mondott, fel
nem fedezett õsi rend” (Móricz 1953, 24).
Az önéletíró adatokat gyûjt hiányos családtörténetének a helyreállításához. Mások
elbeszélésének hallgatójaként és lejegyzõjeként a szájhagyomány útján továbbadott
emlék-töredékek összeillesztésére tesz kísérletet. Két ellentétes természeti alkat rejtélyes találkozásából született személyiségének az eredetét kutatja az oknyomozó regényekbõl ismert elszántsággal. A régész aprólékos munkájával próbálja kiegészíteni hároméves korában árvaságra jutott apja családtörténetének a hiányzó elemeit. Minden
fennmaradt apró részletet egyforma figyelemben részesít, mert nem tudhatja, hogy az
emlékezet helyreállításában melyik darabnak lehet jelentõsége. A családi genealógiát
amennyire csak lehetséges nevekkel, helyszínekkel, személyi adatokkal mutatja be. Az
eredet nyomainak összegyûjtése, s lehetõ legrészletesebb közzététele a várhatóval
szemben ellentétes hatást vált ki az olvasóban. Az õsökre vonatkozó adatok katalógusszerû lejegyzése idõvel szinte áttekinthetetlenné válik, mivel az önéletíró mások beszédét pusztán közvetíti, nem rendelkezvén az értesülések halmazán belül a különbözõ
adatok közötti összefüggésekkel. Az önéletíró bizonytalanságára vethetnek fényt az
adatközlõk függõ beszédben visszaadott szavait bevezetõ megjegyzései, amelyek kivétel nélkül viszonylagossá teszik az idézõjelekkel ellátott közleményt: „Édesapám testvérnénje, Borca néném  a Boldog Ember anyja  tudomása szerint apámnak a nagyapja, Móricz Ferenc jött Kömörõbõl házasodni Csécsére. Elvette Pap Máriát, Pap

2003. szeptember

77

Están lányát, s a házuk az volt, ahol apám született s nõtt, a mai iskola telkén. Ez a Móricz Ferenc, vagy inkább Mórutz, vagy Móruzs Lukács Ferenc a jánki gróf dézsmása
volt  Ennek a Ferenc dédapámnak a fia, Mihály, a nagyapám, még a jobbágyidõkben,
1843-ban házasodott. Március elsején. Ez meg Kóródra ment feleségért s elvette Farkas
Zsuzsannát, akinek Lengyel Pál volt a nemzõapja, ahogy Borca néném kidadogta:
a nagyanyámnak szeretõje volt Lengyel Pál hajósmester.” (Móricz 1953, 25) A „tudomása szerint” fordulattal bevezetett visszaemlékezésben elbeszéltek megtörténtének
igazolására nem létezik referenciális, csakis verbális mód, s ezt a döntést elsõként a szereplõ megnyilatkozását mérlegelõ elbeszélõ hozza meg. A fenti idézetben regény és
önéletrajz határainak az átjárhatóságára hívhatja fel a figyelmet a mesélõ személyét
azonosító kiegészítõ megjegyzés: „Édesapám testvérnénje, Borca néném  a Boldog
Ember anyja  tudomása szerint.” (Az én kiemelésem, Móricz 1953, 25) Fel kell figyelni arra, hogy az értelmezõ közbeékelés következtében a rokonsági fokozat kétértékûvé válik, holott a származástörténet rekonstrukciójában ez korántsem lehet tetszõleges. A hosszadalmas névsorolvasás végsõ soron az önéletíró azonosságtudatának
a megerõsítését szolgálja, aki büszke apjára, mert árvaként képes volt függetlenné
válni, s felemelkedni: „Így a jöttment dézsmás fia, meg a jártas-köttes hajósmester
lánya valami frissebb és pezsgõbb vért hoztak, mintha a falu megülepedett, megáporodott vére keveredett volna.” (Móricz 1953, 25) Az efféle élettani magyarázat már a tizenkilencedik század végén is közhelyszámba ment. Az Életem regényében viszont
mintha megkettõzõdne a hang, s ez a nyelvhasználat a népi tudatvilág hiedelmeit megszólaltató elbeszélt önéletrajzi énhez tartozna, akitõl különbözik a visszatekintõ elbeszélés szervezõdéséért felelõs önéletrajzi én. Elmondható, hogy valójában sok nyelv
szólal meg az emlékezésben, s a jelentõfolyamat elemzésében ezt a körülményt különös gonddal érdemes figyelembe venni.
A többnyelvûséget a leírásokban megfigyelt tropológiai mûködés készíti elõ, de
döntõ részben nyelvi változatok újraalkotásával éri el az önéletíró, aki megszólaltatja
a népi történetmondó hangját, sõt, „odahallgat” a szóbeszédre is. Hasonlóképpen kiaknázza a gondos levéltári kutató, az alkattan szakértõje, a néprajzos, a településtörténész nyelvében rejlõ mimetikus lehetõségeket, amelyek a nem fiktívként feltüntetett
önéletrajzi adatok referenciális hatásának felkeltését szolgálják. Az önéletrajzi elbeszélõhöz viszont saját, megkülönböztethetõ hang nem rendelhetõ  legalábbis a szülõk
származását, tehát az elbeszélõ világrajövetelét megelõzõ idõszak részletezõ leírásában
, s így az eredet felé utat nyitó nyelvek együtthangzása gyengíti a jelölõnek a jelrendszeren túli valóságra való vonatkoztathatóságát, s ily módon az Életem regénye leképezés-elvû olvasásának a lehetõségét.
Az Életem regénye már a nyitányban hangsúlyozza az elbeszélésben létesülõ világ
nyelvi-retorikai feltételezettségét, hisz mindjárt az eredethez visszanyúló regénykezdésben beszédváltozatokat vonultat föl. Az is megfigyelhetõ, hogy az önéletíró a beszédtárgyhoz nyelvi szerepet választ. Számára a különbözõ hangnemek, sõt, nyelvi világok az önmegmutatkozás közegeként szolgálnak. Példaként említhetem, hogy az
anyai ág bemutatását megszólaltató kezdetleges nyelv megfelel az elhalványult családi
emlékezetnek, ugyanakkor kifejezi az odatartozás vágyát, hisz az önéletíró ragaszkodik e szegényes örökséghez, ezzel magyarázható nyelvhasználatának hasonulása: „Özvegy Pallagi Józsefné, a nagyanyám. A csécsei pap lánya. Annak a Nagyváradi Nyilas
Józsefnek a lánya, aki éppen akkor halt meg, mikor a lánya özvegyen maradt. Egy év
két férfit vitt el: a beregújfalusi papot, a nagyapámat s rákövetkezõ tavasz a nagyanyám

78

tiszatáj

apját, a csécsi papot. Így lett özvegy papné, fiatalon, harminckét éves korában a nagyanyám; öt árva gyerek maradt rá és hatvan hold Beregújfaluban. Haza vágyott a szülõfalujába, ahol egyetlen testvére, Nyilas István, a papfiból lett gazda élt, gazdagon nõsülve, s a bátyja szerezte meg neki ezt a különös telket és házat, mely oly árva magánosságban, vagy úri zárkózottságban állott, mint szemben, a falu túlsó végén a Móriczporta.” (Móricz 1953, 26)
Nehezen egyeztethetõ össze a ténylegesen megtörtént események elbeszélésének
önéletrajzi elvárásával a fikcióalkotás szabadságának képzeteit felszabadító hang megszólaltatása, amely a történetmondás alakítottságára irányítja a figyelmet: „A csécsi
papháznak is megvolt a maga regénye, s ez a regény indította el a további életregényeket.” (Móricz 1953, 32) A szépirodalom szabályait követõ élet lehetõségének nyitva
tartásával az önéletíró azt sugalmazza, hogy a mesélés bizonyos értelemben saját törvényeinek engedelmeskedik, s nem a valóságos életesemények tényleges alakulását követi: „Így szólt a családi kisebb legenda, melynek késõbb bõvített kiadása is kiderült.”
(Móricz 1953, 33)
Az ismétlések is az önéletírás szövegszerû alakítottságára hívják fel a figyelmet. Az
árvaság több változatban íródik a regényes önéletrajzban. Árva az önéletíró anyja és
apja, de árva lányt vesz feleségül a nemesi levelet birtokló anyai nagyapa, az öreg csécsi
pap, aki: „beleszeretett Isaák Gáspárnak nevelt leányába, a híres regényû Isaák Ferenc
árvájába.” (Móricz 1953, 32) Anyai dédanyja fõispánkisasszonyként ment hozzá a báróivadék huszártiszthez Isaák Ferenchez, akinek az árvája lett anyai nagyapja felesége.
Az az emlék is él, hogy német ajkú anyai dédanyja özvegyen maradt öt lánnyal, s második házasságából születik anyai nagyapja. Ismétlõdõ elem, hogy a pap ivadékok paraszti származásúakkal házasodnak, tehát nem kivétel Móricz Bálint beházasodása az
özvegy papné családjába. Az anyai nagybácsit, „Istvánt, a család kedves Pistabácsiját
az apja házasította meg, a leggazdagabb parasztlányt vétette el vele, s ezzel megvetette a Nyilasok késõbbi vagyonának alapjait.” (Móricz 1953, 34)
A legenda szemléleti elemeinek beszüremkedése az elbeszélésbe nem szünteti meg
a genealogikus sémát, de elbeszélés változatok sokaságát hívja létre, s ezáltal a történetek
fiktív vonatkoztathatóságát hangsúlyozza, amennyiben azok az emléket hordozó közbejövõ diskurzusok termékeinek mutatkoznak: „A legendában benne van, hogy Nyilas József feleségét egy szál ruhában vitte el: csak azt ne tette volna. De viszont az az
emlék is élt, hogy megkapta a cserfalvai részbirtokot, húsz holdat,  csak ennyit, mert
nagyanyám keserû szavai szerint Kossuth elvette a birtokot s odaadta a parasztoknak
s így utánuk csak a kúria maradt húsz hold földdel összesen s mikor nagyanyám éppen
csetfalvai papné lett, ezt a földet sem õ örökölte, hanem az öccse, István  De még
most csak ott tartunk, hogy Nyilas József lakodalmán” (Móricz 1953, 33) Végsõ soron irodalomról szóló irodalom képzetét kelti, s az emlékezés nyelvi feltételezettségét
hangsúlyozza a többszöri közbeékelés és távlatváltás, a különféle megnyilatkozások eltérõ betûtípussal történõ idézése, a találkozó nyelveket ellenõrzõ beszélõ megjegyzése
a fenti szövegrészletben. Az önéletrajzi elbeszélõ önértelmezéseiben hangsúlyozza,
hogy jómaga átveszi, továbbadja az áthagyományozott emlékeket. Ebbõl viszont az
következik, hogy nem vállal személyes felelõsséget az elmondottak hitelességéért, s ez
voltaképpen egyet jelent az önéletrajzi szerzõdés felfüggesztésével. Anyai dédapját
a késõbbi debreceni püspök eltávolíttatja a községbõl, s a császár elé idézteti Bécsbe:
„A családi legenda erre vonatkozó capituluma szerint azért, mert valami úrbéres pörben
az uraságokkal szemben a nép pártjára állott.” (Móricz 1953, 33) Az önéletíró nyom-

2003. szeptember

79

ban többszörösen elbizonytalanítja ezt a feltételezést: az anyai dédapja ugyanis alig
értett valamit német nyelven „és az audientiumra semmiféle okirati bizonyság nincs”
(Móricz 1953, 33).
Identitás és kulturális idegenség. Az emlékezés példázatszerûsége
A leszármazási rend jelképes értelme már a nyitányban felsejlik. Két ház ténylegesen és jelképesen is kiemelkedik a falu világából: „Anyám háza a keleti: ez a fészek, az
eredet, az ex oriente lux. Apámé a nyugati, a jövõ, a kultúra iránya  s mennyire
meghatott, hogy mikor késõbb visszakerültem a faluba, ahonnan hatéves még nem
voltam, mikor elvittek, mint nagyobbacska diák meglelkesülten vettem tudomásul,
hogy az apám elhagyott házából lett a község iskolája.” (Móricz 1953, 24) Az önéletrajzi elbeszélõ az oknyomozó regényekhez hasonló várakozást keltve keres magyarázatot eltérõ származású, ellentétes alkatú és gondolkodású szülei házasságára, s így saját
születésére is, mely számára megfejtendõ talány. A szülõi hagyaték tárgyiasult emlékeiben kifejezõdõ szimbolikus tartalmak megfejtésétõl reméli szüleitõl örökölt természetének a megértését. Ezzel magyarázható, hogy az önéletíró a családregényekben megszokottnál jóval nagyobb mértékben vállalkozik apja és anyja leszármazási rendjének
a tanulmányozására.
A szülõk eltérõ származásának kifejezésére használt térbeli metonímiák és mozgásképzetek összeillesztése önmagában tökéletesen zárt, mivel a szerkezet minden eleme
illik egymáshoz: „A Móriczok a mélységbõl emelkedtek fel odáig, hogy a napnyugati
portán a falu irányadó szintjéig feljuthattak. A Pallaghyak a magasból ereszkedtek
egyre jobban le, míg végre odáig süllyedtek, hogy nívójuk már beleolvadni látszott
a keleti telken, a falu szürkeségébe.” (Móricz 1953, 25) A felemelkedõ apai család keleten
helyezkedik el, a felkelõ Nap égtáján, az alászálló anyai õsök napnyugaton találnak helyet maguknak.
Az önéletrajzi elbeszélõ rendszeresen az elektromosságtanból kölcsönzött fogalmak segítségével ad magyarázatot ellentétes természetû szülei titokzatos, ugyanakkor
a fizika törvényeinek mintegy engedelmeskedõ, sorsszerû házasságára: „S akkor jött
a két pólus közötti érintkezés, mely az apám energiáját arra használta, hogy felrobbantsa
a Pallagi-csoportot s a szélrózsa minden irányába dobja szét õket, hogy aztán az a fertõzés, amit viszont õ kapott a Pallagi-pólustól, az õ falubeli életét is megszüntesse
s explodált a Móricz-sors is, hogy kirepüljön a család a világba.” (Móricz 1953, 25)
Az apa nem hajlandó, s voltaképpen nem is képes tovább adni a családjáról õrzött
emlékeket, hisz hároméves korában maradt árván, s õsei emlékét nem tisztelte durva
beszédû mostohaapja. E gyermekkori megaláztatása is oka lehet annak, hogy meg
akarja szakítani a családtörténeti elbeszélést. Másfelõl az apa némasága az alacsony
származás elhallgatásának szándékát is jelentheti. Az önéletíró voltaképpen saját születésének titkát akarja megfejteni, ezért fontos számára, hogy megismerje az apai ág leszármazási rendjét. Arra kényszerül, hogy minden elejtett szót összegyûjtve újraírja
a rokonság emlékezetében megõrzött kistörténeteket. A családi emlékezet fölnyitásától
reméli a hagyomány megszakadt folytonosságának helyreállítását.
Az ismétlések a történetmondás példázatosságát is felerõsíthetik az Életem regényében. Az értekezõ szerepkörében az önéletíró a takarékosságban, a napi szükségletek
kényszerû elõteremtésében jelöli meg a paraszterkölcs és a „fixfizetéses papi morál”
közötti alapvetõ különbséget. Az önéletíró szemléletére jellemzõ, hogy az erkölcsöt

80

tiszatáj

azonosítja az életmóddal, s bizonyos értelemben szembeállítja a szellemi tevékenységgel. Rituális felavatási jelenetben képzeli el a paraszti morál felülkerekedését az értelmiségi hivatástudaton. Anyai nagybácsija özvegyen maradt nõvére gyerekeibõl béreseket nevel, mivel megfogadja apja intelmét, aki miután hazahozatja másodikos sárospataki fiát új hivatást jelöl ki számára: „Ne tanulj. Légy buta, mint a hat ökröd.” (Móricz 1953, 34) Az önéletíró felmagasztalja dédapja döntését, s nagyanyja testvére oldalára áll, aki tudatosan szakítja meg a családban a papi hagyomány folytonosságát.
A visszatekintõ lelkesült szavai nem hagynak kétséget erõs érzelmi kötõdését illetõen,
mert kétségkívül eszményíti paraszti életformát választó õseit: „Hát ezt a középosztály
gyermekei nem értik meg. Nagyanyám a papi ház erkölcsi szemléletét hurcolta magával. Õ Pista öccsét ugyanannak akarta tekinteni, aki õ maga volt. Idealizmust várt tõle.
Humanitást és segítõ kezet. Pedig mikor az apja, a pap, romantikus lendülettel égre
tartotta a fiát s azt mondta: légy paraszt  akkor el volt döntve, hogy csak úgy lehet
paraszttá, ha átveszi a paraszterkölcsöket. A paraszterkölcs pedig mást diktál, mint
a fixfizetéses papi morál.” (Móricz 1953 34) Az emlékezõ kérlelhetetlenül továbbadja
a papi hivatást gyakorló elõdei erkölcsi vétségérõl szóló híreszteléseket, s még anyja emlékét sem tartja teljesen tisztán, amikor közreadja apja homályban maradó bûnérõl tett
vallomását: „Csetfalván azt mondták még nekem az öregek, hogy Pallagi pap? Emlékszünk rá, megfizette Ujhelyi, egy bornyas tehénnel, hogy a falu ellen szavazott. Meg
voltam döbbenve s megkérdeztem édesanyámat. Õ elvörösödve és szemérmes igazságérzetében megbántva sikoltott fel:  Ujhelyi volt a földbirtokos, annak a gyerekeit tanította édesapánk, és a végén nagyon meg volt sértve, hogy csak egy rúgott bornyút
kapott a sok munkájáért.” (Móricz 1953, 35)
Az önéletíró itt az eset hitelességét az emlékezõk eltérõ értelmezõi távlatainak
szolgáltatja ki, s eldöntetlenül hagyja, melyik tekinthetõ számára érvényesnek. Az idegen tapasztalat elsajátítására tesz kísérletet, amikor az anyai õsök értelmiségi ágával
szembeni idegenkedését úgy próbálja megérteni, hogy feltételesen fogadja el az õket
terhelõ elbeszéléseket, más változatokat is számításba vesz, amikor mérlegeli az erkölcsi tanulságokat: „Tegyük fel, hogy édesanyám mindent pontosan és jól tudott s az õ
apja valóban károsodott, ahelyett, hogy nyert volna az úrfiak tanításával. Mindegy
a paraszt-fantázia bizony torzít és nagyít abban az irányban, ahogy neki érdeke. De ha
még úgy veszi is, ahogy történt, az õ szemében az nem ellenszolgáltatás, hogy a paphoz lejárnak az úrfiak tanulni s ezért õ egy borjút kap. A paraszt jól tudja: milyen
munkába kerül egy bornyúnak a nevelése s ez a pap ilyen kényelmesen kapott bornyút?” (Móricz 1953, 35) Itt a másik véleményének meghallása az elbeszélõ elfojtott
erkölcsi ítéletének a kimondását teszi lehetõvé. Az anyai nagyapa erkölcsi vétsége
megbocsátást nyer, de bûnként való értelmezése is beíródik az önéletrajzi elbeszélésbe.
Ezt a leleplezés vágyának elrejtésével teszi lehetõvé az önéletíró, amikor mérlegeli az
özvegy papné lányával szembenálló másik „pólushoz” tartozók szempontjait: „A pap
nem abból vásárolt, amit az állatai gyarapítottak ... Helyzeti erõ állott rendelkezésére,
ami a parasztnak soha. Már az maga, hogy a pap tudott kölcsönt kapni s hitelt, lehetõvé tette neki a gyarapodást. Ellenben Nyilas Istvánnak, mivel valóságos paraszt volt,
semmi más nem állott rendelkezésére, csak a maga két keze munkája.” (Móricz 1953, 35)
Az önéletíró homodiegetikus, egyes szám elsõ személyû szereplõi elbeszélését
rendre heterodiegetikus elbeszélésmód váltja fel, tehát harmadik személyû, külsõ nézõpontú, a történeten kívül álló narrátori megnyilatkozás. Az efféle beszédmód és nézõpontváltás felfogható a papi hivatást gyakorló õsök ivadékaival szembeni idegenke-

2003. szeptember

81

dés jelzéseként: „az özvegy papné földjeit is õ mûvelte s ellenszolgáltatásképpen használhatta fel a fiúk munkaerejét.” (Móricz 1953, 35) Eldöntetlenül hagyja az önéletíró
a kérdést, hogy nagyanyja és testvére közül kinek kellene megbocsátani a másiknak.
Vajon az özvegy papné tartozik-e hálával gazdálkodóvá lett öccsének, aki anyagi örökséghez akarta hozzásegíteni az árván maradt gyerekeket, vagy éppenséggel az anyai
nagyanya érdemel megértést, amiért kétségbeesetten küzdött azért, hogy gyerekeinek
szellemi örökséget adjon, s öccsére kevés felelõsséget hárítva nagylelkûen magára vette
az önvád terhét.
Az anyai család légkörében leplezetlen idegenséggel idõzik a visszaemlékezõ, a másik pólus megjelenítése viszont a teljes azonosulás lehetõségét kínálja fel számára:
„Ebbe a megsavanyodott, megáporodott és mozdulatlan levegõbe lépett be az édesapám. Belépése olyan volt, mintha a fagyosszentek északsarki levegõjébe egy déli, hõséghozó áramlat rohan be és hamarosan átalakítja az egész atmoszférát. Apámnál más
volt minden. Mások voltak a jellemek, az életfelfogás, a kötelezõ múlt, a cselekedetek
stílusa.” (Móricz 1953, 37) A magasztalástól a lelkesült dicsõítésig terjedõ fokozatokon
belül maradva beszél apjáról, de az emlékezés ellenpontozó szerkezetében éppen
a rendszerbe nehezen illeszkedõ elemek válnak jelentõssé. Az önéletírót mintha megérintené a sejtelem, hogy e két merõben különbözõ világ összemérhetetlen. Szemléltetésként választott példájában azonban nem nyelvi világok, gondolkodásmód és szokásrendszer különbözõsége szolgál az összehasonlítás alapjául. Az önéletíró az összevetéshez az anyagi javakban talál mértéket, s ennek eltérõ nagyságrendjével rögzíti a két pólus áthidalhatatlan távolságát. Apja nõvére, Borca néni büszkén meséli, hogy édesanyjától tizenöt forintot kapott hozományként, amin egy malacot vett. Az önéletíró az
olvasót közvetlenül megszólítva a két világ átjárhatatlansága mellett érvel, s nem kétséges, hogy megértésével az apai ágat tünteti ki: „Most tessék arra gondolni, hogy Pallagi József, a beregújfalusi pap, hatvan hold földet tudott venni, nagy házzal. Mikor lesz
abból a tizenöt bankó  forintos malacból hatvan hold föld? Ezeknek a Móruczoknak
még a fantáziája sem emelkedett soha olyan magasra, hogy a beregújfalusi földnek
a teljes tizedrészét megszerezzék  Micsoda vagyon lett volna az nekik  Hatvan hold!
 Egy malac kielégítette minden vágyukat ” (Móricz 1953, 36) Az olvasónak ugyanakkor fel kell figyelnie arra, hogy a visszaemlékezõ szinte átadja a szót apai nagynénjének, s ezzel nemcsak a szöveg alakulását rendeli alá a naiv mesélõ kitérõkkel elõrehaladó retorikájának, de megnehezíti a történettel szemben kialakított elbeszélõi távolságának az érzékelését is. Az önéletíró azonban számos esetben félreérthetetlen jelét
adja, hogy azonosul az apai család elsõszámú történetmondójának az erkölcsi felfogásával, amely viszont a felvázolt ellenpólusról nézve aggályosnak mutatkozik: „Borca
néném, aki a saját édesanyjáról nagy lelki nyugalommal meséli el, hogy más volt az
igazi apja, Farkas György, kóródi volt s hozott egy rakás jusst az én anyám. Vót nékik hat vékás földjük, de amint kiváltották, tizenöt bankó forint jutott édesanyámnak.” (Móricz 1953, 36) A sajátként elfogadott másik beszédének szó szerinti visszaadásába beíródik az önéletíró azonosulásának jele, amikor úgy adja át ismételten
a szót, hogy az biztatásként is felfogható: „Mondja tovább Borca néném:” (Móricz 1953,
36) Az önéletíró az elbeszélés számos pontján átváltozik naiv mesehallgatóvá, s felfokozott várakozásában mintha siettetné a családi legendák megõrzõjét, hogy mielõbb
térjen rá apja történetére. Közvetlen vallomásra akkor ragadtatja magát elõször, amikor a történet apjához ér, s õ válik a visszaemlékezés fõszereplõjévé: „Ennek az embernek s ennek az asszonynak a fia volt az én apám. Most már honnan hozta õ a nagy-

82

tiszatáj

szerû, frissítõ, életadó tavaszi levegõt, a didergõ csíradermesztõ hideg pusztulásba? 
Ez bizony a legnagyobb csoda s ez az, amit soha nem tudtam eléggé fölbecsülni.” (Móricz 1953, 37) Jellemzõ, hogy közeli ismételt említésekor Móricz Bálint nevét szinte
kivétel nélkül „az apám” egyes szám elsõ személyû birtokos személyragos értelmezõ
kíséri: „Bálint pedig, az édesapám, csak nevetett rajtuk” (Móricz 1953, 37) „Elõtte két
nappal azt mondja Bálint, az apám.” (Móricz, 1953, 38)
Apja bukása a családi biztonság földrengésszerû összeomlását, az életrend gyökeres
átalakulását eredményezi. Az apját mintaképnek tekintõ fiúnak el kell viselnie a nevek
azonosságából szükségszerûen rá háruló szégyen terhe mellett, hogy idegen környezetbe kerül. A gyermeki tudat számára a védettséget nyújtó otthon után az ismeretlen,
kényszerûen választott lakóhely a maga fenyegetõ térbeli idegenségében õrzõdik meg
az emlékezetben. Legmegalázóbb emléke, egy csúfondáros szó, a Cic móric, bukott
apja ragadvány neve, amely egész életére megrendíti önbecsülését, összetöri önérzetét,
s gyógyíthatalan lelki sérülést okoz. A gyermeki tudat számára felfoghatatlan, hogy ártatlanul megbélyegzi a falu õt és családját. Az elbeszélõ saját kirekesztésén át érti meg
a visszaemlékezése írásakor, 1939. április 18-án tárgyalt zsidótörvény javaslatot: „Cic
móric s el kellett magunkat szánni a halálra, a kiközösíttetésre, a számkivetésre: ezért
kellett elbujdosni a faluból, ki kellett vándorolni, hogy ne halljuk többet a kórust,
öregek és fiatalok, gyermekek és aggastyánok röhögve, vijjogva, ugatva kurjantottak
fel, ha egyet megláttak közülünk: Cic móric” (Móricz 1953, 309)
Az elbeszélt önéletrajzi én és az önéletrajzi elbeszélõ viszonya.
Az emlékezés példázatszerûsége
Az emlékezésekben megszokott elbeszélõ helyzetet általában a fölidézõ és a fölidézett tudat közötti váltások határozzák meg, de az Életem regényében az önéletrajzi elbeszélõ születése elõtti idõszak megjelenítésében ez a kettõsség értelemszerûen nem
képzõdhet meg. A személyes emlékezet csakis az egyén életével kezdõdhet, s nem terjedhet ki azt megelõzõ eseményekre, mint ahogy a meghalás pillanata lehet elvben az
életrajz utolsó eseménye.3 Az Életem regénye elbeszélõje nem saját életeseményei közül
válogat visszaemlékezésének az elsõ részében, hanem különbözõ nyelvi világok részeként létezõ emlékek, családi legendák közül, s így szerkezetileg a megelõzõ diskurzusokhoz fûzõdõ viszonya helyettesíti a hiányzó elbeszélt önéletrajzi ént. Ezek a nyelvi
játékok a felnõtt emlékezõnek legalább olyan fontosak a családi emlékezet elsajátítása
érdekében, mint a gyermeki tudatnak, amely ezeken a közvetítõ nyelveken át ismeri
meg a környezõ világot. Valójában errõl is szólnak a születés elõtti idõszak elbeszélései, hisz nyilvánvaló, hogy a fogékony gyermekkor hosszú tanulási folyamatában halmozódtak fel a családi emlékezetben megõrzött történetek, s ez utóbbiak lévén inkább
nyelvi, mint empirikus tapasztalatok beszédformaként, nyelvi eseményként õrzõdtek
meg. Ezzel magyarázható, hogy az „adatközlõ” nyelvek voltaképpen a beszédcselekvések mentén, a nyelv teremtõ mûködésének figyelemmel tartásával teszik hozzáférhetõvé a létesülõ emlékezést. Elbeszélõ és elbeszélt tudat, emlékezés, közbejövõ nyelv és
identitás összefüggéseinek belátásához a regénynyelv eredendõ többrétûségét állító
Bahtyin beszédelméleti fejtegetései hívhatók segítségül: „Eredetileg másokon keresztül
ébredek önmagam tudatára: tõlük kapom a szavakat, a beszédformákat, a hangszínt,
s ezekbõl alakítom ki önmagamról kezdeti elképzeléseimet.”4

2003. szeptember

83

Az önéletíró úgy veszi át apja testvérének beszédét, hogy abban kifejezõdik az elbeszélt gyermeki tudat, amennyiben azon rajta hagyta nyomát a nyelvként elsajátított
családi legendárium. A diszkurzív emlékezet mûködése szempontjából már nincs akkora jelentõsége annak, hogy az önéletíró tulajdon születése elõtti vagy utáni eseményeket idéz-e föl. A nyelvi örökséggel azonosított családi emlékezet fontosságát hangsúlyozza az önéletíró, s ezáltal némi túlzással az én színrevitelének azt az értelmezési
lehetõségét is felkínálja, mely szerint az önéletrajzi személyiséget õt megelõzõ diskurzusok jelenítik meg. Ez azt jelenti a maga összetettségében, hogy az önéletrajzi ént mások
rendezik meg önmaga számára.
A nyelvre való ráhallgatás igénye az Életem regényében kifejezi az emlékezõ vágyát,
amely arra irányul, hogy szembesüljön önmagával. Ebben a szövegtérben viszont
a nyelv elsõsorban nem történeteket, eseményeket, ténylegesen elhangzott kijelentéseket
közvetít, hanem diskurzusba foglalt értelmezési módozatokat, amelyek lehetõvé teszik
az emlékezethez való hozzáférést.
Milyen nyelvfelfogás értelmében mondható az, hogy az Életem regényében a családi
legendáriumot közvetítõ nyelvektõl nem választható el az önéletrajzi szubjektum megalkothatósága? Az elbeszélõ nem távolítja el saját beszédétõl modális vagy egyéb nyelvi
eszközökkel az apai nagynéni történetmondását. Formálisan „szó szerint” idézi az ismétlõdõ történeteket, s ezek jelentik kísérõ magyarázatainak a kiindulópontját, de az
általa megszólaltatott hang és a saját nyelvhasználat különbözõsége, valamint az értelmezõi horizont kitágulása jelzi, hogy a megelõzõ diskurzusokban a kifejezõdõ igazság
fontos számára, s nem a tényszerû hitelesség. Ezzel a szemlélettel magyarázható, hogy
a személyes érvényességhez szükséges hatás kiváltása érdekében a mese, s az epikus
énekmondás sztereotípiáival jeleníti meg az árva fiú felemelkedésének sorsdöntõ eseményeit. A mese s az eposz mûfaji értelmezõje segítségével állítja színpadra apja elsõ
hõstettét: „Áldozócsütörtökre volt kitûzve az esküvõ, 1878-ban. Elõtte két nappal azt
mondja Bálint, az apám:
 No, mamó, hát maguk meg pakoljanak.
 Hova?
 Be van fogva az ökör, viszem magukat a házba.
 Hõ, csak a fejére kulcsolja nagyanyám a két kis vaskos barna kezét s nekiereszti
a harsonájának jajgató, égszakasztó sikítását. Végig a falun.
A Papó is rákanyarított a káromkodásra amúgy katonásan.
 Agyonütlek  kiabálta ha az én rétyenrittyomhoz hozzá mersz fogni.
Fejszét emelt a mostoha fiára s ordított, ahogy csak a falun tudják elordítani magukat a gyilkolásban az emberek.
De az apám fogta a faragó bárdot s nekiállott:
 Ide vágjon kend, az istenit!
S a Papó vitézül dobta el a fejszét és menekült a fia útjából.” (Móricz 1953, 39) Az
elbeszélésben voltaképpen minden azért történik, hogy szülei házasságát megértse az
emlékezõ.
A továbbiakban az elbeszélt önéletrajzi én és az önéletrajzi elbeszélõ viszonyát az
önéletrajzi elbeszélõ szerepköreivel együtt érdemes szemügyre venni, e két elbeszéléspoétikai tulajdonság egymást feltételezi az Életem regényében. Lejeune önéletrajz meghatározásának a feltételeit csak részben teljesíti Móricz regényes önéletrajza. A szerzõ,
az elbeszélõ és a fõszereplõ nevének azonossága ellenére nem magától értetõdõ az elbeszélõ és a történet viszonya. Elsõ személyû az elbeszélés, de nem az önéletrajzi el-

84

tiszatáj

beszélõ a regény fõhõse, hanem az apai és az anyai õsök emlékezetébõl felidézett családtörténetre. Másfelõl az önéletrajzi elbeszélõ saját hangján csak ritkán szólal meg,
mert jobbára nyelveket kölcsönöz, s a grammatikai formákat is váltogatja, az egyes
szám elsõ személyt a harmadik személyû történetmondáshoz közelíti, amikor családtagjainak a személyes visszaemlékezéseit jelölt idézetben adja közre.
A szerzõ és az elbeszélõ nevének azonossága azonban a családi származás lehetõ
legrészletesebb elbeszélése révén folyamatosan megerõsíti az önéletrajzi szerzõdésbõl
következõ azonosságot szereplõ, elbeszélõ és szerzõ között: „1807 óta hol Mórutznak,
hol Móritznak, hol Móricznak írják a családnevet a kömörei és csécsi mátrikulák. Kiejtésben Móruzsnak is mondták.” (Móricz 1953, 25) Ezek után is nyitva marad azonban a kérdés, hogyan jellemezhetõ e regényes önéletrajzban az elbeszélõ és az elbeszélt
önéletrajzi én viszonya, amelyrõl sem a szöveg világszerû olvasása, sem a mû szerzõjének életrajzi háttere nem adhat választ, csakis a jelölõfolyamat, s az összetett elbeszélõi
nyelv vizsgálata. A regényes önéletrajz retorikai megalkotottságában megnyilvánuló
nyelv- és szubjektumszemléleti összetevõket érdemes alaposabb elemzõ figyelemben
részesíteni.
A két pólus címû fejezet elbizonytalanítja a társadalmi helyzet meghatározására eddig használt irányjelzõk a lent és a fent jelentését. Az özvegy papné, tehát az önéletíró
édesanyjának családja menthetetlenül csúszott le a paraszti életbe, ugyanakkor anyai
dédapja, a csécsi pap felfelé házasodik, bárókisasszony ivadékát veszi feleségül, akinek
anyját és nagyanyját „itt felejtették” a faluban. Származási rendjét tekintve az önéletíró
anyja végsõ soron árván marad, akárcsak paraszti származású apja. Emelkedés és sülylyedés egymást kiegyenlítõ játéka jellemzi az apai és anyai ágon belüli mozgást: az
anyai nagyapa emelkedõ pályát írt le, anyai nagyanyja ereszkedõt, sõt, hanyatlót.
Szembetûnõ, hogy az elbeszélõ rendszeresen az „özvegy papné” megnevezéssel említi
anyját, s ezáltal úgy távolítja el magától, hogy egyszersmind az õsök származásának
fontosságát hangsúlyozza, s ezzel mintegy saját elszakadási kísérletének a lehetetlenségét sugalmazza.
Az önéletíróhoz közelebb állnak az emelkedõ õsök. Erre a hangnem- és látószögváltásokból lehet következtetni. A süllyedõ anyai ágon belül is felemelkedõ dédapjának tehetségérõl emlékezik meg csodálattal: „Szép, szokatlanul magas, legalább öles
magas férfi volt, sportember s a környék egyik legtekintélyesebb, ezerholdas földbirtokos családjában egy árvalányhajra vetette szemét, akit harcok után feleségül is vett,
s aki miatt kellett elmennie nemsokára, Csécsére.” (Móricz 1953, 27)
Az önéletíró az értekezõ szerepkörében kísérletet tesz a leszármazási rend jelképes
értelmének, a családtörténet jelentésének kitágítására. Az apai és az anyai természeti
alkat, a két „ellentétes pólus” szembeszegülését fölnagyítja, s nagyléptékû történelmi
folyamatokra vetíti rá: „a Móriczok az ismeretlen magyar néptenger mélyébõl emelkedtek felfelé, míg a papné ivadékai az ismeretlen magyar feudális magasságokból hullottak egyre lejjebb, mint a meteortörmelék.” (Móricz 1953, 27) Hasonlóképpen növeszti fel apja üzleti vállalkozásának kudarcát, a cséplõgép felrobbanását a magyar sor
apokaliptikus látomásává: „Meghasadoztak akkor az ég kárpitjai s a templom boltozata
beroppant, mint a homokvár. Villámok cikáztak és dörgött az ég, csak fül nem volt
meghallására s szem megértésére.  Nyugodtan vállalom, hogy abban a pillanatban
megtörtént a magyar falu felbomlása egy új s másnemû elemmé.” (Móricz 1953, 131)
Az anyagi összeomlás, apja erkölcsi bukása anyját rendkívüli helytállásra készteti,
ezért mondhatja a visszaemlékezõ, aki ebben az átváltozásban is meglátja a jelképes ér-

2003. szeptember

85

telmet, hogy „Ekkor született meg édesanyám ” (Móricz 1953, 133) Az önéletíró nem
kevesebbet állít, mint hogy „ez a két egymástól oly rendkívüli távolságból szembe került különös, parányi és elcsillanó kis lény azt a roppant és megrendítõ magyar sorsot
képviselte, amely a jövõ generációkban az egész magyarság sorsát mutatja.” (Móricz
1953, 27) A családtörténet a példázat felé közelít a regényes önéletrajz ezen pontjain.
A nemzetfogalom átértelmezésének igényével magyarázható, hogy az önéletíró tanító
célzatnak rendeli alá a történetmondást. Jellemzõ, hogy a mese alakzatai köré szervezõdnek a szemléltetésként bemutatott példák: „Ott a kis legény, aki termetre a legkisebb a faluban s indulatra és ambícióra a legnagyobb. Ott a kislány, aki oly tehetetlen, mint egy pihésgalamb és semmit se akar, semmit se vár. S míg az árvalegény úgy
él, nõ és cselekszik, mintha õ volna a fajtájának egyetlen képviselõje, mit sem tudva
múltakról, elõdökrõl, õsökrõl, addig a kislánynak a báró Bánhidy, báró Bánffy anyáiról szól minden emlék és várton várja a maga királyfiát.” (Móricz 1953, 27) Nincs mit
csodálkozni azon, hogy az önéletíró apja az, aki „megérkezik a falu túlsó végérõl a parasztlegény képében.” (Móricz 1953, 27) A mesei alaphelyzet, a szereplõk és a cselekedetek falusi környezetbe helyezve ironikus színezetet nyernek, de ez a hangnemi öszszetettség csak javára válik az elbeszélésnek, amely túlságosan is közel kerül a személytelen példabeszédhez. Ebben az esetben a családtagok egy allegorikus történet szereplõivé válnak, az önéletíró és az elbeszélt önéletrajzi én viszonyát pedig a történelmi
példabeszédet mondó tanúságtevõ helyzete határozza meg. A személytelenségnek az is
oka lehet, hogy a visszatekintõ elbeszélést hosszú ideig a családi adatok, nevek, helyszínek, idõpontok, tárgyi emlékek összegyûjtése vezérli, mely ugyanakkor tartalmazza
a mesei, mitikus értelmezõk révén az általánosítás mozzanatát, ez utóbbi viszont személytelenítõ, delokalizáló és detemporalizáló hatású. Másfelõl a közbejövõ adatközlõ
nyelvek egyszerre mûködnek teremtõ és megismerõ módon, ezért is ismétlõdnek meg
a genealógiai elbeszélések, amelyek képtelenek lezárni az önéletíró születését elõkészítõ diskurzust, sõt, újabb bõvítményekkel egészítik ki, mintegy elfedve az eredettörténetben azt, ami az önéletíró sajátjának mondható. Mintha az elbeszélõ késleltetné
a maga születését az ellentétes pólusok jelentésének a tanulmányozásával. Az aprólékos
adatolás, az elõtörténet részletezõ, lassú elbeszélése felfogható a személyiség feltárulkozásának vágyaként. A végeláthatatlan leszármazási láncolat a személyes szembenézés
kerülõútjának jelölésére hivatott, amelyet az önéletrajzi elbeszélõ azért jár végig, hogy
az eredet felõl szembesüljön önmagával.
Amikor az apjáról beszél, valójában saját azonosságtudatának a megerõsítése vezérli
a visszaemlékezést, mert számára az apai örökség a mértékadó. Apja ugyanis képes volt
felülkerekedni a neki rendelt sorson. Az önéletíró értekezõ kitérõinek voltaképpeni
szerepe abban mutatkozik meg, ahogy visszatér az elbeszélés az apa alakjához. A falusi
élet mozdulatlanságáról, merev társadalmi szerkezetérõl, a közösségi élet szigorú szabályairól szóló fejtegetések kiemelik a törvény hatálya alól kivételt jelentõ apai életút
rendkívüliségét: „senki sem lehet különb, se gyengébb, mint amilyennek kell lennie
annak a névnek, amit visel. Egy ötholdas parasztfiú egyáltalán nem lehet bátrabb, erõsebb és virtusosabb, mint az ötvenholdasnak a fia. Ha természettõl az, akkor a hibát
korrigálnia kell azzal, hogy eltitkolja, mint valami betegséget, vagy testi hibát. Amit
Mórucz Bálint csinált, az fellázította az egész falut.” (Móricz 1953, 29) A kiválás felemelõ tudata azért oly erõs a visszaemlékezésben, mert a fiú, aki apja nevét viseli, osztozik az érdemben.

86

tiszatáj

Az elbeszélõ az apa történetére alapozza regényes önéletrajzát. Jellemzõ, hogy
a mû elsõ részének a második fejezetében hangzik el elõször az elbeszélés jelenében az
önéletíró egyes szám elsõ személyben megfogalmazott megnyilatkozása, amely valójában az apa felemelkedõ életútjához szolgál háttérként. A vasúti fülkében, a vásárra
menõ utasok látványában a falusi élet változatlanságát ismeri fel: „Ötven év óta nem
változott a falu képe. A mai vénasszonyok, az én volt kisiskolás kislány kortársaim,
akik mára felvették az akkori öregasszonyok ruháját, erkölcseit és babonáit. Ötven év
alatt avatatlanok számára semmi sem javult.” (Móricz 1953, 29)
Az Életem regénye a kiválás története: az önéletíró kiemelkedik a szegényparaszti
létbõl, amelynek éppenséggel a születés végzetes meghatározottsága az alaptörvénye:
„A falu életének energiakészlete elsõsorban arra fordítódik, hogy a bolygók egymás
között a távolságot pontosan betartsák. S úgy van eleve elrendelve, hogy senki soha
többre ne vihesse s lehetõleg senki le ne szállítsa azt a pályaívet, amit örökölt elõdeitõl.
Többre senki ne vihesse, mint ahol apja hagyta, s mindenki megtartsa az apai pályát.”
(Móricz 1953, 28) Az önéletrajzi elbeszélõ életútja annyiban feleltethetõ meg e törvényszerûségnek, amennyiben apja örökségének folytatója, hisz maga is kiválik a falusi
létbõl, s íróvá lesz. Tanúságtevõként regényes önéletrajzának célját vélhetõen a megõrzésben, a kultúrahordozó emlékezet fenntartásában látja, s nem utolsó sorban a személyes sors példázatában, a végzetes meghatározottságot jelentõ születés törvényének
felülírásában. Az apa történetének elbeszélése szerint a személyiség kialakulásában
a tehetség, s a bátorság a meghatározó a neveléssel szemben. Az alacsony származás,
s a durva beszédû mostoha apa teremtette környezetben senki sincs, aki az árvagyereket
viselkedésre, munkára tanítaná. A visszatekintés távlatából ugyanakkor az árvaság nemcsak hátrány, de elõny is, mert apját szabaddá teszi, kivonja a falu törvényének hatálya
alól.
Az önéletíró anyai nagyanyja pap lánya, elsõ férje is pap volt, aki fiatalon meghalt:
„Ez volt az a pap, akit többször megírtam.” (Móricz 1953, 30) Miután özvegyen marad, „Ahogy az már törvény, az özvegy papnét az egész falu martaléknak tekintette 
El kellett mennie, ahol férfi van a védelmére. Így ment haza Csécsére.” (Móricz 1953,
31) Apai nagyanyjának az öccse nem taníttatta a gyerekeket, hanem „mezei munkára
használta õket.” (Móricz 1953, 31) Az özvegy papné azért adja hozzá Móricz Bálinthoz
a lányát, mert „kellett egy férfi a házhoz.” (Móricz 1953, 31) Az önéletíró apját jóval
nagyobb figyelembe részesíti, mint édesanyját, akit leánykori nevén említ: „Szegény
Pallagi Erzsi, aki olyan igénytelen volt, annyira szerény és szépség nélküli, halálosan
megrémült.” (Móricz 1953, 31)
Az önéletíró addig beszél részletesen a születése elõtti idõszakról, amíg össze nem
kapcsolódik a két pólus, s ezzel megindul „két nagyszerû léleknek negyven évig tartó
harca. Nagy szerelmi harc volt, kilenc gyereket termett s ebbõl hetet neveltek fel örömükre és sok bánatukra.” (Móricz 1953, 31)
A színre vitt önéletrajzi szubjektum megoszlása
Az önéletíró, aki a maga házasságának véletlenjeit sem egykönnyen képes feldolgozni, az elbeszélés jelenében megfogalmazott vallomásával mintha önéletírásának
a felépítését, belsõ arányait is jellemezné: „Én egyetlen dologgal sem foglalkoztam anynyit, mint szüleim házasságával.  szüleim élete az én életrajzom szerves részét képezi.
Õk már éltek, cselekedtek értem, születésem elõtt, s ha ismerni akarom saját magamat,

2003. szeptember

87

ismernem kell azokat az összetevõket, amelyek ezt a lényt s életet elõidézték.” (Móricz
1953, 39)
Miután az önéletrajzi elbeszélõ a rokonság elbeszélései alapján bemutatta Móricz
Bálint és az özvegy papné lánya házasságához vezetõ folyamatot, az életük alkonyához
érkezett két fõszereplõ távlatából is fölidézi ezt az idõszakot. Szülei hangját megszólaltatva apja és anyja visszaemlékezéseinek hallgatója és tolmácsolója egyben. Nem egyesíti az önállósuló szólamokat a saját elbeszélésében, sõt, tulajdon megnyilatkozásait is
mintegy idézi a másik kettõ mellett, s így egymást váltva eltérõ nézõpontokból megfogalmazódó életrajzi visszaemlékezések hangzanak el. Az önéletíró megjelenített
beszélgetõtársként az emlékezések alakítója is egyben, akinek a figyelme elõtt megnyílnak a vallomást tevõ szülõk. A beszédhelyzet a lelki felszabadulást hozó gyónás helyzetére emlékeztet, amelyben a fiú azért mondatja újra szüleivel a történeteket, hogy
megszabadítsa õket szenvedéseiktõl. Másfelõl így nem vonja a figyelmet saját önfeltárulkozására, mely éppen a legjobban szeretett lények jóvátehetetlen szenvedésének
elmondásában ismerteti fel, hogy önmagunk megértése mindig másokra utalt. A megértés így felfogott kölcsönössége egybecseng azzal az antropológiai megfigyeléssel,
hogy az én a másikra történõ utalással alakul ki: „Minden énnel szemben ott a másik
én  Az ember úgy ragadja meg a másikban a másikat, mint önmagát, mert önmaga
a másik is.”5
Fel kell figyelni arra, hogy az önéletrajzi elbeszélõ miután szülei egy-egy vallomását
emlékezetbõl felidézi, és visszatér az elbeszélés jelenéhez, személytelen mûvelõdéstörténeti fejtegetésekkel hozakodik elõ, a legkülönfélébb tárgyakról értekezik, jelesül
a házasság szentségérõl, a falu szellemérõl, a társadalmi élet formaságairól, az erkölcsi
nevelésrõl, s mindeközben azt hangsúlyozza, hogy õ maga pusztán szülei többször elmondott visszaemlékezéseinek a lejegyzõje. Akkor fordítja a figyelmét magára, ha feljegyzéseit újraolvasva a másik élet tükrében öröklött természetének megvilágító erejû
magyarázatára talál. Az olvasás efféle eseményére lehet példaként említeni a házasságtörõ apa ölelkezését szeretõjével, amelyet akkor sem szakít félbe, amikor haza parancsolja szemtanúvá lett feleségét a lakodalomból. Az önéletíró gondolkodásmódjára jellemzõ lehet, hogy e jelenet fölidézése nem elsõsorban az emberi méltóságon esett sérelemmel szembesíti, hanem tulajdon természetével, vagyis azzal, hogy apjával ellentétben õ maga teljesen átadja magát a szerelmi szenvedélynek. Apja szenvtelensége érteti
meg vele, hogy mennyire másképp fogja fel a szerelmet: „Én azt tartottam szent érzésnek, ha a szerelmi dürrögés idején mindent kidobok a hajóból s a végletekig fokozom
a szent õrületet. Magam is tudtam, hogy tulajdonképpen nem volna szabad azt tenni,
amit teszek: anyagi és lelki érdek egyformán ellene van a vak és önmegalázó és túlzott
szerelemnek, de belém az volt belém iktatva, hogy ez a legnemesebb emberi kötelesség, ez a szerelmi vakság és õrület.” (Móricz 1953, 42) Anyjától a nemes érzelmeket
kapja: „A szeretet, becsület, barátság, jóság, önfeláldozás, s mindennek a csúcsa a szerelem volt az õ álma, ideálja és istenülése.” (Móricz 1953, 42) Késõbbi visszaemlékezései
azonban összetettebbé teszik ezt a képet. Hogy példát is mondjak: az önéletírót nem
feszélyezi gyerekkori titkainak a kibeszélése, s ebben apjára hasonlít. Mintegy jelentéktelen adalékként meséli el fesztelenül, hogyan rohanta meg a vad érzéki vágy, amikor megkóstolta a tejet a tehén tõgyébõl: „A tehén még ma is valahogy anyai lény nekem. Ez az egy mozdulat örökre hozzáköt az állati léthez, sõt erotikailag érdekelt vagyok.” (Móricz 1953, 130)

88

tiszatáj

A két ellentétes pólus együtt határozza meg az önéletíró örökségét, amelyet jobbára értekezõként közelít meg, miután továbbadja szülei lejegyzett szavait. A szövegszervezõdést vezérlõ beszédhelyzet szemléltetése mellett a középosztállyal szembeni
elfogultságának egyik jellemzõ példájaként is említhetõ, hogy anyja erkölcsi idealizmusához az alábbi magyarázatot fûzi: „az egész kor ezekkel a terhes, gyakorlatilag oly
nehezen keresztülvihetõ ideákkal volt tele. Ezeket tanították az iskolában, a prédikáló
széken; minden öreg minden fiatalt ezzel támadott meg, ez volt az a valláserkölcsi nevelés, amelyet a liberális korban talán a legmagasabbra fokozott a középosztály  ezeket az álmokat és elveket és eszményeket csak egy teljesen eltartott osztály tûzhette ki
magának követendõ igazságul.” (Móricz 1953, 42) Nem teljesen megalapozatlan a sejtelem, hogy ezek a látszólag személytelen szavak szülei házasságára is visszahullanak,
s bizonyos értelemben elmarasztalóak a házasságba békétlenséget hozó anyai eszméket
illetõen. Erre lehet következetni abból, hogy apja gyakorlatias gondolkodását viszont
nem elõször magasztalja fel: „Édesapám  nem részesült ebben a jellem-mûlovarda magas iskolában. A madár, az állat egész nap eszik: így hordott õ, mint egy fecske a fiainak eleséget s minden szem búzát a magáénak tekintett, amit fel tud kapni.” (Móricz
1953, 43) A házasságot nemcsak az apa fogja fel vállalkozásként, hanem õsei is, a Móriczok emblémája ezért lehet az alfejezet címe: Vállalkozók.
A család leszármazási vonalát követve az önéletíró személytelen fejtegetéseinek tetemes része a nemi szerepekrõl, s a házastársak feladatmegosztásáról szól, s ezeknek az
eszményeknek az olvasó emlékezete szerint édesanyja csak részben felelhet meg: „Az
a szabályos és normális, hogy az asszony pontosan az anyja mintájára rendezkedik be
s a saját családjába olvasztja be a férjét, akinek az összes családi vonatkozását elnyírja
s megszünteti.” (Móricz 1953, 50)
Az apai földmûves család emlékezetét nem az egymást váltó nemzedékekben felhalmozódott közös kultúra, hanem a természethez igazodó élet ritmusa alakította:
„A tavasz már kimossa az emlékezetbõl a telet, a tavaszt a nyár. A falu kis házaiban nem
marad jel, hír, emlék azokról, akik elõbb lakták.” (Móricz 1953, 52) Az önéletíró meg
akarja ismerni apai õseit, ezért gyûjti össze s adja közre nagynénje elõadásában az öszszes róluk megõrzött történetet. Elmondásuk során mindvégig apja jelenti önazonossága megteremtéséhez a mintaképet. Emlékezet és képzelet határainak az átjárhatóságára vet fényt, hogy a jegyzeteibõl újraírt jelenetek egyikében váratlanul ismeri fel,
hogy nagyapjának, akirõl egyetlen történet maradt fenn, s az is a haláláról, „pontosan
vállalhatom  minden szavát s mozdulatát, mintha magam cselekedném.” (Móricz
1953, 53)
Az önéletrajzi elbeszélõ e fordulatot hozó tapasztalattal nem pusztán azt a kézenfekvõ felismerést sugalmazza, hogy a személyiség önmagáról alkotott képe idõben változó, de egyszersmind azt is, hogy nem a jövõ, hanem éppenséggel a felszínre kerülõ
múlt idõ felõl van kitéve a személyiségkép átformálódásának: „Így mondta el Borca
néném, édesapám egyetlen testvére, 1923 májusában, itt Budapesten, az édesanyám lakásán; már akkor édesapám halott volt négy év óta. Borca néném 79 éves volt és nagyon hasonlított édesapámhoz.  Elõadása rám megdöbbentõ volt: ebbõl a néhány
szóból kísértetiesen ráismertem saját magamra. Szinte remegtem, hogy most már értem magamat: ez vagyok én.” (Móricz 1953, 53) A személyes emlékezet kiterjedése
azonban az Életem regényében lényegében az elsõ tíz évre korlátozódik, s erre csak
a regényzárlat ad közvetlen magyarázatot: „Újraéltem egész életemet. S nem is kívánok

2003. szeptember

89

többé magammal foglalkozni. Tízéves koromig több történt velem, mint azóta ötven
év alatt. Írhatnám még világ végéig, az életem végéig. Minek. Ennél többet nem mondhatok magamról.” (Móricz 1953, 322)
Kép és képmás helyettesítõ játéka
A családtörténeti elbeszélés az eredet, a leszármazás, az öröklés rendjét követi, s helyettesítõ képmások felkutatása a célja. Az elbeszélés kiteljesedésével a szereplõk egymásban tükrözõdnek, alakmások rendszerét hozva létre: „Édesapám  tökéletesen az
volt, mint az anyja. Be lehet helyettesíteni észjárás, nyelvjárás és cselekvõ akarat szempontjából engem a nagyapám, õt az anyja helyébe.” (Móricz 1953, 53) Az önéletíró
a családi emlékezetbõl elõhívott képmások tanulmányozásával alkotja meg önarcképét.
A leszármazás történethez kapcsolódva pillanatnyi képzettársítások közbevetésével
bontakoztatja ki saját életeseményeinek elbeszélését, amely másodlagos szerepet játszik
tulajdon életrajzi regényében, amennyiben a családi háttér válik elõtérré, a felfedezett
képmást láttatva önarckép készítése közben.
A kölcsönös helyettesítések végtelen játékában az önéletrajzi elbeszélõ személyisége mintegy megoszlik az alakmások között, miközben az elbeszélés körkörös mozgáspályát ír le a tulajdonságok öröklõdésének láncolatát követve. A genealógia folyton
újrakezdõdik, következésképp az ismétlés lesz az elbeszélés egyik legfõbb formaszervezõ elve. A múltból elõrevetülõ jövõ, s a jelen távlatából újraértett múlt közötti mozgás határozza meg az önértelmezésre vállalkozó beszédhelyzetét. Anyai nagyapja halálát elbeszélve jut el nagyanyján és apján át saját gyermekéig az alábbi szövegrészletben:
„Én ugyanilyen feleséget kerestem, akiben az én passzivitásomnak ellenképe a szinte
meg nem gondolt aktív akarat volt meg. S mért mondta azt mingyárt, hogy ha meghalok, férhe menj. Azért mert szerelemben éltek  A felesége úgy felelt, ahogy az apám
felelt volna: csak annyival gyöngédebben, hogy asszony volt, ezért kezdte avval, hogy:
Ó bolond. De lényeg az volt, hogy: ereggy haza, csak aggatsz a munkába. Mintha az
apámat hallanám: mi az, fiam, meghalsz? ereggy haza! Itt csak láb alatt vagy! Nekem
még ki kell faragni ezt a talpat  Õ is tréfál, bizonyosan inkább volt tréfás nyelvû,
mint a saját anyja, aki viszont a nemzõ apjához, ama bizonyos hajóács Lengyel Pálhoz
hasonlíthatott  (s itt eszembe villan, mért lett édesapám éppen ács? Biztos, hogy
tudta, hogy az anyai nagyapja nem egy kóródi paraszt, hanem a hajóács  Hát ha
a nagyapja ács, akkor õ is tud az lenni. Így jött át ennek a régi ácsnak a vállalkozó lélekkulcsa a lányán keresztül az apámba s én talán valamelyik lányomnak adtam ebbõl valamit.” (Móricz 1953, 54)
Az idézett elbeszélésmintában az íráskép, az idézõjelek, a közbeékelések és a kihagyások is láthatóvá teszik a helyettesítések végtelen játékát, a visszaemlékezés körkörös mozgását A homodiegéziszben elhangzó egyes szám elsõ személyû megnyilatkozás zárójelbe tétele felfogható az én-elbeszélõ háttérbe húzódásának jelzéseként. Az
önéletírót ugyanis a veleszületett lelki tulajdonságok kutatása ahhoz a belátáshoz juttatja, hogy a sajátnak hitt énben valójában mások folytatódnak, s így a személyiség inkább mondható másolatnak, mint egyedüli példánynak: „Ha az ént ki akarom keresni,
minél több hiteleset tudok meg a nemzõkrõl s azok nemzõirõl, annál nehezebb valamit is lelni, ami én, ami új, egyéni.” (Móricz 1953, 55) Az eredettõl függõ személyiség
önállóságának a viszonylagossága ugyanakkor visszaható érvénnyel a családtörténet
szereplõire is kiterjed. Vannak köztük ugyanis olyanok, akik nem saját életüket, ha-

90

tiszatáj

nem a közösség által rájuk ruházott szerepet alakítják: „Nyilas István bátyám viszont
nem egyéniség volt, hanem típus. Az volt, akinek a falu valósággal fölemelte maga fölé:
tökéletesen tudta képviselni a falu törzsfõnökét.” (Móricz 1953, 57) Kép és képmás
egymást helyettesítõ játékában Nyilas István mintakép a falu számára, mely megszemélyesítve szinte önálló lényként viselkedik, és saját képére formálja a benne élõ teremtményeket. „A paraszt élet nem tûr semmi kiválást a tömegbõl. A paraszt-törvény
lenyírja az idegen származást, akár elõkelõ volt az, akár alacsonyabb: a falu minden
tagja csak a falu egységébe hasonul bele, vagy kicsapódik ebbõl az egységbõl, mint
a lúg.” (Móricz 1953, 62) A XIX. század második felében idõzõ elbeszélésbõl kitûnik,
hogy az anyai nagybácsi is házassági vállalkozó volt, tehát ebben a tekintetben a hatalmát megtörõ Móricz Bálint alakmásának tekinthetõ.
A szemtanúk emlékezései azért oly fontosak, mert õk még látták a megõrzött emlékkép életbeli mását, s mint médiumok rajtuk át vezet út az õsök megismeréséhez.
Visszaemlékezéseik az önéletrajzi elbeszélésbe illeszkedve kicsinyítõ tükörként szolgálnak, amennyiben minden ellenkezõ látszat ellenére nem az eredet leképezése, a mimetikus illúzió felkeltése a céljuk, hanem a teremtõ emlékezés példázatszerûségének
a felmutatása. E tükörszerkezet reflexiójára jó példa lehet az önéletíró megjegyzése,
amely az elbeszélés említett mintázatának az értelmezéseként is felfogható: „Az emberben a pillanatnyi érdek mindig olyan torzítást végez az adatokon, ami kedvez a hipotézisnek.” (Móricz 1953, 61) Hiba volna tehát készpénzként elfogadni az önéletíró
magyarázatát, mely szerint különös családtörténete határozza meg a regényformát.
Sokkal inkább a visszaemlékezések fent említett tükrös szerkezetei, s a példázatszerû
értelmezés iránt fogékony önéletíró látásmódja a mérvadó: „Nem tudok szabadulni az
egyszerre s együtt rohanva feltóduló emlékektõl s mindenben a végzetes harc egy-egy
szimbolikus pillanatát látom.” (Móricz 1953, 83) Az írói szemlélet is felelõs tehát azért,
hogy kép és képmás helyettesítõ játékának az egyik mintázataként látvány és látomás,
érzékletes kép és jelképes értelem kettõs szerkezetei jönnek létre az elbeszélésben, melyek hordozóivá lesznek az emlékezés példázatszerûségének. Jelképek figurális rendszerei szervezõdnek a szülõk ellentétes pólusai köré, s a külsõ és a belsõ tulajdonságok
hasonlósága alapján a származás, a mûveltség, a lelki alkat különbségeinek a tárházát
kínálja fel értelmezésre a regényes önéletrajz, már-már zavaró bõségben, életkép és jellemkép ismétlõdõ alakzatainak véget nem érõ sorozatait újraalkotva. Jelentõségteljes
emlékképekben mutatkozik meg a két pólus ellentéte, az alakok és a cselekedetek jelképes értelme. Emlékezhetünk a visszatérõ mintázatra: a házasság az egyéniségek állandó harca, az apa nomád törzsfõnök, az anya alárendelt szolgáló személy. Az önéletíró számára láthatólag a fölemelkedés teszi jelképessé szülei életét, ez az elbeszélés gondos megalkotottságában is megmutatkozik, s csak másodlagos szerepet kap önértelmezésében a bukás, az elszegényedés, amelynek okait csupán a könyv harmadik fejezetének befejezõ részében kezdi el firtatni.
Az Életem regénye elbeszélõje a fõszereplõket, apját és anyját egymás ellentétes nézõpontjából is megjeleníti, majd a szembefordított vágyakat fantazmagóriaként leplezi
le. A két szülõnek önmagáról és a másikról alkotott képe, s kettejük viszonylatában
ennek megfordítása, majd pillanatnyi nyugvópont gyanánt az önéletrajzi elbeszélõ
példázatszerû értelmezése képezi az önéletírás rendezõ elvét. Kép és képmás egymást
helyettesítõ játékában a visszatekintõ fiú, aki „szakadatlanul a miérteket” keresi, minden alkalmat megragad, hogy apját és önmagát az alter és az ego elválaszthatatlan egységében mutassa fel.

2003. szeptember

91

A szülõk voltaképpen többször is elvesztik régi énjüket: elõször, amikor az apa felemelkedik, az anya pedig lesüllyed, másodszor az életmódváltással, ahogy az apa kiszakad a paraszti létbõl, az anya pedig az értelmiségi környezetbõl. Az átváltozás
azonban sohasem lehet teljes, s ez bizonyos értelemben a kiválás kudarcát jelenti az
Életem regényében.
A családtörténet újraírása. Az önértelmezés lezárhatatlansága
„Ki lehetett az apa mintaképe?”  teszi fel a kérdést az önéletíró. Az önéletrajzhoz
kapcsolódó episztemológiai elvárásokból kiindulva itt kézenfekvõ volna arra gondolni,
hogy az idõben való visszahátrálás vágya a valódi eredet megismerését, az arcmások
alatt rejtõzõ igazi arc megpillantását célozza. E szokványos feltételezésnek ellentmond,
hogy az önéletíró a közvetítõ nyelvek mûködésében maga sem tekinti elsõdlegesnek az
igazolható referenciális megismeréshez vezetõ szerepet, sõt, azt a saját önéletírásában
kifejezõdõ igazság felõl esetenként hibának gondolja: „Mindig büszke voltam erre a híres papra és híres halálára s milyen legendagyilkosság, hogy most azt látom az anyakönyvi családi értesítõben, amit a mostani pap kiállított a család minden tagjáról, hogy
ez a nagyapám július 11-én fút a Tiszába. Szóval, szegény csak éppen belefúlt, de hiányzik az a romantika, édesanyám mindig emlékezett, hogy csikorgó tavasz volt ” (Móricz 1953, 98) Az önéletrajz és a regény közötti határok átlépésével létrejövõ szövegtérben kétféle, s nem szükségszerûen konvergens valószerûség érvényesülésével lehet
számolni. Tény és kitalálás tehát nem aszerint különül el az Életem regényében, hogy
az elmondottak igazolhatók-e empirikus eszközökkel. Amint arról már korábban esett
szó, e feltételezésnek nem mond ellent, hogy az önéletíró lejegyzi a családtagok visszaemlékezéseit: „Negyven évvel késõbb, visszaemlékezve ezekre a napokra, összeültem
egyszer s kikérdeztem édesanyámat, ceruzával a kezemben jegyeztem, a jegyzetek itt
vannak elõttem.” (Móricz 1953, 115) A könyvben felhangzó, de megválaszolatlanul
hagyott kérdés felvetését, mely így szól „Kinek mesélem én magamat?” a családtörténet
újraírása teszi lehetõvé, mely közegéül szolgál az önéletrajzi én elbeszélésének. A viszszaemlékezés szereplõi már mind halottak, de nem kétséges, hogy mindvégig magáról
beszél az önéletíró miközben róluk szól. Az emlékképek átjutnak a visszatekintõ tudat
küszöbén, s közvetítõivé válnak az elbeszélõ vallomásának, amellyel felelni próbál létezése alapjait érintõ kérdéseire. Ezek így hangzanak az Életem regényében: „Mi a szülõföld szeretete?”, „Miképpen tud megmaradni a falu ugyanabban az állapotban, amiben annyi századon át élt?”, „Hogyan él tovább az utódokban az õsök egyénisége?”
Az önéletírót már gyerekkorában megkísérti az én elvesztésének lehetõsége, s erre
akkor ébred rá, amikor a balsikerû vállalkozás után szertefoszlik az apja alakját övezõ
legenda, s új eszményi alakot kell választania a környezetében, akivel azonosulhat:
„Megkaptam az új ideált. Ahogy Csécsén édesapám volt a hõs és mintakép, most Laci
bátyám kezdett azzá válni. S itt egy olyan álomkép után futottam, aki nem is törõdött
velem. Hogy összezavarodott a két életszemlélet. Itt egyszerre a falun kívül leltem magam. Többet paraszttal nem érintkeztem  Úrigyerek lett belõlem.” (Móricz 1953,
153) Közel ez után, fölidézi azt az igézetes pillanatot, amikor hat éves korában a nyitott kapun benéz az istvándi kastélyudvarba, ahol az a fõrendi lány él, akit gépész
nagybácsija vakmerõ ábrándozásaiban feleségül akar venni. Ez a képtelen lehetõség
a kisfiú képzeletében is egyre nagyobb szerepet játszhatott, mert amikor befutott íróként társas összejövetelre kap meghívót a kastélyból, hirtelen átváltozik gyermekké.

92

tiszatáj

Az én-határok átjárhatóságára közvetlenül is utal a feleségével lezajló szóváltása: „Roppant láz, amit bennem a levél keltett Rögtön mondtam, hogy vasárnap reggel utazom 
 És maga elmegy egy asszonyhoz, aki magát a felesége nélkül hívja meg?
Istvándi rémülettel néztem rá.
 Nem engem hív meg,  mondtam mentegetõzve  nem a maga urát hívja meg 
a Sári bíró szerzõjét  a hirtelen divatba jött fiatal írót 
 S ez nem az én uram?
 Véletlenül összeesik a kettõ,  tréfáltam s ezzel végképp felgyújtottam a házat.”
(Móricz 1953, 161)
Hiba volna eltekinteni attól, hogy e szövegrészletben az elbeszélõ mentegetõzik,
s válasza már csak ezért sem szerzõ és elbeszélõ azonosságára lehet jó példa, sokkal inkább az önéletrajzi én nyelvi alakzatainak megoszlására, szétszóródására. Noha Paul
de Man mentegetõzésre vonatkozó ítéletei közvetlenül Rousseau: Vallomások címû
mûvére vonatkoznak, a párhuzam mindenesetre feltételezhetõ e kétféle vallomásban
elhangzó mentegetõzés retorikai szerkezete között: „a mentegetõzés  mind kimondását, mind hatását, mind pedig autoritását illetõen verbális: nem állítani, hanem meggyõzni akar, ami maga is belsõ folyamat, melyrõl csakis szavak tanúskodhatnak.”6
Az önéletíró „személyazonosságának igazolása” olyan elbeszélésben játszódik le, amely
messzemenõen kiaknázza a családtörténetet megõrzõ nyelvek létesítõ mûködését.
Szembetûnõ, hogy az önéletíró mennyire különbözõ nyelveket használ, akár
egyetlen bekezdésen belül is. E különbségek föltehetõen a nyelv által is teremtõdõ
szubjektum föltételezésével függnek össze, másrészt arra vezethetõk vissza, hogy a beszélõ önazonossága nem választható el emlékezõ tevékenységétõl. Ez azt jelenti az Életem regényében, hogy az emlékezet nemcsak történeteket, de az õket megszólaltatni
képes nyelveket is megõrzi. Hogy példát is mondjak: felesége elõl eltitkolja a meghívás
elfogadásáról szóló táviratát, mert tudja, hogy Janka tárgyilagos stílusa bizalmaskodónak ítélné a fogalmazást, amelyet az önéletíró „dzsentri nyelvûnek” minõsít, teljes joggal: „kegyelmes asszony parancsára örömmel jelentkezik” (Móricz 1953, 163) A házastárs számára az önéletrajzi elbeszélõ személyiségének a határát a társas együttlétük
során kölcsönösen kimunkált, s tõle megszokott nyelv jelöli ki, s az önéletíró is igyekszik ebben az életkörben megõrizni a hozzá rendelt polgári méltóságot. Képzeletben,
azonban a huszonöt évvel ezelõtti emlékhez társuló nyelven üzen nagybácsijának
Istvándiba: „meg vagyok híjva irodalmi teára.” (Móricz 1953, 163) Látogatása egyetlen
megörökítésre méltó nyelvi eseménye a grófnõ hirtelen váltása szülõföldjének eleven
nyelvére, amelyen a frissen hallott ökörtói tûzrõl tart elõadást, amelyrõl az önéletíró
jegyzetet készít, s ez alapján másnapra újraírja a történetet a Nyugat számára. A cikkbõl hosszan idéz önéletrajzában, s így a két elbeszélés egymásban tükrözõdik, felkínálva az olvasónak a nyelvi világok összehasonlításának lehetõségét. Az elbeszélt
történetben az önéletíró értesíti az írás megjelenésérõl a grófnõt, aki társszerzõ s egyben lehetséges olvasó, de nem nyilvánít véleményt. Elõször élõszóban, közönség elõtt,
újsághír alapján hangzik el a történet a grófnõ elõadásában, másodszor feljegyzések
alapján  ahogy az önéletíró fölidézi  „én a szeme láttára jegyeztem le szavait”, harmadszor folyóirat közleményként, amelybõl az önéletrajzi elbeszélõ nemcsak idéz, de
bizonyos részeit hosszasan elemzi is. (Móricz 1953, 167)
Kép és képmás másfajta tükörjátékát eredményezi, hogy nem feleltethetõ meg hiánytalanul a regényes életrajzban megnyilatkozó szemlélet az elbeszélõ önértelmezõ

2003. szeptember

93

szavainak. Példaként említhetõ, hogy az önéletíró áthasonítja a mese és a legenda
szemléletét, s kivételesen fogékony a közvetítõ nyelv közegétõl elválaszthatatlan csodás események, sorsszerû történések iránt, s az értekezõ szerepkörében sem idegen tõle
az eszmények iránti lelkesedés. Akad rá példa ugyanakkor, hogy a visszatekintés jelenében a szociáldarwinizmus, s a milieau-elmélet álláspontjára helyezkedik: „A miliõ
hihetetlen gyorsan okoz öröklési értékeket. Ha az egész öröklést tíz pontban állapítom meg, akkor ebbõl négy pontot az ellenkezõ nemû szülõ, tehát fiúknál az anya
származtat le, hármat az egynemû, tehát az apa. Egy pontot az apai, egyet az anyai
õsökre szoktam venni s a miliõnek s más külsõ és ellenõrizhetetlen befolyásnak egy
egész pontot nyitva hagyok.” (Móricz 1953, 157) Az önéletírás jelenéhez képest múlt
századi filozófiák saját célú felhasználása nem nélkülözi a reflexió rögtönzésszerûségének bizonyos elemeit. A játék mozzanatát is magában foglalva a kijelentés nemcsak állít valamit, de felkínálja ironikus értelmezésének a lehetõségét. Az elbeszélõ matematikai pontossággal értékeli öröklés és környezet tudományos egyértelmûséggel, mérhetõ
adatokkal kiszámíthatatlan hatását, más szóval a kifejezni szándékozott eszmétõl idegen mûveletet hajt végre az állítás megfogalmazásában. Másfelõl az olvasó emlékezete
szerint sem feleltethetõ meg a családi származás elbeszélésében formált kép ennek az
értelmezésnek.
Kép és képmás helyettesítõ játékát eredményezi, hogy az önéletíró megemlékezik
a nevéhez kapcsolódó szépirodalmi mûvek alakjainak, s életbeli másaiknak a viszonyáról. Az önéletíró szülei legjobb vonásait a maga számára mintaképnek tekinti, de nem
képes folytatni ezt az örökséget, saját házasságában kudarcot vall, életképtelennek bizonyul az elsajátított szokásrendszer: „Én az apám, s anyám alapérzését és lendületét
akartam belevinni a házasságba s legnagyobb megdöbbenésemre egyáltalán nem kaptam harmonikus viszonzást.” (Móricz 1953, 182) Az önéletíró önmagáról formált képe
a másik nézõpontjából teljesen különbözik az életbeli modelljétõl. E kétféle távlat öszszeegyeztethetetlenségének következtében a társas lét „kölcsönös önkínzássá” torzul.
Az emlékezés jelenében feltámad az önéletíró kíváncsisága milyen volt a napilapok
tükrében a politika gyermekkorának tetszõlegesen kiválasztott két évében. Az elbeszélt gyermeki tudat horizontján megjelenõ kép találkozik az önéletrajzi elbeszélõ
mai tudása felõl formált képpel, valamint az újságokból merített bõséges idézetekben
megjelenõ kép az egykorú szépirodalomból nyerhetõ képpel, s azzal a néma tudással,
amellyel Tisza Kálmán és korát emlegetni szokás.
Az önéletrajzi elbeszélõ a könyv végén jelenti be, hogy „életírása” tizenkét éves koráig fog tartani, s ez az öntükörnek szánt értelmezés abba az elbeszélésbe ágyazódik,
amely éppen a befejezése felé közeledik, s az eddigiek során nem követett elõrehalódó
idõrendet, inkább körkörös szerkezetet írt le az eredethez való szüntelen visszatéréssel,
a családtörténet folytonos újraírásával. (Móricz 1953, 299)
Az emlékek jelképes értelmének felnyitása, az emlékezés példázatszerû jelentésének
a keresése nem jut nyugvópontra az Életem regényében. Az „életírás” mintha ismételten
újrakezdõdne az eredet felõli önértelmezés lezárhatatlanságát sugalmazva.

94

tiszatáj
