,83

- MÁRC. * 37. ÉVF

ékely
Zoltán
ismeretlen
verses
drámája; Fodor András,
^álnoky László, Kovács István,
Rózsa Endre versei; Sütő András
jegyzetei; Bajor Andor szatírája;
Kotsis
Nagy
Margit
grafikái

tiszatáj
R O D A L M I ÉS K U L T U R Á L I S

Megjelenik

FOLYÓIRAT

havonként

Főszerkesztő: VÖRÖS LÁSZLÓ
Főszerkesztő-helyettes:

ANNUS

JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
83-82 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged.
Sajtóház. Telefon: 12-670 Postafiók: 153 Terjeszti a Magyar Posta. Előfizethető *
hírlapkézbesítő postahivataloknál, a kézbesítőknél, a posta h í r l a p ü z l e t e i b e n és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-06 162 pénzforgalmi jelzőszámra Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
X X X V I I . É V F O L Y A M , 3. S Z Á M
1983. M Á R C I U S
KÁLNOKY LÁSZLÓ: Téli napló (vers)
ABLONCZY LÁSZLÓ: J. Z. utolsó ítélete
JÉKELY ZOLTÁN: Az utolsó ítélet (dráma)
SÜTŐ ANDRÁS: Jegyzetek
FODOR ANDRÁS: Hangok (vers)
KOVÁCS ISTVÁN versei: Felelősség, A hal jelképe, Jel
RÓZSA ENDRE versei: Így készül a beszéd, Napforduló, Pályaképek, Palesztin ügy, 1982
BAJOR ANDOR: A kalapos balladája (szatíra)

3
12
14
45
48
49
52
55

HAZAI TÜKÖR
TÓTH BÉLA: Tiszajárás (38.)

65

TANULMÁNY
ALFÖLDY JENŐ: Egy költészet kiteljesedése (Kálnoky
Lászlóról)

70

ÖRÖKSÉG
VARSÁNYI PÉTER ISTVÁN: Kossuth Lajos alföldi toborzóútjának ismeretlen levelei
MÉSZÖLY DEZSŐ: Jegyzetek a műfordító Baksayról

77
80

KRITIKA
VÖRÖS LÁSZLÓ: A magyar irodalom története 1945—1975
(I. Irodalmi élet és irodalomkritika)
TASI JÓZSEF: Agárdi Péter: Értékrend és kritika (Fejtő Ferenc irodalomszemlélete a 30-as években)
SZÁVAY ISTVÁN: A diagnózistól különféle gyógymódokig
(Hankiss Elemér: Diagnózisok, Huszár Tibor: Gondolatok a munkaerkölcsről)

88
93
97
21

MŰVÉSZET
Magyar Játékszín
ABLONCZY LÁSZLÓ: Főképpen a tanulságokról

100

Szerkesztői asztal

112
ILLUSZTRÁCIÓ

Kotsis Nagy Margit rajzai a 11., 44., 47., 54., 76., 87. és a 112.
oldalon

22

KÁLNOKY LÁSZLÓ

Téli napló
AMI HÁTRAVAN (XII. 1.)
A szívdobogás a fatörzsben,
a mellkasban szaporodó évgyűrűk szorítása
intő jel. Nem tartozol többé a láthatatlanok
közé, akiket nem vesz észre s elmegy mellettük a halál.
A te időd már megszámláltatott.
SZIGETEK (XII. 2.)
Arcok emelkednek ki az óceán vizéből,
olyan messze a parttól, hogy a legkitartóbb
úszók sem jutnak el odáig.
Arcok, ismerős alakzatok.
Révek vagy zátonyok ?
Remegő kézzel
próbálom a léket betömni
én, képzeletben már hajótörött.
MEZTELEN LÁNYOK (XII. 3.)
Meztelen lányok a partfövenyen.
Egypár évtizeddel fiatalabban
rohantam volna feléjük,
megsimogatni napolaj-illatú
bőrüket, fejemet nyugtatni
hasuk feszes, mégis lágy vánkosán,
ízelítőt kérni és kapni a napsütötte
aranyszobrok testének titkaiból.
VÉRÍZ (XII. 4.)
Emlékszem ízére a vérnek,
mikor, néhány nappal műtét után,
fuldokolva ébredtem éjszaka, és undorító,
3

vasízű vért köhögtem keservesen a tálba.
De nem feledtem el a friss vér
eleven, sós ízét sem, mikor
egy lánnyal egymás ajkába haraptunk
csók közben, esőzuhogásban, egy kapualj
sötétjében, ahová nem tudnék
visszatalálni
többé,
még hogyha ezen múlnék is mindkettőnk
élete.
ISTENTELEN KARIKATÚRA (XII. 5.)
(„H. SZ. JELENÉSEIDBŐL)
Jézus elfajzott
torzképéhez
modellt ül egy csavargó
a.szemétdomb
tetején.
Körül patkányképű
apostolok
tagadnák meg, félelmükben visítva, a Mestert,
hogyha a hangfalakból áradó
diszkó-zene
tengeri vihart
megszégyenítő
hullámdöreje el nem nyomna mindent.
A farmernadrágos festő ajkai
mozognak,
nem imát mond, csak még nem köpte ki
a rágógumit.
Sáskajárás
zúg el a kép fölött, a levegőben.
BETÖMÖTT SZÁJJAL, FÜLLEL (XII.. 6.)
Számban homokkal nem hazudhatok.
Fülembe tömött gyapottal nem hallhatom
a mások hazugságait,
sem a túl őszinte
sakálvonítást.
A SZABADSÁGHOZ (XII. 7.)
Szabadság, te tépett ingű,
puskapor-foltos
arcú,
örök-fiatal
istennő!
Látom, amint gyönyörű tagjaid
elővillannak
rongyaidból.
Látom szépségedet a rád kent mocskon
ahogyan — nő létedre is —
kivont karddal suhansz
holttestek közt, a csatatéren.
AZ ÁRNYÉK SZAVA (XII. 8.)
Én állok
napfogyatkozáskor
ama fényes korong elé.

át,

Én ülök nyomasztón
agyvelőd
rugalmas matracán, mikor
egy sort sem tudsz leírni.
Én lopódzom utánad a sikátorok
homályában. Én súgom a füledbe
mindazt, amit legszívesebben
sohase hallanál.

ÖNÁLLÓSÁG (XII. 9.)
Körhintám falovai a föld
forgásával ellenkező irányba
futnak. Akármit
állítasz,
ellentmondok. Birtokom egyetlen
pillanat, de arra használhatom
ezt a kevés időt,
ami nincs kedvedre,
ormótlan Bálvány,
emberéletek
fölötti, undorító Hatalom !

A VÁGÓHÍD (XII. 10.)
(„H. SZ. JELENÉSEI"-BŐL)
Minden ott áll, ahova nem való.
A megdicsőült, hős szobor
egy világítóudvar
fenekén,
az átszellemült szerelmi
költemény
egy illemhely falán.
H. Sz. vérfoltos
köténnyel,
kezében bárddal,
simára borotvált arc helyett
szakállason,
bajuszoson,
" kidüllesztett, pohos hassal áll
a vágóhíd
bejáratánál.

TALÁNYOS KÉRDÉS (XII. 11.)
Körülöttem keringnek holdjaim ?
Vagy én keringek holdjaim körül ?
Ha szétnézek, egy égő város
füstjét és lángjait
szemlélhetem,
egy városét,
amely önnönmagát gyújtotta fel.

.5

AGNOSZKÁLÁS (XII. 12.)
(„H. SZ. JELENÉSEIDBŐL)
A szervetlen megőrzi arcát,
legföljebb megkoptatják egy kicsit
az évmilliók. De az élőt, a szervest
hamar romló anyagból gyúrták.
Megrothad a földre hullott
káposztafej.
Hatalmas pocakot növeszt a vízi hulla.
Arca püffedt lesz és lila.
Elmosódik közöttük a különbség.
A káposzta is elfogy, a kecske is éhen marad.
TEHETETLENSÉG (XII. 13.)
Ordítsak-e ?
Szégyelleném.
Káromkodjak ?
Mit tegyek, hogyha nem tudok!
Köpjem szembe magam ?
Csak a tükörben van rá lehetőség.
Köpjek le másokat ?
Hátha megtiszteltetésnek
veszik.
Miért, hogy mégis elvörösödöm ?
KÁPRÁZATOK (XII. 14.)
Érthetetlen, de mégis azt sugallja
a költészet vagy a zene,
hogy közük van valami módon
az örökkévaló időhöz is.
Belénk ültette valaki vagy valami
a művészetek
magasabbrendűségébe
vetett hitet. Sajnos, elvesztettük
eközben
a vándormadarak
tájékozódási
ösztönét.
A KIMONDHATATLAN (XII. 15.)
Kimondani, amit csak érzünk,
de szót rá nem találunk
a gyakorlatibb célokra való
emberi nyelvben.
Iszonyú,
hogy bizonyos gondolatokat,
érzéseket
megfogalmazni senki sem tud.
Olyan ez, mint az életükért
könyörgő
némák nevetséges
erőlködése!

BÁLNÁK A PARTON (XII. 16.)
(„H. SZ. JELENÉSEIDBŐL)
Mikor a kerti törpék
útra kelnek az égetőkemence
felé, honnan egykor világra jöttek;
mikor a bálnák partra úsznak,
hogy ne az olajtól bűzlő habokban,
hanem a levegőn fulladjanak
meg;
mikor a költők
kiejtik kezükből a tollat,
mert látják, úgyis hasztalan a szó:
akkor majd lészen
sírás, jajgatás és fogaknak
csikorgatása.
FÖLDFORGÁS

(XII. 17.)

Télen a föld közelebb van a naphoz,
de
kedvezőtlenebb
szögben érik a sugarak.
Mint hogyha két arc közeledne
egymáshoz, de az egyik hidegen
fordulna el, odvas fogak
bűzétől
undorodva.
MINT A BOGÁR (XII. 18.)
(„H. SZ. JELENÉSEIDBŐL)
Az egyik tornádó
továbbsodor,
a másik visszaránt.
Az ég kékjén csattog a talpam.
Haladok fejjel lefelé,
mint bogár a szoba
mennyezetén.
AMI ÖRÖKRE ELVESZETT (XII. 19.)
Megírhatjuk-e, amit meg nem írtunk
kellő időben ? Mintha egy kopasz
férfi keresné,
gyűjtögetné
erdőn, mezőn, szobában
régen kihullt hajszálait.
ROSSZABB-E VAGY JOBB? (XII. 20.)
Hogyha egy régi görög bölcselő
feltámadna, s látná az utakon
a kamionokat, a teherautókat
7

száguldani, tán levetné magát
rémületében a földre,
és nem tudná,
szörnyetegek
veszik-e körül vagy félistenek.
Talán, ha csak egyet is szippantana
a levegőből, mit naponta szívunk,
azonmód holtan rogyna össze.
SZÓRAKOZOTTSÁG (XII. 21.)
(„H. SZ. JELENÉSEP'-BŐL)
Lepke után fut a lepkevadász
lengő hálóval, de egyébként
anyaszült meztelenül. Éppen
be akart lépni a kádba,
mikor meglátta az ablakon át
azt a bizonyos, eddig csak könyvből
rendkívül ritka példányt.

ismert,

CSATATÉR (XII. 22.)
Harcoltak századokkal
ezelőtt
itt a mezőn. Az elesetteket
eltakarították a sírásók .
vagy az idő. Mégis felhangzik
néha, a környék lakói szerint,
valami kardcsattogáshoz
hasonló
zörej, magasan fenn a levegőben.
AZ ÁLMODÓ (XII. 23.)
Arról álmodott, amit már megélt
valaha. Ébredés után
azt élte meg, amiről
álmodott.
TÁNCOSNŐ A MAGASBAN (XII. 24.)
(„H. SZ. JELENÉSEI"-BŐL)
A felhőkarcoló
legmagasabb
emeletének párkányán
piruettező
világszép táncosnőt kitárt karral
várja odalenn H. Sz., noha tudja,
ha lezuhan a gyönyörű test,
együtt mállnak lekvárrá a kövön.
SZEGÉNY EMBER VÍZZEL FŐZ (XII. 25.)
Nem simogathattad őt magát,
hát fürdőruhás képét nézegetted,

és önmagadat simogattad
kamaszkorodban.
Jobb, ha el sem mondom, hol és hogyan.
Szorongattad szegénykét fulladásig,
és csiklandoztad, míg be nem pisilt.
„EGY DÉRÜTÖTT PASAS" (XII. 26.)
Szemben állsz egy vidéki város
poros utcáján a házzal,
ahol valaha ő lakott.
Ha csodaképp kilépne a kapun
húsz évének üde pompájában,
meg sem ismerné a túloldalon
azt az ősz hajú férfit, akit
nem látott harminc-negyven éve.
Bámulhatnád
nyugodtan:
amíg melletted elhaladna,
rád sem pillantana.
A KÉSŐN ÉRKEZŐ (XII. 27.)
Vonata elakadt a hóban,
s órákig vesztegelt.
Poggyászában maradt
a magával hozott szmoking.
Mégis szobát vett ki a szállodában,
kicsomagolt, megfürdött és átöltözött.
A csokornyakkendőt is felkötötte,
és félóráig állt
a takarítatlan, üres teremben.
Virágcsokrok elhullott szirmait
látta összetaposva. Hallani vélte
az éjszakai báli nép
zsongását, és mélyen tüdőre szívta
a táncosnők és táncosok
rég kihűlt izzadtságszagát.
AKIKET ILLET, MEGÉRTIK (XII. 28.)
Az én nevem lángjainál
senki se fogja többé
a maga pecsenyéjét sütögetni.
Nem leszek létrafok,
hogy följebb hágjon rajtam bárki lába.
Emelkedjetek magasra a saját
szárnyatokon, és hogyha nem megy,
tűnjetek el a számotokra készült
süllyesztőben a színről!

A MÉLTATLAN TANÍTVÁNY (XII. 29.)
(„H. SZ. JELENÉSEI"-BŐL)
Van, aki a méltatlan
tanítványok sorába tartozik.
Igaz, el nem árulná a Mestert
harminc ezüstért, talán negyvenért sem.
De ha a vízen járni próbál
s a csónakból kilép, szerencséje,
hogy úszni tud.
Nem lakat jól ötezer embert
két hallal, öt árpakenyérrel,
legföljebb egy-egy rundót
rendel baráti körben.
Feltámasztaná a halottakat,
de nem mozdítja egy sem
szavára füle botját.
Nem gyógyítja meg az inaszakadtat,
csak tolószékét gördíti, ahová kell.
Meg sem feszítik,
legföljebb seggbe rúgják.
A BABILONI PARÁZNA" (XII. 30.)
(„H. SZ. JELENÉSEIDBŐL)
A Vörös Fenevad
távollétében
H. Sz. lovagol a mezítelen
asszonyi állaton. Csupasz farát
virgáccsal ösztökéli.
Nem megy a vágta. Virgácsa nyelét
ama falánk résbe döfi.
Hátaslova
nyihog, nyerít, elélvez,
összerogy.
H. Sz. a földre huppan.
A CSODATÉTEL (XII. 31.)
(„H. SZ. JELENÉSEIDBŐL)
A Babiloni Parázna mezítelenül
lovagol az anyaszült meztelen
H. Sz. hátán. Csupasz farát
virgáccsal ösztökéli. H. Sz.
heves erekció után

ejakulál. Spermája a csillagokig
lövell. Kihűlt bolygókat
termékenyít meg, ahol az emberiség
egy-egy töredéke új otthonra talál,
ha a megmérgezett,
örökre lakhatatlan
földgolyóról menekülnie kell.

KOTSIS NAGY MARGIT RAJZA

11

J. Z. utolsó ítélete
Mintha félszeg törékenységgel Ő is meghajolt volna múlt év nyarán a gyulai csónakázótó
fölé ácsolt színpadon az Oroszlánok Aquincumban című darabja bemutatójának befejezését
követően. Úgy tűnt fel előttem, hogy szorongatja Őze Lajos kezét, s a neki adományozott
csokor celofánját kibontva a szegfűt elegáns kézcsókkal a két Sabina alakítójának nyújtotta
át. Egy zavart, mert színpadi szerzőként be nem gyakorolhatott tisztelgés a közönségnek, s aztán elindult fölfelé a parton. Tar fején megvillant a reflektor sugara, de arcát már nem láttam,
tekintetét lefelé szegezte, hogy a málló kőlépcső fokait biztonsággal megtalálja. Még mindig
világosság tölti be a színpadot, az aktorok vissza-visszatérnek, ám szerzőnket a párás nyári éjszaka mintha elnyelte volna. Székéhez nem ért vissza.
Álmodta talán ezt a kései üdvözülést? Vagy nézői képzeletünk játszik vele, J. Z.-vel, aki
már négy hónapja pihent a farkasréti temetőben ?
De hát hová tűnt az ünnepelt ?
Valamelyest tanúskodhatom azon éjszakai hollétéről.
Éppen egy tíz esztendővel ezelőtti, Tasnádi Gábor jóvoltából, nála töltött estére emlékeztetett; biztatván, nézzem csak át jegyzeteimet, s dokumentációmat! Eme megkésett gyulai
boldogító pillanatban villant csak bele, hogy 1973 telén megőrzésre nekem átadott volt egy
kéziratot! Merthogy türelme, ambíciója elfogyott a magyar színjátszás iránt. Szeretett elődje,
Tamási Áron is lám, rendületlenül hogy adta magát, s mily értetlen süketséggel fogadják még
utóéletében is; beszélgetésünkbe friss keserűséggel hivatkozott: a Madách Színház Énekes
madarára. Szóba kerül az Angalit és a remeték című játéka, melyet negyedszázaddal a kolozsvári premiert követően az Irodalmi Színpad mutatott be. De hát ez a költő kedvtelésének tetszik. Drámaírói sorsát figyelmesen és gondosan igazgatják abban, hogy a Mátyás-király juhásza című mesejáték szerzője maradjon.
Holott...
Nyugtalanul sétált szobájában fel s alá, majd egy hirtelen mozdulattal könyvespolcához
nyúlt. Nem kellett keresgetnie, legfelülről egy dossziét emelt le, s kezembe nyomta. „Őrizd
meg, az egyetlen példány, ez se kellett a színházaknak" — mondotta. A dosszién keze írásával
állt a cím: Az utolsó ítélet. Kelétkezéséről faggattam, de sietős félmondatban a világháborús
nehéz időket említette, többet aztán nem szólt róla. Keserű kudarc, kudarcok emlékét jelenthette neki ez a színmű; az ajándékozó hirtelen gesztusából is kitetszett. Foglalkoztatta, ezért
tartotta keze ügyében. Mégis: ki akarta hullajtani életéből. Utal erre az a tény is, hogy amikor
1971. április 17-én Álmom a színház címmel a Film Színház Muzsikában darabírói pályájáról
beszélt, meg sem említette Az utolsó ítéletet.
Első drámája pedig; 1943. február 10. és március 10. között íródott. Valóságos meteorológiai és a lélek szerinti történelmi tél tombolása közepette. Ekkortájt Jékely egyik versében
„a végtelen téli harcterek"-« idézi, „ahol most szintén jóskedvű kakukkhang / kong emberi
maradványok felett, / az új lombból minduntalan kibukkan, / s mint egy király post mortem
érmeket, / osztogatja az arany éveket; s eképp a hősök, hullaként oszolva, / megtudhatják,
meddig élhettek volna." (Virágvasárnap.) A doni összeroppanás pillanata ez, sorsunk hajója
akár a Titanicé, itthon még kedv van szalonzenéhezés a bálozásra, a jéghegy pedig már beszakította az építményt, a víz zúdul be a hasadékon.
Az utolsó itélet, noha a XVI. századot idézi, a költő Jékely jelenidejét féli. Egy város hierarchiája, az egyetemes Rend és Tisztesség, az érték felbomlásának példázatát adja. Pusztulás
réme kívül és belül; ellene hadakozik Jékely hőse, Gábriel. Ám hiába kétségbeesett küzdelme,
a város népéből hiányzik a veszélytudat. Legfönnebb magánpróféciák' üzemelnek, miként
Igyártóé. Aki nem menekül a tömlöcből, mert a maga mártiriuma által reméli a nép megváltá-

12

sát. Valójában pedig pusztulás közéig. A nép csőcselékké züllik, neki Prokopius kell városbírónak. Akárcsak Hamlet halála után: forintbrasi idők következnek...
Talán majd följegyzések és levelek is előkerülnek, bizonyítván, hogy Jékelyt a Németh
Antal vezette Nemzeti Színház biztatta darabírásra. Tudott, hogy a kapcsolat már korábban
kialakult, hiszen 1941-ben a Nemzeti az ő fordításában mutatta be az Ős-Faustot. A közvetett
inspiráció a Nemzeti műsorrendjéből is kitetszik, hiszen 1942-ben évad elején Kós Károly Országépítőjét mutatták be, majd következett Tamási Csalóka szivárványa., amelyről Jékely is
nagy becsüléssel szólt az Erdélyi Helikonban. Alig egy hónappal később Tompa László új fordításában a Don Carlos, majd pedig Márai Kassai polgárokba következik. S az említett idény
még Asztalos István Fekete macskáját is ígéri! Németh Antal nem szempontosdiból és kötelező penzumként vitte a magyar dráma ügyét. Hanem szorgalmazta az írókat Szűcs László és
Cseres Miklós közvetlen ügyszeretetével is. S ha megszülettek a művek, műsorra tűzte őket.
Az iménti névsor más direktoroknak tán öt esztendőre elosztható programot jelente. Csakhogy Németh Antal tradíciójában és elevenségében egyként tudta, mi a Nemzeti. írótársak darabjai életre támadva Jékelyben is mozdították s biztatták a drámaírót. Gyanúnk, hogy Az
utolsó itélet mondandója erősebb lehetett, mint amit Kolozsvár vagy a budapesti Nemzeti
színpada megengedhetett magának.
Nem mutatták be azóta se.
Tűnődtünk, hogy azon a gyulai éjszakán hová is menekült az ünnepelt. Talán titokzatos
árnyként Frankéi Leó utcai lakásába is fellopakodott, s kutakodott kéziratai között. De ha
mégsem, úgy szeretteit s kedves családtagjait nyugtalanította irományai elrendeztében.
Ennek köszönhető, hogy most itt a teljes kéziratot közreadhatjuk. A szerkesztőség vállalta
a töredékes kézirat közlését is, s már befejezéshez közeledett az újragépelése, amikor kedvező
hír s küldemény érkezett. Adrienne lánya megtalálta a hiányzó részt. Mondanivalójában a legsúlyosabbat; a záró fejezetet.
így hát a kalandos sorsú és szintén elveszettnek hit darabjának nyári, gyulai bemutatója
után Jékely Zoltán újabb művel, az ő sz£p kifejezésével szólva: „mint ablakon át bedobott virágszállal" még halála után is jelzi, hogy egész életében „pislákolt" érdeklődése a színpad
iránt.
Az utolsó ítélettől kezdődően lám lassan kitetszik a drámaíró Jékely életműve is. Aki
Shakespeare és Jarry fordítójaként kellett csak színházi életünknek. Tán még újabb darabok
is lappanganak. Mélyről üzenő jel az ő munkássága is, hogy a színműirodalmunk elsüllyedt
Atlantiszként még mindig hallgat sorsáról. S ki tudja, miféle tektonikus erőknek kell működni
ahhoz, hogy végre az Egészet és összefüggésében láthassuk. És láttathassuk.
ABLONCZY LÁSZLÓ

JÉKELY ZOLTÁN

Az utolsó ítélet
DRÁMA

1. KÉP
Tágas, bolthajtásos, nehézbútorzatú szoba.
Kandalló. A szemben levő ajtó szemöldökfáján a következő antiqua betűs felirat: Fiat
justitia pereat Mundus. A. D. 1568. Felette,
sgrafitté stílusban Justitia, mérleggel. A nagy
asztalt a szoba közepén éppen ebédhez terítik.
1. JELENET
Gábriel, nyugtalan szellemű 20-25 esztendős
ifjú, az önfeláldozás elszántsága s valami
végzetésség áramlik egyéniségéből. Rebeka,
öregedő gazdasszony, vén házibútor.
GÁBRIEL (Benyit. Az asztalon matató öregasszonyhoz) :
— Apám itthon ?
REBEKA:
Itthon, úrficska drága;
Ahogy jött fel a lépcsőn, fütyörészett.
Úgy tetszik, ismét könnyebb napja van!
GÁBRIEL (álmélkodással):
Fütyülve jött haza ?
(Aztán, magának):
Ó, bár hihetném,
hogy engedékeny szívre vall e jel ?
Bár azt jelentené, hogy kevesebbel
kell majd az Úrral elszámolnia!...
(Rebekához):
Hát asszonyám ?
REBEKA:
Jó asszonyom bement volt
hozzá, mihelyt sarokba tette botját.
„ megcsókolhatlak-é" — kérdé a lépcsőn,
mire az úr csak titkosan mosolygott,
14

asszonyomat gyengéden átölelte
s úgy vitte bé magával a szobába —
Jó! odaül, pedig tálalni kéne —
GÁBRIEL:
Majd szólok én ! Sürgős vele beszélnem.
REBEKA:
Éhes, ügyé! De ma egyet se bánja!
Olyan ebédet, mint ez a mai,
a császár sem eszik Bécs városában,
s ha mégis, megszopja ujját utána!
GÁBRIEL:
S mi az ebéd?
REBEKA:
Az úr kedvenc fogása:
rántott csuka ! Még tegnap elhozatta.
S a piacon maga szemelte ki!
Ha nem eszünk, még ott szárad a tálban.
(Kifelé.)
GÁBRIEL (utána):
Ha már kimegy, szóljon be asszonyám. nak!
REBEKA:
Csak attól félek, nem lesz foganatja,
odabent nagy tanakodás folyik!
(Kimegy.)
GÁBRIEL (fel s alá méregeti a szobát; bort
tölt, mégemeli a poharat):
Szabad-e innom, mikor e napon
atyám jóvoltából, talán egy ember
keserű torka utoljára ízlel
ivóvizet, hitvány agyagcsuporból, —
szeme utolsót lobban a világra,
melynek ő éppúgy teremtménye volt,
s olyan joggal, mint aki elítélte,
s végzé, hogy a fenséges Univerzum
gondoskodásából testrészei
többé soha ne részeltessenek — /

Hadd mérem meg becstelenségemet:
ha nyelvem, gégém e bort leereszti,
hitvány vagyok én is, akár a többi
s minden tettem fárizeusfogás.
(Iszik.)
— Hm. Ez lement. Sőt, kitűnően ízlett.
Mindhiába! Testem
sehogyse
lélek.
Már pediglen Plátonra mondhatom,
a lélek él! S én a lelkemnek élek!
(Leteszi a poharat.)
De jó a bor s jó lesz a lakoma.
Nota bene: Borban van az igazság,
az Igazság, melyre éltét atyám
úgy feltéve, hogy másnak hely azon
nem is jutott. Rogyásig telt a mérleg
s kínos egyensúlyban recseg-ropog.
Ki jól ítélkezett, az jól ebédel:
kiszabatott a víz meg a kenyér.
De őt az étel garmadában várja
s annyit eszik, amennyi belefér.
S én csúful kushadok az asztalánál,
töltögetek, kínálgatom kenyérrel
s loppal vizsgálom jólismert fejét:
a zord szemet, a hosszú homlokot,
fürgén követem keze rebbenésit
s kérdem magamban: ez az ember ölt ?
Hát a halál mindég csak a halotton —
az okozóján sose hagy nyomot — ?
Halál! Halál! Mért mondjam ki e szót ?
Megint környékez a régi szorongás,
mely mindig iszonyún szíven fogott,
valahányszor halál járkált a házban.
(Révedezik.)
Te, kisfiú, ki voltam; ó bocsáss meg,
hogy akaratod ellen, még vagyok.
Téged unszolt valami bús szemérem:
el akartad emészteni magad,
hogy ne kelljen résztvenned e dologban,
mely dologban, akarva akaratlan,
minden bűnrészes ki e a házban él! —
REBEKA (bejön s sápítozik):
Jaj, úrfi drága, asszonyom zokog! •
S az úr csak hallgat, hagyja, hadd zokogjon,
egy szó nem sok, annyival se csitítja.
Ki látott még ilyen lelketlen embert ?
Úgy vélem, ismét kemény az ítélet
s jó asszonyom megint azért zokog.
GÁBRIEL (erőltetett haraggal):
Mért hallgatózik, szégyellje magát!
Apámuram bírálón meg ne szólja:

érdemtelenre nem sújt ő soha,
jegyezze meg magának !
REBEKA (szepeg):
Engedelmet!
Néha rámjön s bolondságot beszélek.
De Isten látja lelkem: ha a népek
nem mondanák, hogy...
GÁBRIEL:
Mit nem mondanának?
REBEKA:
Hogy a gazdámnak kőből a szíve,
a lelke jég s iszonytató kegyetlen —
GÁBRIEL:
Hát az ? Rebi, igaz lelkedre mondd,
az én apám valóban szörnyű ember ?
REBEKA:
Jaj, hogy feleljek? Ha azt mondon: az,
csak rámtekint áspiskígyó szemével,
fogát keményen összecsikorítja
s ilyenkor mint az apja, épp olyan !
GÁBRIEL (meghökkenten):
Ennyire hasonlítanék apámhoz ?
Tán anyámhoz nem is hasonlítok — ?
Születésemben csak annyira vett részt,
mint a föld, mely táplálja a magot — ?
Igen, e nőnek igaza lehet.
'Sze hányszor kaptam rajta magamat,
hogy szememből az Ő szeme tekint szét,
szájamból az ő két ajka beszél,
s ha lányt cirógatok vagy lámpa mellett
kezem imára kulcsolom, belátom,
hogy a kezemben az ő keze él!
(Kezét vizsgálja.)
Anyám vére bizony csak annyi bennem,
mint sűrű borban a savanyú víz —
REBEKA:
De a bor gyakran attól fekeiül meg!
GÁBRIEL:
Igaz, igaz.
(Elgondolkozik.)
Pedig milyen nagy ember!
REBEKA:
Biza szeretni kéne s megbecsülni!
Mert ha egy nap behunyja a szemét —
(szipog)
GÁBRIEL:
S szeretem is! Becsülöm is! Ki mondta,
hogy jó atyámat én nem tisztelem ?
Ezt már csak mégse mondhatják a „népek"!
Amért sokban különbözünk egymástól
15

s nem akarom őt pályáján követni,
nem kell azt hinni, hogy nem tisztelem...
REBEKA:
Pedig a népek éppen azt beszélik,
hogy ha az úrf i majd bíró leszen
s elfoglalja Jó apjaura székét,
csak annyi lesz mint cseberből vederbe:
minden marad a régiben.
GÁBRIEL (megdöbbenéssel):
Rébi!
REBEKA:
Nem lesz, aki szépen elboronálja,
mit csúful felszántottak előtte.
GÁBRIEL: -így gazolnak ?
REBEKA:
Miért adott okot rá ?
Oly peckesen járkál az emberek közt,
mintha mindég tubarózsát szagolna.
Hetykén hordozza cifra úrfiságát
mint aki éppeg azt tartja magáról,
hogy ha az országot a diófáig
Léváig s Déváig keresztüljárná,
méltó társát bizony akkor se lelné!
GÁBRIEL:
S maga hisz e sok témondározásnak ?
Bölcsős koromtól ismerhet, Rébi!
Elismerem, a látszat ellenem szól,
mióta csak az eszemet tudom,
emberkerülő, bujkáló vagyok.
Ha tudja az okát, el nem tagadnám,
ha nem, ne kérdje, szót sem érdemel.
REBEKA:
Tudom, tudom! Ó, én jól ismerem,
úgy vélem, jobban mint az édesanyja.
Ki éjjel járkál húszéves korában,
annak édes szerelmi titka van!
Szép szál legény, akinek a kockája
asszonyoknál sohase vet vakot.
Nem zárják bé előtte az ablakot!
S erre ad is valamit, mért tagadná ?
GÁBRIEL:
Bolond beszéd, rossz nyomon jársz,
öreg !
REBEKA:
De a szíve! vajból van az, bizony !
Az édesanyja szívét örökölte!
Csak a burka, a tokja Boldizsár úr!
GÁBRIEL:
Ó, a szívem, Rebeka, ha te tudnád,
hogy szív helyett a keblemben mi van !
16

Piros korsó, mely minden jajdulásra
túlcsordul s lelkem vérrel önti el!
REBEKA (szipog):
Akár az enyém! Világra olyan!
(Kopognak. Rebeka megijed.)
Szerelmes Isten! így ebédidőben !
Ugyan ki jő?
GÁBRIEL:
Csak csendesen! Szabad!
2. JELENET
(Előbbiek. Prokopius kancellista.)
PROKOPIUS (harminc és negyven közti gonosz tekintetű, májbajos arcszínű piperkőc. Lila ruhát visel, kezében alkalmasint
tőrös pálca):
Köszöntelek, szép öcsém, Gábriel!
GÁBRIEL (ridegen, alig-udvarias vendéglátó modorban):
Adjon Isten.
(Félre.)
Mi szél hozhatta erre ?
REBEKA:
Kezicsókolom, tekintetes úr!
PROKOPIUS (kalapját, botját előkelősködve nyújtja oda Rebekának):
Nini! Úgy tetszik, három teríték van.
• Eszerint én felesleges vagyok — ?
Jó mesterem sok gondja közt felejté,
hogy meghívó alázatos hívét
— terítékről lám nem rendelkezett —
REBEKA:
Bizonnyal!
GÁBRIEL:
Menjen s az urat jelentse.
Mondja meg azt is, hogy enni kíván !
(Prokopiushoz:)
Bizonyosan rászolgált az ebédre!
A tárgyalás izgalmas lehetett
s a jó kancellista kötelessége,
hogy — még ha szíve jégcsapból van is —
együtt hevüljön tisztelt mesterével,
együtt hűljön vagy együtt olvadozzék
s koppantson ő is, ha koppant amaz,
s Justitiának rozzant mérlegére
suttyomban csalfa argumentumoknak
tört patkóját csempéssze nehezékül —
PROKOPIUS:
De felvágták a nyelved, szépöcsém !
Úgy csacsogsz, mint a hóhér papagája,

mely a városban nyelvéről közismert.
De én tudom, hogy honnét fú a szél:
atyád hivatását becsméreled,
mert örökébe ülni képtelen vagy,
lévén te minden törvénytudományra
születésedtől tálentomtalan!
GÁBRIEL:
Tartson felőlem azt, amit akar,
lyukas mogyoró a vélekedése!
Szerintem Isten dolga az ítélet:
ember nem ítélhet ember felett!
PROKOPIUS:
Hű, kisfiam, mit tudsz te a világról!
Ha fejed lágya egyszer majd benő
s beülsz magad is egy szép tárgyalásra,
ott megtudod, mi az ítélkezés!
Nemes torna, remek hajtóvadászat,
a bíró a vadász, a rab a vad.
Társadalmunk talpköve és pillére
az éber bíró — mint a te atyád!
Szeme átjárja a bűnös szívét,
beléhatol a májba, a vesébe
s az igazságot, mely gyakorta kétes,
végtére is onnét piszkálja ki!
és felmutatja csillogó kezével!
GÁBRIEL:
Öldöklő kéz!
PROKOPIUS:
S mi volna, ha a törvény
nem mutatná kellőképp a hatalmát ?
A mai eset is jól bizonyítja:
a törvényszéken gyenge szívűeknek
nincsen helyük
GÁBRIEL (riadt):
Miért ? Megint mi történt ?
Talán csak nem hozott ismét halált...
PROKOPIUS:
De bizony azt! Az ítélet halálos.
Atyád bíróságának idejében
a tizedik, tehátlan jubiláris!
Holnap hajnalban, ritka szép pompával
a Bástya téren végrehajtatik!
GÁBRIEL:
Ki az, s miben bűnös az istenadta ?
PROKOPIUS (egykedvű, közömbös):
Ha jól emlékszem, Igyártó nevű...
Ambrus ötvöstől kelyheket rabolt!
Hozzá hasonló megátalkodottat
hosszú pályámon egyet sem találtam.

2 Tiszatáj

Képzeld, a bűnét mindvégig tagadta,
nem fogott rajta kínzatás, verés,
folyton-folyvást a Krisztust emlegette,
majd bizonyít, úgymond, a végítélet,
ha érte nyúl Krisztus urunk keze —
ki miatta is meghalt a keresztfán,
s több efféle elegy-belegy beszéd...
GÁBRIEL:
És mégis, mégis kötelet kapott ?
Bizonyítékra-é vagy vallomásra ?
A tanúk gyakran fizetett tanúk,
leesküdnék az Istent is az égből!
PROKOPIUS:
Botorság! Persze hogy bizonyítékra!
Mikor az ötvös kárát felfedezte
kamrája ajtajában kést talált,
mellyel a rabló nyilván ölni készült.
S ez a kés: Igyártó tulajdona!
Kell ennél súlyosabb corpus
delicti
GÁBRIEL:
S Igyártó is elismeré övének ?
PROKOPIUS:
'Sz éppen ez az! Eszébe sincs tagadni.
De azt meséli, hogy pár nap előtt,
valaki az utcán elcsente tőle,
avagy másképpen veszítette el —
GÁBRIEL:
S hátha így van ? hátha ez az igazság ?
Tán ily esetre nincsen precedens ?
PROKOPIUS:
Alávaló hazugság s nem egyéb,
így akará a bírót vízre vinni,
de rossz cselével hoppon is maradt!
Pedig atyád-urad már-már elernyedt
-hja az idő kissé eljárt felette —
s ha nem bököm s nem nógatom előre,
ez a lator még csúfot tesz vele.
Ez lett volna pályája szégyene!
GÁBRIEL:
Irtóztató! És most már nincs segítség ?
PROKOPIUS:
A pecsétet senki le nem vakarja. —
(Felnéz):
Immár az Úrnál van a kegyelem.
GÁBRIEL (egy látni vélt alakhoz):
Köszöntelek hát, keserű Halál!
Fullánkodat ismét szívemben érzem —
kifogja fel az árvák könnyeit?

3. JELENET
(Előbbiek. Boldizsár városbíró, nagy szakállú, öregedő, szigorú nézésű férfiú; Boldizsár né.)
BOLDIZSÁR (jön):
Isten hozta, kancellista uram!
(Kezet fognak.)
BOLD1ZSÁRNÉ (még könnyes a szeme,
zsebkendőt szorongat):
Isten hozta. (Kezet ad, majd Gábrielhez)
Szervusz!
BOLDIZSÁR:
Szervusz, fiam !
PROKOPIUS (hajlong, vigyorog):
Ó asszonyom, Uram! Úgy restellem...
BOLDIZSÁR:
Megkövetem mindjárt kegyelmedet:
A meghívást bizony csak megfelejtém.
Likas emlékezetem egyre gyengül,
pedig még a kendőm is meggöcsöztem —
mihaszna; délre feledem, miért.
Ideje már lisztemtől
elköszönnöm...
Ez a processzus is úgy kimerített,
ahogy processzus engem még soha!
Igaz, a casus sokkal súlyosabb volt,
s bonyolultabb, mint az eddigiek;
agyam, mely eddig játszva verte vissza
a szív felzajgó támadásait,
kevesen múlt és megadó magát!
E felelősségteljes hivatalra
csak fogas eszű férfiú való,
mint amilyen, mondjuk Prokopius,
az én kedves kollégám és barátom!
(Megöleli.)
PROKOPIUS (hálálkodik):
Bíró uram, kegyelmed véleménye
halott atyám áldásával felér!
Csak bár mégegyszer hallhatnám e szókat,
nyilvánosan, a gyűlésnapon is!
Ettől ad astra nyílna út előttem!
BOLDIZSÁR:
Legyen nyugodt, kedves Prokopius!
Gondom lesz rá, hogy székemet betöltse.
Városunkban nincs képzettebb jurista.
(Szigorúan int Gábriel felé:)
Mert, jaj, az alma messze hullt a fától!
Fiamra immár nem számíthatok.
REBEKA (bejön a tállal, kimegy.)
BOLDIZSÁRNÉ (asztalhoz ül):
18

Prokopius, kegyelmed ide, né!
Sovány legény, elférnek ketten is. (Gábriel mellé mutat.)
PROKOPIUS:
Sovány vagyok, mint kosztom a kocsmában — (Boldizsárné felé):
A város asszonyomnak
konyhájáról
valóságos legendákat mesél!
BOLDIZSÁRNÉ:
E hírnevet uramnak köszönöm:
jó háziasszonyt ő nevelt belőlem;
gyomrocskáját roppantul kedveli!
BOLDIZSÁR (kezét dörzsöli, majd előre hajol, kezét imára kulcsolja s megszólal):
Imádkozz, Gábriel!
GÁBRIEL (megütődik, ültében hátrahőköl,
villámló szemmel nézi az apját.)
BOLDIZSÁRNÉ:
Hallod, apád szólt:
Mondd el az áldást, szerelmes fiam !
PROKOPIUS: (kegyesen görnyed, felfelé tekinget, mint a macska, figyel.)
BOLDIZSÁR:
No mi lelt, Gábriel, tán megkukultál?
PROKOPIUS (Furcsállóan csóválja a fejét.)
BOLDIZSÁRNÉ (esedezve):
Elmondom én!
BOLDIZSÁR:
Egy szót se! Ő beszéljen!
PROKOPIUS (kegyesen):
Talán én...
BOLDIZSÁR:
Nem hallod! Parancsolom!
GÁBRIEL (felugrik):
Többet e házban nem imádkozom !
S ez asztalnál én többet nem eszem !
BOLDIZSÁR:
Megbolondult ez a hitvány kölyök,
avagy a sátán költözött beléje. —
(Felugrik.)
GÁBRIEL:
Nem kérek áldást arra az ebédre,
melyet két farizeus kebelez be.
Ilyen gaztettel istent nem kísértem !
Imádkozz csak magad, ha tudsz, apám,
ha kérges lelked az imádkozást
nem tartja eleve haszontalannak ! —
S ha még valaha szent szó jönne számra,
apám üdvösségéért volna csak:
hogy felkiáltsam az Úrnak az égbe:

„bár rászolgált, ne vessed őt pokolra,
én megvezeklek minden vét kiért!"
BOLDIZSÁR (tátog):
Te! Te! Te!
BOLDIZSÁRNÉ:
Jaj, jaj, mi lelt, fiam!
PROKOPIUS:
Szülősértésnek eclatáns bűne!
Rómában megvesszőzték a kamaszt,
ki tiszteletlenül bánt atyjurával!
BOLDIZSÁR:
Rettentő fattyú! Takarodj a háztól!
Életemben többet ne lássalak !
Átkom reád!
BOLDIZSÁRNÉ:
Tudod-e, mit cselekszel?
Egyetlen gyermekünk
megátkozod!
Könyörülj rajtunk, iszonyatos ember —
(Fiát megöleli.)
GÁBRIEL:
Nem kérek abból a könyörületből!
Apám, átkoddal világgá megyek
— ez aztán kincses apai örökség! —
És felcsapok az utak vándorának,
háztól házig vert rossz koldus leszek
s majd éhségemben rablók valamit,
vagy leütök egy vásáros zsidót —
akkor megfognak majd s eléd cipelnek
s te fel kell köttesd egyetlen fiad,
mert rend a rend és éljen az igazság!
(A feliratra mutat.)
PROKOPIUS:
Megtébolyult! Az orvostudományban
e baj neve: dementia praecox...
BOLDIZSÁR (lerogy):
Szerelmes Isten, nincs többé fiam !
BOLDIZSÁRNÉ (asztalra borul):
Ó, jaj nekem, hogy ezt kellett megéljem !
PROKOPIUS:
Alkalmasint ez a ¡eves kihűlt. (ízlelgeti.)
Áldatlan asztalon áldatlan étel...
REBEKA:
Jaj, mi történt? Az úrfi elszaladt
s azt mondá, többet nem látjuk soha.
Jaj nekünk !
PROKOPIUS:
Ugyan! Csak járt a szája.
Most indul tékozolni a fiú.
De visszajő! Bent van a Bibliában! (Eszik.)
(A csendben csak még jobban hallatszik,
visszhangzik a kapu hatalmas csapódása.)
2*

II. KÉP
1. JELENET (Első, második, harmadik legény)
Korcsma. Hatalmas, füstös falú, alacsony
mennyezetű, két részre osztott helyiség: bal
oldalt magasabb szinten elkülönített rész,
melyben két-három fehér abroszos, csinosabb asztal látható, a söntés előtt. A másik
rész, a nagyobbik, láthatóan a „harmadik
osztály"; az asztalok terítetlenek vagy mocskos abrosz rajtuk. Vendégei ennek a résznek:
vásáros parasztok, bőrkötényes kocsisok,
feltűrt ingujjú iparoslegények, vándorok, katonák; a sarokban, emelkedésen, a kályha
mellett, furulyás legény.
ELSŐ VENDÉG:
Holnap ismét akasztanak minálunk!
MÁSODIK:
Nagyon helyes! És legfőbb ideje!
Mert a latrok már úgy elsokasodtak,
hogy a polgárvagyon veszedelemben!
HARMADIK:
Nekem hét tyúkom lopták el az éjjel!
Ha ez a holnap felmagasztalandó
bitang nem éppen a siralomházban
töltötte volna ezt az éjszakát,
bizonyos volnék: ő a tolvajom
s hét drága kendermagosom fejében
most várton-várnám felmagasztalását!
Az én megrablóm bezzeg szabadon van!
De nem sokáig, mert nyomon vagyok!
Szép tikjaimnak nagy leszen az ára:
erős hurkot tétetek a nyakára!
ELSŐ VENDÉG:
Ez a zsivány meg is érdemli sorsát!
Vérbeli tolvaj volt.
HARMADIK VENDÉG:
Ez a favágást
csak eszközül használta: vizsla szemmel
nézett a gazda udvarán körül,
• egykettő megtalálta a magáét.
Köszönt, elment — de éjjel visszajárt:
kezében balta, nagy kés az övében!
ELSŐ VENDÉG:
Most rajtavesztett! Éjféltájt az ötvös
zajt hallott. Felkelt- és kardot ragadva
rárontott a bitangra!
MÁSODIK:
Ám a fickó
19

nem ijedt meg ! Baltával főbe verte
s kereket oldott négy arany kupával.
HARMADIK:
De zálogul a kését ottfeledte!
ELSŐ VENDÉG:
Ott. Az ajtóban. És ez lett a veszte!
MÁSODIK:
Most nem szeretnék a bőrében lenni!
HARMADIK:
Ez se fog több lacipecsenyét enni.
(Nyílik az ajtó. Bejön Prokopius.)
2. JELENET. Előbbiek, Prokopius.
PROKOPIUS (pórázon vezetett ölebéhez):
Mindjárt, mindjárt szívem, egy kis türelmet!
(Felsétál az elkerített emelvényre, ahol külön
asztal várja, a széket leporolja s helyet
foglal.)
JÓBORU (hajbókol):
Isten hozta, tekintetes uram!
Már-már azt hittem, ma hiába várjuk;
gondoltam ismét meghívása van
valami hétfogásos díszebédre —
PROKOPIUS (mérgesen legyint):
Gyorsan, gyorsan valami pecsenyét!
Iszonytatóan éhesek vagyunk!
Kocifernek hozz egy-két csontikát,
megfizetem, ezért hát a javából!
Az én húsom lehet kissé kövérkés:
asszonyban, sültben már így kedvelem !
JÓBORU:
Térülök-fordulok s már itt vagyok!
A legénnyel küldök bort is azonnal.
Csak tudnám, hogy melyikből, jó uram ?
PROKOPIUS:
A vörösből, hé! Ma ünnepnapom van!
(Kezét dörzsöli, tesz-vesz a teríték
körül, majd Kociferhez):
Bizony, maholnap bíró lesz a gazdád!
Új örvet, új pórázt kapsz, Kocifer!
S a gyomornak ezen szentelt helyén
bendős zarándokoknak
templomában,
megfogadom: egy sült csirkét egészben!
(Megvakargatja a kutyát.)
JÓBORU (sültet hoz):
Konyhánkban ma ez a legjobb falat!
(Elébe teszi.)
PROKOPIUS:
Ez már beszéd! (Szagolgatja.) De bort
ide azonnal!
20

JÓBORU (fejéhez kap):
Menten agyonütöm azt a legényt! (El.)
3. JELENET. Előbbiek, egy koldus.
KOLDUS (besettenkedik, asztaltól asztalig
jár, kéreget, hol adnak, hol elkergetik, de inkább adnak. Némi tusakodás után felbátorodik a Prokopius „szeparéjába", éppen akkor, amikor a törvény embere egy jókora
húst vet oda kutyájának):
Nagyjóuram, Krisztus urunk nevében,
segítsen meg bár egy-két piculával!
ha hiszi, ha nem, két napja nem ettem,
s ha hazudtam, ne is egyem soha,
száraz belem egy morzsikát se lásson,
s keserves éhhalállal vesszem el!
PROKOPIUS (javában tömködi magát):
Még enni sem hagy, nézze meg az ember!
Nem takarodsz szemem elől, pimasz ?
Eredj s dolgozz, erős vagy, mint a medve.
Azt akarod, tömlöcbe vesselek ?
KOLDUS (felcsillan a szeme):
Nagyjóuram ! 'sz éppeg erre vágyom !
Végre volna tisztességes lakásom,
szép, új cseréptető fejem felett,
s többé eső nem esnék a hasamra,
a szél nem fújna az ingem alá
s eledelem, melyért naponta százszor
alázkodom porig — nosza, ezentúl
úgy szolgálnák elém, akár egy úrnak.
Bár tömlöc mélyén, én is úr lehetnék !
'Sze már rég loptam volna én, de attól
való féltemben, hogy tömlöc helyett
kurtán-furcsán kötél kerül nyakamra,
nem mertem — mert, bár világ nyomorultja
vagyok s ruhámon már annyi a lyuk,
hogy benne három éhes macska sem
foghatna meg egy nyomorult egérkét
í tudom, e földön senkinek se kellek —
még mindig kedvelem az életet!
PROKOPIUS (miután többször mérte végig):
Hé, korcsmáros, vessék ki ezt a koldust!
A korcsmárosnak bízvást érdeke,
hogy a vendég étvágyát ne vegyék el
csotánnal, léggyel vagy egyéb szeméttel.
Kergesse hát ki ezt a rongy bubát!
Mindjárt reád uszítom a kutyát!
Csümeg, Koci! (Uszítja.)

JÓBORU:
Nem takarodsz, te disznó!
Hé, asszonyok, seprűnyelet ide,
hadd tanítom meg e semmirekellőt!
(Kipüföli, majd visszajövet):
Elnézést kérek, tekintetes úr!
A koldusok úgy elszemtelenedtek !
Különösen, mióta a pogányok
elpusztították néhány tartományunk,
szaporodott meg e siserahad
szedett-vedett néppel,
földönfutókkal,
s ezek most a kárvallottság jogán,
a menekültek ismert furorával
a másét maguknak követelik.
Hogy a város kemény törvénykezéssel
gátat szabjon elébük s megtorolja
farkaskodásuk: legfőbb ideje!
PROKOPIUS:
Csak bízza rám! Majd gondoskodom én!
Mégis hallatlan! Épp ebédidőben !
(Tovább eszik, etet.)
(Nyílik az ajtó, s bejön Gábriel.)
3. JELENET. Előbbiek. Gábriel.
PROKOPIUS (megütközve figyeli.)
GÁBRIEL (Anélkül, hogy körülnézne, leül
egy üres asztalhoz, éppen ama három vendég asztala mellé.)
JÓBORU (hozzásiet):
Talán jobb helyre tekintetes úrfi!
Ez az asztal nem úrfinak való !
Itten leginkább szekeresek ülnek,
kupecek, zsoldosok, paraszti népek,
akik, ha egy-két meszellyel nyakaltak,
fizetnek, vagy nem, s állnak is odább —
Talán fáradna fel a konyha mellé!
GÁBRIEL:
Itt maradok. Hozzon valami bort.
Egy mérővel, s ha lehet, jó erőset!
JÓBORU:
Parancsolatjára, máris hozom !
GÁBRIEL (sistereg magában. Cikázó szemmel vizsgálja a vendégeket.)
JÓBORU (elébe teszi a mérőt):
A fejedelmi pincéből való!
GÁBRIEL (pénzt vesz elő, odaadja):
Köszönöm. Most mindjárt megfizetem!
JÓBORU:
Ráért volna később is, úrfi drága,
nem azért mondtam én azt az imént!

GÁBRIEL (Int, hogy hagyjon neki békén;
nagyot húz a borból.)
PROKOPIUS (Magához inti Jóborut; suttognak. A korcsmáros megtudja, ki a vendége.)
4. JELENET. Előbbiek. Az iménti három
vendég.
ELSŐ VENDÉG (Ebéd utáni iddogálás közben):
Én ott leszek! A porkoláb barátom.
Majd ablakában ád pompás helyet!
Onnét néztem eddig is sok akasztást.
MÁSODIK:
Hányat, te?
ELSŐ:
Tán egy tucat is lehet!
Amióta Boldizsár úr a bírónk,
úgy tetszik, ez a tizedik eset.
MÁSODIK:
Te, valahogy szerezz bé engem is!
Meghálálom ! Már nem vagyok gyerek;
s tisztes fejemmel mégsem tehetem,
hogy a palánkra vagy a fára másszam.
A tolongást pedig nem kedvelem.
Hálás leszek...
HARMADIK:
Engem is, cimbora!
Légy a vendégem! Mindent fizetek!
ELSŐ:
Kezet reá! Hatkor gyertek el értem.
MÁSODIK:
Helyes! Helyes! Tehát együtt megyünk !
HARMADIK:
Bár nyúlszívű, tudjátok, nem vagyok,
megvallom, kissé borsódzik a hátam!
Eliszonyít e vértelen halál:
a nyelv kidül, a csigolyája roppan,
szeme guvad —
ELSŐ (fokozatosan belemelegszik):
Biza, fele se tréfa!
De fene tudja, mégis szeretem!
Mit csináljak, ha ilyennek születtem ?
Talán bizony akasszam fel magam ?
Kell nékem ez a fertelmes csoda!
A procedúrát, elejétől végig,
lélegzetvisszafojtva figyelem.
Mindig szerettem volna rajtakapni
a lelket, amidőn éppen kiszáll
s mikor a testbe, az élet helyébe,
21

észrevétlen besurran a halál...
Mondják, hogy az ilyen kötélhalállal
kimúlott embert, férfinembelit,
utolsó percében valami édes
megfejthetetlen boldogság fogja el —
GÁBRIEL (eddig türtőztette magát, most
felugrik):
Elhallgass, dögmadár, mert még megöllek!
Ezeket az ocsmány örömöket
tüstént lenmagodon élvezheted!
(A három vendég védekezően ugrik föl, ki
széket, ki üveget ragad.)
ELSŐ:
Halljunk oda! Megkergült ez a fickó!
MÁSODIK:
Ne félj, komám, most móresre tanítjuk!
HARMADIK:
Fülledt kobakját egy kicsit kinyitjuk!
JÓBORU (előrohan a konyhából):
Szűzmáriám, mi történt, jó urak!
Ugye megmondtam, ne maradjon itt!
Vén bugrisok, szégyelljék meg maguk!
Mindég kiverik jó vendégimet!
(Igyekszik leültetni őket.)
Aki verekszik, menjen ki a házból!
(A többi vendég helyesel, a három érdekelt
morog, fenyegetőzik.)
GÁBRIEL (kihasználja a helyzetet):
Minden rendben lévő vendégsereg!
Szólok hozzátok, embertársaimhoz,
noha látom, néhány közületek
e tiszteletet nem érdemli meg!
VENDÉGEK:
Na fene!
Mi baja ?
Megmaszlagolták ?
GÁBRIEL:
Tudjátok-é, hogy holnap virradatkor,
egy ártatlan embert akasztanak ?
ELSŐ:
Ártatlan ? s ezt neked ki súgta meg ?
Ujjadból szoptad, vagy megálmodód?
MÁSODIK:
Bizony a bíró jobban tudja, mint te,
hogy kicsoda ártatlan és ki nem !
HARMADIK:
Még életében sosem tévedett ő,
mindég jó helyre sújtott a keze!
S te most az ő ítéletét szapulnád?
22

VENDÉGEK közül többen:
Botond, bolond!
Nem kell szavára adni!
GÁBRIEL:
A ráfogott bűnt nem követte el!
Egy s más dolog ellene vall ugyan,
de a törvényszék nem bűnvallomásra,
csak látszatos bizonyságra ítélt!
A kés, amelyet Ambrus megtalált volt,
bár ¡gyártóé — nem ő hagyta ott!
v
Valaki tőle is úgy lopta el.
Követeljétek
megszabadítását!
Ne engedjük be híres városunkba
ha kell, ha nem az ostromló halált!
S gondoljátok meg, ha nem cselekesztek,
egy jó magyarral lesz majd kevesebb,
pedig az isten szűken bánt e vérrel;
ne pusztítsuk hát feleslegesen !
Mert pusztul úgyis ellenség kezétől,
mely mindenütt határainkon áll,
házunkba lát a hegyek pereméről,
ellenünk még az ördöggel sem átall
kötést csinálni rettentő dühében
s röhögve nézi folytonos
fogyásunk.
Induljunk hát, halljátok, emberek!
Csák utánam ! Mindég elöl megyek !
A VENDÉGEK nem mozdulnak. Itt-ott röhögés. Esznek-isznak tovább.
ELSŐ VENDÉG:
Fogjátok meg ! Nem látjátok, hogy őrült ?
Képes fejünkre tüzet gyújtani!
MÁSODIK:
Kötözni való bolond. Rajta hát!
HARMADIK:
Pallost neki! Tűzhintő lázadó!
PROKOPIUS (felemelkedik lila-feketén,
ünnepélyesen):
Én a Törvény nevében megfogom !
Hé, katonák, ne hagyjátok, elébe!
GÁBRIEL (Kardot ránt, csapkod, kiszalad
az ajtón.)
PROKOPIUS:
Hát elszalasztottátok,
ostobák!
De csak kerüljön még kezemügyébe!
Lejuttatom a tömlöc fenekére!
Szavai súlyát ott mérheti meg
a vasgolyókon, melyeket a lábán
visel majd hét álló esztendeig
vagy amíg a férgek meg nem eszik !
Utána! Fel! Csípjétek el, legények

(Egy rangosabb, öregebb katonához:)
Egy lázsiást kapsz tőlem, ha eléred!
(A katonák utána rohannak, Prokopius
velük.)
Függöny
III. KÉP
Gerendás mennyezetű, tágas helyiség, iparospolgár környezet. Bútorzata egy asztal, az
ólomkarikás ablakok előtt; cifracsempés kemence, melynek körös-körül padkája is van;
egy vaspántos öregláda, zömök székek stb.
Az asztal táján néhány bőrkötésű vaskos
könyv, elszórtan, mintha éppen tanulnának
belőlük. Este van. Gyertyavilág.
1. JELENET. Ambrus mester; Lőrinc és
Gáspár, diákok.
GÁSPÁR (lecsapja a könyvet):
Mindhiába ! Ma nem fog a fejem!
Szemem előtt hóhér kötele táncol,
betűk helyett bitót irkál a pennám
s rájuk oszló hullákat rajzolok;
fejem felett varjúhadak keringenek!
LŐRINC:
Vigyázz, Domine! Kész obsessio!
Különben én is éppen így vagyok;
Te, az uccára nem merek kimenni,
ujjal mutatnak rám az emberek:
„ihol megy né, a vén ötvös diákja,
ki a rablót megfogni segített — "
„Bátor legény, neki köszönhető,
hogy egy latorral holnap kevesebb!" —
s mind efféle bolondságot beszélnek.
GÁSPÁR (az öreg felé):
Ambrus mester, kegyelmednek köszönjük!
Most már ülhetünk a pácban nyakig!
Hát kellett ez a csúf komédia!
AMBRUS (fejét fogja):
Csak üssetek, csípős szavaitokkal!
• Sebhedt, tüzesen nyilalló szívemre
minden szavatok egy ostorcsapás.
Vagdossatok csak, vetkeztessetek le,
szenvedjem én a kínzott kínjait,
aki holnap keserves kínhalállal
miattam múl ki, vén gonosz miatt!

LŐRINC:
Akasztásnál elhírhedik az ember,
még úgy is, lám-lám, ha nem őt akasztják,
hanem csak őmiatta valakit.
Ha megfőzé, egye is meg a főztjét!
Kellett kegyelmednek rávallani!?
GÁSPÁR:
Jól megcsinálta! S mi haszna belőle ?
Amért a fickót holnap felkötik,
kupáit attól nem látja viszont.
AMBRUS:
Vigye az ördög a kupáimat!
Húszat is adnék az ecclésiának,
ha az Úr valahogy megkönyörülne
e rossz csillag alatt szült emberen.
Uram, teremtőm, mivel érdemeltem,
hogy általa engem is büntetel — ?
Tisztességben megőszült vén vagyok;
Uram, hogy bírjam sujtolásidat ?
(Leborul az asztalra.)
GÁSPÁR (halkan):
Furcsállatos! Lám, ez a büszke ember
a lelkire nehezedő nyomástól
úgy megtört, mintha holnap reggel őt
s nem éppen tolvaját veszejtenék el!
LŐRINC:
Vénségire mindenki megjuhászik,
bús zsoltárbetűvé töpörödik.
Hatvan felett a legnagyobb lator sem
cselekszik mást, mint templomot vakoltat,
harangot öntet, oltárt ékesít,
koldúsoknak duplázza porcióját,.
temetőpásztorral fraternizál,
hogy megvásárolt drága sírhelyének
a legjobb bánásmódot biztosítsa;
mind olyanok kissé, mint ama Zénó,
ki koporsóját maga megcsinálta
s már életében abban lakozott. —
GÁSPÁR:
Hidd meg, Domine, ezek boldogok!
Erős hittel hisznek a másvilágban!
AMBRUS (felüti fejét):
Diák urak, adjatok hát tanácsot!
Üssétek fel már bölcs könyveitek,
amelyeket buzgón bujtok napestig,
bejárván vélük az egek világát
s az embernemzetség történetit:
bölcs autoraitok közt nem találtok
23

nehéz ügyemre orvost egyet is — ?
Hátha lehetne tenni valamit! ?
LŐRINC:
Az ítélet megfellebbezhetetlen.
Az ily, halállal megkötött kötést,
csak a fejedelem oldhatja még meg.
Ő azonban most külországba harcot
s haza se jő, míg áll a háború.
GÁSPÁR:
Igyekezzék szép csendben megnyugodni.
Feküdjék le s ha nem fogná az álom,
igyék meg egy bokály jó régi bort.
Ajándokát ne az ecclésiának
szánja: van aki többet ér vele!
keresse meg az elítélt családját
s a holmit adja vigaszul nekik.
AMBRUS (belekapaszkodik a tanácsba):
Édes fiacskám, mondtál valamit!
Arany szeget ütöttél a fejembe!
LŐRINC:
Ez már igen! Ezzel könnyít a lelkén!
GÁSPÁR:
Ne féljen, jó öreg, ezen a ponton
Plátó és Szent Tamás megegyezik !
LŐRINC:
Akad bízvást olyan is a családban,
ki e cserének még örvendez is:
ha már elvesztették szegény mihasznát,
csúfos holtának lássák némi hasznát!
kegyelmedet pedig áldani fogják
s forró imába foglalják nevét.
GÁSPÁR:
Két nap s úgy elfelejti az egészet,
mintha mennykő ütötte volna ki;
ő a földben, kegyelmed meleg ágyban —
ki-ki békességgel aludhatik !
(Ambrusné hazajön.)
2. JELENET. Előbbiek. Ambrusné.
AMBRUSNÉ (kosár a karján):
Mit tettél vélem, szerencsétlen ember!
Az ösmerősök rámtörnek az uccán,
s hogy történt, mint történt, kérdezgetik,
s: „no, Ambrusné, hát holnap nagykanállal
eszik ugyé, hogy meglett az ítélet!"
— csúfolkodnak, nevetnek, piszkolódnak,
nekem szaladnak loty-foty asszonyok
s mind-mind ugyanazt a bokrot nyesik:
24

„ — Hát nem sajnálja ? Olyan fiatal,
élhetett volna száz esztendeig !
Azért a három incompinc kupáért
biza kár egy ilyen szépszál legény !
ha tettenérte, fogta volna meg,
de ott, ahol a legérzékenyebb,
s megfenyegetvén, hogy ellenkezőleg
azonmódúlag hóhérkézre adja,
kényszerítette volna bé az ágyba,
hogy szerelmét ott helyt mutassa meg !
Ráállott volna a fickó, noha
nem biztos, hogy ez a könnyebb halálnem — "
LŐRINC, GÁSPÁR (Kuncognak, majd kihasadnak a visszatartott röhögéstől.)
AMBRUSNÉ:
Mit rippadoznak, taknyosok ! Talán
azokkal tartanak, akik gazolnak ?
S te tűröd mindezt, vén sehonnai,
hóhéroknak szegődött szállítója!
AMBRUS:
Elég! Elég! Most már betelt a mérték !
Asszony, ne herregj, mert reádmegyek !
Menten apró darabocskákra törlek !
(Kopognak.)
AMBRUSNÉ:
Hallod! Üldöznek! A házamra törnek!
A bosszúság itt e szent helyben öl meg!
(Belép Gábriel.)
3. JELENET. Előbbiek. Gábriel.
GÁBRIEL:
Engedelmet a késő zavarásért —
Ambrus mesterhez volna pár szavam.
AMBRUS:
Kicsoda vagy, s mi járatban, fiú ?
GÁBRIEL:
Én vagyok a városbíró fia.
S azért jövék, hogy itt társakra leljek.
Ha van valaki, aki megsegíthet,
szentül hiszem, hogy Ambrus mester az!
AMBRUS:
Gábriel? A Boldizsár úr fia?
Miben lehetnék én szolgálatodra ?
Egy megtört vént látsz itt magad előtt,
kinek maradék ereje csak annyi,
amennyi az ítéletnapra kell,
hogy az Úr választását meg se várva
intés nélkül a bal felére álljon
s ezzel keresse fenséges kegyelmét. —

GÁBRIEL:
Épp ez a megtört ember kell nékem!
Nem mondanád meg jó mester, mi bánt ?
AMBRUSNÉ:
Még kérdezi? Akinek van szeme,
kérdés nélkül is tudhatja okát!
AMBRUS:
Mint a kilencet kölykedzett kutya,
úgy bánom tettem: hóhérkézre adtam
egy kapaunta, fűrészes parasztot,
írástudatlan együgyű szegényt!
Szánjál meg engem, Gábriel öcsém,
s ha van szíved, szaladj s beszélj atyáddal!
Rátenném lelkem üdvösségit is,
csak megmentsük azt a szegény fiút!
GÁBRIEL:
Apámmal én már többet nem beszélek!
Már megcselekvém, s átok volt a válasz.
Kitagadott s elkergetett a háztól,
de én a küszöbön nagyot fogadtam:
Az ártatlanul halálraítéltet
minden áron meg fogom menteni!
E vállalathoz kell most társ nekem!
LŐRINC, GÁSPÁR (Feszengenek, fejüket
vakarják.)
AMBRUS:
Jaj, nem tudod, mit kockáztatsz, fiam!
AMBRUSNÉ:
Bőrébe járó dolog, úgy vigyázzon !
Édes uram, nehogy kötélnek állj!
GÁBRIEL:
Diák urak, nosza, ki jő velem ?
Ne féljenek, nem olyan veszedelmes!
A nehezét magamra vállalom.
Kegyelmetek csak őrködnek a sarkon
s ha szólok, feldobják a kötelet.
A strázsákkal, ha kelt, szépen beszélek,
ha kell, megláthatják a kardomat!
S ha engem ott fent mégis megszorítnak,
oda se neki, csak szedjék a lábuk
s bújjanak oda, hol a legsötétebb. —
GÁSPÁR:
Szó ami szó, a plánum tetszetős.
Beillenék egy széphistóriába!
LŐRINC:
Szó se róla. — De hol van az a kor ?
Időnk nem sző már széphistóriákat.
Nem ártana, ha úrfi, könyveit
ezentúl jobban is megválogatná!

GÁSPÁR:
Lázban fogant, hagymázos plánumát
öblítse le inkább egy kupa borral!
Jöjjön, testvér, üljön ide közénk!
Hátha jobbat is kiforralhatunk ?
GÁBRIEL:
Köszönöm. Értem: a deák uraknak
pártfogására már nem számítok.
Úgy gondolják, ugye, hogy könyveikben
hősiességre van példa elég —
utódaik kínjára mért tetéznék
e hős példákat még újakkal is. —
S igazuk van. Szépen kuksoljanak honn,
S Horatius Coclesről, Perseusról
a kályhasutban elmélkedjenek!
(Indul kifelé.)
LŐRINC:
Micsoda hang ez ?
GÁSPÁR (röhög, kínosan):
Azt mondá, a sutban!
'Sze a sutban mi sohasem ülünk!
A mesterné vevé bérbe örökre.
Télen a kályha őt, nyárban a kályhát
éppen őkegyelme melengeti. — (Röhög.)
AMBRUSNÉ:
Megállj, huncfut, fel is mondom a szállást!
Velem ugyan többet nem csúfolódsz!
GÁBRIEL:
Post risum multum cognoscere stultum !
LŐRINC:
Jobb is ha elmegy, amíg jól van dolga!
GÁBRIEL:
Isten megmentett két katipilától.
Egy jó kutya ezeknél többet ér.
Végképp belátom, egyedül maradtam.
Most már az ügy kizárólag enyém,
így legalább sem a kudarc keservét,
sem a remélt diadal örömét
nem kell alkalmi társakkal megosszam —
de elszánásom meg nem másolom!
(Keze a kilincsen.)
AMBRUS (utánalódul):
Megállj, öcsém! Vigy engem is magaddal!
Ezen az úton hű társad leszek!
AMBRUSNÉ:
Ambrus! Viaszhajlandóságú vénség!
Az Istenért, mibe ártod magad ?
(Gábrielhez:)
Krisztusra kérem, rázza le magáról,
25

kerékkötőnek ne vigye magával,
csak hagyja honn e vén bolond kopót,
aki fogatlanul akar most kanra menni —
Nem lássa, hogy szegény be zsigorás ?
Nem hogy segítné, csak nehéz kölönc
tesz
s még ráadásul a világ csúfjára,
meg találják fogni és felkötik!
Attól még nem lesz Krisztus az a rabló,
hogy kendtek kettecskén közbül veszik!
AMBRUS:
Hallgass, boszorkány! Mintha nem te
volnál
borzasztó csúf gyalázatom oka !
Nem te zajgottál s feddtél szüntelen,
hogy kárpótlásunk a törvény legyen ?
Most elférj tőlem, vén kegyes szipa,
megcsendesedj, feküdj le és imádkozz,
mert rád találom gyújtani a házat!
AMBRUSNÉ:
Gonosz ember!
(Sír.)
Egy nagy útra menőnek
hitvesétől ily rútul válni meg!
Ambrus, Ambrus! Hát van neked szíved?
AMBRUS:
Hiába bőgsz! Isten legyen veled.
S ha meg van írva: nem jövök haza,
folytasd a munkát hű legényeimmel.
Házam tiéd. A testemet szerezd meg,
s temesd el, lelkem, tisztességesen,
ne legyen sírom a Cigányok Árka!
ítéletnapkor majd találkozunk!
(Majd, Gábrielhez:)
— Legjobb szerszámaim viszem magammal:
hidegvágót, vasfűrészt, reszelőt.
Ne félj, öcsém, rettenetes foguknak
nincs tömlöcrács, mely ellenállana !
AMBRUSNÉ:
Szerelmes jó uram ! Ügyelj magadra !
Isten veled!
LŐRINC (zavartan):
Isten vele!
GÁSPÁR (önigazolásképpen):
Ne menjen !
Futóbolonddal vesztébe rohan!
(Elmennek.)

26

LŐRINC:
Mondd, Domine, nem restelled magad ?
Nekem mindjárt az arcom bőre sül le.
GÁSPÁR:
Gondolj anyádra, gondolj ősz atyádra!
S nem restelkedsz te, többet, Amice!
LŐRINC (elgondolkozva bólogat).
IV. KÉP
A siralom háza. Zordon tömlöcszoba, talán
valami toronyban. A nézőtérrel szemben, félöles vastagságú falban, két-három könyöknyi átmérőjű, rácsos ablak, rajta éppen hogy
egy ember bemászhat. Közvetlenül az. ablak
alatt, jobb " felől, szalmarakás, kezdetleges
ágy. Bal felől vaspántos ajtó. Éppen a rácsot
reszelik, feszegetik. Nemsokára két erős kéz
kiemel egy darabot, jókora rés támad. Bevilágítanak.
1. JELENET. Igyártó, Gábriel,
mester.

Ambrus

IGYÁRTÓ (felemelkedik, mintha mély
álomból ébredne):
Tán nem ördög incselkedik velem ?
Meg akarnának szabadítani ?
Tán összevétettek valakivel,
e látogatás nem szólhat nekem.
A jelt csak holnap akartam megadni,
holnap, holnap, a sorsdöntő napon,
amikoris nehéz halálom árán
e bús emberiséget újraváltom!
(Eszmélkedik):
Vagy az egész, nem is való, csak álom ?
Gonosz káprázat, lázas látomás ?
Hé! Hé! Ki vagy? S kit akarsz menteni?
GÁBRIEL (a lámpát leteszi, jól előre, maga
elé a fal vágásába, szépen mászni kezd befelé. Suttog, puhatolózik):
Testvér! Ne kérdezz! Tépd le láncodat!
Itt a ráspoly, csak használd sürgősen.
(Bedobja.)
Éretted jöttünk, hogy megszabadítsunk.
Igaz szavadra: Ártatlan vagy-e?
AMBRUS (suttog, feje látszik a résen):
Bilincsedet addig el nem reszeljük,
míg a Krisztusra meg nem esküszöl,
hogy ártatlan vagy s az ítéletet
nem érdemelted —

1GYÁRTÓ (rikácsol):
Ártatlan vagyok!
Ti pedig menjetek most dolgotokra!
Ha százszor is megoldjátok bilincsem,
én innét szökve ablakon kimászni,
még üdvösségem árán sem fogok !
Engem ugyan nem fogtok léprecsalni!
Kotródjatok el innét, ördögök!
Mert a strázsákat mindjárt felkiáltom !
GÁBRIEL (készül beereszkedni):
Emberfia, Mi szállt meg ? Álmodol ?
Ne üvöltözz, a strázsák felriadnak,
Ha rajtacsípnek, egykettőre végünk !
Vágd már a láncot! Vagy bemenjek én ?
IGYÁRTÓ:
Szerszámod nem kell s maradj kinn te is.
Én kész vagyok a legfőbb áldozatra,
békességemben ne zavarjatok!
Ha fáj nektek, hogy cifra városunkban
az igazságon ily csorba esett:
hogy ártatlannal így végezzenek —
az a tudat, hogy ütni fog az óra,
s a végleges megváltás, melyre Isten
Őszentfelsége engem kiszemelt,
halálom által, íme elközelgett:
fájdalmatokra balzsamum legyen!
Most menjetek s mondjátok meg a népnek,
halálom percéig nyugton legyen!
Ama percig meg ne kísértse senki
hogy miattam bármi fegyvert ragadjon
s életemért ontson emberi vért.
Kaszátok még ne egyenesítsétek!
Még ne fenjétek
baltáitokat!
Maradjatok honn, titkon, csendesen,
mintha semmi, semmi se készülődnék!
GÁBRIEL (bemászik):
Ébredj hagymázos álmodból, te ember!
Akasztófádat a bástya tövében
a hóhér még az este egyberótta:
már gyülekeznek a varjúhadak,
ott zsinatolnak fekete seregben
s fenődik már a csőr a bástya gombján,
mely egy ütéssel vájja ki szemed
s az árokban, dögök közt, gödröd ássák!
IGYÁRTÓ:
Ki vagy, legény ? Nem sátán szól velem ?
Azt akarjátok, hé, hogy lépre menjek ?
hogy szökjem s aztán rajtakapjanak,
megfogjanak, s majd szökésnek bűnében
kihirdessék rám a jogos
halált ?

S a megváltásra, melyre éltem adtam,
nem éltő gaznak nyilvánítsanak — ?
Hé, strázsák, hé! Disznók, mindég alusztok!
AMBRUS:
Fuss, fuss, ha futhatsz, Gábriel fiam !
Ajtót csapkodnak, lámpással szaladnak!
Nyakunkon vannak, egy kettő, fiam !
GÁBRIEL:
Tudd meg, hajnalban jélakasztanak !
IGYÁRTÓ:
Ezt várja csak ez a cudar világ!
nagyságos úrfi, nem látod.mi készül?
Vagy éppen látod és ezért jövél?
Hogy a kitagadottak, nyomorultak
holnap kapják meg általam a jelt ?
Akasztófám lesz roppant lármafájuk,
a testem rajta a nagylángú tűz,
mely a városban sustorogva terjed,
az országot egykettő béborítja
s megperzseli gonosz világodat.
Engem akarsz te szabadítani ?
AMBRUS (kétségbeesetten):
Jönnek ! Menekülj, szerelmes fiam !
Nem látod, a kínzatásban megőrült,
agyára ment a megcsepegtetés,
mint annyi más megkínzott nyomorultnak,
forró szurok vevé el az eszét!
Sorsára hagyd, fuss, fuss, édes fiam!
GÁBRIEL:
Még nem késő! Utolszor kérlek, ember:
segíts te is, hogy segíthesselek!
(Hozzányúl.)
IGYÁRTÓ:
Nem kell segítség ! Majd holnap, segíthetsz,
hogy nagy művem még teljesebb legyen!
(Lerázza.)
GÁBRIEL:
Fel kell hogy nyissam hályogos szemed!
A nép, melynek megváltását reméled,
melytől magad is megváltást remélsz,
igaz, ott lesz majd vesztőhelyeden.
A helyért már kakasszókor megindul
a vad tülekedés. A vargamester
a gyepbe szúrja háromlábú székét,
s a vesztőhely tövében frustokol.
Kíváncsi dög fehérnépek kötéssel
dagadt guzsallyal tódulnak oda,
foguk vájják és oszlopod tövét
27

ölbeli ebükkel tiszteltetik.
Az uccakölykök és szurtos inaskák
felmásznak a bástya bütykös falára,
ott csimpaszkodnak, mint a bőregér,
avagy gubancban csüggenek a fákon,
mint a méhraj: az ágat tördösik
s röhögve hányják a nézők fejére.
Pajtásaid, a jó míves legények
a bástyalépcsőn malmoznak paszullyal,
pénzeznek a várfal sima kövén,
mások ismét a földön körbeülnek
s kártyát vernek a nagy pillanatig.
A koldusok szokottnál rongyosabban,
mocskosabban sereglenek elő,
felvájt varú, undok sebük mutatják,
kínjaid majd kárörömmel lesik,
sírodat éjnek évadján kiássák
s mit a hóhér netán rajtad felejtett,
leszaggatják testedről a ruhát —
utolszor mondom ember: jer tehát!
Nem hallod! Jönnek!
1GYÁRTÓ:
Mi gondom vele ?
Törődj magaddal úrfi, s szedd az irhád!
(A vasajtó mögött rohanás, csörtetés, az ablakban fejek jelennek meg. Kiáltás):
HANG:
Szorítsd, ne hadd! Most, most kerülj elébe!
AMBRUS (hangja):
Öreg fejemnek irgalmazzatok !
HANG:
Aprítsd a bestyét! Nesze, irgalom!
(A vasajtó megnyílik. A strázsa lámpással beront.)
2. JELENET. Előbbiek. Strázsa.
GÁBRIEL (kardot ránt):
Ha életed kedves, egyet se mozdulj!
Csak egyet lépj s a halál fia vagy!
(Hátrál az ablak felé.)
STRÁZSA:
Bizony, megfoglak ! Dobd el kardodat!
(Nekiront.)
GÁBRIEL:
Tágíts, különben halál fia vagy!
(Vagdalkoznak.)
STRÁZSA (nem bír vele, kiabálni kezd):
Legények, hé ide, segítsetek !
(Támad.)
28

GÁBRIEL (előretartja kardját, a strázsa belefut):
Mondottam ember, engedj el békével!
Kellett neked, hogy így megszúrjalak !
STRÁZSA (lerogy):
Megölt a rabló ! Hé, ne hagyjatok !
GÁBRIEL:
Ember, bocsáss meg, nem
akartalak!...
(Mászik ki az ablakon.)
Isten irgalmazzon neked!
STRÁZSA:
Bitang !
Hulló vérem száradjon lelkeden,
ne lehess boldog éltedben soha
s halálom légyen a tiédre példa:
úgy vesszél, ahogy engemet veszejtél.
Ki tartja el szegény árváimat —
(Hátrahanyatlik.)
GÁBRIEL (Éppen eltűnőben.)
3. JELENET. Strázsamester, strázsák, előbbiek.
STRÁZSAMESTER (tagbaszakadt vén katona) :
Teremtőm uccse, a bíró fia!
Ember legyen, ki e csudát megértse!
(Halotthoz):
Máté, hűséges szolgám, élsz-e még?
(A többiekhez):
Mit bámészkodtok, szaporán utána!
Álljátok útját a torony alatt,
de meg ne öljétek, halljátok-e,
hadd álljon épen a törvény elébe!
(A rabhoz):
Te hitvány, akasztófáról szakadt!
Miattad történt ez a csúf halál;
eddig csak tolvaj, voltál, ördögadta,
mostantól fogva gyilkos a neved!
De jaj neked, mert lesz gondom reá,
hogy úgy is múlj ki, kétszeres halállal!
IGYÁRTÓ:
Mit korpáz engem, vén eszefelejtett ?
Az úrfival nekem semmi közöm,
ha értem jöve, hát a lelke rajta,
se nem kértem és meg sem is fizettem !
STRÁZSAMESTER:
Igaz is! Tisztára megfoghatatlan,
ez úri fattyat mi hozá ide
s ily esztelenségre mi is ragadta.
No, holnap újta ítélhet az atyja!

(A halotthoz):
Kifog igazat tenni a dologban ?
Máté, Máté, nem tudsz hozzá te sem ?
S ha tudtál, titkod elvivéd a sírba.
(Megrázza):
Szamár parasztja, mért hagytad magad!
Nem gondoltál éhes porontyaiddal?
Asszonyodnak, ha meglát így kihűltén,
azon nyomban elmenyen az esze!
(Strázsák visszaszállingóznak.)
EGY STRÁZSA:
Eltűnt, mintha föld nyelte volna el!
MÁSIK STRÁZSA:
Sőt, cinkosát is magával cipelte,
akit odakint úgy főbeütöttünk,
hogy azt hivénk, meg is hótt Íziben.
Lelkemvesztetlen
gyanakodhatom,
hogy ezek az ördöggel cimborálnak !
STRÁZSAMESTER:
Szégyelld magad! Ha valami dologban
vékony tudományod egyszer megáll,
mindjárt azt mondod, ördög míveletje.
coki, utána, vagy vasra veretlek
s Isten ne legyen Istenem, ha holnap
a hóhérral fejed nem vétetem !
(Kiküldi őket.)
IGYÁRTÓ (megemelkedik, szeme lángol):
Mennyi halál és mind, mind értem, értem!
Hát még holnap, ha megadom a jelt!
Függöny
V. KÉP
Az akasztott háza. Másnap kora délután.
Városvégi szegényember hajléka: egyetlen
helyiség, mely egyszersmind konyha és lakószoba. Füstös mennyezetgerendák, egyenetlenül tapasztott, sárgára meszelt falak, kicsi,
lyukszerű ablak, benne buja muskátlitenyészet : egyetlen viritó ebben a színtelen nyomorúságban. De rend és tisztaság, mindazonáltal.
1. JELENET. Ígyártó anyja, húga, Ágnes.
IGYÁRTÓNÉ (kecskelábú, durván összerótt
asztal egyik végében görnyedez, mintha
koporsó fölé hajolna; a sirató asszonyok

vajákoló modorában mondja, amint következik) :
Jaj, nincs már nekem szerelmes fiam,
Jaj, keserves kínhalálra vetették,
Jaj, meg kelte halnod ártatlanul,
Szép deli ifjú korodban, fiam.
Mért hogy nem engem öltek meg helyedben,
egyetlen szép szerelmetes fiam —
ÁGNES (ugyanúgy ül, mint az anyja, csakhogy az asztal másik végében. Anyja hangnemében folytatja):
Jaj, nincs már nékem deli Szép fivérem,
Jaj, csúfságos kínhalálra vetették,
Meg kelle halnia ártatlanul,
Milyen igaz, hű, jó testvérem voltál,
sose bántottál, mindig megsajnáltál,
árva húgocskádat s hányszor megcsókoltál!
Halott apám helyett jó apa voltál. —
IGYÁRTÓNÉ:
Nem jőnek érted Úrnak angyali,
Nem visznek fel Úrjézus szent kezére,
nem visznek el mennyeknek bírására.
A szentek seregi is kitagadnak,
Mennynek kapuját Péter Úr becsukja
s bűnös lelked dolgát Sátánra hagyja.
ÁGNES:
Testedet hóhér béveti a sáncba,
nagy, kemény köveket ereszt reája.
De ott lent is fog e világi törvény,
el nem futhatsz tőle bús sírod völgyén.
Lelked váltatlanul csapdos, hazátlan,
nem lelhet nyugtot e földi világban.
2. JELENET. Gábriel, előbbiek.
GÁBRIEL (Észrevétlen betoppan s a sarokban, mint egy szellem, megáll. Ágnest álmélkodva figyeli. Ruhája tépázott, maga
zilált.)
IGYÁRTÓNÉ:
Itthagytál minket örökös sírásra,
gyalázatra és átkozott ínségre.
Legalább, lelkem, annyit hagytál volna,
mivel testecskéd megválthattam volna,
szép tisztességgel eltemettem volna,
s föléd fűtül való fát tettem volna —
ÁGNES (hangjából kicseng az egyénibb fájdalom) :
•
Mire hagytál itt ? Világ prédájára ?
29

Szegény leányok keserű sorsára ?
Megcsúfoló, alantas szegődségre ?
Ártatlanképpen is elhirhedésre ?
Gazdag paráznák bűnös örömére,
s végtére szörnyű ispotályt végre ?
1GYÁRTÓNÉ:
Megláthatom-e csúfolt testedet ?
S halál horgára került szép fejed
vájjon bűn nélkül megcsókolhatom ?
Ki szán meg egy szerencsétlen anyát ?
Fájdalmára vigasztalást ki ád ?
Ki tud segítni kétséges bajában
Ebben a bírós, hóhéros világban ?
GÁBRIEL (előlép a homályból, kettejük közé áll s vállukra terjeszti köpenyegét):
Én!
IGYÁRTÓNÉ (halálos rémületben):
Úr Jézus, ki az ?
ÁGNES (elámul):
Teremtő Isten!
GÁBRIEL:
S ha értetek mindjárt életem adnám,
áldozatnak ez is kevés!
IGYÁRTÓNÉ:
Ki vagy?
ki csúfolódni jöttél nagy bajunkban,
szép gyászmadár, mi szél hozott közénk ?
Noha gúnyád itt-ott megszaggatott,
nem kétséges, jómódú fajta vagy.
GÁBRIEL:
Szegény jó asszony! A ruhám ne nézd!
Keresd a lelkem, mely nyűtt köpenyemnél
ezerszerte tépettebb, rongyosabb !
S ne faggatózz, csak érd be annyival,
hogy mint kettőtöket e szörnyű reggel,
árvává tett engem is ez a nap.
Ti az akasztottban fiút, fivért,
a bíróban atyám vesztettem én el!
IGYÁRTÓNÉ:
Szentséges Isten, a bíró fia!
Megátkozlak, bársonynadrágú fattyú!
Apád által elpusztított fiacskám
csúfos halálával vessz te is el!
ÁGNES (közbeveti magát):
Anyám, anyám, az Úr jézusra kérem!
GÁBRIEL:
Csak hadd átkozzon jó anyád, leány!
Én minden átkát áldásnak veszem.
ÁGNES:
Jaj, mit beszél, hogy veheti magára
30

egy fájdalmába tébolyult anyának
eszeveszett csúf káromlásait — ?
Én jobban értem tiszta indulatját:
megtagadja kegyetlen édesatyját.
Mégis, megkérem, hagyjon itt bennünket,
ne háborítsa gyászos életünket!
Hagyja, hadd sírjunk, jajgassunk felette,
kínzott testét mossuk meg könnyeinkkel,
síri álmára avval balzsamozzuk,
s bolygó lelkét bús sóhajtásainkkal
örökké tartó útjára kisérjük —
IGYÁRTÓNÉ:
Menjen innét! Odaki tágasabb !
Menjen haza, s mondja el, mit tapasztalt,
hogy látta dűlni árvák könnyeit,
látott borzas hajat és falba vert főt,
hadd szerezzen apjának örömet!
De azt is mondja meg, hogy amíg élek,
sőt ha tehetem még síromban is,
mind őtet átkozom, mind őt emésztem
s ellene valló roppant panaszommal
nem állok meg az Úrnak trónusáig!
ÁGNES:
Ne adjon rá! Menjen ki úrfi, szépen
s felejtse el ezt a gyászos napot.
S ha rémei netán álmában is,
fehér ágyában is kísértenék,
verje magát szerelembe, ivásba,
víg dáridóktól kérjen feledést —
s ha gyógyulásához ez sem elég,
induljon nagy, idegenföldi útra,
látogasson száztornyú városokba,
köszöntse az óceánum vizét
s meglátja, úgy gondol mindenre vissza,
mintha nem is e földön történt volna,
hanem egy messze, bús csillagzaton —
(Elrévül.)
GÁBRIEL:
Micsoda hang ez ? Mi e muzsika ?
ÁGNES (révületben):
s majd messze, messze, valami hajón,
jussak eszébe. Imádkozzon értem !
GÁBRIEL:
Ki vagy, te szép, igézetes leány ?
Csak fájdalmad varázsolt ily csodássá,
a lelket formázó szép szenvedés?
Vagy eddig is ilyen valál, mihesnap
s ünnepnap egyaránt, ahogy az Isten
megteremtett — ? S mi célja van veled ?

Erős lélek ébredez most tebenned,
tiszta létek, egeken szárnyaló.
Mindég ilyennek hittem Szent Johannát —
IGYÁRTÓNÉ:
Mit hízeleg mézes-mázos szavakkal!
Szegény fiacskám, volna ő csak itt,
az úrfit egykettő kipenderítné.
Ismerjük jól gonosz szándékait!
Az én lányom nem olyan mint a többi,
vele ugyan hiába is kikötni!
ÁGNES:
Velem ne káromoljon szenteket.
Menjen haza, úrfi, isten hírével.
GÁBRIEL:
Nem, nem tudok... Nem kergethettek el!
S hogy lássátok szándékom tiszta voltát,
imé, jóasszony, ezt adom neked.
(Erszényét szégyellősen feléje nyújtja.)
IGYÁRTÓNÉ (utána nyúl, majd kezét
visszavonja):
Adj erőt Jézus, hogy el ne fogadjam!
GÁBRIEL:
Vedd el nyugodtan ! Fájdalmad fejében!
Habár tudja, nem vigasztalható,
Atyám küldi nektek, Krisztus nevében —
(A hazugság zavara.)
IGYÁRTÓNÉ (elveszi az erszényt):
Lám, lám, van szíve a
bírónak is,
nem is olyan cudar, lám, mint a híre...
Kénytelenül ítélt tolvaj felett...
Ejsza a törvény néki is parancsol...
Kegyes úrfi, mondd is meg jó atyádnak,
nevét mától imába foglalom,
minden áldott nap fohászkodom érte!
GÁBRIEL:
Meg is mondom. S be boldog lesz atyám,
ha megtudja, hogy szíved megbocsátott!...
(Ágneshez fordul):
Volna hozzád is pár szóm, jó leány.
ÁGNES:
Szívesen hallom, mondja szaporán.
GÁBRIEL:
Hidd meg, hogy az ajánlottad szerelmek,
a pénzen vehető rút mámorok,
a messzi városok, az óceánum,
s minden öröm, mely felejtést kínálhat,
erszényemmel tinálatok marad!
De rádnézek, s tudom, nem bánhatom
meg!

mindent kárpótol álmodó szemed,
ez a mélységes, tiszta óceánum !
ÁGNES:
Nem is tudom, miképpen józanítsam —
avagy talán erre szüksége sincs,
mivelhogy a rossz lelkiismeret,
a kárpótoltatás csalárd beszéde,
szép ámítás, mit úgy kínál nekem,
akár imént anyámnak azt az erszényt — ?
IGYÁRTÓNÉ:
Az! Az! Leányom, hidd meg, semmi más,
'Sz mit is lehetne rajtad így csudálni —
Valami rút szándéka van veled!
GÁBRIEL:
Ha bizonyságul kérnéd életem,
e percben azt is a kezedbe tenném!
Mint értessem meg e betelt csodát,
amely édes zengéssel tölti lelkem
s ezüst utat vágván előre-hátra,
gyermekkoromból vénségem szakába:
múltam s jövendőm egyaránt Veled,
sugárzó életeddel gazdagítja —
Ó, csak árulnád el egy mozdulattal,
hogy e percben Te is így érezel.
ÁGNES (kezét hangtalanul a szívére teszi).
GÁBRIEL (boldog zavarában):
Hogy hívnak ?
ÁGNES:
Ágnes. S téged?
GÁBRIEL:
Gábriel!
(Egymás felé indulnak, de mozdulatuk
megtorpan, mert odakünt ugatni kezd a kutya. Valaki közeledik.)
IGYÁRTÓNÉ:
Nem jót jelent, ha a kutya dudát!
Nem jótét lélek kóvályog a házban!
(Kikémlel az ablakocskán.)
ÁGNES:
Vihart jelez. Hogy bésötétedett!
(kicsivel később):
Valaki jő.
GÁBRIEL (rémülten körülnéz):
Tán nem engem keresnek ?
ÁGNES (ijedten):
Téged ? Miért ?
GÁBRIEL (nézi, hova tűnhessen el, de nem
mozdul):
Magam sem tudhatom.
(Az ajtót megverik, a kutya vonít,
mintha megdobták volna.)
31

1GYÁRTÓNÉ:
Jöjjön be, hogyha Krisztussal a lelke!
Ha Sátánnal, maradjon csak kívül!
3. JELENET. Előbbiek. Hóhérlegény: Ráffáel.
RÁFFÁEL (mérgesen, feldúltan dűl be):
Hajja, asszony, be dühös a kutyája!
Kevesen múlt, hogy meg nem mart a bestye.
Adta lelke, nem állok jót magamról,
hogy kimenvén meg nem nyomorítom !
1GYÁRTÓNÉ:
Inkább azt mondja, mért jött és ki küldte?
RÁFFÁEL:
Be mérgesen fogadják itt az embert!
Pedig nem is törvényszolga vagyok,
csak Belengár mester első legénye!
IGYÁRTÓNÉ (keresztet vet).
ÁGNES (keresztet vet, lélegzete elakad, ösztönösen húzódik Gábrielhez).
GÁBRIEL (indulattal):
Mi keresnivalód van még e házban ?
Ne vigyorogj, pimasz, hanem beszélj,
különben egykettőre megtanítlak,
mint kel e házba emberül bejönni —.
Ki vele hát, aztán hordd el magad!
RÁFFÁEL:
Engedelmet, én rosszat nem akartam,
de ez a burkus úgy nekem vadult,
hogy az epe ecceribe elöntött,
s meg tudtam volna helyt nyuvasztani!
Az ember nem járhat sehun az uccán
anélkül, hogy ezek a bestiák
meg ne éreznék s ne üvöltenék szét,
szerin-szerte a hóhér közeledtét!
De eccer elfogy istenes tűrésem,
s a városból minden kutyát kiirtok.
Utóvégre nem az ördög vagyok!
GÁBRIEL:
Rokon mesterség! Viseld büszkeséggel
finom pályád következményeit.
Ők tőled félnek — te meg a kutyáktól,
s egymásra fenekedtek nagy haraggal.
Nem vőn jobb az emberiség javára
egy szép gyűlésen megegyeznetek ?
— De ne vesztegessük a szót hiába.
Mi járatban vagy, add elő, legény.
32

RÁFFÁEL:
Gazdám, Belengár mester izeni,
hogy a testet tisztességgel levette.
Megmenté a madarak seregétől,
s a déli napnak rothasztó hevétől.
S mindezt csak úgy jószántából tevé!
Hagyhatta volna két-három napig,
amíg a hús csontjáról lekopik,
szemit a hollók, varjak kiütik —
GÁBRIEL:
Ne folytasd.
ÁGNES:
Mindjárt elmegy az eszem.
IGYÁRTÓNÉ:
Mért büntetsz ily kegyetlenül, Úristen !
RÁFFÁEL:
Belengár mester tehát izeni:
ha nem küldtök most rögtön két forintot,
a testet ismét visszaemeli,
harmadnapra majd szépen leszedi,
sa Cigányok Sáncába vetteti.
Kóbor kutyákkal ott megéteti.
Ide a pénzzel.
(Vár.)
Még nem áll a vásár?
Ott vár a holt a hóhérház falánál.
Két forintocska igazán kevés.
S rendezhettek neki szép temetést!
IGYÁRTÓNÉ (szégyellősen kotorászik az új
erszényben):
Halámcsak — Istenkém ! Jaj, drága úrfi,
A jóságos Isten küldé mihozzánk !
GÁBRIEL (maradék pénzét szedi elő):
Ne! Fáradságodért.
(Odaadja.)
Uradnak mondd meg:
a holttestért most mindjárt elmegyünk.
RÁFFÁEL (alázkodik):
Nagyjóuram ! Jótett helyébe jót várj!
Sohasem fogom elfelejteni!
(Kirohan, a kutya rögtön üvöltésbe
kezd):
Isten pusztítson el minden kutyát!
IGYÁRTÓNÉ:
És minden hóhért!
GÁBRIEL (magát biztatja):
Menjünk! Fel tehát!
Függöny

VI. KÉP
A hóhér háza. Takaros, kicsi, városvégi házikó, félprofilban, udvar felőli részében. Tornácának gerendáira rózsa fut; a kertecskében
is rengeteg virág. A tornácon három-négy kalitkában különféle madarak zsinatolnak,
egyikben hatalmas papagáj. Az épület hátulsó része fészer forma; oldalán különbnél különb csipeszek, fogók s más kínzószerszámok
függnek. Hátul, majdnem a kerítésnél, homokbuckában akasztósdit játszik a gazda kicsi fia. Belengár maga éppen kedves rózsáival
foglalatoskodik: egy késsel fürge szakszerűséggel fejezgeti le a hervatag példányokat.
Közben elmélázva énekel, ahogy következik:
1. JELENET. Belengár. Belengárné.
BELENGÁR:
Mikoron Tar Lőrinc / a pokolban járt,
látá tüzes trónon / sülni Zsigmond királyt.
„Hej, király, éltedben / sok jól cselekedtél,
Hogy-hogy halálodban / ide vetemedtél ?
Sírva szól a király: / Tar Lőrinc, jó fiam,
A sírnak nálamnál / különb mértéke van;
Lám, ez csúf ördögök/azt veték szememre,
hogy a kelleténél / több főt üttettem le."
(Odamegy a kalitkához, s tengelicekhez,
csízekhez):
Hé, társaság, tán nem tetszik a nótám ?
Láncos adta, maholnap tőletek
már kedvemre dalolnom sem lehet ?
Meg fogom vonni a kendermagot!
Vagy inkább rátok eresszem a macskát!
No, kicsi lelkem, megijedtetek ?
Hát valóban oly félelmes vagyok ?
Nem látjátok: még a légynek sem ártok —
hacsak nem úgy, hogy nektek fogdosok.
(Elkap egynéhányat.)
(A papagájhoz):
Mi az, Heródes, éhes vagy te is ?
Úgy gondolod tán, hogy elhanyagollak ?
'Sze úgy szeretlek, mint a lelkemet,
zsák aranyért sem adnálak oda!
(Enni ad neki a zsebéből.)
(Belengárné megjelenik. Vörös pongyolaszerű lebernyeg rajta, fején selyemkendő, fülbe-

3 Tiszatáj

valói, nyaklánca, karkötői csilingelnek a testén. Égő pipa a kezében.)
BELENGÁRNÉ:
Te, az a hitvány még nem jött 'haza.
Ugye mondtam, hogy menj személy szerint,
vagy ha te nem is, akkor küldj el engem.
Most aztán nézheted a két forintot,
ha a zsivány a torkán küldi le!
BELENGÁR (végtelen alázatosan):
Egy tikmonysültig várj csak, angyalom !
Ilyesmit tán csak nem tesz a gazember!
Világ végéig elmennék utána,
s bizony, halált kéne kóstolnia!
BELENGÁRNÉ:
Hogy a ráksúly rágná meg a zúzáját!
Most már hiába, most már mind jöhet:
ma már elkéstem, a boltos bezárt.
Pedig holnap már szép új keszkenőmben
szerettem volna menni a piacra,
ne mondják, hogy a hóhérné kopott;
hanem hadd lássák: Belengár nejének
van mit a tejbe aprítania !
BELENGÁR:
Ne félj, Pirinkóm, meg lesz a forint!
s holnap veszel egy olyan keszkenőt,
hogy ha abban a császár maga látna,
jaj nekem, volna kitől féltsetek!
BELENGÁRNÉ:
Maholnap teljesen lerongyolódom !
De ha csúfolnak, a tiéd a csúfság:
tán a város első hóhéra vagy!
Ahelyett, hogy valami jó mellékes
után néznél, rózsáid ápolod
s éhenkórász madaraid becézed!
így nem élünk meg, te vén pipogya!
Belengár, te engem elhanyagolsz!
BELENGÁR:
Mármint hogy én téged elhanyagollak ?
'sze úgy szeretlek, mint a lelkemet,
zsák aranyért sem adnálak oda!...
BELENGÁRNÉ:
Hízelegni azt tudsz, ha megszorítlak,
de semmi másra nem vagy már való.
Amikor otthagytam a hivatásom,
barátnéim a kis ház kapujában
váltig mondták: „csak aztán meg ne
bánd!"
S: „hej, fogsz is még te visszavágyni hozzánk !
•33

Ide a pénzt a szerelemmel hozzák!"
S asszonyunk is így szólt a kapuban:
„Férjhez menni, leányom, veszedelmes:
egy szép napon se pénzed se szerelmed!"
BELENGÁR:
Egyetlenem, mit nem beszélsz, szívem ?
Nem megfogadtuk, hogy nem emlegetjük
a múltadat, kismadaram, soha?!
Az én szívem sincs éppen macskakőből,
utóvégre, s a látszat ellenére,
egy kissé még mindig férfi vagyok!
'Sze mindent, mindent megcselekszem érted,
két városban is hóhéroskodom,
boszorkányokkal léptem egyességre
s nekik — meggyőződésem ellenére —
emberzsírt, faggyút, kötelet adok!
Ez pedig hivatalból üldözendő,
sőt, éppen bőrömbejáró dolog!
BELENGÁRNÉ:
Jó, jó, 'sze nem is így vagy úgj, csak éppen —
De ki kukucskál ott a kerítésen ?
BELENGÁR:
Né-né! Egy úr! Ez ugyan mit akarhat?
Kötelet ide, mindegy, hogy milyent.
Az akasztottét, vén bolond fejemmel,
olcsón eladtam utolsó szögig.
De most rásózok singnyit is ha kell!
Ha úr létére, józan korszakunkban
ily ásatag babonákban hiszen,
s középkori hókusz-pókusznak áldoz,
megérdemli a megkopasztatást!
BELENGÁRNÉ:
Tiszta igaz. Tán egy gyógyíthatatlan, .
akin hetvenhét doktor sem segített
s-most hóhérkötélbe kapaszkodik —
Ez biz az orvostudományra szégyen!
De néttené! Egy lány is jő vele,
cselédje tán — olyan paraszti forma.
Itt bujkáltak vőn valami bokorba ?
Sz' járnak erre gyakran szerelmesek,
el-eltűnnek a berek sűrűjébe —
BELENGÁR:
Nem a! Béjönnek. Engemet keresnek !
Lesz pénz, asszony, de kötelet ide!
BELENGÁRNÉ:
Futok, hogy valamit kapjak magamra.
(Bemegy.)

34

3. JELENET. Előbbiek. Gábriel. Ágnes.
GÁBRIEL (még a kapunál):
Belengárhoz jöttünk. Kegyelmed az ?
BELENGÁR:
Személy szerint. Mivel szolgálhatok ?
Mintha éreztem volna, a kötélből
félretettem egy singnyi darabot;
olcsón adom, csak két forint az ára —
bár ez a rész a nyakát szorította,
tehát éppen a legértékesebb,
mert a leghasznosabb a gyógyításra,
sorvadás, köszvény, francia betegség —
hé asszony! Hozzad már a kötelet!
GÁBRIEL:
Sose fáradjon! Tartsad meg magadnak,
alkalmasint még szükséges lehet —
Másért jövénk. Csak az imént üzented
hogy a halottat fájáról leszedted
és két arany forintnak ellenében
családjának kész vagy kiadni őt...
BELENGÁR (nagyot néz):
Családjának ? S te abból vagy, Uram ?
GÁBRIEL (a hozzásimuló, rémült Ágnes
felé):
Abból, ha Isten engedi — igaz?
ÁGNES (bólint):
Hacsak nem ér ijesztő ébredéssel
véget ez az édes-keserű álom —
BELENGÁR (félre):
Ha tudtam volna!
(Gábrielhez):
Parancsolj, uram!
Kész boldogság szolgálhatnom neked!
GÁBRIEL:
Hol a halott ?
BELENGÁR:
Csak itt a fal tövében.
Békében nyugszik, lósóskák között,
ama lombos almafa hűvösében,
hogy gyarló testét ne verje a nap;
sőt, egy zsákkal is szépen betakartam!
Bűnös ennél többet nem érdemel!
GÁBRIEL:
Mit érdemel s mit- nem a szerencsétlen,
nem a te tiszted azt eldönteni.
Ő most már az örök bíró előtt áll,
— legalábbis az én hitem szerint —
Reánk immár csak teste tartozik,

hadd lássuk el szegényt végtisztességgel —.
Megtölthetjük e korsót tiszta vízzel?
BELENGÁR:
Ihol, a kútnál, tiszta, mint az ég!
Arkangyal mosdik benne reggelente!
GÁBRIEL:
Ki?
BELENGÁR:
Ráffáel! De csak a váluból!
GÁBRIEL:
Szerencse !
ÁGNES (megtölti a kancsót).
GÁBRIEL (eközben):
Ha a koporsó közben ideér,
küldj értem, hogy azonmód átvehessem.
Egyéb dolgom most már nincs is veled.
BELENGÁR:
Csak egy! A két forintocskám,
uram!
Valamiből nekem is meg kell élnem —!
GÁBRIEL:
Ohó! Már egyszer megkapta legényed.
Ha még nem adta át: ti dolgotok!
BELENGÁR:
Semmit se szóltam, azt is halkan mondtam;
Mégis az asszonynak lesz igaza:
az a zsivány aranyam borra váltja!
De úgy éljek, hogy a bőrén veszem meg!
(Bemegy.)
GÁBRIEL (a kútnál, Ágneshez):
Mit kell kiállnod, szép egyetlenem!
S be rossz érezni, hogy kettőnk közül
nem én, a férfi — te vagy az erősebb.
Hogy van, hogy minden rettentő dologban,
szenvedésben és halálos bajokban,
még ha szűz is — a nő a jártasabb ?
ÁGNES (a kancsót éppen megemeli):
Ott kezdődik az asszony ereje,
ahol a férfit szíve cserbehagyja.
Itt kellene megvárjál, kedvesem.
Én most olyan erőt érzek magamba,
hogy ez már nemcsak holtnak látásához,
de feltámasztásához is elég!
(Befordulnak a sövény mögött.)
4. JELENET. Gábriel egyedül, támolyogva
jön vissza.
GÁBRIEL (fának veti hátát):
Dicső halott, bocsáss meg a világnak!
3*

Fékezd meg iszonyú hatalmadat!
Nyitott szemedbe nagy fekete rémség
látása dermedt örökre belé,
keserű szádon a dög angyalának
csókja nyoma; megkötözött kezedben
hatalmas, kővévált kapaszkodás;
nyakadban a kötél fekete csíkja,
olyan mint egy rászáradt szorítás;
lábaidat, hogy többet sose futhass,
kegyetlen görcsbe rántá a halál —
pedig a tegnap még élő valál!
még ettél, imádkoztál és reméltél
s rothadt szalmádon ráztad láncodat
s azt hitted: a megváltó tűz harangja!
A névtelen seregből, milliók
sűrűjéből hű társakat idéztél,
kik várton-várják lázadó jeled —
s mielőtt tudomást nyerhete volna
rólad e népség, máris elfeled.
Ó jaj, hogy még olyan sem volt a pályád,
mint ismeretlen csillagé, amely
egykori létét bár hullvást mutatja;
az égre surranó csóvát repít
s csak aztán omlik el a vaksötétben
a világ véges végezetéig —.
(A kert mélyéből Ágnes sírása hallatszik.)
GÁBRIEL (folytatólagosan):
Az boldogabb, akinek könnye van.
De jaj, nekem a lelkem is kiszáradt.
Sírj, jó leány, sírj! Olyan a te könnyed,
mint szikkadt földnek a langyos eső.
És boldogok, kik sírnak és zokognak,
mert azok szépen megengesztelődnek —
(A háttérben játszadozó gyermek felé):
Lám, ez a fattyú semmiről se tud,
mert ha tudna, bizonyszó, abbahagyná!
És tűzre vetné rút játékszerét.
Vígan folytatja apja mesterségét,
alig hatéves, de pályája készen.
S így készült apja is gyermekkorában,
így jegyződött a mesterséggel el,
melyet nyilván apjától örökölt,
ki viszont szintúgy apjától tanulta
s így felfelé, tán éppen Káinig,
ki minden jel szerint egyenes őse
e mesterségnek, melynek lobogója,
se címere, se céhládája nincs
s mégsem szűnik meg soha folyamatja.
Úgy kel! az embernek, mint a bilincs!
Belengárné fütyörészve, cicomásabban mint
valaha, vízért jön a kútra.
35

5. JELENET. Gábriel, Belengárné.
BELENGÁRNÉ:
Hát te ki vagy, s mért búsulsz, szép legény?
GÁBRIEL:
Hát maga ki?
BELENGÁRNÉ:
A hóhér felesége!
GÁBRIEL:
Nem tudtam, hogy e házban nő is él!
BELENGÁRNÉ:
Sokat nem tudsz te még, szamár fiúcska,
én megtanítanálak szívesen!
GÁBRIEL:
Ahá! Lámcsak, a hóhért is akasztják!
Készségedet, szép asszony, köszönöm
s kezdhetjük is, itt helyben, a tanítást.
Mondd meg nekem, de őszintén, szívedből:
hóhérnévé lenni mi késztetett ?
BELENGÁRNÉ:
Hogy micsoda? Hát a hóhér is ember!
S az idő tájt igen jól ment a dolga,
megkeresett húsz aranyat havonta!
Pedig nem mondhatom, hogy rosszul éltem,
ami csak kellett, megvolt mindenem;
főképpen szerelemben vala részem,
hogy már-már torkig laktam volt vele,
sőt, a sok ünnep után böjtre vágytam.
GÁBRIEL:
A csere jó. A morál emberi.
De nem féltél, igaz lelkedre mondd!
BELENGÁRNÉ:
Mitől?
GÁBRIEL:
Attól, hogy ugyanaz a kéz,
amely még az imént nyakat tekert ki,
azon mosatlan nyakad illeti?
Hogy sistergő láncok s fogók után
kebled cirógatja, bizsergeti — /
BELENGÁRNÉ:
Be buta vagy! Te ártatlan gyerek!
'Sze éppen ez a legkellemesebb !
GÁBRIEL:
Megrémítesz ! Szörnyeteg !
BELENGÁRNÉ:
Aki mondja!
Ma éjszaka gyere az ablakomba !
Édes! Szeretlek!
36

GÁBRIEL:
A hóhért szeresd!
(Messziről zsoltáros dallam közeledik. A kapuban nemsokára kisebb menet áll meg, mesterlegények, vénasszonyok, uccagyerekek.)
6. JELENET
ELSŐ MESTERLEGÉNY (Bejönnek koporsóval, földre teszik. Megrázza a koporsót) :
Másszék ki, hallja! Itt vagyunk, a háznál.
Mi megtartottuk a kommenciót,
végighordoztuk a felvároson.
De most már egy tapodtat sem tovább!
MÁSODIK MESTERLEGÉNY:
No, kifelé, amíg a finom vagyok,
különben egykettő kihengerítlek!
RÁFFÁEL (részegen bámul ki a koporsóból):
Rögtön rögvest, szerelmetes barátim !
Mért nem hagytátok, ti bestye pogányok,
hogy szépséges zsoltárom béfejezzem ! ?
(Énekel.)
ELSŐ LEGÉNY:
Most már elég a csúfságból! Sok is volt!
Örvendjünk, hogy egy pap meg nem fogott,
most cefetül szorulnánk mind a hárman.
Testvér, döntsük ki ezt a részeget!
(Kilódítják.)
RÁFFÁEL:
Jaj! Ledobott a Szent Mihály lova!
MÁSODIK LEGÉNY:
Legalább nem ülsz rá többet soha !
Ki látott még ilyen szentségtörőt ?
RÁFFÁEL:
Még te beszélsz! Talán nem volt elég
_ a húsz peták, mit utamért fizettem —
Nem kértem én ingyen szolgálatot
két ilyen cingár koporsócsiszártól!
ELSŐ LEGÉNY:
Részeg disznó! De most már tartsd a szádat!
Ha nem nézném csúf állapotodat,
eldöngetnélek, hogy megemlegetnéd!
MÁSODIK LEGÉNY:
Nem mocskolom be véled a kezem.
Gyerünk pajtás, most már ne késlekedjünk!

Már késő délután van. Ne felejtsük,
hogy a holtat még ma sírba teszik.
ELSŐ:
Igaz, igaz. Sok időt vesztegettünk.
Ráz a hideg, testvér, émelyedem,
Ne ácsorogjunk immár e helyen.
(Borzongva néz szét. A koporsót hátra viszik.)
Belengár kiáll a tornácra.
7. JELENET
BELENGÁR:
Ördögadta ! Szégyent hozol fejemre!
Hát korcsmáztál ismét, gyalázatos ?
Most pedig keserves énekeddel
megzavartad ebéd utáni álmom!
Hol két forintom, hé! Ide vele!
(Megrázza.)
RÁFFÁEL:
Mester, ne szidjon! Ama korcsmába
többet lábom bé nem teszem soha!
Kidobtak engem! Nézze meg az ember,
pedig a kelmed legénye vagyok.
Aztán siettem, kocsit is fogadtam,
hogy ideérhessek minél előbb
s jelenthessem, a törvény mit üzent:
a szerszámokkal induljon azonnal,
valakit megfogtak s vallatni kell.
A zsákjában — s ez eddig még titok —
három drága arany kupát találtak !
BELENGÁR:
Beszélsz, hogy fontosabbá tedd magad?
Addig innét ki nem teszem a lábom,
amíg nem láttam két forintomat!
Mindjárt megnyúzlak, béled taposom ki!
(Dögönyözi.)
RÁFFÁEL:
Segítség ! Segítség jó emberek!
GÁBRIEL (előrohan):
Mi az, Belengár, a szokás hatalma ?
Mesterséged otthon is folytatod?
Inkább azt mondd, ki lehet az az ember,
akiről legényed imént beszélt.
Hallod, legény, mit tudsz még az esetről ?
Orgazda, csempész ? A tolvaj maga,
akit három kupával megtaláltak — ?
RÁFFÁEL:
Ha nem csalódom, valami tekergő,
Sohonnából való vándorlegény.

Éppen a Hídkapun akart kimenni,
de hirtelen nyakon fogá az őr.
GÁBRIEL:
S eddig mit vétett ? Elismeri-é,
hogy holmijához rossz úton jutott ?
RÁFFÁEL:
Mindent tagad. De annyi baj legyen!
Tüzes szurok megoldja majd a nyelvét,
erről különben a mester felel...
BELENGÁR:
Még délután se hagynak megpihenni!
Megállj, gazember, rajtad
bosszulom
meg!
Estére füstös húscafat leszel!
(Szerszámait válogatja.)
Függöny

VII. KÉP
Igyártóék háza előtt, a kiskapuban. Ágnes és
Gábriel. Alkonyodás.
ÁGNES (ölelkezés közben):
Igazán elmész ?
GÁBRIEL:
El kell mennem, Ágnes!
A Nap fahegybe szállt. Ne félts te engem !
Jó cinkosom a sűrű, esti árnyék
most kezdi éppen meglepni a várost.
Falak mentén, sűrű kerteken által
vezet utam, kísértetek nyomában,
s amire úgyis oly régóta vágyom:
végre léleknek érzem önmagam!
A leskődők éberségét kijátszom.
ÁGNES:
Úgy féltelek ! Nagy, markoló szorongás
gyötör; ilyenformán hidegleléses
előálomkor érzem csak magam,
mielőtt még nehéz küzdelmek árán
végre kibírom nyögni: Jaj, anyám!
Ne félj, nem foglak csúf nyögdécseléssel
szorongatni a szerelem jogán;
az én szerelmem csupa kötelesség,
csupa szolgálat és alázkodás.
Menj, ha tetszik, menj, ha úgy jobb neked,
hogy búcsútlan ne hagyd el jó anyádat
s házad, melyben megláttad a napot.
Sőt, ha meggondolom, hogy jó atyáddal,
37

tán megbékéltet a búcsú malasztja,
öröm fuvalma csapja meg szívem !
GÁBRIEL:
Hál'istennek te is feléred ésszel,
hogy én e búcsúzástól mit remélek.
Éltem istápja, szép csillagpalántám,
szívem nagy, boldog megengesztelését,
feldúlt lelkemnek megtalált nyugalmát,
közös, boldog jövendőnk zálogát —
egytől-egyig neked köszönhetem!
S mily szörnyű még csak rágondolni is,
hogy most, ha a sors nem vet össze minket,
keserves bujdosásra készülődném,
nagy elszánással, hogy az utak rongya,
út szélin elhulló koldus legyek,
s apám sok vétkét majd így vezekeljem —.
Való ez, Ágnes? Hát együtt megyünk ?
ÁGNES:
Együtt, együtt szívem és mindörökre!
GÁBRIEL (lelkendezik):
Ha jó az Isten, holnap ott vagyunk!
Felkérezünk egy vásárosszekérre !
A ház sűrű, sötét erdő alatt van,
pajtája, ólja, csűrje, nagy palánkja,
s forrás csobog egy vén fenyő tövében.
Mikor gyermekkoromban arra jártam,
éppen tavaszban gázolt a világ.
A kertben százfajta virág virított,
s csudálatos, ritka délszaki fák
ígérgeték megáhított gyümölcsük,
ezek azonban soha meg nem értek,
hanem mintha átok lett volna rajtuk,
mind elhullának már bingyókorukban.
így is szép volt a kert, sőt még csak így volt
szép igazán, akárcsak Árgirusnak
dús ligete, holott álomhozó szél
elaltatá a bujdosó királyfit —
S hátul a kert bozótos tetejében,
régi sírdomb: anyámnak egyik őse,
egy vén magányos ember nyugszik ott,
ki életében mit se hajta végre,
emberkerülésben jeleskedett.
Haló porában is magányra vágyott:
így határozta testamentomában.
Mi nem zavarjuk. Évszázados álmát
meg sem lebbenti egy-egy kerti csók.
Még, jó, hogy ott van, vén, bölcs házigazda,
ki életünkre a példát
38

mutatja:

csendesség, békesség, jóság, alázat —
s ördög lánca sem veri föl a házat!
ÁGNES:
Hát a boldogság, a vígság s öröm ?
mikért magam oly régóta töröm!
Lelkem a sutban zsugorgott sokáig,
de most — Isten bocsá' — e gyász után
véget nem érő gyönyörökre vágyik —.
Ezt nem ígéred ? Meg sem említed ?
GÁBRIEL:
Mert nem merem. Kacér ígérgetésnek
vehetnéd, lelkem, s majd egy szép napon,
Isten ne adja, hogy okod legyen rá, —
még számon kérnéd nagy keservesen.
Társtalanul élünk majd, egymagunkban,
egymással kell beérnünk, jól tudod.
S ahhoz, hogy szépen elvessük a magját
egy új, természeti emberiségnek,
a városi kacér élet helyében
úgy kell ott éljünk, mint vademberek,
kik emlékeznek még polgárkorukra
s annak magukkal hordják a javát —
s nem mint polgárok, kik csúf tettetéssel
titkolják: hogy ők is vademberek !
Azt akarom, hogy már gyermekeink
vígan cseperedjenek ama hitben,
hogy a világon a Jóság az Isten,
a Jóság, melyre Bölcsesség nevel,
Bölcsesség, mit a természeti ember
a kétes Igazság fölé emel.
Én, a színváltó, csúszós, foghatatlan
egyenkint más-más igazság helyében,
amely halált szül és vak háborút—
életemet a Jóságra teszem!
Ebből fonok házamra koszorút.
ÁGNES:
De hátha én sunyi, gonosz vagyok
s jóságosnak, méltónak álmaidra
csak álnokul mutogatom magam ?
Hátha az én jól titkolt rosszaságom
majd gyermekünkből üt ki egykoron,
s te iszonyodva kell akkor belássad:
egy új Káin gyarapszik kebleden,
Jóságházadban rút kígyó sziszeg,
gonosz torkából kicsap a tüzes láng
és felveti a Békesség szigetjét —.
Nem jobb, ha nélkülem mész, egymagad ?
GÁBRIEL:
Nem, nem ! Csak hagyd e bús kételkedést,
amely olyan, mintha rosszabb felemből,

a tagadás baljáról szólana!
Legyen bár osztályrészem felsülés,
akkor sem mondom, hogy hiába éltem:
az életosztó rejtelmes Erő
valami jót s szépet próbált velünk
de számítása valahol hibázott,
haszontalan, sanyarú életünkkel,
ingyen tékozoltuk a végtelent —.
ÁGNES:
Mért is beszéltem ily szomorúsággal ?
Hogy nem tudok csak örülni veled?
Mért csapdossa szívem fekete szárnnyal
a hollószínű, gyászos képzelet ?
GÁBRIEL:
Ne keserítsük búcsúnk perceit.
Lám, neked se búcsú addig a búcsú,
míg ki nem váltja hulló könnyeid!
ÁGNES (küzd a sírással):
Úgy féltelek ! Ha béhunyom szemem,
mélyében cifra, nagy teremre látok,
hosszú, homályos, mint egy régi templom
és zegzugos falában itt is, ott is
leskelődő fekete emberek !
Reád lesnek! Megfognak, Gábriel!
GÁBRIEL:
Bolond káprázat, hidd meg, semmi más,
aggodalmas szíved rémképei.
ÁGNES:
Olyan szép volt! És olyan szomorú,
hogy csak pillangó kurta életének
tünékeny boldogságát éltük át,
amely után újabb s nagyobb öröm
e földön tán nem is következik.
GÁBRIEL:
Bolond beszéd! Még csak most kezdjük
el!
ÁGNES:
Nézd meg azt a gonosz, vörös napot:
hogy sompolyog alább a hegygerincen,
hogy viszi-viszi boldog perceink!
Tengerbe szórja s vissza sose hozza,
így szaporítja igazgyöngyeit —.
Nem, nem, sehogyse akarom, hogy elmenj!
GÁBRIEL (ingerülten):
Ágnes! Ez volnál, ez a gyenge gyermek?
A Halálnak, bátyád holtteste mellett,
erős lélekkel mutatód magad,
s most ez az oktalan lélekszorongás
egyszerre gyenge nővé aljasít — ?
Szedd össze magad s szépen várj meg itt!

ÁGNES:
Isten veled hát. Nem tartlak tovább:
De úgy siess, hogy angelusra várlak!
Nem bánom, ha jéggé is dermedek !
GÁBRIEL:
Ágnes! Egyetlenem! Isten veled!
ÁGNES:
Aztán anyádnak megmondod, ugye,
hogy engemet semmivel ne okoljon !
GÁBRIEL:
Ne félj, szívem, elmondom, hogy ki vagy !
ÁGNES:
Aztán mit mondasz ? Mit találsz ki rólam ?
GÁBRIEL (távolodóban):
Azt, hogy Te vagy az Égnek követe!
értem jövél s most elviszel magaddal
a boldogság szép országa felé!
ÁGNES (nézi, integet, amíg el nem tűnik):
Szépséges lélek, tiszta gyertyaláng,
világítasz-e vajon még nekem ?
Vagy tán eloltanak gonosz kezek,
belétaszítnak halálos homályba — ?
Aki a gyengéket oltalmazod,
tégy most az egyszer ővele kivételt:
oltalmazd az erőset, Istenem !
Függöny

VIII. KÉP
Boldizsár bíró ágyban fekszik; ágyfejénél a
pap, ágya lábánál az orvos. Felette a falon az
első képből ismert latin felirat: Pereat mundus, fiat juistitia! — még nagyobb betűkkel.
Este Gyertya világ.
1. JELENET
BOLDIZSÁRNÉ (ura kezét fogva):
Istennek hála, megcsendesedett!
Mennybéli atyám, adj erőt nekem
átvészelni e szörnyű perceket!
DOCTOR:
A nehezén immár túl is vagyunk!
Most megpihenhet bízvást, asszonyom.
A virrasztást e szent emberre hagyjuk,
ki e tisztnek avatott mestere,
lévén ő semmi test, de csupa lélek!
(Csúfondárosan.)
S ha netalán betegünk fölriadna,
39

hónaljára s a térde hajlatába
újabb két-két jó piócát tegyünk:
ezek kiszívják a felesleges vért
s a bíró úr — ez új vérveszteségtől
elkábulván — mély álomba merül,
melyből bizonnyal könnyebülten ébred —.
(Üvegben piócát mutogat.)
PÁTER:
Nevetséges! A doktor újra téved.
Testben kezelni a lélek sebét:
letűnt koroknak gyászos tévedése!
Hát a doktornak mind hiába mondom,
hogy a bíró a lélek betege ?
Symptomáit nem is kell sorra vennünk,
tisztán látszik, mi zajlik lelkiben:
a hírre, hogy ártatlanul ítélt el
egy bús halandót s az igazi tettes
nemsokkal aztán hurokra került —
megpattant lelke törékeny edénye
s most szökni készül Bírája elébe.
Mért csúfolnák meg férgek seregével
(a piócákra mutat)
felebarátunk végső perceit ?
Menjen, doktor, vigye a tudományát.
Végső óráján hadd segítsem én át!
BOLDIZSÁRNÉ:
Te mondd meg, mint jobb, édes Istenem!
Te vagy a Bölcsesség, erő és élet,
mi mind tudatlan halandók vagyunk.
DOCTOR:
Már engedelmet! Nem azért tanultam
Ultrajectumban hét esztendeig,
Háromig Jénában s Franekerában,
hogy tudományom kétségbevonását
csak így minden szó nélkül tűrjem el!
Mert mi a lélek, tisztelt Páterem,
ha nem a vér sűrű párázata,
amely nélkül megszűnik minden élet — ?
5 ha pedig az, akkor meggyógyítását
nemdenem a vérrel kell kezdenem ?
Ezért mondom: piócát és piócát!
Mert különben közel van a mennyország.
BOLDIZSÁRNÉ:
Jaj, mentsék őt meg közös akarattal,
nehogy megessék kendtekkel a csúfság,
hogy hirtelen, egyik percről a másra,
halottaságynál veszekedjenek !
A PÁTER:
Isten kezében étetünk. Reméljünk.
S imádkozzunk erős, nagy akarattal,
hogy adná vissza épségben nekünk!
(Imádkozik.)
40

A DOCTOR:
Én inkább purgálást javallanék !
Egy jó purgálás ily nehéz esetben
kilenc miatyánknál is többet ér!
A PÁTER:
Szentségtörés! Ebhitű gaz eretnek!
BOLDIZSÁRNÉ:
Urak ! Urak ! Ez már csak mégsem illik !
Magokról így megfeledkezzenek!
Lássák, felverték szegény beteget!
2. JELENET. Boldizsár szemét guvasztva ül
lel, hadakozik. Ágya lejénél megjelenik a halál, ágya lábánál az ördög s helyet foglalnak
egyik a pap, illetve a doctor oldalán.
BOLDIZSÁR:
Megint itt vagytok ! Mit akartok tőlem ?
Ki küldött rám ismét benneteket ?
Talán gazdátok, a hatalmas Isten,
aki bíró minden bírák felett —
Még várjatok, még kegyelmezzetek !
Még beszélni szeretnék a fiammal,
szegény fiacskámmal, ki átkaimmal
csatangol a világ bús téréin,
mint második ártatlan áldozatja
egy eszeveszett vénember dühének —.
Hé ! Nem halljátok ? Takarodjatok,
ne lássam többet csúf pofátokat!
A DOCTOR (lefogja):
De bíró úr! Jó Boldizsár barátom!
Tán nem a Sátánnal hadakozik ?
A PÁTER (keresztet vet):
Kétségkívül, a Gonosz van jelen.
Et circuit, queres quem devort...
(Imádkozik.)
Ne lankadj, mert én Istened vagyok,
Ne nyugtalankodj, elepedett lélek,
Ne hagyd el magad, csak remélj Istenben
s megcsendesíti habzódásaid.
BOLDIZSÁR (ül, fejét lecsüggeszti):
Meglátogattál Uram, engemet.
Reám küldted ítélő bíráidut
mérték és serpenyő az ő kezekben,
most számolják belé a bűneim.
Hát nincs számomra balzsam Gileádban ?
Könyörüljetek rajtam, ó barátim,
Isten keze sújta meg engemet!
A DOCTOR (egy piócát vesz elő):
Most, asszonyom ! Most fogja le, segítsen !
Hadd tegyem rája vérszipóimat.
így, na. Egykettő, csendesen elernyed,

szemére álompor ereszkedik
s ez az álom a gyógyulás, az élet!
A PÁTER:
Hát már meghalni sem hagyod nyugodtan!
Vérszipóval szívattad ki a lelkét.
(Ráhajol.)
Bizony mondom, hogy Consummatum est!
BOLD1ZSÁRNÉ (ráborul):
Ó jaj nekem! Jaj, meghalt az én férjem,
szegény árva özvegynek ! Jaj nekem !
Féltest vagyok már, oltalomtalan,
akárki zaklathat, megzálogolhat,
házam, marhám a föld elnyelheti,
prédájául maradtam a Gonosznak —
Ó jó uram, jaj nekem nélküled!
A PÁTER:
Vigasztalódj, leányom. E világon
minden folyóvíz a tengerbe mégyen,
özönvíz sem éri fel az eget,
oda csak az özvegy könnyhullatása,
s az árváknak ő sírások hatói!
Ne keseregj hát férjed elhalásán:
bízzál Krisztusban, aki lelki férjed,
s örökké védelmez, mint amaz Annát,
ki nyolcvannégy évig özvegykedett
és férje hírnevén szeplőt nem ejte!
(Gyertyát állít a halott feje fölé.)
A DOCTOR:
Isten őrizz! Minő lelki sötétség
kell egy ilyen szemforgató tanácshoz!
Bíróné asszony, kend még fiatal,
szemrevaló s kívánatos menyecske;
Pókhálós özvegységnek vállalása
a kend korában természettel is,
Isten céljával is ellenkezik!
Jó férje megholt, mert így volt kiszabva.
S mivel feltámasztásához egyelőre
még a mi roppant tudásunk sem ért,
törődjék hát belé a régi szóval,
mely visszanyomja hulló könnyeit:
Por szemébe,
Más helyébe —
A többi a sírásókra tartozik.
(Kis habozás után):
S esetleg énrám...
BOLDIZSÁRNÉ:
— Menjen, szörnyű ember!
Komiszságával csak ostobasága
s tudatlansága vetélkedhetik.

A DOCTOR:
Hallatlan insultus, melyhez hasonló
tisztes pályámon engem még nem ért!
Ha nem nézném elesett állapotját —
(Megütődik.)
— De a kaput ott lent kik rázogatják ?
(Erősödő morajlás, dörgetés az utcáról.)
A PÁTER:
Régóta figyelem, valami készül.
E jogtalan halál valami vészt szül...
(Alulról üvöltések.)
3. JELENET. Gábriel a hátsó ajtón megjelenik.
GÁBRIEL (tekintete apjának gyertyák közt
sárgálló arcára esik):
Édesapám!
BOLDIZSÁRNÉ (felkel s elébe fut):
Fiam! Szegény fiacskám !
Mért nem jöhettél pár perccel elébb,
hogy rádtehesse megfáradt kezét,
s átkát levéve, helyébe megáldjon!
Az vitte őt az érdemetlen sírba,
hogy hirtelenséggel kellett belássa,
hogy ő, akit az igazság vezérelt,
félrevezettetvén,
megtévedett!
GÁBRIEL (apjára borul):
Édesapám! Hát nincs többé szavad?
Hát nem hallom többé kemény beszéded,
amely belőlem mindig gyermeket,
szófogadó jó kisfiút• varázsolt —
(Figyeli, csillapodik.)
Bizony, arcára fagyott az ítélet,
amely így szól: Örökös Hallgatás!
Idő előtt, mi ölt meg, jó apám,
Mondd meg, anyám, semmit se tarts titokban!
Halálában nekem is nagy a részem — ?
BOLDIZSÁRNÉ:
Ne tépelődjél, édes gyermekem !
Halálának, a ránktört szörnyű gyásznak,
saját maga az egyetlen oka.
S ha vannak, akik tudják, hogy hibásak,
magukban hordják büntetésüket.
Mi he büntessünk! Mi csak megbocsássunk.
A PÁTER:
A boldogult nem tudta elviselni,
hogy ártatlan felett ítélkezett.

41

A nagy hírrel ajtóstul tört a házba
Prokopiusz s menten rázörgetett:
S: „Bíró úr! Megvan az igazi tettes!"
Ugrált, tapsolt és úgy lelkendezett.
De az ő lelke másként fogta fel.
Megszédült és a szekrénynek esett.
A DOCTOR:
Szép esete az apoplexiának.
Ilyenen még doctor nem segített !
GÁBRIEL:
Ismét gyilkolt az átkozott igazság!
A DOCTOR (Fülel):
Mi készül odalent ? Mit ordibálnak ?
Talán a tolvajt hurcolják ide,
hogy a bírónak büszkén megmutassák
s ennek rivalg a bámész uccanép — ?
(Kinéz az ablakon, hátrahőköl.)
(Az uccáról most élesen hallatszik be:)
Vesszen a bíró!
Vesszen Boldizsár!
Éljen az új bíró, Prokopius!
Vessünk tüzet a vén bíró házára,
igazságával együtt égjen el!
(Verik a kaput, az ablakot kővel dobálják.)
A PÁTER (didereg):
Ez revolutió !
A DOCTOR:
A csőcselék ítélkezik most bírája felett.
Alkalmasint a végítélet napja!
Meneküljünk! A kerten még lehet!
Nem jön, Páter?
A PÁTER (összekapja reverendáját):
Megyek, megyek! Megyek!
(Eltűnnek.)
4. JELENET. Gábriel, Boldizsárné, tüntetők.
BOLD1ZSÁRNÉ:
Mit akarnak ezek tőlünk, fiam ?
Mi ketten nem vétettünk senkinek,
szegény apád pedig immár halott!
Őt csak az Úristen kérheti számon...
Hallod? Már a lépcsőnkön dübörögnek,
most meg a pántos vasajtón zörögnek.
Meneküljünk, míg nem késő, fiam!
GÁBRIEL:
Erősítsd meg magad! Hadd jöjjenek.
Ha majd eléjük tárul ez a kép,
lábuk megtorpan már a küszöbön,
42

egyik se mer törtetni közelébb.
Elkéstek. Mérgüket — amely különben
jogos és érthető — holt emberen
nem tölthetik ki. Engem meg ne félts!
Téged pedig megvéd özvegy mivoltod,
a gyász örök salvus conductusa.
Csak jöjjenek ! Majd én állok eléjük !
BOLDIZSÁRNÉ:
De kik ezek ? Nem értem, mit akarnak.
Dózsa Györgynek feltámadt népei ?
Vagy a gaz Básta martalóchada ?
így rontani tisztes polgári házra !
Ezek a tisztesség hóhérai!
Bujj el, fiacskám, ne szégyelld magad,
ne játszd a nagy vitézt szegény anyádnak,
hidd meg, nincs abba semmi
köszönet...
GÁBRIEL:
Itt vannak! Kelj fel, szedd össze magad!
Gyújts még két gyertyát holt apám fejéhez.
(Az ajtón betódul hat-nyolc ember: künt
többen handabandáznak, kiabálnak):
MIND:
— Hol a bíró ? Fogjátok meg a bírót!
Rántsátok már elő a vén szakállast!
Rosszul ítélkezvén, ártatlant ölvén,
az Úr haragját városunkra vonta!
Öljétek meg a vén emberölőt!
(A betódultak megpillantják a halott bírót,
megtorpannak.)
(Döbbenettel.)
EGYIK:
Meghált!
MÁSIK (kikiáltja):
Meghált a bíró !
HARMADIK (vállrándítással):
Meghala.
NEGYEDIK:
Vizsgáljuk meg, meghólt-e igazán
vagy csak teszi magát, mint a bogár?
Rángassuk csak meg tisztes ősz szakállát!
(Közelednek, egymást nógatják.)
GÁBRIEL (karba tett kézzel áll apja ágya
előtt):
Egy tappodtat se közeledjetek!
Amíg élek, holtat meg nem gyaláztok!
EGYIK:
Húzzátok le!
MÁSIK:
Ha őt nem, hát a magvát!

HARMADIK:
Tapodjuk össze, kárhozat gyümölcsét!
(Künt kiáltozás támad. Egyesek az ablakhoz
szaladnak.)
HANGOK:
Éljen az új bíró, Prokopius!
Éljen Prokopius, meg az igazság !
vesszen a törvénytipró Boldizsár!
Vesszen az agyalágyult vén szakállas!
EGYIK (a bentiek közül):
Vigyázzatok, itt van Prokopius!
Nehogy meggyűljön vele a bajunk!
Kettős sorban álljunk szépen elébe.
(Felállnak az ajtó elé négyen-négyen.)
%

5. JELENET. ELőbbiek, Prokopius.
PROKOPIUS (becsörtet, kezében papírtekercs, pecséttel, nyomában három strázsa) :
Elállni minden ajtót s ablakot!
Élő ember innét ki nem mehet,
amíg nem mondom, hogy most már lehet —
(Odalépked a halott elé, lejét lehajtva, keresztet vet, kalapját kezébe veszi.)
Szegény öreg ! Requiescat in pace !
Szívből sajnálom kendet, asszonyom.
Mihelyt a doctor meghozó a gyászhírt,
első utam e bús házhoz vezérelt.
Azt is haliám, hogy az együgyű nép
a bíróház előtt bosszút kiáltoz,
a boldogult jó Boldizsárt gyalázza
s érthetlen mód kiáltozza nevem...
(Hangját felemeli):
Továbbá jöttem hivatali tisztben:
A város legfelső törvénytanácsa
ma délben szigorú végzést hozott:
Hogy Gábrielt, a jó bíró fiát,
egyrendbeli gyilkosság, vad erőszak,
lázítás és uszítgatás bűnében
megfogassam s a tömlöcbe vigyem !
Szívem majd megszakad kegyelmedért,
de meg kell lenni, a törvény nevében!
(Strázsák Gábriel felé indulnak.)
GÁBRIEL:
Most, új életem kitárt kapujában
kergetne vissza az átok szele — ?
Mi közöm még mindig a múlt világhoz
hogy újra s újra vívnom kell vele — ?
Ide tömlöc s halál von; oda Ágnes.
Ott boldogság vár, itt csúfos halál les —.

BOLDIZSÁRNÉ:
Menekülj, menekülj, szegény fiam!
GÁBRIEL (gyors szemle után kitörést kísérel
meg).
PROKOPIUS:
Ne kíméljétek!
GÁBRIEL (nehéz helyzetből feléje vág, nem
találja):
Apám gyilkosa!
BOLDIZSÁRNÉ (Ájultan rogy le Boldizsár
ágya elé).
PROKOPIUS:
Reá! Ha fut, fejetek vétetem !
(Egy strázsa ledöfi Gábrielt. Leroskad.)
GÁBRIEL:
Megszúrt! Ágnes, ez téged is talált!
Hogy viselem el e kettős halált — ?
PROKOPIUS:
Takarodjatok, gyorsan kifelé!
Mért szúrtad meg, te vén istentelen,
ez mindkettőnknek bőribe kerülhet!
A házból mindenkit hajtsatok el!
GÁBRIEL:
Ágnes! Hol a kezed? Még egyszer Ágnes,
csak még egyszer csókold meg a szemem!
Erőm elhagy. Fekete szőnyeg omlik
kettőnk közé. Ez volna a halál?
Hát így halnak meg máshol is a hősök,
az életben csakúgy, mint színpadon,
vagy a kettő néha egybemosódik — ?
Ne ömlene ily sebesen a vérem,
s ne volna tőle oldalam meleg,
ne volna ez az édes íz a számban,
még azt hinném, csak megjátszott halál ez —
de nézzétek, csupa vér a kezem !
(Nézi, hogy ömlik a vér oldalából a kezére.)
PROKOPIUS (mint fekete árnyék, meghúzódva állt egy sarokban, most vizsgálódva előbbre lép):
Be szívós ! S mennyi mondanivalója !
Emlékezetét rázza a halál,
s elárasztja az elszalasztott élet
ezer csudája és gyönyörűsége.
De úgy látszik, most egykettőre vége —
GÁBRIEL:
Vége, vége..Elhagylak,
földi élet,
te szép virágú, meddő déli kert,
mely meg nem érleléd ígért gyümölcsöd;
örök tiszted a szép kecsegtetés,
lobbantgatás megújuló reményre —
soha-soha be nem teljesedés!
43

(Hirtelen felüti a fejét,
tápászkodni kezd.)
Nem ! Nem, azért sem! Nem Jogok meghalni!
Minden halálnál erősebb vagyok,
mesés jelképpé növök az időben,
telik véremből száz halálra bőven !
(Felkel s könnyedén lép egy-kettőt.)
„S a szép drága kertet mikoron elérte,
lassacskán a kertnek ajtaján beméne"...
(Elzuhan.)

PROKOP1US:
Kiugrott végre. Éppen ideje.
Az igazságszolgáltatás elérte.
Szeleburdi, izgága taknyosok,
azt hiszik, hogy lázadó angyalok,
de kupálódznak, hu bukás a vége —.
(Körülnéz):
Istennek háta, egyedül maradtum.
(Beleül a bíró székébe):
A házban ugyan néhány bús halott van.
De a halottnak élő áll helyébe.
1943. 11. 10—111. 10.
0

KOTSIS NAGY MARGIT R A J Z A

44

SÜTŐ ANDRÁS

Jegyzetek
AZ ÖRÖK ÉKHÓ HANGJA
Századunk végén a költészet értelmét sokan kétségbe vonták. Egész irodalma van a reménytelenségnek. S valóban: a második világháború apokaliptikus borzalmai után újabb borzalmakat élünk. Idegeinkbe, közérzetünkbe költözött egy lehetséges atomháború iszonyata.
Képzeletünk bejárta már a megsemmisített földgolyó látványát, kék bolygónk hamusivatagarcát az emberi érdekek iránt közömbös világmindenségben.
Nem engedhetjük mégsem, hogy a katasztrófának reánk vetülő árnyéka megbénítsa a
nyelvünket, száműzze életünkből a Költészet hatalmát.
Nincs már hatalma! — legyint rá a század keserű tapasztalata. A hatalmi cselekvés lett
úrrá mindenek fölött. Valami, ami már nem mítosz e mítosztalannak nyilvánított világban.
Gondolkodó és aggódó elmék hangoztatják pedig, hogy a humánum mítoszait meg kell őriznie az emberiségnek. Ilyenformán a Költészetét is. A darabjaira hullott Poézisét, amely örök
életű Ékhóként visszhangozza Narkisszosz szépségkereső fájdalmát. Visszhang a visszhangtalanságban, hajtogatja a lemondás, de itt van mégis, létünk konok része a költői szóra figyelő
Reménykedés; egyenként és együttesen is halljuk Ékhó szavát. Narkisszoszt megsiratták a vizek nimfái, fiatalon meghalt testvérüket gyászolták a fürtös najádok, míg siratóéneküket Ékhó visszhangozta.
Mi más az igazi költészet, ha nem az örök Ékhó hangja, égre dobott kérdéseink kérdésvisszhangja : mi lesz velünk e vészekkel terhes jövőnek horizontja alatt ? Kérdést kérdésre halmoz a század modern költészete, s mi, akik oly nagyon óhajtjuk a pódiumok lelkiismeret-ébresztő szavait, a tűnődések magányában keresünk elfogadható választ Ékhó kérdéseire.
Zaklass csak, Ékhó — ezzel is megnyugtatsz bennünket.
Otthon vagyunk, ahol a szavainkat halljuk, és szavaink is otthonra találnak bennünk.
Mert szeretjük magunkat, és mindazt, amivé lenni szeretnénk a küzdés jóvoltából.
JÓKAI ÖRÖKSÉGÉRŐL
Az agg Jókai így sóhajtott föl: „Ha ma elhagynám a földi világot, csak azt tudnám referálni annak a másik világ népének, hogy ez az elhagyott nagyon szép világ volt."
A búcsú nosztalgiája. Hogy valójában milyen volt az a világ: katasztrofális vége mutatta.
Jókait mégis megértem: a mesélés múzsája már gyermekként a karjába vette. El sem fordult
tőle — haláláig. írói munkásságának ötvenedik évfordulóján háromszázötven kötetből válogatják a százkötetes nemzeti sorozatot. „Hogy lehetett ennyit összeírni?" — kérdi egyik tárcájában, s válaszként a történelmet idézi meg. Hogy mit nem ért ő meg — fél évszázad alatt!
Igen, ezt tudjuk. Petőfit is, aki úgy ragadta őt magával, mint Phaethónt a világgyújtogató napszekér. „Petőfi mindig becézett, annak minden nagyon jó volt, a mit írok." A nemzet is becézte, nyugalmát Laborfalvy Róza óvta. Szerencsés csillagai közé sorolhatta „a dicsőséges királyt", a királynét, József főherceget, Stefániát és a szerencsétlen Rudolf trónörököst. (Amiért Petőfi nem becézte volna.) Valahol azt is megemlíti, hogy sokat köszönhet Gyulainak,
Aranynak, Keménynek, Deák Ferencnek, miniszter barátainak, egész olvasótáborának,
amely az ország minden sarkából küldte neki a „megirandó témát", érdekes történelmi históriát, anekdotát. Kezdetben a francia romantikusok ihlették arra, hogy a rendkívüliséget, a so45

ha meg nem történtet hajszolja. „Ambitióm volt olyan helyeken járni, a hol még pegazus patkója nyomot nem hagyott."
Mindez kevés lett volna. A népélet s a népnyelv élménye szabadította föl minden képességét. A kecskeméti jogi tanfolyam volt damaszkuszi útja. Édesanyja a folyton betegeskedő
gyermeket gyógyulni küldi „az áldott levegőjű Alföldre". Képzeletét, érdeklődését, folklórgyűjtő szenvedélyét itt kapja el nyelvünk varázsa. „Mert itt lett belőlem ember... és különösen
itt lett belőlem magyar író. Itt ismertem meg az igazi népéletet, a maga kifogyhatatlan változatosságában; a néphumort, a puszták világát, egész írói működésemnek az alaphangulatát itt
sajátítottam el..." Ekkor volt tizennyolc éves.
Életművének ellentmondásait a kritika még sokáig fogja vitatni. Ettől függetlenül őt
mindaddig olvasni fogják, míg magyar olvasó akad a világon. Nyelvi ereje, bűbája, gazdagsága: felülmúlhatatlan. Ezt senki más nem tudja benne becsülni, csak mi, magyarok. Nyelvünk
csodája köt hozzá. Ez halhatatlanságának titka. Gyerekfővel a fordulatos mese kapott el bennünket ; éretten újraolvasva: nem érdekes már a cigánypurdéval elcserélt grófi csemete vadromantikus története. Hanem ahogyan azt elmeséli! Ahogyan kimosdat bennünket a nyelvi elhanyagoltságból ! Amiként nyelvi ruházkodás dolgában — mint mesebeli csodatevő — újjávarázsol bennünket. Ősi szavaink, közmondásaink, jelzőink, igéink, nyelvi fordulataink, metaforáink, árnyalataink Krőzusa: Jókai. Köpenyéből rajzott ki a magyar próza legnagyobbjainak csapata, el egészen Tamási Áronig. Új látás, szemlélet, program, esztétika, korszerű epikai formanyelv megtagadhatja, meg kellett már Mikszáthnak is tagadnia: nyelvi kútforrás
dolgában száz esztendő múlva is fölfrissít bennünket, rádöbbent mesés gazdagságunkra —
akár egy feldobajló ménes láttán is, midőn a mi szemünk csak szebbnél szebb lovat lát, Jókai
ellenben nyelvünk alá ülteti szépen a változatosság fogalmait is: a pejt, szürkét, feketét, hókát, keselyt, almást, babost, szeplőst, rézderest, vasderest, sárgát, fakót — miről a mai gyermek sohádonsoha nem hallott a gépkorszak idején.
De van-e Jókai a könyvesboltokban?
Nincs már — hiába keressük.
Könyvkiadóink dolga, hogy e helyzeten változtassunk.
A mesemondó, számtalan regényével, elvezetett bennünket a földgolyó minden tájára.
Képzeletünk megjárta vele a képzeletbeli Krim, Kaukázus, Perzsia, Palmyra, Afganisztán, Kina, Amúr, Ázsia, Szíria, Palesztina, Szicília, Raguza, Bosznia, Poroszország, Óceánia vidékeit, az Északi-sarkot, a pliocén özönvíz előtti világát, a jövő század álomországát; mindezek
megkoptak már valóságismeretünk fényében. Ami örök és színehagyatlan Jókai örökségében:
Anyanyelvünk Csodaországa.
EGY TŰZFELELŐS H A L Á L Á R A
Szerkesztőségben, írói egyesületben, leveleim között egyre több a meghívás — író-olvasó
találkozóra. A sajtó ritkán ad hírt arról, hogy íróink, költőink, színészeink, tudósaink mely
faluban, városban fordultak meg újra s találkoztak hallgatóikkal, olvasóikkal, rendszerint
zsúfolt termekben. Személyes tapasztalatom szerint mind nagyobb méretű kollektív igényről
van szó. Alig-alig csillapítható szellemi szomjúságról. Mert ilyen az idő: közösségi eszméletünk felhajtó erejét észleljük eldugott falvakban is. Poros végállomáson lovas kocsi, gépkocsi
várja az íróvendéget, az előadóművészt, akinek alakja s jelentősége már-már klasszikussá növekszik a virágcsokros fogadás nagyszívűségében. S hányszor megesik, hogy a virághoz József
Attila sorait illesztik: „Ülj le közénk és mesélj." Ne magadról. Rólunk! Mondd ki helyettünk,
ami nyelvünk alatt szorong: „az igazat mondd, ne csak a valódit..." Hogy átlássunk magunkon s fölismerhetőbb legyen a gond: az emberhez méltó s az emberhez méltatlan. Készülj föl,
némelyek megkérdik: mi lesz még? A választ jól gondold meg. Váddal se illess, miszerint a lel-

46

kesedés ellen lelkesednénk, fülünkből azonban, akár a vizet, kirázzuk menten az olcsó lelkendezése
Akik így beszélnek: ismerik a szellemileg rájuk bízott, apró közösségek létérzését. Rendszerint tanítók, tanárok, művelődési körök felelős emberei. Nem a becsvágy, a pecsétes kinevezés, hanem a szolgálat — igen: a népszolgálat — íratlan parancsa rendelte őket a közügy s
az anyanyelvűség tűzfelelőseivé. Ne féljünk Reményik szavától: őrhelyükön állnak; hírüknevük dolgában ők, a névtelenek — a nevesek jó hírének örök fényesítői. Téli estéken a fonóban, iskolai magyarórán ők aranyozzák a költő rámáját, hadd csodálkozzék azután, ha netán
kimozdul magányos műhelyéből: hiszen itt engem ismernek, szeretnek! Tegyem hozzá: ha
olyan az a költő, olyan az a mű; ha szívet emel „gyásztól a vágyig".
Ilyen tűzfelelős volt hazai magyar népművelésünk nagyváradi posztján, a színházban és
az Irodalmi Kerekasztal elnökeként Bölöni Sándor, akinek korai halálát gyászolják mindazok, akik az utóbbi években fölfigyelhettek Nagyvárad szellemi életére. Fölfigyeltek, vagy
épp részeseivé lettek, akárhol élnek is az országban. Mert alig akad jeles literátorunk, akihez
Bölöni Sándor hívó szava el nem jutott volna: hatalmas immár a mi kerekasztalunk, jer közénk, „mesélj arról, mi a szép, mi a b a j . . . " Némelykor félezer ember szorongott az ő kerekasztala körül. Vendégíró homlokán a helyi lelkesedés babérkoszorúi; Bölöni Sándor, az ünnepi sokadalom szervezője, ezernyi konfliktus keserűségével a homlokráncában, szerényen húzódott meg a háttérben. Ő tudta csak, mit emésztett föl ifjú éveiből a konok kitartás. Amely
most kilobbant.
Egy tűzfelelőssel szegényebbek vagyunk...

FODOR ANDRÁS

Hangok
Az utcák
torkolatában,
hogy a vakok se tévesszék el,
mikor kell lépniük,
a jelzőlámpák
ingaritmusára:
sárgarigófütty,
fülemüleszó.
Az állomás alatt
a hosszú folyosón,
sterilfehér márványlapok
közt,
a Fudzsi képei mögül is
dalolnak
szakadatlanúl
a madarak.
A

lótuszlevelekkel
virágzó tó fölött
kötélhintára fűzött, bőrbe
lengő szálfával
bongatják
kívülről
a harang
bronzedényét.

vont,

A sógun fogadóterme
előtt
a tágas korridor
padlózatát
külön-külön fák
szelvényeiből,
úgy illesztették össze ravaszúl,
hogy az eresztékek már messziről
jelezzék: mennyi láb jön...
Hisz mindig van mitől
aggódnia a hatalomnak.
De
emberleleményt,
fondorlatot
lebírva,
minden szentély és palota körül,
falombok, bokrok
vadonából
reszel, zsizseg, szól vastagon,
dühödve, sisteregve harsog
a rovarok őrjöngő
muzsikája.

48

is

KOVÁCS ISTVÁN

Felelősség
Huszár Tibornak,
beszélgetéseinket
külön is folytatva
Eső-lakkozta tört hajszálak
horgodnak ablakomba —
ágak ágai:
váz (lat)a léleknek,
lélegzetnek.
Vonalain pont,
gubbasztó
madár,
kötélcsomó.
(Talán harang függött

rajta.)

Margó,
sorminta

'

s hurokcsapdái a
láttamoknak...
ahogy
elsőosztályosan,
az ablak melletti első padban,
ahol szamár a végállomás,
kipirult arccal
s fekete pontoktól
himlőhelyesen...
A címernek
jobbra-balra...
Tanítónk látószögétől
függ.
Rálátnak s ő rámlát:
ilyen a
kilátásom...
Betört orr,
széthasadt üveg,
babacukorszínű
szemhatár.
Körmös:
az öt ujjbegy pirosló
örökmécses-csillag.
(így vakítható
tovább,
hogy olvasni se tudjon a vak.)
Szünetjel:
szünetek közötti szünet,
amikor nem a széntermelés hagy ki,
hanem az idő meg a lélekharang
vagy elmegy az ember esze...

4 Tiszatáj

A Q

És zsíroskenyerek
csapódnak
a menny boltozatra
(zsíroskenyér,
pirospaprikás zsíroskenyér,
mustáros zsíroskenyér,
cukros zsíroskenyér).
Járdákkal margózott utcák.
Járdasziget-ravatal.
Halottak:
sormintái a létezésnek.
Tele az ég megavasodott
félelemmel
és bénasággal a város.
köszönjükszépenatanítástelőre
Á paralízis nem nyáriszalámi.
A csomagból a megromlasztott
gyógyszer
aromásfiolái gurulnak elő —
csúzlicélpontok:
megmenekülhet néhány veréb.
Szóban, írásban:
Éljen...
Éljen...
Lelkünk dögkútján tábla: megtelt!
kifordított bőrsapkából iszunk,
visszatükrözhetetlen
arccal,
lemondva a pilótaságról,
a forrás ízét,
az égigérőfáramászás igézetét
elfeledve.
Eső-lakkozta tört hajszálak
horgodnak ablakomba —
ágak ágai:
váz(lat)a. léleknek,
lélegzetnek.
1983.január

A hal jelképe
Mint a jelképes hal szive,
amely bensőségesen dobogott
a mosogató hullámlapjára kapart
halbelsőségben,
s onnan kitépve
ijesztőn

a tenyér életvonalán,
a szemétkosárban:
levágott körmünkön,
kisamponozott hajszálainkon
már végképp idegesítően...
Mert közben Szentestére készül az ember,
s nem hiszi,
hogy mindehhez köze lenne.

Jel
J:
JEL:::
JELEK:::
JEL JEL::::
JEL
JEL:::
JEL
JEL::
JEL
JEL
P e n é s z e s : :

FelhőpókHáló
leng:
magányos
tűseprűf e n y ő f á n
S
E
É
G
S
E
F
Ö
L
D
S
E
A
N
G

RÓZSA ENDRE

így készül a beszéd
Mohával és korhadó hangokkal
tömődik lassan el
a mészkősziklák
hallójárata.
Nem pattannak föl a csigaházak tekervényei;
kürtjükbe
nem fúj kétoldalt púposodó arccal az angyal, hogy
kiegyenesedjenek egy szempillantás alatt — .—
fentről neszcsöppök szivárgása
vájja ki a csönd barlangjait,
az alulról bugyborgó mélység zajaival
közösen dolgozik.
így készül a beszéd,
a szavak csuszamlása,
hogy a robaj után elnémulhasson

végképp.

(Fülkagylóban a vér zúgása
így vall majd a félrevert szívre;
de még csak a két vérkör feszül meg

Napforduló
Létige-ragozás, mint vízcsap cseppjei:
gumibocskoros mankók lendülése,
közben egy-egy vaspatkós koppanás
mindig másként csonkuló hangok,
más térhatású visszhang,
amputálás a könnybe lábadt szemből.
Ó, a vércseppek pergő egyszeregye !
A gyermekkor számológépe még
az Izabella szöllő fürtje...
52

órarugóként.)

De már magas fű árnya vágja ketté
a kínjában-érett nyár gyümölcsét,
s özönlenek a fekete magok.
Piros dinnyebél-jóslatból
lesed,
milyen ikrásan csurog majd a
vénasszonyok nyarának verőfénye.
Hulló hajszálaid
kárpótolhatnak-e
az egyre ritkább lombú vadonért ?
Potyogó fogaid: morzsolt
a tél hízóinak!

kukorica

Pályaképek
Mint tilosba tévedt vonattal
éjszaka a szemaforok —
veled szemben hány ébren meredő kín
véres szeme forog !
Ne hagyd magad a száguldásra,
ha neve: őrület.
Sorompó sújt, többtonnás alabárd,
s nagy csend lesz körüled.
Ebben bíznak. De látszik immár
egy óriás síngörbület,
s vakító fényben részeg forgalmisták
négykézláb ugatják hűlt helyed!

Palesztin ügy, 1982
Földön futtat
a szégyen, amíg
mások kenyerén tengsz.

Jobb, ha haramia-ököl,
mint ha a szánalom öl.
Szétszórattatik élve
— miként holtak pora —
szélnek
mindenkor az a nép,
kit haza sánca se véd.
Sanda barátok,
orv gyűlölők közt
bárha kis ország;
míg áll, s benne te vagy —
menteni
másra
ne hagyd!

54

BAJOR ANDOR

A kalapos balladája
(A színen hosszú, posztóval terített asztal, szék nélkül. Arra lehet következtetni, hogy valamilyen gyűlés, fölolvasás vagy ünnepi beszéd következik.)
Színész (balról be, kezében összetekert plakát. Igen fontos ábrázattal megáll az asztal
mögött. Fekete trikóruhában van. Kitesz egy fatalpra állított föliratot — „Csendet kérünk"
szöveggel. A színész hajadonfőtt van, első monológja nagyon száraz és hivatalos.)
A SZÍNÉSZ MONOLÓGJA
Mélyen tisztelt hallgatóság! Nagyra becsült hallgató férfiak és hallgató nők! Drága barátaim, drága barátnőim!
A színészegylet kerületi csoportja, összefogva a Művelődési Otthon Háztömbkörüli Egységével, avval a nagyfontosságú munkával bízott meg, hogy a következő órákban az Önök felvilágosítására, lelkesítésére és mozgósítására egy rövid — félnapos — röpgyűlést rendezzünk.
Ez a művelődési munka nem áll távol az én mindennapi tevékenységemtől, ugyanis színművész vagyok, és a tisztelt közönséges férfiakat, valamint a nagyra becsült közönséges nőket
már több ízben lelkesítettem és mozgósítottam, megmozgattam.
A színészegylet kerületi csoportja, valamint a Művelődési Otthon Háztömbkörüli Egysége avval a magasztos, lelkesítő feladattal küldött szorgalmas és tehetséges népünk közé, hogy
a jelenlevők részére egy rövid — pár órás — előadást tartsak.
Ugyanis a színészegylet kerületi csoportja, valamint a Művelődési Otthon Háztömbkörüli
Egysége az éppen most lefolyt, nagy jelentőségű együttes ülésen reájött arra a mulasztásra,
hogy a nagyérdemű utcaférfiakkal és a jelen levő lelkes utcanőkkel az elmúlt év folyamán nem
tartottunk találkát, jóllehet a kedves jelenlevők megejtése is szerepelt a tervünkben, nem is
utolsó sorban.
Hogy hiányosságainkat kiküszöböljük, úgyszólván az utolsó pillanatban meghívtuk a
nyájas férfiakat, valamint a nyájas nőket, hogy közös ülésünket támogassák, azon tevékenyen
részt vegyenek és így elősegítsék művelődési tervünk százszázalékos, sőt százöt százalékos teljesítését.
Tisztelt nézők, nézőférfiak és nézőnők. Az önök számára lelkesítő, felvilágosító műsort
kell tartanom. De mert a gyűlés most volt, és a részleteket senki sem vitatta meg, kizárólag az
előadásom plakátját adhatták a kezembe az utolsó percben.
Engedjék meg, hogy ezt a plakátot — előadásom címét — fölmutassam a férfiak és nők
szeme előtt, s előadásom címéről addig szerezzenek tudomást, amíg előadásomat be nem fejeztem. Ugyanakkor fölhatalmazásukat kérem tisztelt jelenlevő férfiak és nők, a plakát általam történő megtekintésére is. Mert magam sem láttam, és nem mindig mindegy az, amiről az
előadó fölvilágosít, illetve előadást szándékozik tartani.
íme! (Fölmutatja a plakátot, amelyen nagybetűkkel ez áll: „A KALAPOS
BALLADÁJA "; maga elé teszi, és meghökkenve olvassa; rövid csend.) Nem tartom kizártnak, hogy több
plakátot osztottak szét, és ezeket egy apró szervezési hiba folytán összecserélték. Lehetséges,
hogy „A kalapos balladáját" a kalapgyár színjátszó csoportjának vagy tánccsoportjának
Részletek egy szatírából.
55

akarták elküldeni, ahol ennek célja, értelme és rendeltetése volna. És a műsor után a kalaposok szebb, választékosabb, nagyobb karimájú kalapokat készítenének. (Csend.) Most az apró
szervezési hiba miatt nekem kell elmondanom a kalapos balladáját. A kalaposok pedig valószínűleg költeményeket szavalnak, vidám jeleneteket adnak elő a nekem szánt címmel.
(Csend; a színész lassan megmérgelődik.) A kalapos balladája... Mihez kezdhet evvel egy
olyan igazi, érzékeny, kifejező és társadalmilag elismert színművész, mint amilyen én vagyok?
(Kiabál.) Álljak be kalaposinasnak? Készítsek kalapokat? (Kiabál.) Egyébként sohasem hordok kalapot; ezt az adminisztrációnál és a személyzeti osztályon is tudhatják. (Kiabál.) Fent is
tudják, hogy nem viselek kalapot, ezért még a veréb sem ejt semmit a kalapomra, mert tisztában van aljas tevékenységének hiábavalóságával. (Üvölt.) A kalapos balladája! Evvel fúrtak
meg! Avval fúrtak meg, hogy nincs kalapom, és mégis tartsak előadást a kalapomról. (Üvölt.)
De aki ezt művelte velem, annak legyen mindig leejtve a kalapja; a varjak ejtsék le mindennap
a kalapját! Hogy a balladás kalapos kalapján mindig legyen egy kalapos ballada. (Megcsendesül.) Mi az, hogy A kalapos balladája? És miképpen tartsak róla előadást, ha nem tudom?
(Töpreng.) Én csak egyfajta kalapot tudok készíteni. A következőképpen (aplakátot csákóvá
hajtogatja össze, majd a fejére teszi, azután gyermekes hangon kezd beszélni, s kimegy az asztal elé): Kicsiny szívünk minden melegével köszöntjük a tanító bácsikat, tanító néniket, jó
szüleinket, testvéreinket, nagyapót, nagyanyót. Nekik énekelem most (énekel):
'

Hidló végén
padló végén
karikás táncot járunk.
Hidló végén
padló végén
karikás táncot járunk.

Tollbamondás: A szomszédunkban van a csavargyár. A csavargyár csavarokat készít, és
a csavargyárban számtalan ember csavarog. A csavargyár mellett van a lakatgyár. A lakatgyár
lakatokat állít elő, és a főkönyvelője le van lakatolva... Azt tetszenek mondani, hogy még
énekeljek? (Énekel, körbejár:)
Lánc, lánc, eszterlánc,
Eszterlánci cérna,
Műszál volna,
Farmer volna,
Ott járna a bolha.
Pénz volna,
Valuta,
Mulathatna apuka,
Ötévenként néha.
(Leejti a csákót az asztal alá; onnan egy tűzoltósisakkal emelkedik fel.)
A TŰZOLTÓ MONOLÓGJA
Ötévenként néha. Pontosan. Megpróbálják gondatlanságból fölgyújtani az épületet.
De én látom, mi folyik itt: rendbontás, kihágás, a tűzrendészeti szabályok leköpése.
Pfuj!
Még ha a szabályok leköpése menne végbe, az hagyján volna, mert a köpéssel is el lehet
oltani az apró tüzet. (Kitesz egy új táblát: „Tűzvész esetén őrizzük meg nyugalmunkat!" A
56

szín előterébe lép.) De látom én, ami itt folyik (mutogat), és ott! (Mutogat.) Itt is, ott is, nem
átallanak cigarettázni! (Rágyújt.) Én már látom, miféle népséggel állok szemben. A zsebekben gyufa és öngyújtó: a katasztrófa forrásai (mélyet szív). Hallom, azt suttogják egyesek, az
ostobák és öntudatlanok, hogy íme, a tűzoltó cigarettázik. De nem tudják az öntudatlan,
rendbontó, ostoba elemek, milyen hamis és olcsó ez a demagógia (fölkiált): Nekem igenis szabad cigarettáznom, mert én vagyok a tűzoltó! Ha más cigarettázik, az rendbontás. De én dolgozom, figyelek, csupa fül és csupa sisak vagyok. Vegyék tudomásul. A tüzet a gondatlan elemek okozzák, a gondos tűzoltók pedig eloltják. Kinevezés kérdése. A tűzoltó nem okozhat tüzet, mert így látják a fölöttesei. A gondatlan elemek viszont mindent fölgyújtanának, ha nem
lennének öntudatos tűzoltók. (Mutogat.) Maga ott közveszélyesen pipázni akar! (Mutogat.)
Maga legszívesebben befecskendezné benzinnel a székeket, és lángra lobbantaná! Ne is tagadja, mert én olvasni tudok a tekintetekből! Gaz gyújtogató! Gyufa itt, gyufa ott, és azt gyanítom, hogy a karzaton még egy petróleumoshordót is elrejtettek (ráripakodik a közönségre).
De megmutatom én maguknak, hogy mi a szabályos tűzrendészet! Ne merjenek ide bejönni
papírokkal, műanyagból készült ruhákkal, zacskókkal, zsebbe csempészett cigarettával, benzines üvegekkel, gyújtóbombákkal. A hajukat és szakállukat is vágják le, mertminden tűzveszélyes. Kihívom én a borbélyt, a teremfelelőst, az ügyészt, a bírót, a Vízügyi Igazgatóság Tűzoltási Bizottságát. Nem hallottak még a Vízügyi Igazgatóság Tűzoltási Bizottságáról? Majd
hallani fognak, amikor mind le lesznek vízzel spriccelve, megborotválva, biztonságba helyezve, tűztelenítve!
(Parancsolóan.) Most azonnal hozza ki az öngyújtóját, rakja le, hogy elkobozzam. Elmúlt az a világ, amikor kattingattunk, kattingattunk. Az öngyújtókat ezennel elkobozom, a
gyufákat elkobozom, a gyúlékony nézőket elkobozom.
Mi van? Hát senki sem mozdul? Azt akarják, hogy én menjek oda? Jól van. Odamegyek, oda fogok menni. De bírságért: pénzbírságért. Fejenként ötszázötven lejért. (Valakire
rámutat.) Kegyed, kisasszony, azonnal fizessen ötszázötven lejt, mert kegyed tűzrőlpattant.
(Másra mutat.) Maga is azonnal fizesse ki a hatszáz lejt, mert amíg beszéltem, tüzes pillantásokat vetett egy hölgyre. (Mutogat.) Igen, igen, magáról van szó! Ismerem én magát, de maga
még nem ismer engem. Ez az épület kétszázötvennégy-billiót ér, és föl akarja gyújtani egy
olyan strici félkótya, aki ötven banira van értékelve, fejestől. De megismernek maguk engemet ! (Elővesz egy jegyzettömböt, az asztal mögé megy, megnyálaz egy tintaceruzát, ami nem
akar írni. Hangosan mondja, miközben a ceruzát többször nyálazza.) Tűzrendészeti bírság!
(írja.) Kilencszázkilencven lej! (Valakire rámutat.) Magával kezdem, mert röhög rajtam, mint
a hatóságon. A bírság kilencszázkilencven lej, a röhögés pedig külön ezer lej, hatóság elleni
nemi erőszak címén! (Hadonászik.) Vegye tudomásul. Kétféle erőszak van: nemi és nemtelen.
A nemi erőszak megkísérelése ezer lej, a nemtelen erőszak szintén ezer lej. Tehát a maga esetében kétezer lej, a birsággal együtt kilencszázkilencven lej. Azaz összesen háromezer-száz lej.
De engemet nem játszanak ki, mert tudom, hol vannak a tűzfészkek. (Hadonászás közben az
aszta! alá ejti a tömböt meg a ceruzát, lehajol, keresgélni kezd, rövid idő múlva panamakalappal, mosolyogva áll föl, mint egy imperialista ország elnöke. Most már a hangja előkelő, nyájas és diplomatikus.)
AZ IMPERIALISTA ELNÖK MONOLÓGJA
(Több mikrofon van előtte.) De engemet nem játszanak ki, mert tudom, hol vannak a
tűzfészkek. Tisztelt szenátus, a népuralom szép szavakba, tiszteletre méltó könyvek lapjaiba
csomagolt tűzfészek. Nálunk, tisztelt uraim és hölgyeim, demokrácia van. Szabadság van.
Bárki lehet szabad demokrata milliomos, iparos vagy néger, ha éppen akarja. Mi nem szólunk
bele, ha valaki milliomos kíván lenni, és abba se, ha néger építőmunkás.
(Előtérbe jön.) Általában nem szólunk bele sem a magánéletbe, sem a más államok ügyei57

be. Mi nem akadályozzuk meg az éhínség sújtotta országok népét abban, hogy bőségesen táplálkozzanak. A világon minden államnak annyi gépkocsija lehetne, mint nekünk, mert ez elé
sehol sem építünk gátakat. Mi házakat építünk, kerttel, gyárakat dollárral, és égboltot műholdakkal.
Tisztelt szenátus! Nem törekszünk világuralomra, csak hatalmas országunk becsületét
védelmezzük. Békés szándékunk és becsületünk kívánja meg, hogy ismét két új repülőgépanyahajót építsünk. De ezekről nem bombázók fognak fölrepülni, hanem Noé galambjai,
csőrükben olajággal. Nem fenyegetünk és nem fenyegettünk senkit (visszamegy az asztal közepéhez). De engedjék meg, hogy ellenségeink okulására elmondjak egy apró történetet.
Az ókori Rómában, ki tudja, milyen régen élt egy Cájceró nevezetű, nagyra becsült szenátor és konzul. Ez az ólatin politikai személyiség egy napon tudomást szerzett arról, hogy felesége, Keteliná, nemcsak több szeretőt, de titkos bankbetéteket is tart. A házastársak egy este
együtt teáztak, és a teázás végén Cájceró csak ennyit mondott hitvesének: „Meddig fogsz még
visszaélni, Keteliná, a mi türelmünkkel? Meddig fogsz még visszaélni?" Erre Keteliná szó nélkül felment emeleti hálószobájába, mert megértette, hogy a boyokkal és bankkal kapcsolatos
szex és fix viszonyai Cájceró római szenátor tudomására jutottak. És reggel a néger szolgálólány hiába költögette Ketelinát, mert úrnője lefekvés előtt több morfiumot fecskendezett be
magának, mint amennyit különben szokott.
Ezért kérdezem most ellenségeinktől, felidézve az óvilági sztorit: meddig fogsz még
visszaélni, Keteliná, a mi türelmünkkel? Meddig? Mert mi tudjuk, hogy mi van egyes hölgyek
és urak bőröndjében! (Gyorsan lehajol, aztán vámtiszti sapkában emelkedik föl. Az asztalon
Zoll-Duan felirat olvasható. Fölényesen, fenyegetően.)
A VÁMTISZT MONOLÓGJA
Mert mi tudjuk, hogy mi van egyes hölgyek és urak bőröndjében: mi, vámtisztek. (Rámutat egy nézőre.) Neked bőröndödben mi van? Tudom én, hogy neked szőnyegek vannak
bőröndödben. De nem azért hozol szőnyegeket bőröndödben, mert azon akarsz lébdelni, járni. Hanem te megveszed a szőnyeget itt, és eladod ott, és azonnal van neked píz. Minek kell
neked szőnyeg, pízért, ha nem akarod eladni pízért? Járkálni úgyis tudsz tiéd szobádban; miért nem elég teneked papucs? Papucs egészséges, olcsó, nem fázik tőle lábad, de nem kell papucs bőröndödben, mert nem tudsz papuccsal házalódni, amit keresni akarsz, azt megkeresni
papuccsal. Ismerlek én téged, szőnyeges ember, aki nem papucsot vesz, hanem szőnyeget,
mert píz kő neked, arany kő neked, minden kő neked, csak szőnyeg nem kő neked, amit a
Zolinál, a Duánnál akarsz átcsempésztetni. De nem csempézünk, különösen pedig nem csempézünk szőnyeget, mert azt hiszed te, hogy mindig szőnyegen fogsz járni, pedig járhatsz mezítlábosban is, ha azt hiszed, hogy kijátszodhatsz a Zollal. De ha lehajtod fejedet, összeteszed
lábodat, kezedet, nem nyitlak föl, mert tudd meg, hogy van itt érzés, itten is dobog sziv. Ne
szájalj, szőnyeges ember, legyen nyugalom, békés egymás mellett vámolás. Csak akartam mutatni neked, hogy nem lehet velem pacázni. (Másfelé mutat.) Mert igenis, nem lehet pacázni,
ezért mondd te meg becsületesen, szotyorodban neked mi van? De én úgyis tudom, neked mi
van szotyorodban: húsz karóra, harminc karóra, a Zolit nem lehet megveszteni; én még sosem vesztem meg karóíás ember. Te karórás ember, eszesnek hiszed magadat, hogy műveltebb vagy, mint a Zoli és a Duán, de kérdem én tőled: voltál-e képtár, voltál-e te állatkert,
voltál-e Vesztberlinben panomára? Te nem voltál, csak karóra. De a Zoli, igenis, gyakran
képtár és gyakran állatkert. A Zoli képtár is volt már karóra nélkül; ő volt Anzselo, ő volt
Mikhel. Hát én megmutatom neked foga fehérjét: fizetsz ötven márkát. Nem vagyok én kotorék kutya, hogy likakba, szotyrokba mászkáljak, innen oda, onnan meg ide. Hogy nincs teneked márka? Rendbe van, ne fizess, csak mutatni akartam mi van neked szotyorodban. (Másra
mutat.) És mi van neked esernyődben? Azt hiszed, nem tudom, mi van neked esernyődben?
58

És te képes vagy aszondani, hogy esernyődbe esernyő van, csempészje? Add ide neked az esernyődet, mert megmutatom, mi van abban elrejtve, mint esernyő! (Előkap egy esernyőt.) Most
mondd meg te nekem, mi van esernyődben? Amíg nem késő. Hogy esernyődben esernyő van
eldugva. Hát megmutatom én neked, hogy a Zolit nem lehet csak úgy vinni orránál fogva. (Kinyitja az esernyőt.) Most mondd meg, mi van benne? (Nézi.) Te csaló, semmi sincsen benne!
Miután esernyőt kinyitottam, csukott esernyő eltűnt. Ez gyanús. Igen-igen gyanús. Hova lett
a csukott esernyő kinyitás után? Azt ajánlom, hogy jobb, ha megmondod, mi van neked esernyődben, ami kinyitás után el lett tüntetve. Aranyat csempézel? Összecsukható fényképezőgípet csempézel? Eltüntethető kábítószert csempézel?
Te esernyős ember! Csak tán nem esernyőt csempézel? Mondd meg becsületesen, hogy
esernyődben esernyő volt. És akkor visszaadom az esernyőt, te agyafúrtja! (Elteszi az esernyőt; másfelé mutat.) Mondd, mi van neked szívedben?... Beszélj becsületesen, hogy szivedben mit akarsz behurcolkodni? Gyanús vagy a Zolinak, nagyon gyanús vagy a Duánnak. Mert
neveted nehéz vámolásomat. Nevetés van neked a szívedben? Te engem butának tartani, te
ember, aki tele vagy nevetéssel. Ha nem hagyod abba, elkobozom. A sok nevetést. Nem lehet
nevetésekkel körülcsempézni a földet. De én ismerlek téged, hiába nevetsz. Te aranyat hozol,
vagy azt szeretnél hozni. De vége az aranynak, hiába nevetsz. Ne vámon át csempézzetek
aranyat, csempézők, csempézők! Gyűjtsetek aranyat az egekben!
BURUBU CSÁSZÁR FŐSZAKÁCSÁNAK MONOLÓGJA
Ha most hazudnék, hát megvakuljak, mélyen tisztelt vizsgálóbíró úr. Mert az igaz, hogy
nem Lipcsében születtem, hanem Linzben, és az is igaz, hogy a háborúban nem szolgáltam végig a fronton, hanem Dachauban is dolgoztam mint felvigyázó közeg. De parancsra tettem!
És egy felvigyázó katona úgy nem léphet ki a keretből, mint a nagyapám fényképe a rámájából. Senkit sem lőttem le, becsületszavamra, mindössze egy deportáltat vágtam hátba, de azt
is parancsra tettem, tisztelt vizsgálóbíró úr. Ha valami főbenjáró bűnt követtem volna el, úgy
nem vettek volna föl Bécsben szakácstanfolyamra, ahol mindent megtanultam a főszakács parancsára, és az elsők között végeztem, tisztelt vizsgálóbíró úr. Nem kérkedem, de kitűnő szakács lettem. Volt hozzá érzékem és szívem. Mert a vendéglő tulajdonosa megparancsolta;
hogy szívem és érzékem legyen. Akkor kezdtem foglalkozni a közép-afrikai konyhával is, ami
közvetlenül nem érdekelt ugyan, de parancsra tettem, tisztelt vizsgálóbíró úr. Ezután elutaztam Közép-Afrikába, hogy ott tökéletesítsem szakácsművégzetemet, tisztelt vizsgálóbíró úr.
De ezt is parancsra tettem, mégpedig a volt kapitányom parancsára, aki négy évet börtönben
töltött tévedésből, mert ő is csak parancsra cselededett, tisztelt vizsgálóbíró úr. Sokféle konyhát, ezer és ezerféle receptet ismertem meg, és igen tisztességes, sőt jóhírű szakács voltam, aki
parancsra bármit el tudott készíteni, a pacsirtapástétomtól a hangyatojásig, tisztelt vizsgálóbíró úr. És ekkor felkeresett őfelsége, Burubu császár udvarmestere, hogy az uralkodó szolgálatába álljak, tisztelt vizsgálóbíró úr. Én természetesen engedelmeskedtem a parancsnak, és rövidesen őfelsége, Burubu császár főszakácsaként dolgoztam, mert tudtam franciásan főzni, ismertem az olasz konyhát, ráadásul el tudtam készíteni a közép-afrikai különlegességeket, tisztelt vizsgálóbíró úr. Sohasem foglalkoztam politikával, mert egy univerzális szakács nem politizál, hanem parancs szerint osztogatja az élet örömeit. Ha francia diplomaták érkeztek Burubu őfelségéhez, akkor francia ételkülönlegességeket készítettem, parancsra; portugál küldöttség esetén portugál ínyencségeket, szintén parancsra; ha pedig nem jöttek külföldiek, akkor
Burubu őfelsége kedvenc falatjait készítettem el, mondanom sem kell, hogy parancsra. Ilyenkor gyakran előfordult, hogy májat sütöttem. Őfelsége ínyenc volt, szerette a májat, én pedig
parancsra cselekedtem, tisztelt vizsgálóbíró úr. Most azonban, Burubu őfelsége szökése után,
görbe szemmel néznek reám, és a tisztelt vizsgálóbíró úr is faggat, holott csak parancsot teljesítettem, és parancsra vezettem őfelsége konyháját mint egyszerű szakács. És a megrendelő íz59

lése szerint főztem. Olyan ártatlan vagyok, mint a bárány, amelyet szintén százféleképpen tudok elkészíteni, ha megparancsolják. Burubu őfelsége itt hagyott a pácban, s körülöttem csak
jönnek-mennek, jönnek-mennek, és a szavamra semmit sem adnak.
EGY RAB MONOLÓGJA
Csak neked mondom, neked mondom, hogy ártatlanok vagyunk, de Patkó Pepit tizennégy hónapi súlyos börtönre ítélték, mert ellopott harmincegy és fél kilométer műanyag ruhaszárító kötelet egy félig elhagyott raktárból, ahol éppen szegény Pepi volt a raktáros.
Pepi azzal védekezett, hogy a ruhaszárító kötél nem volt harmincegy és fél kilométer, hanem csak három mázsa.
A bíróság megvizsgálta a ruhaszárító kötelet, megtekintette Pepit, és kimondta, hogy
jogerősek.
De már itt tévedett a bíróság, mert a kötél egyáltalán nem jogerős, hanem nyúlik. Ugyanis annak idején szegény Pepi nekem is eladott öt métert tíz lejért, de amikor rátettem a kabátomat száradni, leereszkedett a földre. A bíróság megállapítására csak azt mondom: ilyen alapon a medvecukrot is bárki jogerősnek nyilváníthatja.
A súlyos testi börtönt a bíró, az ügyész meg a védőügyvéd közösen eszelték ki. Egy óra
hosszat egyezkedtek, ami szerintem nem volt arányban a ruhaszárító kötél hosszúságával. Az
ügyész mind beleakadt a kötélbe, hatvankét kilométert csomózott össze, de a védő egyből lenyisszantott harminc és felet és bebizonyította, hogy azt ismeretlen tettesek tekerték föl.
Az ügyész állandóan kereste, hogy mivel súlyosbíthatja szegény Pepi helyzetét, mintha a
fiú nem lett volna amúgy is pácban. Még azt is hibájául rótta föl, hogy éppen onnan lopott,
ahol raktáros volt, és nem egy idegen raktárból. Holott az ember nyilván ott lop, ahol raktáros, mert nem fog azért még külön gyalogolni meg betörni. Az ügyész azt szerette volna, ha
Pepi betör, holott Pepi nem betörő, hanem raktáros.
De nem ez volt az ügyész egyetlen bánata.
Szerinte azért volt ilyen súlyos az eset, mert a ruhaszárító a társadalomé, és a társadalomnak sokkal inkább kellett ruhaszárításra, mint Pepinek. És sértő kijelentéseket vágott Patkó
Pepi fejéhez. Azt mondta: kártékony, élősködő, sőt még azt is, hogy tékozló és nagylábú...
A védő is megijedhetett ettől a goromba beszédtől, mert egy sereg dolgot ráhagyott az
ügyészre. Pepi rabló, és a ruhaszárító kötél valóban a társadalomé volt. Pusztán a kötél
hosszából alkudott le harminc és fél kilométert.
A védőügyvéd ezután belecsavarodott a maradék ruhaszárító kötélbe, és úgy kezdett beszélni, mint akire reábogoztak harmincegy és fél kilométer damilt.
Kérte a bírót, hogy vegye figyelembe: Pepi most lopott először ruhaszárító kötelet, és saját maga is beismer töredelmesen három mázsát.
Ezzel a damilbogozó beszéddel nyilván megerősítette a bíróság gyanúját, hogy Pepi másodszor is fog ruhaszárító kötelet lopni, és annak majd a századrészét vallja be töredelmesen.
Ekkor már mindenki tudta, hogy a szerencsétlen Pepi ügye elveszett, és kizárólag az ítélet
van hátra.
A bíróság rövidesen ki is mondta a súlyos testi börtönt. Megállapította Pepi bűnösségét a
ruhaszárító kötél elgombolyításában, és kinyilvánította az ítéletben fölsoroltak jogerősségét.
A bíró a jelenlevők véleménye szerint ártatlan volt. Az ügyész mérges kötélcsomózása és
a védő fejvesztett bogozása vezette félre.
A megzavarodott védő a legfontosabb tényekről feledkezett meg kétségbeesett joggyakorlatában. Állandóan a kötél hosszúsága mentén mozgott, és ezt próbálta csökkenteni, egy
láthatatlan, törvénycikkelyeket csattogó ollóval.
Holott mi lett volna a megfontolt, tárgyilagos védelmi jogberendezés?
Először is: meg kellett volna mondani, hogy az a társadalom, amely rábíz Pepire hatvan
60

kilométer ruhaszárító kötelet, az maga is könnyelmű, meggondolatlan, és valószínűleg iszik.
Magára vessen, ha Pepi az első napon el nem gurítja az egész gombolyagot, itt főként a társadalom a felelős, amiért nem mérte le óránként a kötelet, hogy még mennyi van meg belőle...
Én a társadalom mentalitását is megértem: beült valahová, és közben megfeledkezett a
ruhaszárító kötélről. Velem is előfordult már ilyesmi: kifeszítettem az udvaron 4 méter ruhaszárító kötelet, aztán beültem valahová. Úgy egy óra múlva eszembe jutott, szaladok, de már
az egész el volt lopva.
Kérdem a házmestertől, vajon ki lop ruhaszárító kötelet?
Mire a házmester széttárja a karját, fölnéz a mennyek országára, és azt mondja:
— Hát ki nem lop itt ruhaszárító kötelet?
Azonban mégis óriási különbség van lopás és lopás között.
Mert ha valaki 4 métert lop, az közönséges tolvaj, míg ha ellop 40 kilométert, az raktáros.
Az emberi közfelfogás minden nagy teljesítményt tisztel.
Ha egy építész ezer vagon követ rak egy hegycsúcsra, elismerésre számíthat. De minden
bizonnyal elítélik, ha egy hegy mellé felépít egy közönséges kutyaólat...
Aki lenyel egy rajzszeget, az őrült. De aki lenyel egy alabárdot, az kardnyelő. Aki ellóg
reggel a munkahelyéről és délben visszamegy, az lógós. De ha húsz évig nem megy vissza, akkor életművész. Ha valaki kifoszt egy pár járókelőt, akkor az gengszter. De ha tízmillió embert foszt ki, akkor zseniális bankár. Ezért találom félelmetesnek a bíróság ítéletét. Ez az ítélet
ellenkezik a sok évezredes közfelfogással, amely mennyiségi alapon különbséget tesz kalóz és
tengernagy, zsebmetsző és bankár, gyilkos és bombázópilóta, elmebeteg és modern lírai kísérletező között. Ezért mondom, hogy ártatlanok vagyunk, mert minden anyag a házunk építéséhez kellett. És van-e szebb dolog, mint az építés?
AZ ORVOS MONOLÓGJA
Én nem segíthetek; senkin sem segíthetek.
Hozzám jöhet egy beteg, hogy baj van a tüdejével. Esetleg légcsőhurutja van, vagy rákos.
Ha légcsőhurutja van, úgyis meggyógyul, ha rákos, úgyis meghal.
Én nem segíthetek. Aszpirint írtam fel neki, ami mind a két esetben ugyanúgy hatásos.
Aztán beállít hozzám egy nő, hogy visszeres a lába.
Mondják meg maguk, tisztelt uraim és hölgyeim, mit csinálnának egy visszeres lábbal?
Tőlem kapta a visszereket? Hozzájárultam, hogy lestrapálja magát?
Aszpirint írtam föl neki, mert az is van olyan jó a visszér ellen, mint a piramidon.
A következő beteg arról panaszkodott, hogy nehezen tud járni. Uraim és hölgyeim, én
sem vagyok futóbajnok.
Hashajtót írtam föl neki, attól aztán, járni fog egy darabig.
Aztán jön egy beteg, hogy nem tud szemes babot enni. Hát ezen én mit segíthetek?
Aszpirint írtam föl neki, és azt mondtam, hogy ne egyék szemes babot.
Megint jön egy másik beteg és panaszkodik: csak szemes babot tud enni.
Piramidont írtam föl neki; és azt tanácsoltam, hogy fogyasszon ezentúl szemes babot.
Mit segíthetek?
Én minden adminisztrációs munkát elvégzek, kiírok, beírok; kitüntetést is kaptam érte.
De mit segíthetek? Én takarékoskodom leginkább a gyógyszerekkel is; ezért is kitüntetést
kaptam.
De mit segíthetek?
Beállít hozzám egy hatvanon felüli nyugdíjas, és elkezd panaszkodni. Hogy fullad, fáj a
veséje, a szíve összevissza ver.
Nem mondtam neki, csak gondoltam: hát az emberek már örökké akarnak élni?
61

Megvizsgáltam, hogy meg legyen vizsgálva.
Azt kérdi utána: mi baja van, és mit csináljon?
Mire én hátba veregettem, rámutattam a szívére, a gyomrára, a veséjére, és megnyugtattam: a kor, bácsikám! Az idő, bácsikám! Uram, öreg ez a kaliba!
A KUTYATENYÉSZTŐ MONOLÓGJA
Mert a pásztor a pásztorságot nem tudja abbahagyni, sem a bélyeggyűjtő a bélyeggyűjtést, sem a kutyatenyésztő a kutyatenyésztést.
Azt kérdik, miképpen értem el a szakkörökön túl is érdeklődést keltő eredményeket a kutyatenyésztésemmel ? Egyszerűen felelek: kutyatenyésztéssel.
Sikerült szereznem egy szentbernáthegyi kutyát, kéthetes korában.
Ezt pontosan etettem cucliból, majd később tojással kevert, nyers vagdalt húst adtam neki. A bernáthegyi szépen fejlődött és tanult.
Meg kell mondanom, hogy akkoriban a kutya minden pénzemet megette. Fejlődéséből,
magatartásából — ne tekintsék túlzásnak: öntudatából — arra következtettem, hogy Berci
előtt még nagy kutyakarrier áll. És beváltja a hozzá fűzött reményeimet.
Tisztelt ebtenyésztő társaság, kutyatenyésztő kollégák! Megmondom nyíltan, melyek
voltak ezek a remények. Kedves kynológusok! Megszoktam, hogy ne hazudjak, mert a kutya
— legalábbis a bernáthegyi — megszimatolja, ha hazudnak neki.
Tisztelt kynológusok! Én földrajztanár vagyok civilben, és úgy számítottam, hogy ha
Bercit külföldi, sőt más világrészbeli kutyakiállításra érdemesítik, úgy engem is vele küldenek,
így számos országot, sőt más világrészeket is bejárhatok, és földrajzi megfigyeléseimet itthon
hasznosíthatom.
Bajtársak! Amikor Berci másfél éves volt, világ-kutyakiállítást hirdettek Mexikóban. Erre nagy izgalommal beneveztem, mire egy bizottság megtekintette Bercit, és a kiállításra alkalmasnak találta.
Az utolsó napon azonban közölték velem, hogy a kutyát viszik, de a tenyésztőt nem.
Mert az én szállításomra nincs valutakeret. Először letörtem, de amikor megtudtam, hogy a
kutyám Acapulcóban ezüstérmet nyert, visszatért a lelkesedésem.
A következő évben Brüsszelbe utazott a kutyám; én a Caraiman utcában vártam izgatottan a híreket.
Berci aranyérmet nyert, és ez a nagy kitüntetés boldogságot jelentett számomra.
Lelkesen tanítottam a földrajzot, amíg Berci bejárta Londont, Marokkót, Tokiót és a
skandináv államokat. Végül elhatároztam, hogy a kutyatenyésztő társaság ajánlására és a sok
aranyérem birtokában én is elkísérem a kutyámat. De sajnos, Berci, az aranyérmes kutya,
Reykjavikban nem bírta az éghajlatot, és röviddel visszatérése után megdöglött, vagy inkább
meghalt!
Kedves kollégák! Egy hétig sírtam, majd keresni kezdtem egy újabb bernáthegyi kutyakölyköt. De még nem tudtam megszerezni. Ugyanakkor szóltam az ebtenyésztők elnökének,
hogy a legközelebbi kutyakiállításra a kutya helyett engem küldjenek ki Buenos Airesbe.
A kynológusok elnöke nem utasította vissza kérésemet azonnal, hanem azt mondta: üljünk zöld asztal mellé.
(Lehajol, és diplomatasapkában emelkedik fel.)
A DIPLOMATA MONOLÓGJA
Üljünk zöld asztal mellé. Ez nemcsak nekünk, gapala diplomatáknak érdekünk, hanem a
matalák kormányának is.
62

Üljünk zöld asztal mellé, hogy megszüntessük a vérontást, az értelmetlen rombolást, a
két ország közötti hadiállapotot.
Üljünk tehát zöld asztal mellé, excellenciás uraim. (Az előtérbe jön.)
De először az önök nagyra becsült, ám velünk hadiállapotban álló kormányával abban
kell megegyeznünk, hogy milyen zöld asztal mellé üljünk. A matala külügyminiszter kerek
zöld asztalt javasolt. Ezt a gapala kormány nem fogadhatja el, mert mi egy olyan tárgyalóasztal mellett szállunk síkra, amely egyik oldalán félkörben, a másik oldalán ellipszisben végződik.
Ez a mértani alakzat nem veti el a tárgyalófelek közötti egyenlőség látszatát, bár azt nem
is erősíti meg. Mert akik az asztal félkörénél ülnek, azok egyenlőeknek tudhatják magukat,
sőt egyenlőbbeknek, mint akik az ellipszisoldalán foglalnak helyet. Ezzel szemben az ellipszis
elkeskenyedő végénél ülők kevésbé egyenlőek, sőt szavazójog nélküli megfigyelőknek minősíthetők. Viszont az ellipszis végében ülő diplomata kétségkívül az elnök helyét tölti be, és ez a
szék nyilvánvalóan bennünket, gapala vezetőket illet meg.
Maga a matala kormány is belátta ezt a tényt, de avval a körmönfont és aljas javaslattal
jött elő, hogy a fegyverszüneti tárgyalás elnökének ne legyen karosszéke, csak közönséges széke. Kormányunk ezt a javaslatot keserűen „hokkedli"-javaslatnak bélyegezte, és elvetette.
Excellenciás uraim! Jelenleg ezért a karosszékért, pontosabban megfogalmazva a szék
karjaiért folyik a vérontás.
Ezért a karfáért szenvednek betegek és öregek, özvegyek és árvák, vakok és inaszakadtak. És olyanok is, akik ezután lesznek a karosszék karfáiért árvák és özvegyek. Mi természetesen nem vesszük — nem vehetjük — magunkra a történelmi felelősséget, hogy egy kar nélküli karosszékben ültünk le tárgyalni.
így tehát, excellenciás uraim, jelenleg a kijelölt tűzszüneti vonal teljes hosszában minden
lángol, kivéve az asztalt. Mert mi nem mondhatunk le a karosszék karjáról, sőt küzdünk érte
az utolsó emberig, és utolsó töltényig.
Ez tehát kormányom álláspontja. Világosan beszéltem. A tárgyalási szerződésre vonatkozó szerződést itten tessék aláírni.
A POSTÁS MONOLÓGJA
(Egy füzetet nyújt a közönség felé, mutatja.) Itten tessék aláírni. (Elteszi, majd a nézők
közé dob egy ajánlott levelet.)
Egy ajánlott levél, az amerikai nagybácsitól. Azt írja benne, hogy most nem tud kétszáz
dollárt küldeni, mert eladta a baromfiszervizt és vásárolt egy gépkocsifarmot. Én is arra kérem uraságodat, hogy tessék megérteni az amerikai nagybácsi pénzügyi nehézségeit.
(Előrelép.)
Azt méltóztatik kérdezni: honnét ismerem a levél tartalmát? Tán elolvastam? (Méltatlankodva.) Már miképpen olvastam volna el, amikor a törvény tiltja a levelek előzetes fölbontását és elolvasását! (Sértődötten.) Csak nem állítja uraságod, hogy én megszegem hazánk
törvényeit? Nekem ez fáj. Fáj a gyanúsítás. Honnét tudom mégis a levél tartalmát? Nos, ez
hivatali titok.
De magának megmondom: megtapogattam a levelet. És érdes volt. Márpedig akkor érdes egy amerikai levél, ha a nagybácsi eladja a tyúkszervizt és gépkocsifarmot vásárol. Ilyenkor pedig nem tud küldeni'kétszáz dollárt. Világos? Nem szeretném, ha félreértés történne.
(Ismét előveszi a füzetet.) Itten is tessék aláírni. (Elteszi.) Köszönöm. Most sietek a Retyezát
utcába, mert Muresán úrnak írt a leánya, hogy Muresán úr küldjön ezer lejt gyerekkocsira. (A
függöny mögé hajít egy levelet.) Nem, nem olvastam el, mert a törvény tiltja a levelek fölbontását. Én pedig törvénytisztelő ember vagyok. Hogy honnan tudtam a tartalmáról? Egyszerű.
A levelet megtapogattam és érdes volt. Csak akkor ilyen érdes a Muresán úrnak küldött levél,
63

ha a lánya ezer lejt kér a gyerekkocsira. (A függöny mögé nyújtja a füzetet.) Itten tessék aláírni. (Visszajön.) Világos? Még egy képeslapot kell bedobnom a Vlegyásza utcában. Ebben azt
írja Komáromi Enikő vőlegénye, hogy egy héttel tovább marad Bukarestben. (Bedob egy lapot az asztal alá.) Nem, nem olvastam el a képes levelezőlapot. Csak megtapintottam, és érdes
volt. Világos? Miért gyanakodnak rám? Én kiteszem a lelkemet, a szívemet. Mindenemet.
AZ ÁLLOMÁSFŐNÖK MONOLÓGJA
Reám nem tartozik a dolog, hogy mit szállítanak a vonatszerelvényen. Szállíthatnak fát,
cementet, disznókat, kőolajat. Volt, hogy én adtam meg az indulási jelt annak a vonatnak,
amelyik a Klucky cirkusz állatseregletét vitte. Mondhattam-e volna, hogy rakják le az óriáskígyót meg az elefántot ?!
Tisztelt utazóközönség! Engem akkor azonnal leváltanak, és egy új állomásfőnök indítja
a szerelvényt kígyóstól, elefántostól.
Kedves utazóközönség! Az apám is állomásfőnök volt a második világháború alatt, és
nem akart indítani egy vagonokra rakott tankszerelvényt. A parancsnok revolverrel kényszerítette az indításra, azután száz kilométerrel arrébb minden tankot szétlőttek. Tehát kár volt az
ügyben makacskodni.
Szegény apám mindig azt képzelte, hogy az állomásfőnök úgy felel a szállítmányért,
mintha ő küldene korhadt deszkát, ruhatetűtől nyüzsgő gatyákat, páncéltörő ágyút, púpostevét, benzint, tűzoltólétrát.
Szegény apám próbálta ellenőrizni, hogy a tűzoltólétra működik-e, a ruhatetű mellett
nincs-e még bolha is, a púpostevének pedig megvan-e a púpja.
Több ízben főbe akarták lőni.
A púposteve miatt pedig kijött a kalibájából a bohóc, üvöltött, szidta megboldogult
nagyanyámat, és avval fenyegetőzött, hogy kihívja a súlyemelőt is, aztán együtt megfojtanak
minden vasutast. Még egy olyan dühös és ordítozó, bohócot nem láttam, mint amelyik botrányt csinált a púposteve miatt.
Üvöltötte: magának semmi köze hozzá, hogy tíz vagon angyalt, vagy tíz vagon ördögöt
szállítanak a teherkocsikon.
Mit mondjak? A bohócnak igaza volt. Nekem mint állomásfőnöknek semmi közöm hozzá, hogy tíz vagon angyal vagy tíz vagon ördög utazik a szerelvényen.
Ne értsenek félre: én az ördögtől sem félek. Kivéve, amikor be van csomagolva, és rajta
van a vagonon. Mert akkor pontosan indítanom kell, függetlenül az ördög minőségétől és
szarvainak hosszúságától.
Ha tíz vagon ördög és tíz vagon angyal kattog a vonatok kerekein, csak arra kell vigyáznom, hogy össze ne ütközzenek.
Kérem, ne tartsanak közömbösnek. Bizonyos vagyok benne, hogy az angyalok végül
megérkeznek az égbe, az ördögök pedig bármilyen kerülő utakon is, de a pokolban kötnek ki.
Higgyenek egy tapasztalt embernek, aki ismeri a jövőt. (Fütyöl, lengeti az indítókart.)

64

TÓTH BÉLA

Tiszajárás
38.
KANYAROK
Pesti útjainkról hazatértünkben legtöbbször éjszakai sötétségben közelítjük Szegedet.
Jöhetünk gyalog, vonaton vagy biciklivel, a régi budai baromhajtó út nyomvonalán, a mai
E 5-ösön, már Jánosszállásnál ránk köszönnek a rendező pályaudvar magas lábú lámpái. Az
még hazáig lehet 15 kilométer. Ebből a tapasztalatból tudom, hogy Záhonyhoz is annyira lehetünk az öreg tanítóval. A záhonyi nagy rendező lábas lámpái már látnak bennünket, ahogy
mi azokat.
Nem érzek fáradtságot, útitársam szava sem fakul. Mintha évtizedek óta várta volna a lehetőséget, hogy elém öntse sorsa fordulásainak históriáját. Még biztatások sem kellenek. Abban a rendben mondja, ahogy én kérdezném.
— A kasznártól szenvedtem. Egy éven át. Nagyobb valakinek tartotta magát a mindenható földbirtokosnál. Amikor eljött a proli diki, nem ismerte föl a világ lépéseit. Volt ellensége. Rárontottak, az életét követelték.
Pölyhödző bajuszú sihederke voltam, aki, ha nem tanul tanítóságot, tán akkor is a védelmére kelek. Tán mivel tőlem nem is érdemelte, annál inkább.
Az évszázadokon át rúgott-vágott béresi népek kit sem tartottak első akasztani valónak,
mint a kasznárt, aki minden őseik szenvedéséért felel, lakol!
Tudom, mert sose felejtem el, március 24-én este riadóra verték meg az uradalom közepén felállított dókát. Az egy gőzeke-kormánylemez volt, két szál dróttal egy ágasra akasztva.
Hangja eljárt a hetedik határig. Az uradalom időrendjét kalapálták ki rajta az arra illetékes
csőszök a békésebb időkben.
A hajnali három órát, hogy adj az ökröknek enni, öt órakor, hogy fogjál be a szekeredbe. Ő verte este nyolckor a nyugovóra térés óráját.
Hanem a forradalom idején megszólalt napjában tízszer is. Rengeteg sietségbe kezdett a
történelem. Egy ember a maga eszétől nem is tudhatta, merre, meddig. Szólt a dóka, odaseregeltünk köréje, ahogy falusi kisbíró dobjának szavára szaladtak össze annak idején a lakosok.
Hogy osszuk szét a magtári gabonát. Hogy a malom éjjel-nappal őröl vám nélkül a rászorulóknak.
Máskor arra kiabált a dóka, hogy meg kell választani az uradalom direktóriumát, hogy a
kastély vadászpuskáival kell fölszerelni az új őrséget.
Szól a dóka március 24-én este. Éppen engedtem kifelé a gyerekeimet az iskolából, hiszen
már 4 órától csak nótáztunk, mert petróleum híján nem láttuk a betűt. Szól a dóka, odamegyünk. Nagy csődület. A kasznár középütt. Összekötözött kézzel, lábbal. Igen tisztességes
gondolkozású öreg béres, Dóczi Gyura a direktórium nevében kimondja a kasznárra a haláli
végzést, mivel
Az uradalmi cselédek bizodalmából írnoka a direktóriumnak. Senki a kasznár mellett a
5 Tiszatáj

65

száját föl nem nyitotta. A répagödrök partján pedig lelőni, mint a veszett kutyát! Ez volt a
törvény. A nép zúgta: úgy legyen! Mondom, emberek, itt haragból törvénytelen törvényt tenni lehet, de annak holnap már meg lesz a visszavágója. Inkább szállítsuk a kasznárt a járási direktórium elé, teregessük ki a bűneit, aztán kapja ki a jussát. De mi nem piszkolhatjuk be magunkat az elhirtelenkedéssel. Nagy felháborodás. Ha nem ismernek gyerek korom óta, tán fejbe is kólintanak. A népharag olyan magas lángon lobogott, az ég alja majdnem vargát rántott
tőle. Nagy morgásokkal vették tudomásul a mi kutyánk tanult kőikének szavait. Mindjárt befogtak egy nagy valkó szekérbe, fölült az oldalára négy puskás őr, a kasznárt az alcserényre
lökték. Én a bakon, s indulunk.
Sötét van, mint a zsákban. Átmegyünk három falun, mindenütt igazoltatnak bennünket,
viharlámpával nézik a halálra ítélt kasznárt. Nem adtak volna az életéért egy fapetákot, még
köptek is, amikor a bűnei leltárából egynéhányat elősoroltak a puskások. Nem tettek azok
hozzá egy igét sem a lajstromhoz. Hangjukban Dózsa korától minden bántalom, sérelem, kiforgatottság benne rezgett.
Apám sem beszélt másképp; mért hazudtoltam volna meg az őseimet ? Minden bánatunkért most akarnak igazat venni. De csak ez az egy élő bűnös a kezünkben. Ugyan még három
segédtiszt a magtár pincéjében. A kisebb bűnösök ott várják a nép ítéletét.
Megyünk. A lovak a lábukkal látják az utat. A mellettem ülő kocsist is inkább csak érzem, mint látom. A kasznár feje az üléshez közel. Odahajolok, jó nagy, szalonnázó bicskámmal elvágom a kezét szorító kötelet, aztán odanyomom a bicskát, hogy a lábáról ő maga vágja
le az istrángot, aztán iszkiri! Egy szót sem kellett mondani. Volt esze.
Megyünk át a negyedik falun, az őrség megállít. A kasznár sehol. Föltúrják az alcserény
szalmáját, se kés, se kötéldarab. Hogy szabadíthatta ez ki magát, hacsak valami boszorkányos
erővel nem?
Heten utaztunk a valkó szekéren. Hatan maradtunk. Négy felnőtt ember írástudatlan, de
boszorkányságban nem hitt, se lidércben, hazajáró lélekben.
Dühükben kisütögették a puskáikat. A negyedik falu őrségének lámpáinál gyanakodva
vizsgálgattuk egymást. Ki tehette? Áruló lehet közöttünk? Hatónk között? Vagy valamelyik
előző falu őrsége adott kést a kasznár kezébe, amíg dévánkozva vizsgálgatták ? Nem tudta rajtam kívül senki. Én meg hallgattam.
Reggelre hazaértünk, alig megborotválkoztam, kezdődött a tanítás. Odamegyek, először
elküldtek. Szelídkés megbocsátással, ki nem mondott gyanúsítással.
— Nem kell minékünk írnok! Csak aztán jóra tanítsd a gyerekeinket!
Apámék sajnálták, hogy így kiestem a forradalmi bizottság kegy kosarából. Búnak eresztették a fejüket, hogy mekkora romlás költözött belém a szegedi négy év alatt. Az urak pártjára álltam, ha a cselédvért szopó kasznárért a családot megtagadtam. Nem faggatott apám,
anyám, csak amikor enni összejöttünk esténként, a szokásos vidám beszélgetés teljesen elapadt. Nem is sok okunk volt a vidámságra. A hadak járása, beszállásolások, sorozások, a
front közeledése, távolodása, naponta hozták az izgalmat. De hozta a posta az új világ kívánalmait is. A Közoktatásügyi Népbiztosság minden helyén maradt néptanítót felkért és programmal ellátott, hogy de mindjárt, és tegnap is késő lett volna, kezdjük el az analfabéták betűre tanítását, a népművelő előadásokat az államformákról, a proletár diktatúra mivoltáról,
rendeleteiről, terveiről.
Éjfélekig égett egytantermes iskolámban a lámpa. Kimentek a gyerekek, sötétedéssel jöttek a felnőttek. Akkor még az írástudatlan nem szégyellte, nem tagadta tudatlanságát. Gyermeki tisztasággal érdeklődött, gyötrődött a betűk fölött. Dóczi Gyura bátyám is ott ült az írni
tanulók között. Gyanúja alól nem oldozott föl. Nem beszélt róla, hanem az egész családunkra
kiterebélyesítette.
A legkisebb húgom, Mariska, magtári rostánál gebedezett, mióta elérte a szelektor hajtókarját, és, ahogy mondták az idegenek, egyik segédtisztnek a strózsákjául szolgált. Ő ugyan

66

tiszta szerelemből cselekedett, de a csizmanadrágos leszek úrnak csak egy szép kis aprócska virágszirom volt a húgom, aki ha elvész, ugyan ki is veszi észre?
Hanem Marisunk a bezárt segédtiszteket kiszabadította, mielőtt azokra akármi ítéletet
hozott volna a tanyai direktórium vészbírósága. De akárhogy fenyegette a kemény cselédi szigor, ki nem vallotta tettét. Se hős, se mártír, csak ember. Annak is esendő.
Én apám neveltje voltam. Tiszta szívből hirdettem az új világ erényeit, eljövendő szép jövőjét, de ha szólítottak, hogy temetésre menjek elénekelni valamelyik megboldogultat, ugyan
mit mondhattam volna? Kaparják el, mint a döglött kutyát?
Mentem. Katolikusoknak a circum dederummal szolgáltam, reformátusoknak az ő hitük
szerinti énekekkel. Bennem talpon állt a szolgálat, hiszen a tanítóságom is ezt parancsolta.
Szolgáld az embert minden igaz mozdulatában. Mi az igaz? Tudtam, hogy apáméknak igazuk
van, ők évszázadokra visszamenően az idegeikben hordták minden őseink baját, bánatát,
szenvedését. Joguk van bármire. A kasznárt lelőhetik. De bennem egy kicsi kérdőjel mindig
felgörbült. Hogy ezzel aztán előbbre jutunk? Megölni a kasznárt semmi, a bosszú puskának.
De mi lesz ettől jobb. A kenyér nagyobb lesz, a petróleum szebben világít?
Tudtam, hogy álláspontom, ami a kasznárt illette, a mai megítélés szerint is sima gyávaság. Opportunizmus. Azt tartom, a nemzet napszámosa fogja a kezét annak a népnek, amelyik közegéből kivirult. Fogja minden bajában, gyötrelmében. S ha a kútba akar ugrani, tartsa vissza, ha magának akar ártani, tartsa vissza! És vezesse a legjobb tudása szerinti igaz utakon !
Az események olyan sebesen taposták egymás sarkát, én bizony nem nagyon pirultam el
gyávaságomon. Vittem, mert vihettem gyerekeimet a nyári szünet heteiben Nyíregyházára,
Debrecenbe, még a Károlyi kertbe is eljutottunk. Mikor, mivel. Katonavonatokon, lovas kocsikon.
Gyerekeim, ahogy ebben a koromban én is, a kabátjuk ujjába törölték az orrukat. A lányok a pöndölyük aljába. Világot látni, ismeretet kanalazni, kiemberesedni, mindig is a szándékaim között élt. Örömünk nem tartott tovább a proli diki 144 napjánál.
Augusztus 9-ére virradóra, riadót vertek a dókán. Pedig nem szólt már vagy nyolc nap
óta. Ahogy a tiszai fronton elhallgattak az ágyúk, hozta fölfelé a víz telefonja a hangjukat, de
ahogy azok elhallgattak, félelem szivárgott közénk. Augusztus kilencére virradóra, úgy három
óra körül megverik ám két kalapáccsal a gőzekevasat. Ugrálunk elő, mi hír, baj zörömböl rajtunk?
A kasznár egy szakasz darutollas katonával áll a dóka körül, szétdobott lábakon cövekel,
mintha tegnap hagyta volna abba az intézkedést. Nézi köréóvatoskodásunkat, ahogy a napszámos gyülekezőket fürkészte valamikor a fentebb való időkben. Percek telhetnek, mire az
emberfércekből gombolyag sűrűsödik össze.
— Dóczi Gyura! — kiáltott huszártrombitával versenyre menő hangján.
Gyura bácsi, mint húsz éven át mindig, parancstudóan lép eléje, félárbocos gatyaszára
alól előfehérlik visszeres lába.
— Nahát elnök elvtárs, el is várom a jelentkezését!
— Sós Márton, kocsisból hirtelenedett titkár, lépjen elő!
Kilépett a szép szál prádéskocsisi tartású ember.
— Na, mindjárt együtt a direktórium!
— A hat vörösőr!
Egyenként mentek pár lépést a kiszólítottak mellé.
— A puskák ?
Egy ügyes darutollas már a szíjuknál fogva ott rázta a markában, mutatva, hogy már lezajlott a házkutatás. Hat puskánál több nincs az uradalom területén.
— Kötözzétek meg őket! Irány a répagödör! A többit már tudjátok. De a lábát ne rázza
meg többet egy se!
Szoritó a csönd. Odaállok a kasznár elé.
5*

67

— Maga nem azért kapta vissza az életét, hogy most másokét elvegye!
— Kuss legyen! Kössétek meg ezt a tetves cselédtanítót is! Gyávaságból egyszer eleresztett a hülyéje, érdemel más sorsot?
Anyámék rázendítettek. De apraja, nagyja. A gyerekek, mint akiket késsel hasogatnak,
úgy visítottak föl a kivilágosodó égre.
A darutollasok teljesítették a parancsot. Húztak, lökdeltek bennünket a répavermek felé.
Az utunk a szérűskertek kazlainak utcáján vezetett a gödrök felé. Már láttuk a széttúrt földkupacok hepehupáit, amik telente fagytól óvták a baromi táplálékot. Éles hangra kapjuk föl
fejünket.
Egy századnyi vöröskatona vett körül bennünket. Senki se mozduljon, mert az a halál fia!
Egyik dermedtségből a másikba. A darutollas kivégző osztag is szuronyszögezve adta a
díszkíséretünket, de hát bennük is megfásodott az eleven. A vörösök, nyomatékot adva a szavuknak, eresztették hamarmérges puskáikból kifelé a fütyülve magyarázó meggymagot. Nem
csak beszéltek, de éles volt mindenük. Elszántságukhoz egy hajszálnyi kétely nem férhetett.
Kimarták a fehérek kezéből a puskákat, a rólunk leszedett kötőfékekkel őket foglalták össze.
Vissza a dóka tövébe!
— A többi jómadár? — kérdezte a parancsnok.
— A kastélyban főznek, már csapra ütötték a pincebeli borokat! Tíz percen belül minden kasznári katona ott állt, ahol mi fél órával korábban. Halálra ítélve.
Ha nem velem történik ez a sebesen vágtató esemény, ha más mondja, azt szólom neki,
meséljen annak a pirosszemű édes öreganyjának.
Az események után kilencvenöten emlékeztünk egyformán a történtekre. Évtizedeken át
téma volt közöttünk. És még egy csavarfordulat a kriminek beillő történetemben. A vöröskatonák százada, minket menekítő százada, a debreceniek utóvédjéül szolgált. Kassa alatt érte
őket a Vyx kisubixoló parancsa. Onnét húzódtak hazafelé. A tragikusnak indult éjszakán úsztattak át a Tiszán, s itt a békésnek hitt tanyazugban szárítkoztak a kazlak között, amikor a
nagy jajgatásra puskához kaptak. Az őrségük ugyan már a dóka riadójától csőre töltött puskával figyelte az eseményeket. Mire minket a gödrök felé rugdaltak, akkor már talpon volt
mindenki, s olyan szoros gyűrűbe szorították a fehéreket velünk együtt, hogy onnét egy egér
sem tudhatott volna elfutni.
Fordulat, fordulat hátán. Most a vörösszázad akart igazságot venni a darutollasokon.
Mondom a parancsnoknak, Bodnár Lajos debreceni asztalos legények, hogy az sem tenne jót
már senkinek. Ha annyi életet kapnának a mieink közül kimúltak, ahánynak itt hirtelen eloltjuk a gyertyáját, hát még meg lehetne gondolni. De hát kinek használ?
— Nektek! — rikkantott rám a sokat próbált hadfivá senderedett asztaloslegény. Ha mi
kihúzzuk a lábunkat, nektek esnek, kivégeznek bennőtöket!
Ment a vita órákon át, amíg ezek a különítményesek az üres téglamagtár vaspántos ajtója
mögött mondták a Miatyánkúristent.
Abban maradtunk, hogy estig elmegy a vörösszázad, reggel nyissuk az ajtót előttük, de
lássuk a következményeit.
Úgy is tettünk. A fehérszakasz mordályait belehánytuk a Tiszába, a mi megmentőink pedig dűlőútról dűlőútra haladva csapásoltak hazafelé.
Reggel nyitom a magtár lakatját. Egy lélek nem mozdult. Előbb azt hittem, a szabadításukban már megint megelőzött valaki. Marisunk?
Benézek, ülnek a fagarádicson, elkészülve arra, hogy kézigránát repül közéjük, vagy az
állványos géppuska gyorstüze.
Az első meglepődöttség feloldotta görcsös mozdulatlanságukat, amikor az ajtó ellenfényében csak engem láttak. Távolabb,anyakecske legelészett két gidájával.
Szégyellni kezdték félelmüket. A kasznár Kérdezte, hová mentek a vörösök. Kész voltam
a válasszal. Mondom, bementek Mándokra, de idelátnak. Estére talán vissza is jönnek.
— Ne hazudozz! Itt vannak!
68

— Elmentek, nyugodtan kijöhetnek. Párszor már bizonyítottam a szavam hitelét.
Akkor oldalogtak ki, körülkémleltek. Egy falat kenyeret nem kértek. Úgy elpárologtak,
nem jött róluk semmi hír.
December körül megérkezett Gremsperger úr. Károlyi Miska szolgálatáért ő is csücsült
valahol Pesten néhány hónapi vizsgálati fogságot. Jött, és úgy örült, mint aki a családja körébe érkezett. Még a bűneinket is erénynek számította. Hogy szétosztottuk a gabonát, lábasjószágot, kastélybéli himmi-humikat.
— Jól tettétek! Sokat gondoltam rátok, hogy éltek meg? De volt eszetek!
Tavaszodott, amikor a kasznárt is visszahozta a lába.
A kalap karimája alól lesett ki, míg a kastélyhoz oldalazott. Naphosszat tárgyalt az úrral.
Mit beszéltek, mit nem, másnap reggelre nem volt a tanyában. Gremsperger bölcsen tudta,
hogy most a muszáj egy ideig pisszt int a haragosoknak, de egyszer kifakad a harag, s annak
emberhalál lesz a vége. Eltette a kasznárt a nagykállói pálinkagyárba számtisztnek.
Ahogy a puskák elmúltak sem remélhettük, hogy fölsüt a napunk. A nép, azaz mi, az
idegrendszerünkkel emlékeztünk megpróbáltatásainkra. A kor is sugalmazza, hogy csak látszat a béke. Dózsa kori szigor és nincstelenség közöttünk. Sárházak, földházak, szemenként
megszámolt gabona, s vakság.
A Tiszáig láttunk el, a reggelitől az ebédig. Dózsára, mint a megváltóra, úgy sóhajtott itt
a nép. Történelmi forrás talán soha elő nem kerül. De apámék szépöregapjáéknak a legszebb
öregapjáékon át örököltük idegszálaink telefondrótjain át, hogy nagy vész pusztított köztünk, a megpörkölt emberhús émelyítően fanyar, félelmes szaga máig az orrunkban lakik. A
Tiszakönyök 53 faluja volt bűnös Dózsa követésében. Húszban égtek a máglyák, ahol a karóba vont parasztok hosszú kínhalállal lakoltak. Pálca, Ladány, a munkácsi körzet több mocsárvárában, földsáncában, a huszti, tokaji várakban működött a hóhér.
És az akasztófák minden falu szélén fenyegették a legjámborabb embert is. Pátroha határában az Akasztóhegy, Benk határában az Égetődomb, a Nyúzóhegy ennek az emberhússzagú
világnak az emlékezetét őrzik.
Hetvenéves koromig, ötvenkét éven át tanítottam. Huszonnyolc évig a tanyában, az első
helyemen, 24 évig a faluban, ahová minden reményeinkkel vágytunk. Faluban tanítani, a beteljesült boldogságnak számított. Négy-ötezer gyereknek megérinthettem kirügyező eszmélkedését. Ötvenkét év alatt tanítottam az első tanítványaim unokáit is.
Hogy elketyeg az emberrel az idő! Aki él gyerekeim közül, az emlékezik rám. Talán hálás
is. Ez a legnagyobb fizetségünk. Emlékeznek, némelyek leveleznek velem. Nyaralásaik során
fölemlegethetnek, üdvözlő kártyákat küldenek. Fölmelegszem olvasásukkor. De néha nagyon
kell srófoljam az eszem, hogy fölidézzem képüket, hangjukat, jelességüket valamiben, csínyeikben, észjárásukban. Néha napokig elmatatok, melyik is lehetett az illető. A többség a tájban
maradt. Azokkal egy levegőn élek. Vonzalmuk köszönésükben jelentkezik. Csak az egykori
tanítónak jár ki az a kedvesség, amit tőlük kapok. Talán nem beképzeltség. Mindnek érzek feje biccentésében, kalapja emelésében valami kicsi örömes emelkedettséget. így fizetnek egykori munkálkodásomért.
Az uradalmi gépész fia, Korbász Binder, a háború során kikerült Ausztráliába. Olykor
írogatott a sorsáról, élete fordulásairól. Egyszer, mint aki megbolondult, arra kért, hogy tudjam meg, eladó-e a mándoki malom, aminek a gépészházában született, mert ő azt megvásárolná, s neki ajándékozná a népnek. Legszebb szíve vágya teljesülne.
írtam neki, drága fiam, az a nép malma már 1948 óta. Ezen elhallgatott vagy két évig. A
legközelebbi válaszában kérdi, hogy vehetne-e vagy küldhetne-e egy csodálatos hajót a Tiszára, amin ingyen utaznának az erre való népek.

69

ALFÖLDYJENŐ

Egy költészet kiteljesedése
KÁLNOKY LÁSZLÓRÓL
Kálnoky László legújabb verseskönyve, Az üvegkalap, amint ezt a címlap is föltünteti,
1980-ban és 1981-ben írott költeményeket foglal magában. Abban a két évben keletkezett,
amikor a költő egész addigi életműve egy csapásra látható lett: 1980 elején az Összegyűjtött
versek (ennek utolsó részében, mintegy száz oldal terjedelemben, 1976—1978 keltezéssel, egy
akkor teljes új kötetre való vers olvasható, Egy magánzó följegyzéseiből címmel); 1981 tavaszán jelent meg az Egy hiéna utóélete és más történetek, új költeményekkel; majd ugyanez
esztendő végén A lehetséges változatok, vagyis a műfordítói életmű bőséges válogatása, mintegy harmincezer sornyi versátköltéssel, két vaskos kötetben. A legújabb kötet, Az üvegkalap
kinyomtatásának másfél-két esztendeje alatt ismét összegyűlt — a folyóiratokból, napi- és hetilapokból láthatólag — csaknem.egy könyvre való új verse, ha a szokásokhoz híven ezer sor
körüli verset tekintünk egy kötetnyinek. Előttünk áll Kálnoky László életművének terebélyes
fája, melynek növekedése korántsem befejezett, hiszen új és új ágakat hajt, s az évelő délszaki
növények termékenységével gyümölcsözik.
Az 1977 körüli korszakhatár a művek gyarapodásával egyre élesebben kirajzolódik. A
fenti, lexikonszerű leltár jelzi, hogy az utolsó hat év termése mennyiségileg szinte meghaladja
az azt megelőző harminchét esztendő egész költészetét. Igaz, a műfordítások területén más a
helyzet — a hetvenes évek eleje óta Kálnoky, azelőtt legszorgalmasabb és legmunkaigényesebb
versátültetőink egyike, csupán kivételesen vállal műfordítói megbízatást.
E mennyiségi szempontoknál sokkal fontosabb a minőségi változás. Számomra különösen érdekes tartalma van ennek a változásnak, hiszen a kismonográfia, melyet Kálnoky Lászlóról írtam a Kortársaink sorozatban, éppen 1977-ben látott napvilágot, s bár a korszakot, lezáró kötet, a Farsang utóján ezzel egy időben jelent meg, e könyv anyagát már kéziratból is ismerhettem, s fejezetet szentelhettem neki a pályaképben.
E kötettel bezárólag, úgy éreztem, az életmű lényegileg így summázható: „Ha egy jelentős művészegyéniségre tartós szenvedést ró a sors, akkor a művészet könyörtelen törvényei
szerint a legfőbb tennivaló: tedd a műalkotás tárgyává szenvedéseidet —, azért ezeket és nem
másokat, mert íme valami, amit belülről, teljes mélységben ismersz. És ekkor, művészként,
még szerencsésnek is mondhatod magad, mert a fájdalom intenzívebb, s rendszerint tartósabb
érzés, mint az öröm. (...) Egy a fontos: hogy a műalkotás műalkotás legyen, lét a léted nélkül
vagy helyett, teljesség életed csonkaságának kárpótlásaként, tökéletes, zárt világ a hézagos világ és a hegeli »rossz végtelen« kozmikus útvesztőjével szemben." Ez, még sommásabban, az
aszkétikus művésztípusról alkotott elképzelésem rávetítése Kálnokyra, pontosabban kiolvasása addigi munkásságából.
Persze, hogy régebben is voltak „korszakai", „korszakváltásai". Az első kötet, Az árnyak kertje (1939), egy érzékeny, egyelőre nem túlságosan eredeti, de kitűnő formaérzékű és
szatirikus vénájú fiatal — „vidéki" — költő világfájdalmas könyve volt. A második, a Lázas
70

csillagon (1957), már a negyvenes évek elején született nagy verssel, a Szanatóriumi elégiával
kezdődően, a világfájdalmas érzésvilágot a világ fájdalmának lírai kifejezésére fordította, s ez
nem kevesebb, mint a XX. századi, objektívebb és áttételesebb költészet fölénye a meghaladott, múlt századias, romantikus-vallomásos énlírával szemben. A harmadik, a Lángok árnyékában (1970), a világ fájdalmának kissé egyoldalú kiéneklését a világ lírai megértésévé tágította ki, de a groteszk és szatirikus elemek fölerősödése mellett is, alapjában a (Vas István szavával „gyógyító") pesszimizmus jegyében. A Farsang utóján ezzel az alapközérzettel folytatta
a Lángok árnyékában eredményeit; oldani inkább formai tekintetben oldotta a műfordítói
gyakorlatban is rendkívüli tökéletességig fejlesztett formafegyelmet.
Ez a négy verseskönyv tehát (az időközben Letépett álarcok címmel 1972-ben megjelent
versválogatást is hozzájuk vehetjük) egy alapjában véve aszkétikus, a személyes életet, sorsot —
látszólag legalábbis — a műveibe „ölő" költőt mutat; ma sem érzem okát, hogy megváltoztassam ezt a véleményemet, noha tudtam és tudom, hogy eszményképei, tanítómesterei közt
nemcsak nagy sztoikusok és tragikusok, hanem nagy szatirikusok és parodisták is akadnak,
nem is kevesen, és ők a benne eleve meglevő szatirikus és parodista hajlamot segítettek életre
hívni, ha nem is túlságosan gyakran. (Például: a XIX. Henrik paródiája, a Kancsal világ ciklusa, és így tovább.)
Minden költő művein nyomot hagy valamiképpen életvitele, sorsa, hétköznapi élete,
mindennapos munkája. E bárki számára nyilvánvaló, közhelyszerű ténymegállapításra alapozva kérdem: hogyne hagyott volna nyomot Kálnoky költészetén mintegy három évtizedes,
roppant nagyarányú műfordítói tevékenysége? Különösen, ha válogatott versfordításainak bő
1400 oldalnyi két kötetéhez hozzá számítjuk a Faust II.-t, s még számos verses drámát és elbeszélő költeményt?
Itt az ideje, hogy nem törődve a költő „műfordítás-ellenes" verseivel és nyilatkozataival,
végre összevessük, ha csak egy-két szempontra szűkítve is, költői és műfordítói munkásságát.
(Nem a műfajt, e kis nyelvterületen küldetésszámba veendő, nemes munkát, hanem a robotszerűen űzött, saját költői levegőjét elszívó, erőit fölélő műfordítást kárhoztatja, vagyis „utálta meg". Ne feledjük el, hogy ő és jó néhány költőtársa a saját verseinek megírása és publikálása helyett kényszerült 1948 után sokáig a műfordítói létre, kenyérre, művészsorsra. Ezt másképpen kell méltányolnunk, mint az első Nyugat-nemzedék önkéntes világirodalmi „kalandozásait" a tájékozódás és nemzetművelés céljából; másként, ha az eredmény, a közösség számára, ugyanaz is.)
Azt már megkíséreltem néhány régebbi dolgozatomban, hogy feltárjam Kálnoky eredendő hajlamát a csúfondáros, gunyoros versek írására. Az árnyak kertjének számos darabja erre
vall, s a második kötet, a Lázas csillagon korai darabjai között is találunk ilyeneket.
Egyik nyilatkozatában a költő (Kortárs, 1982/9. sz.) hibáztatja azokat a kritikusait, akik
a korai verseinek ugyanolyan vagy hasonló figyelmet szentelnek, mint az érett korszakából valóknak. Most mégis fölemlegetem az első szatirikus darabjait, mert éppen azt kívánom bizonyítani, hogyan is történt, amit A műfordító halála című versében így panaszolt el az ötvenes
évek közepe táján: „ (...) buzgón töltögette / saját vérét idegen szellemekbe, / s ha rendelésre
új munkába kezdett, / lefarigcsált szívéből egy gerezdet".
Ezt azért tartom érdemesnek kimutatni, mert műfordítói munkásságának a kibontakozása előtti verseiről van szó. Azokról, melyekben humora, szatirikus vénája valóban hamisítatlan eredetiséggel — s nem a fordítások hatására — mutatkozik meg, akkor is, ha itt-ott fölismerszik a vidéki elszigeteltségében is biztos ízléssel tájékozódó, a neki való mestereket rendre
megtaláló fiatal költő Heine- vagy Baudelaire-olvasmányainak hatása. Versei és műfordításai
között, ha „áthallásokat" vagy áthatásokat észlelünk, akkor ezek sokkal inkább kölcsönös,
mintsem egyoldalú hatások. Félreértés ne legyen: az aligha fordult elő, hogy ő is éppúgy hatott volna idegen költőtársaira, mint amazok őreá — noha ez a jövőben még megtörténhet.
Olyan idegen költőkre is gondolok, akik régen meghaltak már. Mert a versfordító nem egysze71

rűen „tolmácsol", hanem — ahogy Kálnoky mondja — a saját költői vénájából ad vérátömlesztést az idegen nyelvű műnek, hogy az megelevenedjék.
A példák hosszadalmas felsorolása helyett álljon itt csupán egy-egy ars poetica jellegű
megnyilatkozás.
Kálnoky 1970-es kötetébe (Lángok árnyékában) olvasható ez a sokatmondó vers: „Oly
vigyázva illeszd szóhoz a szót," / mint akit csak saját / távolléte bátorithat beszédre, / s oly
aprólékos-pontosan, / ahogyan a halál fiatal arcok / évtizedek múlva megjelenő / ráncainak
tervrajzán dolgozik." Ez a költemény első része; a második így hangzik: „Úgy nézd a jelenségeket, / mint ahogy a be nem kötött szemű fogoly / látja a fákat, bokrokat, / egy pillanattal a
sortűz előtt" (Munkamódszerül). S figyeljük meg műfordítását Dávid Gascoyne Apológia című verséről: „Még mielőtt / lerogynék, egy végső kísérletet / kell tennem, hogy kifejezhessem
azt, / mily képtelen vágy hajtott, egy, csak egy / verset írni, lelki szemeimet / tágra nyitva és
hajszálig híven / a pontos Igazsághoz, melyre nyomban / vadászok, ha nem verselek — Igen,
/ csak az a vers igaz, mit sosem ír le tollam (...)".
Bizonyító apparátus nélkül is belátható: a két vers olyan, mintha egy és ugyanazon költő
írta volna; olyan a gondolat, a hanglejtés, a végső megfogalmazásra törékvő szándék, a versírást élet-halál kérdésnek tekintő szenvedély. Pedig csak a saját versét író és a másik költő versét magyarra ültető műfordító személye ugyanaz.
Ilyen hasonlóságok abból is származhatnak, hogy vannak a lírának úgynevezett „örök"
témái, például az, hogy a költő a munkáját, annak sikeres vagy sikertelen időszakát sorskérdésnek tekinti; ez épp oly általános — a költők mindenkori helyzetéből fakadó — körülménynek vehető, mint az, hogy időről időre születnek szerelmes versek, vallomásosak és féltékenyek, számonkérők és lemondóak. Az egybeesést az is előidézheti, hogy a műfordító rokonlelket fedez föl az eredeti vers szerzőjében, s ez még a költői „munkamódszer" rokonságával is
párosulhat.
A műfordítók között vannak olyanok, akik saját képmásukat keresik az idegen szerzőkben, s vannak, akik inkább az idegen költők maszkját öltik magukra, s annál szivesebben, minél inkább eltérnek annak vonásai a sajátjaitól. Kálnoky László, ha megnézzük, hány száz
költőtől fordított verset, csakis a második típusba tartozhat, mert ennyi költőt senki sem találhatott volna a saját arculatára. Mégis gyakran érezzük azt a nehezen meghatározható hangulatot, pátoszt (vagy máskor iróniát), hanglejtést, dallamot, szófűzést vagy akármely költői
„fogást", ami műfordításait a sajátjaivá teszi. Ha „színész-műfordítónak" tekintjük, akkor
ez olyan, mint a tragikus és komikus szerepekre egyaránt alkalmas színművész játéka, aki bármely szerző bármely drámájában vagy komédiájában minden szerep eljátszására képes, de
hangja és arcvonásai fölismerhetően átütnek a maszkon, a sminken, a szerepen.
Ha Rilke-fordításait olvassuk, ha Verlaine-, Supervielle-, Cocteau-, Hans Magnus
Enzensberger-, Stephen Spender-, T. S. Eliot- vagy Montale-átültetéseit, az ódák, elégiák,
groteszkek és szatírák ugyanazon az orgánumon csendülnek föl, ha más-más hangfekvésben,
hanghordozásban is. És mindezek alapján kimondhatjuk, hogy régebbi — 1977 utáni költészetéhez képest egyhúrú — költészetével egyidejűleg egy teljes, rendkívül színgazdag lélek, intellektus és kedély nagyzenekarát szólaltatta meg, mint a világlíra magyarra ültetője. Kiderült,
hogy a világlírának ez a „nagyzenekara" az ő saját lehetősége is volt, mert azzá vált vagy annak bizonyult utólag, akkor is, ha mint Goethétől, Cocteau-tól vagy Montalétól olyan sok
verset lefordított, hogy mélyen beleélhette magát stílusukba. S ha a hetvenes években úgyszólván megszűnt fordítani, akkor a „meghalt a király, éljen a király" mintájára elmondhatjuk,
hogy „meghalt a műfordító, éljen a költő" — ezt ő annak idején a Műfordító halálában persze nem mondhatta ilyen jókedvűen. Nem csoda történt azzal a — csakugyan szokatlan — jelenséggel, hogy Kálnoky László, idős korában, jóval túl a hatvanon, valami egészen újat kezdett költészetében, s mondhatni, alkatilag változott meg, vált színesebbé, változatosabbá, miközben számos régi vívmányát, sajátosságát is meg tudta őrizni. Az erők átcsoportosítása történt meg: mindaz a képessége, amely A lehetséges változatok és még sok-sok műfordítás tető
72

alá hozatalát lehetővé tette, hat esztendeje csak a saját költészete gyarapodásáért és annak javára üzemel.
Nemes Nagy Ágnes szellemes hasonlata így hangzott Kálnoky hatvanadik születésnapján,
tíz évvel ezelőtt: „A nagy költő-műfordítók műve sokszor olyan aszimmetrikus, mint egy kétkarú emelő. Rövidebb karján ott a nagy kiterjedésű fordítói oeuvre, hosszabb karján néhány
vékony verseskötet. Természetesen ez az utóbbi emeli magasba — a költő kezével — a lefordított világköltészetet."
Most már nem így van, noha a megállapítás a maga idején telitalálat volt. Mert bízvást
mondhatom, hogy ha Kálnoky remekelt például Jacques Prévert Menet című versével, mint
műfordító, akkor a Mi vagyok én? című vers Az üvegkalap kötetből nem egyéb, mint az a
mű, amelynek megírása helyett született (mintegy tizenhat évvel ezelőtt) a Prévert-fordítás. És
lehet, hogy a hasonlóság nem más, mint az a sajátos hangrezgés, melyről egy személyt, beszédét hallva, fölismerünk —, az én fülemnek határozottan ismerős az a hang, amelyet például
Hans Magnus Enzensberger Végrendelete olvasásakor vélek hallani, Kálnoky fordításában,
noha nem tudnám megnevezni azt a Kálnoky-verset, amelyre „hasonlít"; a lelkület, az önérzet
és az irónia természete, pontosabban ezeknek a szavak által megteremtett hangulata hasonlít
— e nehézkes fejtegetés végkövetkeztetéséül nem is mondhatok magvasabbat, mint ami a legbizonytalanabb, leg„gyanúsabb" és metafizikaibb: a költői „fluidum" árama hasonlít, s talán
ez az a „vér", amelyet ő a sajátjából „töltögetett" idegen költők verseibe műfordítóként.
Az a vers típus, amelyet 1977 után feltalált, nem emlékeztet semelyik, általa vagy más által
fordított idegen költő munkáira. Ez a költeménytípus (mely korántsem kizárólagos formája
Kálnoky új alkotó periódusának, hiszen szonettek, rövid és feszesen megformált szabadversek
s egyéb verstípusok is találhatók közöttük) erősen közelít az epikához is, a prózához is, miközben sem ez, sem az, csupán emlékeztet rájuk.
Föl is tették már sokan a kérdést: mitől versek ezek? És versek-é egyáltalán?
Megpróbálok válaszolni, de előrebocsátok néhány evidenciát, mellyel természetesen nem
adhatok megnyugtató, még kevésbé kimerítő feleletet: 1. Versek, mert költő, azaz lírikus írta
őket. 2. Versek, mert a költő verssorokba tördelte és vershelyzetbe hozta őket. 3. Versek, mert
minden epikus és prózai jellegük dacára számos vonásuk őrzi vagy tagadja a lírai költészet hagyománykincsét — a közismert filozófiai formulával élve: „megszüntetve megőrzi" azt.
Ennél azonban — ha nincs is okunk elbizakodottságra — valamivel meggyőzőbb érvet is
szolgáltathatok. (Noha az sem hasznavehetetlen, amire Karinthy Frigyes tanít: „És ha ez nem
művészet: hát nem az, De akkor nem is kell művészet — Mert az a fontos, hogy figyeljenek
Az emberek és jól érezzék magukat" — csupán a „művészet" helyébe „lírai költészet" értendő.)
A költészet társadalmi hivatása című tanulmányában írja T. S. Eliot: „ (...) a költészet
minden egyéb művészettől különbözik abban, hogy a költő fajtájának és nyelvének közössége
számára olyan értéket jelent, ami másoknak megközelíthetetlen. (...) a prózairodalomnak is
van olyan fontos jelentése, amely nyelvéhez kötődik és a fordításban elvész; de mindnyájan
érezzük, hogy jóval kevesebbet veszítünk, ha egy regényt olvasunk fordításban, mint ha egy
költeményt (...)". Lukács György is hasonlóan vélekedik, amikor fölidézi ifjúságából, hogy
az iskolapadban, óra alatt, rossz német fordításban ismerkedett meg Tolsztoj lángelméjével
— és az élmény majdnem hiánytalan volt, ámde ez lírai szövegekkel nem fordulhatott volna elő.
Próbáljuk ebből a szempontból megítélni Kálnoky verssorokba tördelt emlékiratait és álemlékiratait, továbbá a hasonló stílsuban írott, viszonylag terjedelmes költeményeit. Vegyük
példának a határozottan anekdotikusnak mondható Bizáncot. Ilyen részleteket olvashatunk
benne: „Ők tiszta forrásból akarták meríteni / szomjas várakozásuk italát." A mondatban
lappangó Cantata profana-idézet csak magyar fül számára (talán még egy-két szomszéd nép
fia számára) nyilvánvaló. Vagy nézzük a költemény befejezését: „Igaz, ha meggondolom, a
török had bevonulásához / akkora statisztériára lett volna szükség, amekkoráról / egy vidéki
színigazgató vagy rendező nem is álmodhatott. / / No de akkor is!" — Ez a játékosan dacos
73

vagy komikusan méltatlankodó csattanó, a fordulat legigazibb árnyalatára nézve, azt hiszem,
tökéletesen nem fordítható más nyelvre (mint ahogy nekünk is kételkednünk kell a legszebb
magyar műfordítások teljes hangulati hűségében).
A majdnem végig szabályos blanc verse-ben írott Északon című költemény — Az üvegkalap verseinek egyik legszebbike — így végződik: „ (...) A megszokás hatalmas úr, / hatalmas
mágnes ez a föld, s a költő / pótolhatatlan kincse anyanyelve. / Talán jobb lett volna máshol
születni... / / De élni és meghalni — itt, csak itt!" És Kálnoky így forditja a nála egy évvel fiatalabb NSZK-beli költő, Hans Egon Holthusen Őszi reggel című versének záró szakaszát,
mely ötös és hatodfeles jambusi sorokból áll, keresztrímekkel: „Terhét veti az ég, száll egyre
följebb, / s lelked derültebb lesz és északibb. / Idegennek érzi szívünk a földet, / hol élni fáj,
de mégsem jó, csak itt." A hasonlóság az utolsó sorban szembetűnő, annak ellenére, hogy
Kálnoky a maga versében a haza nélkülözhetetlenségét mondja ki, a lélek mélyéből feltörő
szenvedéllyel, annak ellenére, hogy itthon minden rosszabb, gorombább és rútabb, mint a
külföldi utazásakor megtapasztalt skandináv országokban, ahol tisztaság, jólét és humanitárius
intézkedések uralkodnak. A német költő pedig egyáltalában a földi létezést igenli versében;
Kálnoky azonban a saját, majdan kimondandó versét „előlegezte" mintegy, a fordításában,
amikor saját érzelmeinek megfelelő szavait a német vers magyar változatára áldozta. S nem
hinném, hogy ez misztikusabb megfogalmazás, mintha azt mondanám: Kálnoky a hatalmas
műfordítói gyakorlatában alakította ki gazdag szókincsét, formai hajlékonyságát, könnyedségét és a megfogalmazás költőiségére, egyszersmind precíz szabatosságára való képességét.
Mindkettőt igaznak érzem.
Mondottam, hogy van azonosság Prévert Menet és Kálnoky Mi vagyok én ? című verse
közt — így nevezném meg: a sorról sorra végigvitt komikus inadekváció, vagyis a meglepő és
nevetséges összefüggések megteremtése. De amellett, hogy Kálnoky verse sokkal személyesebb, tragikomikusabb, s amellett, hogy fájdalmasan önironikus mű, van ennek a költeménynek magyar előzménye is, mégpedig Arany János kétsorosa, élete utolsó évéből, azonos címmel. így hangzik: „Mi vagyok én? Senki Pál, / Egy fájó gép, mely pipál." A gyerekmondókák egyszerűségével írt vers mégis mutat valamilyen rokonságot Kálnoky nagyobb szabású öngúnyoló költeményével: az élet rosszával torkig lakott idős ember feloldódását a bajok egykedvű tudomásulvételében. Ez az a „karón pipázó" szemlélet, amire Vas István hívta föl figyelmünket Gyógyító pesszimizmus című tanulmányában, 1970-ben; és itt kell emlékeztetnem
Kálnokynak arra a „lényegi magyarságára" is, amire ugyancsak Vas István figyelmeztetett,
gondolom, nemcsak az Időszerűtlen vallomás korai — 1946-os — magyarságélményt feltáró
versére, hanem Kálnoky egész költői alaptermészetére utalva.
Arra, ami az utóbbi években ugyancsak fölerősödött sok más vonásával együtt — például
az akasztófahumornak a humorosabbik oldalával, a mesélő kedvvel, a közvetlen hangnemmel, és így tovább. Mert a költő olyan magyarságversekkel ajándékozott meg bennünket,
mint az Egy hiéna Londonban, mely Haynau dicstelen angliai útjáról szól a szabadságharc
vérbefojtása után, amikor egy sörgyár munkásai megverték, megdobálták és csúfos megfutamodásra kényszerítették — ám a vers nem annyira őt, a fizetett hóhért, hanem „a szabadságharc vértanúinak igazi gyilkosá"-t, a később „hófehér szakállú, jóságos nagyapó"-nak álcázott császárt, Habsburg Ferenc Józsefet kárhoztatja el. S az idézett Északon vallomását, ha
megfaggatjuk, úgy érezzük, egy minden fanatizmustól és hazafiaskodó, hamis lelkesedéstől
mentes egyéniség választja egyszerűen azt a hazát, amelyen kívül születni talán (vagy bizonyára) jobb lett volna, de amelyen kívül élni és meghalni most már nem lehet — ugye, milyen más
így az „extra Hungáriám non est vita" lejáratott közhelye, mint ahogyan lejáratták?
Annyira nem akarja játszani a magyar voltával kérkedőt, a történetesen magyarnak született embernek azt a büszkélkedését, ami kizárólag egy véletlennek szól s nem személyes érdemének, hogy még Vas István szavaiban sem vagyok egészen biztos: vajon alkatilag értendő az
a „lényegi magyarság", amit ő fölfedez Kálnokyban? Mert az a rezzenéstelen flegma, amivel
életének tragédiáit és veszteségeit Kálnoky tudomásul vette verseiben, éppúgy lehet „keleties"
74

közömbösség, mint „angolos" hidegvér, mely alól időnként — nem is ritkán — fel-feltör a —
virtusosan magyar? vagy shakespeare-ien angolos? — szenvedély.
A „lényegi magyarság" a nyelvben, s a döntésben, a választást újra és újra eldöntő moz° zanatokban van, s az utóbbi legszebb bizonysága — egyben Az üvegkalap legremekebb költeménye — A magyar költészethez modern, sokban tárgyias és tárgyilagos sorokon át, méltóságosan hömpölygő, sokban pedig sistergő felháborodástól izzó, és áhítatosan főt hajtó, elragadtatott ódája.
A bevezető mondat dühös felháborodottsága a magyar költészet becsmérlőiről és elparentálóiról a hazai líra messianisztikus képével párosul: „Jönnek a dögkeselyűk, jönnek a károgó varjak, a bajkiáltó kuvikok, / látva vérfoltos ingedet, látva homlokodon / a töviskorona
ágairól lepergő eperszín cseppeket" — és talán nem belemagyarázás, ha azt mondom: a képben fölsejlik Petőfi sorainak allúziója: „A Kárpátoktul le az Al-Dunáig Egy bősz üvöltés, egy
vad zivatar, Szétszórt hajával, véres homlokával Áll a viharban maga a magyar." Petőfi neve
meg is jelenik a versben: „amott Petőfi villogtatja kardját..."
Távol álljon azonban tőlem, hogy Kálnokyt „hazafias költőként" tüntessem föl; egyszerűen arról van szó, hogy nem érzéketlen a magyar sorsproblémák, s különösen a magyar líra
legnagyobb hagyatéka, a költők által művelt anyanyelv sorsa, a hazai művelődéstörténet, Berzsenyi, Arany, Füst Milán, Dsida Jenő, József Attila és a többiek örökségével szemben. A világlíra épp olyan természetes szellemi környezetet jelent számára, mint a magyar, csak tágabban — ahogy Európában és a nagyvilágon belül vagyunk magyarok. Hiszen egyik legnagyobb
erejű, legszemélyesebb költői vallomását Jonathan Swift nyomdokain... írta, az akasztófahumorban szellemi ősének, a „kockafejű rém", vagyis az „emberi ostobaság" félelmetes ellenségének (ezek egyébként Kálnoky egyik ars poeticájának, a Széljegyzetnek a szavai).
A világirodalom nagy soraival jelölte meg A féltékenység kórtörténetéből ciklusban található, három szonettből álló, Méreggyűrűk című vers alcímeit, méghozzá Shakespeare ¡Hamlet, Othello és Lear király tragédiáiból vett idézetekkel, ezzel is ennek a pusztító, megalázó, lélektipró érzésnek, a féltékenységnek visszafoghatatlan, perzselő erejű szenvedélyét akarván
éreztetni. Hiszen a saját, megélt érzelmeiről van szó az egész ciklusban, de immár eltávolodván tőlük, a régmúltat idézve; a személyesség és a távolságtartó objektivitás olyan különös
egysége ez, mint amilyet már fiatalkori verseiben is megszoktatott velünk, például a Szanatóriumi elégiában.
A Hamlet került szóba — illő tehát, hogy észrevételezzem a következőket is. Egyik leghíresebbé vált költeménye, a Hamlet elkallódott monológja — a shakespeare-i monológhoz híven blank verse-ben íródott, s így kezdődik: „Álmát alussza Dánia." Az üvegkalap kötet más
összefüggésben már említett első verse, az Északon így kezdődik: „Malmőnél párás a tengerszoros. / Derűs időben látni Dánia / partját is innen (...)" A költeményben fölmerül az anyagi
jólét csábításának gondolata — egészen hétköznapi, magyar közemberi gondolat, mely, valljuk be, a fejlett országokban mindnyájunkat megkísérthet egy-egy pillanatra. De hogy is írta a
Hamlet elkallódott monológjában! „Midőn a tengert kémlelem, tudom, / hogy vétkes nem
vagyok, csupán a ti / csalétkeitek hajórakománya / fut be a révbe, a portéka, mely közt / mohó kézzel turkál a póri nép, / főrangú hölgy s pöffeszkedő tanácsúr". Az Északon bevezető
soraiban talán nem nehéz fölfedezni (szándékos vagy szándéktalan, egyre megy) a Hamletvers kezdésére emlékeztető utalást. Ám az Északon, a maga higgadtabb (s csak a záró sorokban felcsapó szenvedélyű) hangnemében más utalással is találkozhatunk: a „Térkép lesz a táj
alattunk" sem véletlen talán — Radnóti Nem tudhatomjára gondolok, mely egész más összefüggésben ugyan, de szintén a hazaszeretet vagy a hazához való, meglehet, dacos ragaszkodás
verse, minden méltatlanság ellenére, ami a költővel megesett — Radnóti esetében persze a
méltatlanság túlságosan enyhe kifejezés.
A szatirikus Kálnoky (akiről más alkalommal már fejtegettem egyet s mást) Az üvegkalap
kötetben A félkör háromszögesítése ciklusban éli ki páratlan képességeit. Ennek mottója az
általa fordított Joachim Ringelnatztól való: „Csördíts pofájába az embereknek. / Aztán, ha
75

már mindegyik csupa fül, / nem árt egy vasdorongot is szerezned, / s mint gyermekekhez, oly
szemtelenül / szelíden s túl egyszerűn kell beszélned / dolgokról, mikről nincs is tudomásod. /
Majd kérd bocsánatát minden személynek, / hogy a képébe kellett belemásznod. / S ha győztél, menj szomorúan, kisütve / valami élcet. S ne törődj velük te." Kálnoky ennél érzékenyeb- *
ben „disztingvál" közönsége soraiban: egy szonettjében egy általa túlságosan megdorgált kritikust valósággal megkövet — igen, tőle idegen a szándék, hogy megsértse olvasóit; ennél természetesebb eszközökkel is fel tudja magára hívni a figyelmet. A mottó csupán egyetlen ciklusára érvényes, arra is úgy, hogy saját magát sem mindenütt kíméli benne.
Ha régen — 1977 előtti korszakában — aszkétikus költőnek éreztem, akkor most ennek
ellenkezőjét látom és tisztelem benne, szemben irigyeivel (mert vannak ilyenek): immár nincs
szüksége arra, hogy érzéseit, gondolatait kristályosan sugárzó, brilliáns képekbe „bujtassa",
a la Rilke, mint legszebb versei közül például A vár, A kapu vagy a Halottak folyói címűekben. Új versei közt ilyen megnyilatkozásaival találkozhatunk: „Sosem hittem, hogy összetört
öregként / útra kelek, mint fiatal szerelmes. / Az ő arcát fogom / magam elé idézni / egy nem
ismert kórházi ágyon, / vagy a lángok között, / ha gépek szórják házainkra / a tűzhalált. Nélküle sosem tudtam volna meg, / hogy nem mindig vegyül önzés a szeretetbe." Ez épp úgy nem
puszta „érzelemkifejezés", hanem a legbenső érzések lírai műalkotássá nemesítése, szublimálása, mint József Attila legnagyobb érzelmi hőfokú versei, a Nagyon fáj, a Bukj föl az árból s
még sok más verse.
A hetvenéves Vas Istvánnak ajánlott Süllyedő karavánunkban „megtizedelt, / Félretolt,
elparentált nemzedék (...)"-nek nevezi barátját, önmagát s az egész, kiválóságokban bővelkedő költőnemzedéket. És erre a nemzedékre mondta — ha más szavakkal is — a nagy tévedéseket elkövető nagy kritikus, Halász Gábor, hogy koravén karaván?
Kálnoky igazával zárom soraimat: „a kitűzött célt mégis elérő, / Győzelmesen vánszorgó
karavánunk" ez a csodálatos, legjobbjaiban öregen is fiatalként helytálló raj.

A
%
KOTS1S NAGY MARGIT R A J Z A

76

VARSÁNYI PÉTER ISTVÁN

Kossuth Lajos alföldi toborzóútjának
ismeretlen levelei
A „Magyarország újabb kori történetének forrásai" sorozatban adta közre az ötvenes
években a Magyar Történelmi Társulat Kossuth Lajos összes munkáit (rövidítve: KLÖM). E
gyűjtemény öt kötete (XI—XV.) a „Kossuth Lajos 1848/49-ben" alcímet.viseli. Ehhez szeretnénk — a teljesebbé tétel szándékával — néhány adalékot fűzni.
A most közlésre kerülő Kossuth-Ievelek a második alföldi toborzóút (1848. szept.
29—okt. 6.) során keletkeztek. Ezzel kapcsolatban érdemes megjegyezni, hogy az 1930-as
években néhány tucat iratot leválasztottak az Országos Levéltár úgynevezett Vörös Antalgyűjteményéről, s abból „Kossuth Lajos országos biztosi iratai" címen külön kollekciót létesítettek, amelynek 1944-ben nyoma veszett. A fent nevezett kötetek szerkesztői az anyag gyűjtése, Kossuth tevékenységének rekonstruálása során (1951 és 1957 között) elsősorban a fővárosi, s a nagyobb vidéki (például Kecskemét, Szeged) levéltárak állományára támaszkodtak vagy
támaszkodhattak. Nem valószínű, hogy megfordultak a Csongrád megyei Levéltárban Szentesen, és nem járhattak a jugoszláviai Vajdaság központi archívumában Karlócán (Sremski
Karlovci). így bukkanhattunk kutatásaink során két olyan Kossuth-levélre, amelyek kimaradtak az említett kiadványokból.
Kossuth Lajos második toborzóútjának elsődleges célja az volt, hogy megbízható bázist
teremtsen az önvédelmi harc folytatására; azon esetre, ha a várható összecsapás Jellacic elő•nyomuló csapataival számunkra kedvezőtlenül végződne, s Pest-Buda is elesne. Útját
(Szentes—Hódmezővásárhely—Szeged—Kecskemét) — egyebek mellett — leveleinek az a sora jelzi, amellyel az Országos Honvédelmi Bizottmánnyal, a környező közigazgatási hivatalokkal, hadparancsnokságokkal, valamint családjával érintkezett. A KLÖM XIII. és XV. kötetének tanúsága szerint Kossuth Lajos a felsorolt helységekből kilenc levelet írt, ezekből szentesi keltezésű kettő, hódmezővásárhelyi négy, szegedi kettő, egy pedig kecskeméti (de azt is
tudjuk, hogy mindenhonnan küldött levelet feleségének is).
Hódmezővásárhelyre 1848. október 3-án érkezett Kossuth. Itt érte utol az a futár, aki az
Országos Honvédelmi Bizottmány sürgetését hozta: mielőbb térjen vissza a fővárosba, kapcsolódjon be a bizottmány munkájába. Ekkorra már aktualitását vesztette Kossuth terve Szeged megerősítésére, hisz Pákozdnál sikerült megállitani a horvát bán seregét, következésképp
a „Duna melletti csata" előkészítése vált a legfontosabb feladattá (még nem tudhatták, hogy
Jellacic Pákozd alól merre fog vonulni). A toborzás során mozgósított csapatok gyülekezési
helyéül Csepel-szigetet jelölték ki.
A szentesi népfelkelők Csepelre irányítása tette szükségessé annak a levélnek a megírását,
amelynek címzettje Miiller Lajos népfelkelési biztos volt. Ez a Kossuth-levél nem szerepel
egyetlen forráskiadványban sem, az eredeti példány nem is maradt ránk. A szentesi levéltár
csupán egy korabeli másolatát őrizte meg (száma: IV. 101. b. 2. 2362 — 1848.):

77

„Népfelkelési teljhatalmú Országos biztos,
s honvédelmi országos bizottmány tagja —
Kossuth Lajostól
Müller Lajos Népfelkelési Őrnagy Úrnak !
A honvédelmi bizottmánytól éppen most vettem azon örvendetes tudósítást, hogy
seregünk Jellasitsot elő nyomulásában dicsőségesen vissza tartoztatta, melly győzedelem következtében, most már a felkelő népre nézve akként szükséges intézkedni, hogy az mennél
gyorsabban a Csepel szigetére átszóljon. — Azért Őrnagy Urat ezennel oda utasítom miszerént be nem várva a szentesi összes népfelkelő seregnek organisatioját, a már útba indítható
tömeget haladék nélkül indítsa meg a Csepel-szigetbe, hot a felkelő nép sereg parancsnokától
veendő utasítás szerént lészen a pártütők további elnyomására használandó.
Kelt Hold Mező Vásárhelyen Octob. 3 án 1848. Délután 11/2 órakor
Népfelkelési teljhatalmú Országos biztos
a honvédelmi bizotmányi tag
Kossuth Lajos".
E levél egyértelmű bizonyítéka annak, hogy Kossuth már Hódmezővásárhelyen és október 3-án tudott a pákozdi győzelemről. (Az ütközet hírét Szentesen vette október 1-én, a kimeneteléről pontos tájékoztatást azonban még nem kapott.) Másnap Szegeden — minden valószínűség szerint a hatás kedvéért — elhallgatta ezt a fontos értesülését. Ismert beszédének egy
részlete: „Hazámfiai!... talán éppen ebben az órában ütköznek vitéz seregeink az áruló csordáival. Ki tudja, mit hoz ránk ez óra? Győzelmet-e vagy veszteséget? De győzzünk bár vagy
veszítsünk, én Szeged népére mindenesetre számolok" (KLÖM XIII. 85. old.). A levél zárómondatához viszont annyit tennénk hozzá, hogy az OHB Jellacic meghátrálása után a dunántúli népfelkelőket állította fegyverbe, az alföldieket csak készenlétbe helyezte. A bizottmány
október 4-én a megyei felkelőket átmenetileg visszarendelte, amit Kossuth Kecskemétről két
nap múlva megerősített.
Kossuth Lajos 1848. október 4-én délután 3 órakor érkezett Szegedre. Ezt követően
hangzott el a fent idézett tobórzóbeszéde; innen kelt felhívása Csanád, Szatmár, Bihar és Békés megyék népeihez október 5-én. Ismerjük még Szeged közönségéhez intézett búcsúlevelét
(október 6.). Kossuth Lajos összes munkáinak XIII. kötete csak ezeket az iratokat közli. A
Vajdasági Levéltárban került kezünkbe még egy Kossuth-levél, amely szintén Szegeden íródott (levéltári száma: Tamiska zupanija, 1848. 1000. doboz, 2022. szám). íme a levél teljesterjedelmében :
„népfelkelési teljhatalmú országos biztos
's a'Nemzet honvédelmi
bizottmányának
Tagja Kossuth Lajostól.
Temes Megye közönségének.
A népfelkelés rendezése ügyében Szegedre érkezvén az itteni hadfogadó parancsnokság által értesítettem mikint ezen Megye részéről 160 ujjoncz küldetett ide minden ellátás hiányában fogadó pénzeik sem fizettetvén ki. — Én az említett ujjonczok részére 3200pfot fogadási dijak fejében kifizettetni rendeltem az itteni Sóháznál. Egyébbiránt ezennel arra hivom
fel a Megye Közönségét hogy a még részéről kiállitatni kellő ujjonczokat kellő rendben és ellátva küldje a kórmány által kijelelt gyülhelyre, külömben ujjonczait annak teszi ki a' mi a fenebb emiitettekkel is történik ha történetesen Szegeden nem vagyok t.i. hogy visszautasitatnak. —
Az általam utalványozott 's az itteni Sóhivatal által kifizetett összeget a Megye Közönsége hová elébb visszafizesse, s annak útján a' kormánynak tegye számadásba. —
Végezetül nem mulaszthatom el figyelmeztetni a Megye közönségét arra is, hogy újjonczai kiállításánál gonddal legyen, hogy azok ép egésséges 's test alkatra nézve olly egyének legyenek kik a táborozás terheit megbírhassák. — Az itt lévő 160 újjoncz között nem kevés
78

számmal láttam ollyanokat kik úgy szólván gyermek koruk miatt csak egy pár év múlva lehetnek ellenség elibe vihetők; — pedig nemzetünknek mostani helyzetében minden korra igen
nagy szüksége van. — Azt a' nemzet honvédelmi bizottmánya nem kívánja, hogy valaki azért
mert egy hüvelyket kisebb az újjonczok sorába fel ne vétessék — hanem azt igen is követeli
hogy gyönge gyermekek és ősz aggok ne állitassanak akkor midőn a haza megvédésére mindenkit ki karját birja felhívni tartotta szükségesnek. —
Kelt Szegeden Oct 5-én 1848.
a népfelkelést rendező teljhatalmú országos
biztos s a' Nemzet honvédelmi bizottmányának tagja
Kossuth Lajos".
Szegeden a 37. Mihály sorgyalogezred hadfogadó parancsnoksága gyűjtötte össze a környező megyék, így Temes újoncait. A négyéves szolgálatra jelentkezők 40 pengőforint fogadópénzt kaphattak; 10 forintot „az orvos által alkalmassá nyilvánításkor", 30 forintot leszereléskor. Ebből kellett az újoncnak például a tisztálkodási eszközöket is megvásárolnia. A fogadópénz összege megyék szerint változhatott (Csongrád megyében, illetve Hódmezővásárhelyen száz forintra emelték), de visszatartására — Temes kivételével — még nemigen volt példa.
Ezért látta Kossuth indokoltnak a levélben jelzett intézkedés megtételét. Egy egyszerű számtani művelettel könnyen megállapíthatjuk, hogy a temesi újoncok fejenként 20 forintot vehettek
fel, ami magasabb volt az országos átlagnál. A Sóház (vagy Sóhivatal) 1848 nyarán fontos szerepet játszott: a kormány ide utalta át a szegedi katonai tábor költségeinek fedezetét, amellyel
Török Gábor kormánybiztos rendelkezhetett.
Az újoncokkal szemben támasztott testi-fizikai követelmények mércéjét a hadügyi kormányzat kezdetben igen magasra állította. Nemcsak egészséges, ép fiatalembereket kívánt felvenni a honvédsereg kötelékébe, hanem arra is ügyeltek, hogy megfelelő magasságúak (5 láb
és 2 hüvelyknél, azaz 163,2 cm-nél magasabbak), valamint „jóarcúak" is legyenek. Később az
utóbbi két feltételből engedni kényszerültek, de — amint erre Kossuth levele is utal — a fiatalkorúakat és az idősebbeket nem kívánták egyenruhába öltöztetni. Urbán Aladár történész
számítása szerint az első honvédzászlóaljak legénységének 80%-át a 18—25 éves korúak alkották. A legideálisabb korosztálynak a 19 éveseket tekintették; a 40 évesnél idősebbek már a korosabbak kategóriájába tartoztak.
Az utolsó mondatban bizonyos ellentmondást vélünk felfedezni: a „gyermekek" és az
„ősz aggok" távoltartása; ugyanakkor felszólítanak „a haza megvédésére mindenkit ki karját
bírja". Más azonban honvédeket és megint más dolog népfelkelőket toborozni. Kossuth az
utóbbiak mozgósítására érkezett az Alföldre. A nemzetőrök és népfelkelők között voltak
„vén zászlótartók", fegyverviselők, de a négyéves szolgálatra vállalkozó honvédek között már
kevésbé.
Joggal vetődhet fel a kérdés, hogy indokolt volt-e Kossuth beavatkozása a honvédtoborzás részleteibe. Említettük, hogy az Országos Honvédelmi Bizottmány Pákozd után nem tartotta szükségesnek Szeged megerősítését. Kossuth azonban a Tisza-parti várost olyan „pontnak" tekintette, ahonnan a hazát még Pest-Buda elvesztése esetében is megmenthetik. Ettől az
elképzelésétől és szándékától a pákozdi győzelem tudatában sem kívánt elállni. Véleményünk
szerint néhány intézkedésével (az olasz foglyok szabadon bocsátása, a temesi újoncok ügye)
szegedi útjának elmaradhatatlanságát, személyének fontosságát akarta bizonyítani.
Félretéve kételyeinket, s a kortársak — e kossuthi vállalkozásra vonatkozó, nem mindig
hízelgő — véleményét, a második toborzóutat mindenekelőtt politikai szempontból tartjuk jelentősnek és eredményesnek. A későbbi események ismeretében nem tekinthetjük érdektelennek Kossuth és az alföldi néptömegek személyes találkozását, amelynek örökbecsű dokumentumait egészítik ki, gazdagítják az itt publikált levelek.

79

MÉSZÖLY DEZSŐ

Jegyzetek a műfordító Baksayról
Apám, Mészöly Gedeon, ifjúkorában Baksay Sándor akaratából került tanárnak a kunszentmiklósi gimnáziumba. Baksay ismerte, és számontartotta nagyapámat, a tabajdi lelkipásztort, aki valaha Arany János diákja volt Nagykőrösön, s végbizonyítványába azt írta
Arany tanár úr: „Mészöly Pál költőiekben is ékesen fogalmaz. " Apám Kolozsvárt szerezte
meg a tanári oklevelet, s éppen készült beadni pályázatát valamelyik erdélyi gimnáziumba, mikor Baksay az egyházkerületi gyűlésben összeakadt nagyapámmal. Elkérdezgette tőle, mit csinálnak a fiai, s így terelődött a szó apámra.
— Miért menne a tanár fiad olyan messzire, mikor éppen nekünk is kellenék egy geográfus Szentmiklóson?
— De az én fiam latin—magyar szakos.
— Annál jobb! Aki latinul tud, mindent tud, aki latinul nem tud, semmit se tud. Adja
csak be pályázatát mihozzánk a fiad: gondom lesz rá.
Kunszentmiklósra érkezve, apám első útja a parókia irányába vezetett; de már útközben
találkozott Baksay Sándorral a Kaszinó utcán. A jeles püspök épp az útszéli árkon átvetett
pallóra lépett, s apám szembe kerülve véle, tisztelettel félre állt.
Baksay ránézett s ezt mondta:
— „Keskeny a palló kettőnek"...
Itt nem engedte le a hangsúlyt. Várakozón mosolygott.
— „Nem térhet ki a Dani" — folytatta apám a verset, fölfogva hirtelen, hogy az a pár
szó Arany-idézet volt, a Vörös Rébékből.
Kunszentmiklós pásztora kezét nyújtotta:
— Öcsémuram ezzel megnyerte a pályázatot!
Miért szedem elő a csáládi legendáriumból ezt a kis történetet? Mert úgy érzem, minden
magyarázkodásnál jobban megvilágítja: mit jelentett Arany János Baksay Sándornak, s annak az egész kornak és körnek, melynek Baksay szelleme is egyik ékes kivirágzása volt.
így közelítve a műfordító Baksayhoz, talán nem lesz oly meghökkentő, hogy ő, ki a hexameternek kiváló mestere volt, Homéroszt mégis a Toldi s a Buda halála verselésére emlékezve
költötte magyarra.
A mai olvasó föltehetőleg csodálkozik, hogy Baksayt a hexameter mesterének mondtam.
De csak azért e csodálkozás, mert Pharsalia-fordítását sikerült úgy eltemetnünk, hogy még a
Magyar Irodalmi Lexikon sem említi meg Baksay-címszó alatt. Nos, Homérosz későbbi magyaritója, fiatalon — a halasi gimnázium tanáraként — formahíven, tökéletes hexameterekben fordítja Marcus Annaeus Lucanus Pharsaliáját. 1869-et írnak már, mire megjelenik Ráth
Mórnál Pesten, mint a Magyar Tudományos Akadémia 130 aranyával jutalmazott pályamű.
Meghatottan tartom kezemben a kopott kis könyvet, melybe Baksay maga kezével írta be:
„M. Kir. Egyetemi Könyvtárnak — Baksay". Akárhol ütöm föl, meggyőz ez a magyar Pharsalia, hogy fordítója minden nehézség nélkül tolmácsolhatta volna az Iliászt s az Odisszeát is
eredeti versformájában.
Egy ütközet leírásából idézek:
A görög eddig csak falait megvédeni küzdött:
Most támadni akar. Tüzes üszköt rejteget a pajzs,
S éj idején elszánt fiatalság ront ki merészen.
A daliáknál most nem dárda, nem öldökölő ív —,
80

Tűzvész a fegyver. Szaporán végig viszi a szél
És a rómaiak hadiművein átragadozza.
Bár nyers fával küzd: gyorsan terjed dühe mégis;
Annyi szövétnekről harapózik, s messze kanyargó
Füstnek barna nyomán szétröpködvén megemészti
Nemcsak a fát, hanem a szirtek roppant tömegét is;
És a goromba kövek szétmállnak
murvahomokká.
(Pharsalia, III. ének, 497—507. sorok)
És íme egy tengeri csata megjelenítése:
A gerelyek már nem kézből csóválva repülnek,
És sebeket már nem távolba lökött kelevéz ejt.
Most kar karra feszül. Pallos dönt tengeri harcot.
Állva hajójuknak párkányán, szembe fogadják
A vágást. Egy sincs az elestek közt, ki az önnön
Népe közé buknék; magasan tajtékozik a vér,
És a hullámok felszínét lepve megalszik.
(Pharsalia, III. ének, 567—573. sorok)
Vagy lássuk Caesar és Cleopatra találkozását:
Vendégség követé örömét a fő eseménynek.
Itt pazarul Cleopatra kitárta egész ragyogását,
Melynek még nem volt Rómába behozva divatja.
Mert csarnokszerű volt a hely, mineműt alig épít
Korcsabb kor fia is; kincsektől roskadozott a
Mennyezet, oszlopait beborítá gazdag aranyzás.
A falakon nem tört márványdarabok ragyogónak:
Állt az agát tömören, s a bíborral ragyogó kő;
A palotának egész talaján gázolnak onyxot;
Eltelepedtenek a nagyok, és a nagyok nagya Caesar.
Ott vala szemtelenül kendőzött gyilkos alakkal,
Egy testvérférjet s jogarat nem tartva elégnek,
Rakva veres tenger zsákmányaival Cleopatra.
Kincscsel övedzi nyakát, fürtit csillog piperétől;
Keble fehér fény nyel kisugárzik sídoni fátylán...
(Pharsalia, X. ének, 108—116. és 136—141. sorok)
De amilyen bizonyos, hogy Baksay nehézség nélkül kezeli a hexametert, olyan világos az
is, hogy ő ebben a formában ritkábban mutatja azt a természetes — és mégis sajátos — nyelvi
erőt, mely Homérosz-fordításaiban még a magyaros verselés ellen berzenkedőket is lefegyverzi.
Hexameterben Baksay olykor mintha a nyelvújítás korának stílusvilágába tévedne vissza.
A polgárháborúk kilátástalan harcairól egy helyt így szól:
Kell-e nekünk diadalmeddő viadalmakat űzni ?
(Pharsalia, I. ének, 13. sor.)

gTiszatáj

81

Máskor meg mintha valami értekező próza hangja ütne át a versen:
Hadtani szempontból kétképen volt ez előnyös...
(Pharsalia, X. ének 512. sor.)
Olykor egy kissé körülményesnek érezzük a kifejezést; például mikor a vadászokra támadó sebesült oroszlánról azt írja:
Számba se véve sebét, rohanást tesz fegyverek ellen.
(Pharsalia, 1. ének, 213. verssor)
Persze egy-két ilyen szeplő szinte minden fordításon akad. Baksaynál se tűnnék ez föl, ha
nem tennénk mellé — a másik Baksayt: azt, aki Homéroszt magyarra költötte. így mondom:
költötte, mert lelkéből lelkezett művének széles mezején végig az ő baranyai gyökerű, gazdag
nyelvezete virágzik, frissen és változatosan. A görög hősök, istenek, istennék „anyanyelvi fokon" beszélik ezt az idiómát; szavukra figyelve, eszünkbe sem jut, hogy fordítást olvasunk.
Hallgassuk csak Thétisz istenasszonyt, amint fiáról szól:
Délceg volt a gyermek, hatalmas és tetsző;
Ékesen sudárzott, mint csemete-vessző;
Hős a hősek között, mert úgy nevelgettem,
Mint szép fiatal fát televény telekben.
(Iliász, XVIII. ének)
Vagy hallgassuk csak, milyennek látta Hermész a tündér Kalüpszó barlangját:
A barlang tűzhelyén thuja, cédrus égett,
Illatja áthatja az egész környéket,
Bent az istenasszony szép dalát zengette,
Arany vet élővel vásznát szövögette.
Bokor-erdő vet a barlangra árnyékot,
Ciprusok, égerfák, karcsú jegenyék ott;
Ágán jegenyének, ciprusnak, égernek
Szárnya-csattogtató madarak fészkelnek.
A bagoly, a karvaly, a tengeri kánya,
Mindnek a sós vízből kerül a zsákmánya,
A barlangot lugas futja be, temérdek,
Egymásra zsendülnek a kövér gerézdek;
Ott egymás tövében négy szép forrás fakad,
Testvérek, — de ahány, annyifelé szalad;
Ott puha pázsitja zöldellő mezőnek,
Jácint, violával kihímezett szőnyeg:
Akárki látná ezt, — isten is ha nézné,
Az is megcsudálná, azt is megigézné.
(Odisszea, V. ének.)
Vagy lássuk a gyors lábú Páris csatába indultát:
Magas csarnokában Páris sem veszteget.
Fényes fegyvereit sietve szedte fel.
Sokféle zománccal páncélja kiírva,
Végig az utcákon könnyű lába bírja. —
82

Mini kezes paripa, ha unja a jászlat,
Kötelét szakítja, a szabadba vágtat,
Reng a föld alatta, amerre kalandoz,
Fördeni elnyargal a sebes folyamhoz;
Délcegen azután a fejét felveti,
Nyakán a sörényét szellő lebegteti,
Kényes is magára, könnyen szedi lábát,
Ösmert járására iramodva vág át: —
Pergamus várából Páris úgy szökelle,
Fegyvere fényében napként tündökölve.
(Iliász, VI. ének.)
Szinte nehezemre esik abbahagyni az idézést, ragad a szöveg magával, mint az elszabadult csikó.
Summa summarum: a Lucanus-fordítást a Homérosz-átköltésekkel egybevetve világossá
lesz előttünk, hogy Baksay jó ritmusérzékkel, folyékonyan ontja ugyan a hexametereket, de
közben úgy érzi magát, mint aki vendégségben van s nem megszokott öltönyét viseli. Otthon ő
a magyar tizenkettősökben.van.
Mint ahogy ebben érezte magát otthon olvasóközönsége is. Szüleimtől tudom, hogy Baksay Iliásza a maga korában revelációként hatott, s úgy hódított egyre szélesedő körben, mint
egy új Jókai- vagy Mikszáth-regény.
1897-ben jelenteti meg Baksay az Iliász első hat énekét, a Kisfaludy Társaság kiadásában.
Ennek a kiadványnak előszavában azt írja, hogy húsz éve mutatta be munkájából az első részleteket a társaság egyik ülésén. Ez tehát 1877-ben lehetett. Arany János hátrahagyott kéziratai
közt találtak egy kis verses paródiát, mely — Arany László szerint — 1880 körül keletkezhetett. íme a vers:
KLASSZIKUSOK KÖRMÖNFONT FORDÍTÁSA
(Igaz jó magyarsággal.)
Múzsa, nekem énekeld el
Az AkhiUes haragját,
Mely nagyon megtizedelte
A görögök kobakját:
Bátor lelkét sok nagy hősnek
A pokolba kergelé,
Magát pedig mint egy dögöt
Kutyákkal megéteté:
-S bélelt Zeusz akaratja,
Mióta A treus fattya
Agamemnon s Akhilles
Összeveszett, a híres.
Vajon Baksay felé vágott volna ennek a kis rögtönzésnek az éle? Amikor Arany halála
után megjelent hátrahagyott versei közt, Baksay magára vette. Hogy megértsük, hogyan s miért : egy kissé hosszabban kell idéznem föntebb említett előszavából:
„Homer akár prózában, akár hexameterben fordítva, nem igen vonzó olvasmány. Fáraszt és untat, a nélkül hogy gyönyörködtetne. Ezt mindazok, a kik nyiltan magasztalják s ti6*

83

tokban unják, kéntelenek megvallani, ha őszinték akarnak lenni; egyszersmind tűnődve kérdik maguktól: Miért nevezik Hornért minden epikusok királyának, s miért költeményeit és
különösen az Iliászt, minden hősköltemények tükörének és remekének ? Senki sincs oly elbizakodott, hogy Homerusban, — és senki oly szerénykedő, hogy a maga ízlése tökéletlenségében
keresné a hibát.
Talán inkább a fordítások nehézkessége, az idejét múlt s mindig is idegennek maradt hexameter alak teszi kelletlenné? — Hogy venné ki magát magyarosabb alakban, például alexandrinben, mely a magyar elbeszélő költészetnek hivatalos nyelve?
Erre a kérdésre magamnak kívántam megfelelni azokban a töredékekben, melyekből ezelőtt húsz évvel a Kisfaludy Társaság egyik ülésén bemutattam a Zeusz rászedetését. (Iliász,
XIV.) Hatása nem volt kedvezőtlen még a klasszikus formák védelmezőinél, Hunfalvynál,
Toldynál és Zichy Antalnál sem. Aranynál sem talált visszatetszésre, sőt némi méltatást olvashattam ki azokból a megjegyzésekből, melyekkel kéziratomat kísérte; noha erős a gyanúm,
hogy az az alkalmi szesszenés, mely hátrahagyott versei 441-ik lapján olvasható, az én kísérletem okán pezsdült ki lelkéből."
Emlékszem, apám váltig mondogatta, hogy Baksay fölösleges érzékenységgel vette magára ama kis tréfa gúnyát. Utolsó tanulmányai egyikében is kitér erre a kérdésre apám:
„A finom stílusérzékű Arany csak komikus eposz versalakjának választott hexametert,
azonban komoly eposzaihoz a rímes tizenkettest tartotta méltónak. Klasszikusok
körmönfont
fordítása című paródiáját éppen ezért nem középmetszetes tizenkettesben írta, mint Baksay a
maga Iliász-fordítását, hanem szaporázó ütemű táncnóta sorokban, hogy a komikumot az
epikus tartalom és nem epikus versalak közti ellentét is nevelje, követve Csokonai
Békaegérharc-a versalakjának és nyelvének stílusát. Aranynak az a tréfás verse is tehát, ha
összevetjük komoly eposzai versalakjával, azt mutatja, hogy Arany is a rímes tizenkettest tartotta a magyar költői nyelv eposzi versalakjának. Vegyük figyelembe azt is, hogy Ariosto lovagi eposzának stanzáit Arany magyar fordításban páros rímű tizenkettesekre váltotta: ő tehát példát is adott arra, hogy más népnek sajátos nemzeti versalakban írt eposzát a magunk
nyelvére a magunk nemzeti epikai versalakjában fordítsuk, tudniillik a rímes tizenkettesben."
(Mészöly Gedeon: Az Odisszea magyarra fordításának módszere. — Acta Universitatis Szegediensis. Sectio philologica, 1956. Szeged.)
Amikor Baksay az Iliász első hat énekét közreadta, még élt Péterfy Jenő, s igényes és terjedelmes kritikai ismertetést írt a könyvről. (Budapesti Szemle, XC. 1897. — n — aláírással.)
Péterfy kritikája inkább elismerő, hiszen ilyen mondatokat jegyezhetünk ki belőle: „Baksay
fordítása megérdemli, hogy elfogadjuk azon alapokat, melyeken fölépült s örömmel elismerjük azt a dicsőségét, hogy Homeros első igazán magyar fordítása." És mégis... Baksay híveit
és tisztelőit meglephette, hogy Péterfy elismerése nem egyértelmű, s cikke tónusában itt-ott
ironikus. Miután megírja, hogy régebbi szolgai Homérosz-fordításainkat legföljebb diákok
használhatták puskának, Baksayt így jellemzi: „Ő belevitte fordításába törzsökös magyarságát, népies érzékét, eltanulta Arany epikai nyelvének modorát s így hun módra fölfegyverkezve indult Ilion ostromára. A mit Faludi a Cortegianón próbált, azt Baksay Homerossal kísérletté meg. A chitón helyett subába bújt s a görög hősöknek is egy kis magyar bajuszt adott."
Mint látjuk, Péterfy ceruzája elsőként jegyezte a magyar versformában szóló Homéroszfordítás margójára azokat a kérdőjeleket, melyeket az utókor kritikusai és filológusai azóta
bőven szaporítottak. Péterfy úgy véli, hogy „Baksay Homerost túlságig átírja a népiesbe." Az
új fordítás nyelvi karakterét taglalva, megjegyzi, hogy „Homeros nyelve nem népies oly értelemben, mintha a nép ajkáról ellesett, a közbeszédben ritkábban előforduló kifejezések gyűjteménye volna". Apám beszélgetés közben sokszor fölemlegette ezt a Péterfy-cikket s visszatért rá már említett öregkori tanulmányában is: „anachronizmus is volna Homéroszt úgy képzelni el, mint aki valami tájszótárból böngészi össze a népi szavakat. De éppoly anachronizmus effélét föltenni Baksayról. Hiszen ő még annyira vidéki magyar volt, hogy rá nem szorult
arra, hogy úgy lesegesse el a nép nyelvét."
84

A sarkalatos kérdés persze az: mit hívunk népnyelvnek?
Említett tanulmányában Mészöly Gedeon oly elmélyülten, s az enyémnél nagyobb tárgyismerettel feszegeti a problémát, hogy úgy érzem, e ponton illik félreállnom, s neki adnom át a
szót:
„Galeotti csodálkozott azon, hogy Magyarországon ugyanazokat az énekeket megérti és
velük »ugyan él"« úr is, paraszt is. Valóban Magyarországon egymástól annyira eltérő dialektusok soha nem voltak, hogy szükség lett volna közérthetőség miatt külön udvari irodalmi
nyelvre. Hibás az a fölosztás, hogy van népnyelv, van műveltek nyelve — mintha bizony a
népnyelv, melytől Petőfi és Arany és József Attila érdemesnek tartotta tanulni, műveletlen
nyelv volna. A meglévő magyar nyelvrétegek közti jelentős különbséget a foglalkozás, életmód és beszédtárgy különbsége okozzet.
Mármost a filológiai megfontolást el nem mellőző Homérosz-fordítónak föl kell vetnie
azt a kérdést, hogy az Odisszea társadalmának élete nagyvárosi élet-e, vagy a földmívesek, parasztok, kétkéz-munkások világa? Laertes, a király apja, kinn él a tanyán, szőlejében dolgozgat, nyáron a szabad ég alatt aluszik, télen a tűzhely mellett. Ulisszes király nemcsak szükségből ékel össze tutajt, hanem vőlegénykorában maga faragta a nyoszolyáját, és fűkaszálásban
is versenyre állna bárkivel. Különben személye körüli minisztere a számadókanásza. Telemakhus királyfi, ha elunja magát a palotában, napokra is elveszi magát a mezőre a disznók, birkák mellé. A gazdag Alcinous királynak, istenek atyjafiának dédelgetett leánya maga is mossa
a szennyest együtt a szolgálókkal. Anyja meg, a hatalmas királyné, a maga szőttére ismer rá
abban a ruhában, melyet tudta nélkül ajándékozott leánya a mezítelen Ulisszesnek. Mikor
egyik király a szomszéd királyhoz kocsin küldi tovább a vendég királyfit, akkor maga a vendéglátó királyfi a kocsis. Áldozati lakomán a tulokkal olyan ügyesen elbánik a királyi család,
akár minálunk a disznóval a böllér meg a bejáró asszonyok. Na mármost az ilyen életmódú
társadalom bizonyára nem a városok társadalmához áll közelebb, hanem a mai és régi földmívesek, pásztorok, kétkéz-munkások társadalmához. Milyen hangulatú nyelv illik tehát az
ilyen görög társadalom képét adó költemény magyar fordításához ? A népnyelvből lett költői
nyelv, mely a régi énekek és népmesék megfelelő nyelvi elemeit is fölhasználja. Ezt a nyelvet
általában kettő jellemzi: először az, hogy nincsen összekeverve a programszerű nyelvújítás
szó- és kifejezéskészletével; másodszor az, hogy állományához tartoznak olyan — régen magyarságszerte általános — szavak, szólások, mondatfűzések, melyek a mai »városi« nyelvben
ismeretlenek, vagy szokatlanok. Az Odisszea görög nyelve is a természethez közel álló társadalom nyelvéből lett költői nyelv, nem Teokritosz műnépi alakjainak nyelve: az Odisszea görög nyelve is a régi görög népnyelv elemeivel van átszőve és sok hagyományozott nyelvrégiséget megőrzött.
Az íróasztali stílusérzék és a néppel együttélésből fakadó stílusérzék közti különbséget és
az Odisszea stílusának nem értését látom én abban, hogy általánosan elterjedt kritikusi vélemény Baksay Homérosz-fordításáról az, hogy — nem törődve a filológiai hűséggel — parasztos, az Akropoliszból Tisza-menti csárdát csinál, a görög hősökből pörge bajszú legényeket, a
fenséges Zeüszból subás falusi öreg bírót stb.
Vizsgáljuk meg a filológus szemével Péterfynek egy filológiai igényű fejtegetését, mely rávilágít a Baksay Homérosz-fordítása stílusát ért kritikák filológiai elhibázottságára.
Van Baksayban ez a sor:
Zeüsz ballag legelői, a többi mögötte.
Péterfy azt, hogy Baksay itt egyszerű »megy« jelentésű görög igét fordított ballag-gal, azért hibáztatja, mert szerinte a ballag nem fejezi ki az Olimpos ura lépteinek fenségét úgy, mint az
olvasó képzeletének nagyobb szabadságot engedő megy. »Ez a jó magyar ballagás — úgymond Péterfy — eszünkbe juttatja a falusi bírót, vagy a tisztesen öltözött komoly parasztot,
amint vasárnap a templomba indul. A menés módjának az a kissé vaskos árnyékolása nem homéri, hanem a magyar fordítás színezése.« Én azonban Péterfyvel szemben hadd idézzem a
Szigeti Veszedelemből a Zrínyi vitézi haláláról szóló, következő sorokat:
85

És az várbul kimegyen nagy bátor szűvel,
Előtte törökök futnak
szerteszéjjel,
A piacon megáll és szörnyű szemével
Nézi, hogy hun vagyon pogány nagy sereggel.
Ily kegyetlenül jön oroszlány barlangbul,
És ily szörnyen fénlik cometa magasbul,
Ez nagy országokra kár nélkül nem fordul,
Szörnyű jövendőket hordoz halalombul.
így félnek törökök Zrini látásálul,
Mert tudják, nagy veszélyekre rájok borul,
Zrini piaconn is nem maradhat lángtul,
Azért lassan ballag az külső kaputul.
Hun
Hun
Hun
Hun

vagytok ti mostan, világrontó népek ?
vagytok, földemésztő, szörnyű seregek ?
török, hun tatár, sötét szerecsenek ?
vagytok, három világrul kevert népek ?

Ihon, előttetek Zrini áll fegyverben,
Hun van a török Márs vakmerő szüvében,
Delimán ? Hun száz más ebben a seregben,
Kik Zrini vérét szomjazták békeségben ?
Ebből a részletből is érezheti az olvasó azt a megrendítő fenséget, mely a vitézi halálra magát
elszánt Zrínyinek minden mozdulatából kitűnik, abból is, melyet ama legeposzibb nyelvű költőnk ballag szóval jelöl. Kérdem az olvasótól: a (Péterfy szemlélete szerinti) kedélyes, falusias, subás parasztbírót látja-e itt maga előtt a ballag szó miatt Zrínyiben, a fenséges szigeti hősben? Kérdem: mi az oka annak, hogy a művelt Péterfynek a ballag szó epikai stílusértékét illetőleg csak a subás parasztbíró jut eszébe, nem pedig legkiválóbb eposzunk legelső hőse, akinek méltóságos lépteit legnagyobb eposzírónk, Zrínyi, szintén a ballag igével festi? (Megjegyzem, hogy Balassa Bálint a falusi bíró mozgásától még inkább különböző mozgású, szép várkisasszony virágok közt való andalgását festi a ballag-gal!)
Megmondom, mi az oka Péterfy e mulasztásának. Egyik, amiről nem tehet, az, hogy magyar nyelvbősége és nyelvérzéke más irányú volt, mint Baksayé; másik az, hogy — az általános szokást követve — magyar Homérosz-fordítás stílusának megítélésére elegendőnek tartotta a görög filológiát, nem tartotta szükségesnek a magyar epikai nyelvnek is filológiai kutatását és megismerését. Pedig ismétlem: a görög és magyar filológia két oszlopára kell fölépítenünk a magyar nyelvű Odisszea boltívét, mert ha csak az egyik láb hiányzik is, épületünk leomlik. Igen, és éppúgy a féllábú filológiával intézett bírálatok is.
Homérosz azért jelöli az illető helyen «megyek« jelentésű igével Zeüsz lépéseit, mert az ő
kifejezési eszköze a görög epikai nyelv, abban pedig nincsen a magyar ballag-nak megfelelő
szó. Ha Homérosz kifejezési eszköze a magyar epikai nyelv lett volna, akkor ballag-ot írhatott
volna — ahogyan ismerjük a homéroszi költészet stílushagyományhoz való ragaszkodását és
szemléltető, sok változatú szókincsét. Dicséret illeti Baksayt azért, hogy beleélve magát az Iliász szerzőjének szerepébe, éppoly méltóságosnak tudta látni Zeüsz járását, mint maga a régi
görög költő, vagy mint ahogyan a régi magyar költő is annak látta Zrínyi bán lépkedését; és
nem gáncs, hanem dicséret illeti Baksayt azért, hogy az ily méltóságos mozgást magyarul
ugyanavval az igével fejezte ki, mint előtte századokkal a legeposzibb nyelvű nagyar költő,
Zrínyi."
86

Hosszan idéztem, mert tárgyam megkívánta. No meg azért is, hogy odakanyarítsam
vissza az olvasó figyelmét, ahonnan e jegyzetek elején elindítottam... Lám, Baksay abban a
fiatalemberben, ott a kaszinó utcai pallón, nemcsak a kunszentmiklósiak iskolájának talált
alkalmatos tanárt! Tudtán kívül, megtalálta benne az ő fordítói iskolájának majdani hű öreg
ügyvédjét is.

KOTSIS NAGY MARGIT RAJZA

87

A magyar irodalom története 1945—1975
I. IRODALMI ÉLET ÉS IRODALOMKRITIKA

írószövetségünk legutóbbi közgyűlésén egyik neves költőnk azzal a megállapítással kezdte felszólalását, hogy a magyar írók külön-külön — és úgy meglevő összességükben — sokkal
jobbak és értékesebbek, mint amit a közgyűlésen, itteni együttesükben produkáltak. S ez még
a szerencsésebbik eset, a fordítottja jóval nagyobb baj lenne. Azt hiszem, a megfelelő párhuzamokkal elmondható ez könyvünkről is: mai irodalomtörténészi és kritikusi gárdánk egészében nivósabb és jelentékenyebb annál, mint amit ez a kötet megjelenít.
Sokat lehetne írni már pusztán az előzményekhez, főleg az akadémiai kézikönyv 6. kötetéhez való kapcsolódásról, a szerves vagy pedig többé-kevésbé következetlen folytonosságról
(a Révairól és Lukácsról szóló fejezetek esetében például egészen konkrét összevetésekig elmenően). Ám fogadjuk el Béládi Miklós szerkesztőnek a bevezetőben kifejtett álláspontját arról,
hogy a felszabadulás utáni irodalmunkat tárgyaló kézikönyv folytatása ugyan az előző hat kötetnek, de „egyszersmind önálló mű, ennek a kiadványnak nem pusztán a 7. kötete, már csak
a részleges átfedés miatt sem lehet az. Önálló munkának kell tekintenünk, mely a felszabadulás utáni irodalom fejleményeit tudományosan vizsgálható, különálló egységes egésznek fogja
fel".
Önálló munkának tekintve a kézikönyv e korszakkal foglalkozó tervezett négy kötetét,
már az első lépésnél nagyon ingoványos talajon vagyunk. Számos alapkérdésben ugyanis csak
feltételezésekkel élhetünk és nagyon óvatosan alkothatunk véleményt, mert a végső szó csak
akkor lesz kimondható, ha az eddig megjelenteken kívül (a másik a IV. kötet, mely a határon
túli magyar irodalom történetét tekinti át) a középső két kötet, a II. és a III. is napvilágot lát.
Mert egyelőre olyan ez az építmény, mint az a híd, amit még csak a két szélső pillér tart, az igazán súlytartó középsőek ezután kerülnek helyükre. A már megjelentekről azonban mindeme
bizonytalanságok ellenére is szólni kell, fenntartva azt a jogot, hogy a hiányzó két rész megjelenése után (ezek határon belüli irodalmunk műfajok szerinti elemzését és a jelentősebb alkotók portréit tartalmazzák), azok fényében esetleg újból visszatérünk e mostanira is.
Az eszményi tényleg az lett volna, ha nagyjából egy időben jelenik meg mind a négy kötet. Mert így nemegyszer még a kizárólag praktikus okokból előállt problémákat is elvi-szerkesztési tévedésnek tünteti fel némely kritika. Béládi a bevezetőben így körvonalazza az irodalomtörténet tárgyaként felfogott irodalom mibenlétét: „Arra a kérdésre tehát, hogy mi az irodalomtörténet tárgya, válaszunkat ily módon foglalhatjuk össze: a művek összességeként és az
intézmények rendszereként felfogott irodalom." Abból a gyakorlati tényből, hogy viszonylag
nagy időkülönbség van máris (s mekkora lesz?) a megjelenésben, könnyen levonható egy
olyan téves következtetés, hogy minden deklaráció ellenére sem a mű a legfontosabb a kézikönyv számára, hanem az irodalmi intézményrendszer. Pedig végeredményben itt is ugyanaz a
szerkesztési elv érvényesül, ami az akadémiai irodalomtörténetnek előző, például 5. és 6. kötetében megtalálható, sőt, ami a társkötet, a határon túli magyar irodalom tárgyalásának kompozíciójában is megvan. Azokban is előbb esik szó, mintegy alapozásként — rövidebben — az
intézményrendszerről, majd ezt követően sokkal részletesebben a művek összességeként vett
irodalomról. Ez logikai és nem hierarchikus sorrend. S ami ott természetesnek fogadtatott el,
88

I
itt hangos visszatetszést váltott ki, mert ott együtt van az egész szöveg, helyben van és látszik a
folytatás s ezáltal mindjárt szembeötlő, hogy a művek állanak középpontban s nem az intézmények, itt viszont egyelőre csakis a különállás érzékelhető. Ez azonban — ismétlem — praktikus és nem elvi probléma. Sőt, ha a korábbi korszakok tárgyalásánál is ilyen volt az akadémiai irodalomtörténet felépítése, akkor ez a sorrend itt kiváltképpen indokolt, hiszen a kézikönyv nemcsak közvetve jeleníti meg, hanem tételesen is kimondja a nyilvánvaló tényt: „Az
1948-as fordulat nemcsak az állami, gazdasági és társadalmi életben tette meghatározó erővé a
kommunista pártot, hanem a kulturális politikában is. Sőt, azzal is számolnunk kell, hogy az
uralomra jutott proletárdiktatúra olyan szereppel ruházta fel a kulturális politikát — s benne
a művészet- és irodalompolitikát —, amilyet az irodalomtörténet korábban aligha ismert."
Azt írtam előbb, hogy számos alapkérdésben a végső szó csak akkor lesz kimondható, ha
a hiányzó két kötet megjelenik. Vonatkozik ez a periodizáció helyességének vagy elhibázottságának megítélésére is. Végső fokon a szépirodalmi anyag igazolja vagy cáfolja majd a bevezetőben kifejtett elgondolást. De függetlenül ettől, a mostani kötet alapján máris megtehető néhány megjegyzés. Erénye a könyvnek, hogy bátran eltér az egycezúrás alapsémától minden
olyan esetben, amikor a tárgy természete ezt indokolja. így például a korszak irodalompolitikájának tárgyalásánál, ahol a szorosan vett politikai fordulópontokhoz (1948, 1953, 1956,
1961) igazodik a periodizáció, vagy az irodalomtörténetírás tagolásánál, ahol e tudományterület sajátos fejlődési fázisai a meghatározók. Nagyon zavaró ellenben, hogy — legalábbis ebben a kötetben — az egycezúrás koncepció eme rugalmasság mellett is elég erőltetetten és ellentmondásosan valósul meg. A bevezető szerint az egyedüli belső korszakhatár, 1948 „az
egységes folyamatot két részre, a szocializmus kora irodalmát előkészítő periódusra
(1945—1948) és a szocialista korszak irodalma kibontakozását tárgyaló nagyobb szakaszra
(1949—1975) bontotta".
Ez utóbbi időszak tagolatlanul hagyásánál az elgondolás sarkpontja nyilvánvalóan a szocialista kontinuitás elvének demonstrálása volt. Csakhogy: a gyakorlati kifejtés során az 1957től jelentkező különbség — talán nem túlzás azt mondani, törés — sokkal jobban érzéklődik,
mint a folytonosság. Az elvi kinyilvánítás és a megvalósulás között ellentét feszül, aminek
egyik oka az, hogy a könyv az úgynevezett ötvenes éveket is, majd a hatvanas-hetvenes éveket
is túlságosan differenciálatlanul értelmezi, más-más szempontból.
A kultúrpolitika és az irodalom viszonyáról szólva a 49—56 közötti években, a bizonytalanságok egész sorát találhatjuk, ami sokszor már pusztán stilárisan is tetten érhető. Való
igaz, roppant ellentmondásos periódus volt ez, de ennek nem feltétlenül kellene a nyelvi megfogalmazás kétértelműségében kifejezésre jutnia. Többek között ilyeneket olvashatunk: „A
magyar irodalomban, művészetben az elmúlt harminc év — történelmi buktatók, torzítások
ellenére — igazán jelentős művészi értékeket teremtett. Itt is érvényes, hogy nem az időleges
visszaesések, hibák, torzítások, nem a szocialista társadalom és az írók konfliktusai a jellemzőek (bár ezeket se kicsinyelljük vagy hallgathatjuk el), hanem az, hogy megszületett az új magyar szocialista irodalom." Hogyan értendők a szocialista társadalom és az írók konfliktusai ?
Csak a kifejezetten rendszerellenes megnyilatkozások sorolhatók ide, vagy az íróknak éppen a
szocialista társadalom jobbítása érdekében tett — s nem ritkán figyelmen kívül hagyott — bíráló megjegyzései is? S hogy az értelmezés valóban kétséges, arra a legfrappánsabb példa alighanem az alábbi: „Bár ezek a viták [előzményként a Juhász Ferenc, Sarkadi Imre műveiről lefolyt polémiákról, de legfőképp a Déry-vitáról volt szó — V. L.] mindvégig a pártegység platformján folytak, egyre izgatottabbak és hevesebbek lettek, bizonyos kérdésekben Révai József tekintélye ellenére sem sikerült egységre jutni, és a párt álláspontjától lényegesen eltérő
vélemények is érvényesültek." Az én korosztályom, amelynek már voltak személyes tapasztalatai azokból az évekből, valószínűleg többé-kevésbé meg tudja érteni, miről akar itt szó lenni.
De a fiatalabb nemzedékek tagjai, akik csak könyvekből és elmondásokból ismerik azt a kort,
már csak a formális logika szabályai szerint gondolhatják ezt végig: ismeretes, hogy a párt álláspontja jó néhány kérdésben téves volt, akkor az övétől eltérő vélemény jó-e, vagy rossz?
89

Logikusan gondolkodva erre csakis azt lehet válaszolni, hogy esete válogatja, lehet helyes is az
eltérő vélemény, de lehet szintúgy téves. Ez azonban igy, kifejtetlenül semerre nem orientál,
csak a bizonytalanság érzését növeli.
Valamivel később ezt olvashatjuk: „Az irodalmi élet többsége azonban sajátosan »ellenzéki« álláspontot képviselt, sőt, az irodalom újjászerveződött látszategysége is létrejött ezen az
»ellenzéki«, »neokommunista« alapon. Az ide tartozó írók jelentős része is őszintén hitt abban, hogy a rendszer mellett áll, azt akarja javítani, nagy része kommunistának vallotta magát. Követeléseik, kívánságaik... jelentős része antidogmatikus szocialista követelés volt; az
irodalom, irodalompolitika, esztétika területén is a pártosság leninibb értelmezéséért, az irodalom sajátosságainak figyelembevételéért, a közéleti felelősségű irodalom kibontakozásáért... emeltek szót. Ugyanígy a társadalom, a gazdaság, a politika területén is... Ugyanakkor
ezek a törekvések az adott politikai helyzetben szinte szétbonthatatlanul egybekapcsolódtak
revizionista, polgári, sőt, olykor a rendszer megdöntését célzó elképzelésekkel, koncepciókkal." Csakhogy a helyzet még bonyolultabb volt. Három tény folyton hangsúlyozódik a
könyvben: a politika (benne a kultúrpolitika) eltorzulása; hogy az írók többsége a rendszer
mellett állt, azt akarta javítani; a körülmények azonban úgy alakultak, munkásságuk olyan
társadalmi kényszerpályára került, hogy objektíve a rendszerellenes erők ellenséges célra használták fel írásaikat. („A magyar irodalom és fejlődés egyik tragédiája volt, hogy ezek a jelentős művek a bonyolult politikai harc tétjévé lettek, hogy az önmagukban helyes követelményeket is egy alapjában tragédiába torkolló »fejlődés« jelszavaivá sajátították ki.")
Mindvégig kimarad azonban egy fontos láncszem: annak hangsúlyozása, hogy mindez
azért is történhetett így, mert a politika az alapkérdésekben nem hallgatott az írók jószándékú
— s először még kellő időben elhangzó — felhívásaira, figyelmeztetéseire; többek között ez
idézett elő ilyen „tragédiába torkolló" helyzetet (s szubjektíve az írókban olyan csalódást, ami
aztán az irodalmi konszolidáció nehézségeiben is éreztette hatását). Fontos ezt kiemelni azért
is, mert könnyen olyan téves optika keletkezhet, mely felcseréli az okot és az okozatot s azt
láttatja, hogy kár volt ezeknek a műveknek megszületni s az íróknak annyit buzgólkodni,
munkásságuk csak bajt eredményezett.
A sakkozásban van egy olyan törvényszerűség, amit úgy neveznek, hogy „a gyengeségek
tovaterjedésének törvénye". Analóg módon egyre inkább ez a törvény működött ezekben az
években az irodalompolitikában és az irodalomban s kettejük viszonyában, méghozzá úgy,
hogy mindkét fél oldalán hiba hibát szült, és egymással való kapcsolatukban is. Éppen ezért
meggondolandó, nem lett volna jobb a periodizáció kidolgozásakor az irodalom specifikumait
jobban figyelembe venni és cezúrát vonni 1957-nél is? Ez nem sértené meg a szocialista kontinuitás elvét, kitűnően érzékeltetné azonban, hogy a „de azokban az években is a szocializmus
épült" tétele másképp értelmezendő az irodalomban, mint mondjuk a közoktatásban, vagy
akár a tudományban. Ez utóbbiakban szigorúbban érvényesül a folytonosság törvénye egyazon társadalmi rendszerben, szorosabban kötődnek az előzményekhez az új mozzanatok, de
ezáltal nehezebben mozdulók, lassabban változók is. A jóval mozgékonyabb, a valóság új fejleményeire gyorsabban és lendületesebben reagáló irodalom szükségképpen sokkal nagyobb
változásokkal éli át az ilyen jelentős fordulatokat, mint amilyen 1957 volt, s nem biztos, hogy
egy általános sablonhoz való ragaszkodás ebben az esetben jó megoldás.
A valóságban is megvan tehát egy nagyon jelentékeny különbség — vagy törés — az irodalomban és irodalmi életben 1957-tel, ami a kötetben meglevő elég egysíkú beállítás miatt
még jobban kiütközik. Ha azt mondtuk, hogy az ötvenes évekről szólva számos bizonytalanságot tartalmaz a könyv, akkor ezzel ellentétben a hatvanas-hetvenes éveket viszont túlságosan egyértelműen, a valóságos ellentmondásokat elsimítóan fogja fel. Másképpen mondva:
túl rózsaszínűre festi (amint azt már más kritikák is megállapították). A két évtized
irodalompolitika-történetének áttekintésekor például kizárólag a leíró módszerrel találkozunk. Pedig semmi kár nem származna abból, ha régebbi — a művészetekkel, irodalommal

90

foglalkozó — pártdokumentumokról szólva nemcsak kivonatolná ezeket, hanem kommentálná
is őket. Éppen azt bemutatva, hogy az akkori körülmények közt az adott kérdésekben ez volt
a helyes állásfoglalás, ma azonban már szükségszerűen más a véleményünk — a hivatalos véleményt is beleértve — ugyanazokról a témákról, személyekről, művekről stb. A történetiség elvének olyan aspektusú alkalmazását hiányolom, amely bátran épít arra az alapelvre, hogy más
és más történelmi helyzetben szükségképpen másképp kelI látnunk. Ettől a párt 1957 utáni
kultúrpolitikája egyáltalán nem lenne tévedések sorozata, sőt, éppen így derülne ki, hogy
mennyire igyekezett alkalmazkodni a változó valósághoz s amennyire lehet, alakítani azt.
A könyv legnagyobb gyengesége azonban — sok más kritikával egyetértve — az igen gyakori átfedés (legszélsőségesebb formájában néha szó szerinti önismétlés, például: a „spenót"
tervének kidolgozása, az egyes kötetek szerkesztői, munkatársai; bizonyos könyvsorozatok
megindulása, azok szerkesztői stb.). Majdnem minden fejezet szerzője (szerzői) mindenütt elmondja az adott időszak alapjellemzőit s a marxista esztétika és irodalomelmélet alaptételeit.
Szubjektíve érthető az a'belső kényszer, hogy minden szerző ezzel alapozza meg mondandóját, a tényleges következmény azonban az, hogy ezzel még terjengősebbé vált a könyv. Ökonomikusabb szerkesztés e téren feltétlenül javára vált volna a kötetnek.
Az átfedések másik, már nem pusztán a terjedelem, hanem a tartalom problémáit érintő
típusa az, amikor egyazon témáról beszélve fontos kérdésekben nem egyező, esetleg teljesen
ellentétes nézetek találhatók. Sok más kritika is az első helyen említette ezek közül a kötet
Révai-képét. Valóban, meghatározott egységes alapértelmezésen belül máshova teszi a hangsúlyt Bodnár György, máshova Szerdahelyi István, Agárdi Péter, Szabolcsi Miklós, Kenyeres
Zoltán. Baj-e ez? A konkrét kérdésben azokkal értek egyet, akik helyeslik ezt a megoldást.
Ezt a témát is azok közé sorolom, amelyekről Béládi Miklós szerkesztő a kötetről megtartott
rádióbeszélgetésben a következőket mondta: „Abból indultunk ki, hogy egy szerkesztő több
szerzőt mozgató munkánál végképp nem jogosíthatja fel magát arra, hogy egyetlen irányt tüntessen ki méltánylásával, megbecsülésével... A tárgy több irányból, több nézőpontból való
megközelítése helyenként okozhat konfrontációkat, hogy az egyik helyen ezt mondjuk X jelenségről, a másik helyen meg attól eltérőt állítunk ugyanerről. Szerintem ez a belső véleménykülönbség az első kötetnek elkerülhetetlen velejárója, semmiképpen sem tudományos hátránya, hanem éppen a megismerés nézőpontjából inkább ösztönző és serkentő jellegzetessége.
Nem monolit gondolkodást képvisel a kézikönyv, hanem több nézőpontot enged érvényre jutni, bizonyos körön belül." Ez az alapállás a Révai-kép esetében feltétlenül helyeslendő: ha egy
nagyon bonyolult kor roppant ellentmondásos személyiségéről az alapkutatás még korántsem
tárt fel mindent ahhoz, hogy komplex értékelése megíródhassák, egy ilyen típusú kézikönyv
diktatórikusán nem mondhatja ki a végső szót, ellenkezőleg: az árnyalatokban eltérő vélemények szembesítésével is serkentsen, ösztönözzön új és új gondolatokra.
Már sokkal problematikusabb az átfedésesen eltérő nézetek ama csoportja, amikor a vélemények közt „antagonisztikus" az ellentmondás. Legkézenfekvőbb példája ennek könyvünkben a kritika szerepének, helyzetének, nívójának megítélése. Néhány véleményt idézve:
„A kritikának — elvben — értékelnie kell mindazt, ami megjelenik, és a nyitottabbra tárt közléspolitikával szemben határozott elvi álláspontot kellene, kellett volna kifejtenie. A marxista
kritika jelentős erőfeszítéseket tett ez irányban, idősebb és fiatalabb kritikusok a hetvenes
évek derekán több kísérletet tettek a folyamatok és művek ábrázolására, árnyalt értékelésére.
Ám a kritikának ezekben az évtizedekben sem sikerült kivívnia az igazi tekintélyt. .. .a marxista kritika is bizonytalanabbá vált a történeti, gazdasági folyamatok értékelésében, a világirodalmi folyamatok ismeretében, a mindennapi valóság és a művek összevetésében." Néhány oldallal később: „A kulturális politika «mozgó osztaga« voltaképpen a kritika kellene hogy legyen. A hetvenes években a kritika átfogó szerepe tovább csökkent, bár az iránta támasztott
igények — kulturális politika, közönség és művészek részéről egyaránt — tovább nőttek."
Ugyancsak erről az időszakról, tehát a hatvanas-hetvenes évekről s annak kritikájáról többek

91

között ez a mondat található: „Az irodalompolitika vonalának meggyőző stabilitása s az ú j
művekben halmozódó kérdések ösztönző és kényszerítő hatására azután kibontakozott az a
folyamat, mely máig tart, amelynek során kritikánk is kinőtte gyermekbetegségeit, s közelebb
jutott a feladataihoz méltó szinthez." Amikor pedig a konkrét nevekről és művekről van szó,
még jobban az elismerés felé hajlik a könyv. Az utóbbi időben megjelent kritikusi tanulmányköteteket így értékeli: „Ha e kritikai írásokat egymás mellé helyezzük, voltaképp egész mai
irodalmunk minden igazán maradandó törekvéséről, ígéretéről, fontos problémájáról képet
kaphatunk belőlük." A rádió irodalomkritikai munkásságáról szóló rész pedig így fejeződik
be: „Sok esztendő tanulsága, sok kudarc és újrakezdés tapasztalata nem múlt el nyomtalanul:
az utóbbi időben a kritika az irodalom valódi értékei feltárása jegyében végzi munkáját."
Ezeket az ellentéteket már nem lehet besorolni abba a kategóriába, amibe az imént a
Révai-képet: hadd ütközzenek (jobban mondva súrlódjanak) a vélemények egy még teljesen
árnyaltan nem lezárt tárgykörben. A kritikánál már másról, következetlenségről van szó. A
kritika hanyatlásáról akkor beszélhetnénk, ha perdöntőnek a kritika társadalmi-politikai súlyát vennénk; ilyen értelemben valóban visszaesés van az ötvenes évekhez képest (de ez nagyon jól van így!). Ha viszont fő szempontnak azt tekintjük, hogy a kritika az utóbbi időben
közelebb jutott-e a művek mint irodalmi alkotások teljesebb és igazabb megértéséhez, ha tehát a kritikát az irodalomtudomány egyik sajátos szektorának tételezzük, akkor a fejlődés
nyilvánvaló. Másképpen mondva: úgy tűnik, a szerkesztés nem foglalt határozottan állást abban, hogy a kritika „a kulturális politika mozgó osztaga"-e elsősorban, vagy sokkalta inkább
az irodalomtudomány része (és csak ezzel az áttétellel „mozgó osztag", mert ez a feladata is
roppant fontos, de eredményesen csakis a maga speciális alapfunkcióján keresztül elvégezhető
a munkája). Számomra sokkal meggyőzőbbek voltak a kötetnek azok a részei, amelyekben e
kettősségből az irodalomtudomány egyik belső tartományaként felfogott kritika volt jelen.
A könyvünkről eddig megjelent recenziók, tanulmányok szinte mindegyike azzal zárja az
írást, hogy még nagyon sok mindent lehetne írni erről a kötetről, de már nincs rá hely és mód.
Ez egészen természetes: az ilyen típusú és ilyen terjedelmű könyv átfogó értékelésére viszonylag rövid írásokban nem lehet vállalkozni. A továbbiakban már én is csupán egy rövid megjegyzésre szorítkoznék, az összegző vélemény előtt.
Agárdi Péter az irodalomtörténetírást méltató fejezetében kétszer is utal arra, hogy a korszak nagy tudósainak portréját megrajzolni ugyan nagyon fontos lett volna ebben a kötetben,
de erről mégis „le kell mondani". Pedig nagyon sajnálatos, hogy ez így történt. Azt hiszem,
már pusztán szerkesztési okokból is: könnyen meglehet, hogy a majd megjelenő 2—3. kötetben esetleg középszerű írók és költők is külön portrét kapnak, legkiválóbb irodalomtörténészeink-kritikusaink pedig nem. Vagy még tovább élezve a dolgot: előfordulhat, hogy Bóka és
Sőtér, a szépíró esetleg külön kisportréval, összefogott pályaképpel szerepel, irodalomtudósként viszont nem kapták meg ugyanezt. Ez persze részben csak feltételezés, nem ismerve a hiányzó két kötetet. A tudósportrék azonban e mostaniból nagyon hiányoznak, nemcsak vélhető szerkesztési ellentmondások, következetlenségek miatt. Mindenekelőtt azért, mert ha lennének ilyenek, a korszak problémáit is jobban megérthetnék az olvasók egy-egy kimagasló tudósi életút nyomon követésével. Ez sokkal többet adott volna, mint a mostani mozaikszerű
megoldás.
A már említett rádióbeszélgetésben Németh G. Béla többek között ezeket mondta: „ . . . a
szerkesztők tudatában voltak annak, hogy még nem lehet egy szigorúan zárt, hierarchikus
szisztémát alkotni, hanem egyelőre az ilyenfajta összefoglalásnak ismereteket kell adnia erről
a korról, hogy az ezt meghaladó kötet majd tudjon mire építeni. S most, e tekintetben legyünk
egészen praktikusak és kérdjük: melyik magyar korszak érte meg azt, hogy így, mintegy saját
magát összefoglalva hagyományozza át a róla szóló ismereteket az utókor számára?" Ezzel
egyetértve, minden bíráló megjegyzés ellenére is összességében nagyon fontosnak és hasznos-

92

nak tartom a könyvet. Vannak kitűnő fejezetei (Béládi Miklós előszava, Bodnár György, Kenyeres Zoltán portréja Révairól, illetve Lukácsról), további jó részletei, noha a műegész még
magától értetődően nem tudta elkerülni az úttöréssel járó botladozásokat. De bízzunk abban,
hogy az ezt meghaladó kötet majd valóban tud rá építeni. (Akadémiai.)
VÖRÖS LÁSZLÓ

Agárdi Péter: Értékrend és kritika
FEJTŐ FERENC IRODALOMSZEMLÉLETE A 30-AS ÉVEKBEN
A haladó magyar irodalomszemlélet kiemelkedő — pálfordulása miatt sokáig alig emlegetett — alakja volt Fejtő Ferenc a harmincas években. Egyúttal a nagy esszéíró nemzedék —
hasonló okból — elfeledett tagja. A felfedezésére, bemutatására és értékelésére vállalkozó
Agárdi Péter munkája elsősorban kritikatörténeti indíttatású. Ez a megközelítés nem előzmények nélküli. 1976-ban monográfiának beillő tanulmányban tette közzé „adalékait" a két háború közötti marxista kritika József Attila-képéről (A szocializmus mint költészet). Fejtő Ferenc kritikusi arcélét már itt felvázolta. Kibővített portréját — mostani könyve néhány részletét — bemutatta a Magyar Irodalomtudományi Intézetben létesült Szocialista Irodalomtörténeti Kutatások Munkaközösségében, ahol munkája osztatlan sikert aratott.
Agárdi Péter tehát majdnem tíz évig dolgozott kötetté összeálló Fejtő Ferenc-tanulmányain. Anyaggyűjtése során a hazai baloldali sajtóból feldolgozta Fejtő Ferenc 265 írását.
Természetesen elsősorban a folyóiratokban publikált művek kaptak helyet a függelékként közölt bibliográfiában. A napilapok közül a Népszavánál törekedett teljességre. A számbajöhető többi napilap — Újság, Magyar Hírlap, Est-lapok stb. — lényegében feltáratlan és nem valószínű, hogy az itt-ott lappangó írások lényegesen árnyalnák a Fejtő Ferenc 30-as évekbeli
munkásságáról kialakított képet. Hiányzik viszont — se hiányt a legjobban maga a szerző érzi
— az „utódállamok" baloldali sajtójának a magyar irodalomtörténeti kutatómunka számára
nehezen megközelíthető része; bár a kolozsvári Korunk és a Moravská Ostrava-i Magyar Nap
Fej tő-közleményei így is megtalálhatók a bibliográfiában, illetve a kötetben. A monográfiához feldolgozott munkák — irodalomtörténeti, történettudományi és politikatörténeti értékelések, tanulmánykötetek és vitacikkek — száma eléri, netán meg is haladja Fejtő írásaiét, s így
minden lehetőség adott, hogy Agárdi Péter a 30-as évekbeli baloldali kritika teljességét vizsgálva keresse Fejtő Ferenc helyét és munkássága értékrendjét.
Szintézisre törekedett tehát a szerző és — szerényebb mértékben — rám is e feladat hárul,
amikor Agárdi könyvének főbb értékeire akarom felhívni a figyelmet. A tárgyalt korszak nem
ismeretlen a kutatók előtt, akik legnagyobb költője, József Attila pályájának 1930 körül kezdődő, remekműveket érlelő szakaszát vizsgálják. A kötet olvasásakor — utólag jöttem rá —
saját munkámhoz is bőségesen gyűjthettem adatokat, és hetvennél is több, sűrűn teleírt cédula
várja, hogy recenziómba beépülhessen...
Agárdi Péter példák sokaságán át bemutatja, hogy milyen hiányos, helyenként a tényeknek sem megfelelő az a kép, melyet Fejtő Ferencről kapunk, ha az irodalomtörténeti kézikönyveket böngésszük. Legtárgyilagosabb — bár túlságosan steril — A magyar irodalom története 1945—1975 című kézikönyv IV. kötetében — A határon túli magyar irodalom — olvasható ismertetés: „FejtőFerenc (1909—) 1938-ban távozott Nyugatra; a Szép Szó szerkesztője
93

volt. Párizsban él, széles körű publicisztikai tevékenységet folytat, politikai tanulmányokat,
esszéket közöl." (Ez a bemutatás Agárdi Péter könyvének nyomdába adása után jelent meg.)
Bővítsük ki az életrajzot, a könyv alapján. Fejtő Ferenc Nagykanizsán született, zsidó polgári
családban. Édesanyja révén gyermekkorát Zágrábban töltötte; a Pécsi Erzsébet Tudományegyetemen kezdte meg egyetemi stúdiumait, melyeket 1930-tól Pesten folytatott. Pécsett tagja
lett a Batsányi János Társaságnak és gyors egymásutánban különböző szellemi áramlatok
vonzáskörébe került. Katolizált, majd rövid időre Szabó Dezső ideológiájának híve lett — talán ezzel magyarázhatjuk, hogy Budapesten a Bartha Miklós Társaság előadássorozatait látogatta. Ebben az időben már kommunista, mint József Attila (aki 1932-ben a BMT egyik vezetője), szemináriumokat vezet és a Valóság cimű legális kommunista folyóiratot szerkeszti költő barátjával közösen. Amikor folyóiratuk egyetlen száma megjelent — 1932 júniusában —
Fejtő Ferencet, a Berzsenyi Gimnázium fiatal tanárát letartóztatja a politikai rendőrség, mert
kapcsolatot tartott szülővárosa kommunistáival s egy ottani lebukás során ő is belekerült a
„szórásba". Tizenegy hónapi börtönbüntetéssel sújtották, nála többet — másfél évet — csak
az egyetemi kommunista mozgalmakban részt vevő Széli Jenő kapott.
írásai 1931-től kezdődően jelentek meg, eleinte álneveken, mert írói nevét kereste. Az elbeszéléssel próbálkozott, majd hamarosan — még letartóztatása előtt — megjelent első kritikája lllvés Gyula Három öregjéről. 1934-ben folytatta kényszerűen megszakadt kritikusi és
esszéista tevékenységét. Agárdi Péter táblázatszerűén is lebontja évek és folyóiratok szerint
Fejtő publikációit. Kiderül ebből, hogy 1934-ben a kolozsvári Korunk dominál, mely tíz Írását
közölte. 1935-ben a Szocializmusban, tehát a szociáldemokrata párt elméleti folyóiratában jelent meg harminckét(l) írása, s ekkor lett a Népszava munkatársa. 1936-ban — ekkor indult a
Szép Szó — húsz-húsz cikke, tanulmánya jött saját folyóiratjukban és a Szocializmusban,
1939-ben — kényszerű emigrálása után — ismét tíz írását találjuk a Korunkban, a Szép Szó
csonka évfolyamában pedig hatot.
Érdemes egy pillantást vetnünk Fejtő és a Nyugat, valamint a Válasz kapcsolatára is.
1934-ben egy, 1935-ben kettő, a következő évben öt cikke jelent meg a Nyugatban. Semmiképp se tartozott tehát a Nyugat belső munkatársai közé, bár — írja Agárdi — „a visszaemlékező Fejtő úgy idézi fel a múltat, mintha a Nyugatban kezdte volna irodalmi pályafutását, s
Hatvany Lajos avatta volna őt íróvá". Tegyük hozzá: Hatvany — s ez a könyvből is kiderül
— valóban támogátta Fejtőt, leginkább párizsi emigrációja első éveiben. A Nyugathoz azonban Fejtő pályakezdése idején nem vezetett út Hatvanyn keresztül. Babits — 1933-tól a Nyugat egyedüli szerkesztője — nem tudta feledni, hogy Hatvany 1922-ben egy bécsi lapban, A
Jövőben durva támadássorozatot indított ellene s bár 1933-ban maga Hatvany szorgalmazta a
békiilést, Babits az ő írásainak sem adott helyei folyóiratában. Hatvanynak ellenben lehetett
— és volt is — szava a polgári radikálisok folyóiratainál, sőt a Népszavánál is! Itt valóban támogathatta a kommunista korszakát átértékelő, a polgári humanizmus felé közeledő fiatal írót.
A Válaszban csak 1935-ben publikált Fejtő, öt írása jelent meg itt. A népi írók törekvéseit
a polgári radikálisoknál jóval nagyobb szimpátiával néző Fejtő bizonnyal továbbra is munkatárs maradt volna, de a Szép Szó indulása, „a baloldalt megosztó népi-urbánus ellentét olyan
csoportszolidaritásra késztette a kor tevékeny írástudóit, hogy az objektív és indokolt vitákon, áramlati elkülönüléseken túli »szigorral« szerkesztődtek, illetve polarizálódtak a lapok.
[...] Az igen érzékeny és közeli barátaitól feltétlen szolidaritást elváró József Attila, illetve a
»népiekkel« indulatos vitába keveredő Ignotus Pál aligha tűrhette, hogy Fejtő — mint szerette
volna — a Szép Szót szerkesztve azért a Válaszba is írjon."
Tovább tallózhatnék a rendkívül gazdag tartalmú kötetben. Egy félmondat erejéig fel is
idézem a 30-as évekbeli Fejtő legnagyobb vállalkozását, az Érzelmes utazást. Az 1936-ban
megjelent útirajzesszé konklúziója: „polgár vagyok és szocialista". Nagyon érdekes Fejtő vallomása az 1937-es Új könyvek könyvében-. „A KapitátnáX jobban megfogtak Marx fiatalkori
művei, amelyek tele vannak ifjúsággal, bölcseletei szenvedéllyel, nemes agresszivitással; azt
94

hiszem, nem Kautsky művét, hanem a XVIII. századi francia materialistákat és Marx e fiatalkori művét kell elolvasnia annak, aki tisztába akar jönni a szocializmus elméleti előzményeivel
s lényegével." Ez az idézet József Attila-párhuzamra ad alkalmat. Szántó Judithoz írt leveleiből és elméleti műveiből tudjuk, hogy a költő is az 1932-es Kröner-féle zsebkiadású Marx-kötetet — Der hisiorische Materialismus I—II. — forgatta a leggyakrabban.
Agárdi Péter monográfiájának legtöbb revelációt adó része a Fejtő Ferenc irodalomszemlélete a 30-as években című, nyolc részből álló fejezet. Fejtő világirodalmi tájékozottságáról szólva — kritikák, esszék sorozatából következtetve — Agárdi arra az eredményre jut,
hogy „Fejtő Lukácsnál fogékonyabbnak mutatkozik a modern regény korántsem csak polgári
dekadenciát kifejező szubjektivizálódása, a realista totalitás szétesése iránt, anélkül azonban,
hogy modernista apológiával igazolná e folyamatnak nemcsak történelmi-esztétikai szükségszerűségét, hanem antirealista ideológiáját is". Fejtő világirodalom-képe a tágabb értelemben
vett szocialista baloldalon Bálint György, Halász Gábor és Szerb Antal nézeteivel rokon.
Agárdi Péter Egy Duna-völgyi irodalomszemlélet körvonalait is kiolvassa Fejtő írásaiból.
Krlezával 1936-ban interjút készített; jelentőségét négy évvel korábban felismerte, mint Németh László. „Az részletes bizonyítás nélkül is világos — írja a szerző —, hogy Fejtő Ferenc
álláspontja nem forradalmi internacionalista, ugyanakkor radikálisabb és — összefüggéseiben
— baloldalibb, mint a polgári progresszió század eleji vagy későbbi Kelet-Európa-koncepciója, konföderáció-elképzelése." Hasonló álláspontra jut Fejtő Ady-értelmezésének vizsgálata
során, továbbá a „későnjövés" fogalmának tisztázásakor — utóbbinak Janus Pannoniustól
Adyig szinte egyformán felpanaszolt szavait hallja ki Fejtő irodalmunkból-történelmünkből.
Agárdi Péter A líra fordulója és a „harmadik nemzedék" kapcsán fejti ki könyve központi gondolatát: „Az, hogy egy kritikus miről ír s miről nem, esetlegességektől, így mindenekelőtt a megbízástól, a szerkesztői megrendeléstől is függ. Nem elsősorban a témák, hanem
a kifejtett értékrend tartalmai és keretei minősítik a kritikusegyéniséget." [Saját kiemelésem.
T. J.]
Fejtő kritikusi-esszéista termése — már az eddigi vázlatos bemutatásból is kitűnhet —jellegzetes és sajátos értékközpontúságot képvisel. Iránytűje a marxizmus, 1935-ig a leninizmust
is elfogadja; szociáldemokrataként ugyan már tagadja — így a szocializmus feudálkapitalista
körülmények közötti felépítésének koncepcióját is elveti —, a történelmi materializmus alkalmazása azonban hozzásegíti az irodalom igazi értékeinek felismeréséhez. Az 1935-ös Korunk
című, tizenkét költőt bemutató antológia előszavában finom disztinkciót tesz a Nyugat második és harmadik nemzedéke között. Az antológia költői közül Radnóti líráját becsüli legtöbbre, az elsők között felismerve „szociális lírájának modern sajátszerűségét" — mondja a szerző. Az Újhold-kötet verseiről szólva a harmadik nemzedék legjelentősebb költőjének tartja
őt, ami „megint csak a marxista kritikus előremutató sejtelmeire és felismeréseire vall, még jóval a költő utolsó — »klasszikus« — pályaszakasza előtt". Agárdi Péter végigkíséri Fejtő lírai
koncepciójának kialakulását. „A 30-as évek lírájáról — vallja — [...] Fejtő Ferenc esszéi és
kritikái fogalmazták meg — ha mégoly töredezetten is — a történelmileg legérvényesebnek bizonyult kortársi baloldali értékelést."
Gyakorlatilag ugyanerre az eredményre jut a szerző Fejtő és a „népi" irodalom kapcsolatát vizsgálva. Fejtő Ferenc 30-as évekbeli tevékenységéről két vonatkozásban alakult ki a tények ismeretében hamisnak minősíthető kép: József Attilát — állítólag — lekapcsolni igyekezett a forradalmi mozgalomról; a Szép Szó szerkesztőjeként pedig elfogult, „urbánus" alapállásból támadta a „népi" írókat. „A hazai marxista irodalomszemlélet, irodalomtörténetírás
alakulására elhatározó befolyást gyakorló Révai József és Lukács György is ilyen értelemben
szólt róla..." Feltűnő, hogy a bírálók teljesen elhallgatták Fejtő 30-as évekbeli marxista tevékenységét.
1937-ben írott irodalomszociológiai vizsgálatában — A háború utáni magyar irodalom —
Fejtő kora legjelentősebb irodalmi mozgalmának tekintette a „népi" írók tevékenységét. „A
polgári liberális és radikális urbánusokhoz fűződő szellemi, szerkesztőtársi és érzelmi kapcso95

Iata, öninterpretációja ellenére — írja Agárdi — Fejtő kritikusi munkássága a »népi« írók működésének és termésének megítélésében is szervesen kapcsolódott a korabeli szocialista irodalomszemlélethez. Sokkal inkább rokonítható tehát ezzel, mintsem az »urbánus« koncepciókkal: tévedéseiben, telitalálataiban és reális ítéleteiben egyaránt." (A Fejtőről szóló monográfiával egyidőben kiadott Jászi Oszkár publicisztikája című válogatásban meglepve olvasom,
hogy az októbrizmus szellemi atyja — legalábbis a népi írók megítélésében — elhatárolta magát hazai híveitől. 1938-ban Hatvany Lajossal polemizálva nagyfokú megértéssel fogadta a faluvizsgáló írók munkásságát. „A falu szellemének megjelenése a közéletben olykor azzal a reménnyel tölt el — írja —, hogy íme csakugyan megmozdult a magyar föld. Féja Géza, Illyés
Gyula és társaik írásai nemcsak a régibb kezdeményezések folytatása, hanem ú j
beteljesedés.")
Fejtő Ferenc — Németh Lászlóhoz hasonlóan — a 30-as évek első felében kialakuló „népi" irodalom legnagyobb epikai tehetségének Tamási Áront tartotta. Tőle várta — „aki a mai
erdélyi s hazai írók közül a legjobb úton van a gyökeres magyarság és szociális emberiség szintézise felé — a szélesebb és tárgyilagosabb társadalmi regényt". Kritikusként és vitapartnerként egyaránt behatóan foglalkozott Veres Péter, Féja Géza és Illyés Gyula munkásságával.
Utóbbit „József Attila után és mellett" a kor reprezentatív költőjének tartotta. Mégis, Illyés
— talán a Petőfi-könyvéről írott bírálat és személyes okok miatt — megneheztelt Fejtőre és indulatos versben adott kifejezést haragjának (Szolga). Fejtő szellemes pamfletben válaszolt —
immár párizsi emigrációjából — a Szép Szóban. (Emigrálnia is azért kellett — a sommásan
„urbánusnak" bélyegzett írónak, mert 1938 februárjában egy József Attila-est után a Népszavában beszámolt a hagymás gazdákkal való Makói beszélgetéséről és cikke egyetlen mondatáért perbe fogták!) Idézhetnénk még Fejtő vitáját a „népi" írók legjelesebb ideológusával, Németh Lászlóval. Agárdi részletesen elemzi a Magyar narodnikik című, az utókor tudatából
szinte teljesen kiesett esszét, „a marxista Németh László-recepció egyik legértékesebb dokumentumát".
Fejtő Ferenc kritikusi és esszéírói munkásságának fókuszában azonban József Attila állott. A 30-as években hat cikket és tanulmányt írt a költőről.
1935 februárjában a Korunkban méltatja a Medvetánc verseit. Hiányolja, hogy a Munkások, valamint a kitűnő történelmi materialista Óda kimaradt a kötetből. Agárdi könyvének
ez az egyetlen adata, mely kiegészítésre szorul. A történelmi materialista Óda ugyanis éppen a
Korunkban jelent meg először 1933 nyarán — későbbi címe: A város peremén. A szinte egyidőben írt — s a Nyugatban közölt — szerelmi Ódásal könnyen összetévesztheti a József
Attila-filológiában járatlan olvasó. Maga Fejtő — Agárdi Péter is idézi — 1937-ben a Nagyon
fáj költeményeiről szólván a világnézeti versek iskolapéldájaként emeli ki A város peremént,
tehát a történelmi materialista Ódát — és a Levegőt! című verseket. Ugyanitt, a marxista kritika történetében elsőként — még Bálint Györgyöt is megelőzően — ismeri fel József Attila korszakos jelentőségét, akit „az Ady utáni nemzedék legeredetibb, legősibb, s egyben legértelmibb" költőjének tart.
Itt akár abba is hagyhatnám a könyv szemlézését. Agárdi Péter a továbbiakban részletesen foglalkozik Fejtő kritikusi és esszéirói gyakorlatának elméleti hátterével, filozófiai, esztétikai, irodalomelméleti nézeteivel, melyek ugyan rendszerré nem álltak össze, mégis, leginkább talán Lukács György 1932 utáni esszéihez kötődnek (Lukács néhány tételére a 30-as
években és a felszabadulás után"írt tanulmányaiban név szerint is hivatkozik). „Fejtő Ferenc
30-as évekbeli esszétermése megőrizte szellemi rangját — összegezi a szerző. A társadalmi és
művészi forradalmiság összekapcsolása; az irodalom nem önelvű, de az esztétikai specifikumok iránt maximálisan fogékony »szociológiai« szemlélete; a szocializmus és művészi érték viszonyának korszerű marxista szellemű tisztázási kísérlete s nem utolsósorban a század irodalmi értékrendje döntő pilléreinek megnevezése és többnyire maradandó minősítése, József Attila szocialista lírája centrális szerepének felismerése és értékelése — nos ez az ív alkotja Fejtő
Ferenc 30-as évekbeli kritikusi működésének értékes oldalát. Ez teszi őt — tévedései, ellent96

mondásai s későbbi politikai életútja ellenére, s azzal együtt is — a szocialista irodalomszemlélet egyik legmarkánsabb hazai képviselőjévé a két világháború között."
Agárdi Péter úttörő jelentőségű könyvének legnagyobb érdeme, hogy a felszabadulás
előtti marxista kritika és esszéírás legjelesebb képviselői közé „integrálja" Fejtő Ferencet; gyakorlatilag a helyére teszi. Fejtő ezirányú munkásságáról a hidegháború éveiben objektíve tán
indokolhatóan megfeledkeztünk, de egy tisztultabb irodalompolitikai légkörben — bármennyire is eltávolodott szocialista másfél évtizedétől — nem mondhatunk le róla. Végül,
hogy a bevezetőben mondottakat ismételjem: a 30-as évek szocialista irodalmának kutatói
számára megkerülhetetlen, értékes alapmű született! (Gondolat.)
TASI JÓZSEF

A diagnózistól különféle gyógymódokig
HANK1SS ELEMÉR: DIAGNÓZISOK,
HUSZÁR TIBOR: GONDOLATOK A MUNKAERKÖLCSRŐL
Két, szociológiai fogantatású könyv. Mindkettő másról szól, mégis, szálaik szinte minduntalan találkoznak. Hankiss az egyén és közösség és társadalom lehetséges és valóságos viszonyait elemzi tanulmányaiban, s minduntalan (sokszor kimondatlanul) szól a munkáról és a
munkaerkölcsről, ami Huszár Tibor választott témája lenne, s aki a munkaerkölcsöt elemezve
rendszeresen kénytelen a társadalom, az egyén és a közösség lehetséges, történetileg motivált
viszonyait boncolgatni. Némi könnyedséggel akár azt is föltételezhetné az olvasó, hogy a két
könyv végül is ugyanarról a témáról szól. Nevezetesen arról, hogy a társadalmi-politikai szféra
viszonyai által meghatározott ember milyen (érték)zavarokka! küszködik a mindennapi praxisban, minden lehetséges cselekedetében, beleértve a munkát is.
Mindkét könyvnek nyilván több lehetséges olvasata is elképzelhető, ha külön-külön veszi
kézbe őket az ember. Hankissnál legyinthetne: a sajátosan szelektált praxis-szegmensekből
épített logikai szkéma ugyan fölöttébb tetszetős, csak nem biztos, hogy kielégítően tartalmazza a modellkészítéshez szükséges alapokat. Tehát, bármily brilliáns is — pusztán a logikai
eredményt nézve— minden egyes végkövetkeztetése, nem bizonyos, hogy kielégítő magyarázatot ad a dolgokra. Huszár Tibor módszere merőben más, s éppen ezért kelthet gyanakvást.
Ő a marxista társadalomtudományok jól bevált, ismeretelméleti alapvetésű metódusát alkalmazza, történeti fejlődésükben vizsgálja az általa tanulmányozott elemeket és összefüggéseiket, így von le összegző következtetéseket. E módszernek kétségkívül — elvben — sok haszna
lehetséges, hiszen érthetővé tehet különben magyarázhatatlan jelenségeket. Ám az olvasó jobbára megszokta, hogy a történeti viszonyokhoz a társadalomtudós prekoncepcióval közeledik, a valóság bonyolult viszonyai közül csak a számára (és eleve eltervezett konklúziója számára) fontos viszonyokat és elemeket ragadja meg, hogy végül is kényelmes végkövetkeztetésekre juthas#n.
Mindkét — nevezzük így: modelláló és elemző — módszernek megvannak hát a maga
gyöngéi. Az olvasó joggal kételkedhetne Hankiss Elemér konklúzióiban, bármily briliánsak is
logikai modelljei, s ugyancsak joggal kételkedhetne Huszár Tibor következtetéseiben, bármennyire is apellál például a marxizmus klasszikusaira, bármily sok szempontot vesz figyelembe az általa vizsgált kategóriák történeti fejlődését áttekintve. (Kételkedhetne, hiszen —
nem ez lévén fő tárgya — történeti vizsgálódása szükségszerűen sok, nagyon fontos összelug-

7 Tiszatáj

97

gésre nem terjed ki.) Egyenként mindkét könyv esetében fölmerülhetne az olvasóban, hogy kiindulási alapjaik tán nem kielégítőek, hogy a szerzők vizsgálódásukból jó néhány fontos
szempontot kihagynak. De ha nagyjából egy időben olvassa valaki e két munkát, óhatatlanul
hitelesíteni fogják egymást a számára. Azon egyszerű oknál fogva, hogy a merőben különböző módszertani megközelítés, a sok szempontból különböző kiinduló alapok (adatok, tények)
ellenére alapvetően hasonló (némi joggal így is mondhatnánk: azonos) következtetésre jutnak. A két munka lényegbe vágó következtetései nagyjából komplementer színekként egészítik ki egymást.
Egy recenzió aligha ad arra módot, hogy egyszerre két könyvből akárcsak a legfontosabb
téziseket fölsoroljuk. Lehetőség csak arra kínálkozik a recenzens számára, hogy megpróbáljon „hangosan" gondolkodni, meditálni a témák kapcsán például benne fölvetődő kérdésekről.
— Rossz minálunk a munkaerkölts — mondogatjuk gyakran magunkban vagy baráti
beszélgetésekben, némi önkritikával sokszor magunkra is vonatkoztatva e sommás megállapítást. (Hankiss közread könyvében egy fölmérést, miszerint ma Magyarországon a dolgozók 39
százaléka úgy érzi, nem használják ki tehetségét, képességeit, munkakedvét.) S miközben a
gyöngélkedő munkaerkölcsön meditálunk, elgondolkodunk az építkezéseken „dolgozók"
sörfogyasztásán, a jobbik esetben csak rosszkedvű, a rosszabbikban már utasításokat adó,
törvényeket is szabó bolti eladókon, a munkaidőben és vállalati anyaggal végzett fusimunkán.
Pedig hát ez csak az érem egyik oldala. Mert fölvillanhat azért a másik is, például a szalagok
mellett, három műszakban dolgozó emberek feszitett munkatempója. (Még mindig nem hagy
nyugodni egy régen hallott rádióinterjú, amikor az illetékes dadogó önelégültséggel elmondotta: az Ausztriából vásárolt technológiával ők egy év alatt 25 százalékkal nagyobb termelékenységet értek el, mint amit az osztrák anyavállalatnál tudnak!) És jó néhány adat ismeretében többé-kevésbé nyugodtan állíthatom, hogy a legtöbb, szorosan szervezett termelő egységben Magyarországon sem rosszabb — természetesen az alkalmazott technológia függvényében
— az egy emberre jutó teljesítmény, termelékenység, mint bárhol a világon.
Akkor hát minálunk jó-e, vagy rossz-e a munkaerkölcs? Ha csupán a teljesítményeket
nézzük, önmagukban, akkor alighanem nagyon is vegyes képet kapunk. Az egyik helyen jó, a
másik helyen rossz. Ha pedig a teljesítményeltérések okaira is kíváncsiak vagyunk, gyorsan eljuthatunk a technológia és a munkaszervezési modell kérdéséig. Az ebbéli különbségek kétségkívül sok mindenre magyarázatot adhatnának, ha nem jönnénk rá közben, hogy a szoros
munkarend csak azért előnyösebb a termelékenység szempontjából, mert sok szempontból regulálja az egyént, éppen azokat a személyiségben összegződő, társadalmilag meghatározott tényezőket szűrve ki a munkafolyamatból, amelyek az autonóm személyiségnek a munkához
való viszonyát determinálják. (Jól ismert jelenség az iparban, hogy a szorosan szervezett, igazán korszerű technológiával fölszerelt munkahelyekről sokszor szöknek az emberek a lazábban rendezett „kócerájokba".) Hamar kénytelenek vagyunk rájönni, hogy a munkaerkölcsöt
nem lehet pusztán a teljesítmény tükrében vizsgálni, hanem ember és munka, ember és csoport, ember és társadalom, értékek és érdekek által meghatározott összefüggéseiben, történeti
kategóriaként. Vagyis úgy, ahogyan Huszár Tibor teszi könyvében. A huszári gondolatmenetet pedig kiegészíti, kiteljesíti a hankissi logikai modellek sora, amelyek a társadalom számos,
meghatározó mikroviszonyában villantják föl azokat az ellentmondásokat, melyeket Huszár
Tibor is jelez a gazdasági és a társadalmi-politikai viszonyok közötti összefüggések vizsgálatakor.
Huszár mindenekelőtt történeti kategóriaként vizsgálja a munkát és a munkaerkölcsöt,
mondván, hogy: „A munka és az erkölcs fogalmának összekapcsolása korántsem természetes
s eredendően adott." Aztán példákat sorakoztat arra, hogy a legtöbb nyelvben a „munka"
szó, az eredeteket vizsgálva, visszavezethető olyan jelentésekhez, mint a fáradozás, a baj, a
kín, a szenvedés. Az ókortól kezdődően elemzi, hogyan változott a munka társadalmi megítélése az egyes korokban, s egyáltalán, maga a munkatevékenység mikor mennyiben és hogyan
98

volt része az erkölcsi szférának. Elemzésében tán az a leginkább tanulságos, ami kimarad belőle, vagyis az őskor, az emberiség történetének osztálytársadalmakat megelőző kora. Igaz,
erre az időszakra legföljebb sejtéseinket vonatkoztathatnánk, vagy etnográfiai tapasztalatokkal operálhatnánk. Azonban alighanem így juthatnánk közelebb ahhoz az alapkérdéshez,
hogy a munka egyéni és társadalmi szerepe és megítélése igazán és alapvetően minek a függvényében változik elsősorban. Vajon hogyan hatott e szerep és megítélés változására a munkamegosztás kialakulása és fejlődése, az osztálytársadalmak kialakulásával pedig a munka és
eredménye közötti kapcsolat mind közvetettebbé válása, amelyet az állam kialakulása és fejlődése még hatványozottabbá tett? E kérdésekre csak részleges választ ad mindkét könyv, mert
mindkettő csakis az osztálytársadalmak, a viszonylag fejlett munkamegosztás, s az állam erősödő történeti szerepe közepette vizsgálja tárgyát, a munkaerkölcsöt, a munka egyéni és társadalmi megítélését, vagy Hankissnál az egyén és közösség lehetséges — meghatározó és meghatározott — viszonyait a praxisban.
Alighanem kár, hogy az őstörténet, vagy annak továbbélő, még vizsgálható modelljei kimaradtak a történeti áttekintésből. így ugyanis föltehetően jóval kerekebb képet kaphatott
volna a szerző és az olvasó egyaránt arról, hogy milyen közösségi mechanizmusok és hogyan
alakítják ki azokat az érték- és érdekrendszereket, amelyek az emberi viselkedést befolyásolják. Igaz, ez a föltehetően kerekebb kép sem másította volna meg alapvetően sem Hankiss,
sem Huszár Tibor konklúzióit, legföljebb a megoldás, az ellentmondások föloldásának lehetséges alternatíváit segíthette volna teljesebben fölvázolni.
A megoldás lehetőségeit persze mindkét munka fölvillantja. Huszár Tibor például egy
munkahipotézisszerű megállapításban, már könyve második fejezetében: „...mindaddig,
amíg a dolgozók nem uralkodnak azon viszonyokon, amelyek között tevékenykednek, s nem
teremtődnek meg a dolgozó ember képességeinek sokoldalú kifejlesztéséhez és realizálásához
szükséges műszaki-tudományos, illetve gazdasági-társadalmi feltételek, a dolgozó munkatevékenysége és erkölcse között nincs közvetlen párhuzam." (48. 1.)
És az általa választott megoldás? Mindenképpen ésszerűnek tűnik, amikor könyve befejezéseként azt írja, hogy: „...a munka csak közösségben válik fizikai és intellektuális élménnyé."
(276.1.) Ezért Huszár szerint valódi közösségekre lenne szükség a társadalomban és a munkahelyeken, amelyekben jól működhetnének az érdekérvényesítés mechanizmusai, amelyek révén
mód lenne a konfliktusok meg- és feloldására, nem pedig elfojtására. Alapvető kérdésnek tartja
az érdekek érvényesítésének lehetőségeit, s ebből a szempontból „...döntő... a közösségek tekintélye, az üzem légköre, az, hogy van-e cselekvési terrénum, olyan küzdőtér, ahol e képességek
kifejlődnek." (300. 1.) És itt, ahol Huszár befejezi, kezdi tán gondolatmenetét Hankiss, a közösségek válságát és hiányát az okokkal.együtt elemezve, rámutatva arra, hogy a szocialista értékrend eredetileg, a klasszikusoknál nemcsak az egyenlőség és a biztonság eszméjét fogalmazta
meg, hanem az emberi autonómiát és az emberi-közösségi élet kiteljesedését is. Korunkban viszont inkább infantilizáló hatások érvényesülnek szerinte, amikor a gyerekes társadalom (és
egyén) s az atyáskodó hatalom többé-kevésbé békés koegzisztenciájának lehetünk tanúi. E folyamat egyaránt jellemzi az egyéni és közösségi (vállalati, csoport-stb.) magatartásokat, abban a
világban, amelyben a dolgok és cselekvések megítélésének szempontrendszere gyakorta nem
adekvát a megítélendő dolog és cselekvés valós, objektív funkciójával, világra segítve és virágzásnak indítva ezzel értékrendünk zavarait. Ezáltal cselekvéseinket is megfosztjuk az őket elsődlegesen meghatározó, objektív alapoktól, olyan „metaszférába" helyezzük azokat a megítélésben, amelyben nem a cselekvés valóságos szférájának és funkciójának megfelelő, azokkal adekvát meghatározottságok teremtenek értékrendeket.
Nem csoda, hogy Hankiss kérdéssel és felszólítással fejezi be könyvét: „Hol van vajon a kiút ebből a nem is annyira ördögi, mint inkább »családi« körből, hogyan válhat a társadalom e
nemzetté dagasztott családból felnőtt emberek »okos gyülekezetévé«? — ezen kell, ezen volna
érdemes alaposan elgondolkoznunk." (Mindkét kötet: Magvető Kiadó, Gyorsuló idő sorozat.)
SZÁVAY ISTVÁN

Magyar

Játékszín

ABLONCZY LÁSZLÓ

Főképpen a tanulságokról
Mini macska, elkaparva
piszkát,
így készítsünk mi is hát
új helyzetet ? „Korszerű tisztát ?"
(Illyés G y u l a : Lelki t i s z t u l ó k n a k )

A Nemzetiről van szó.
A budapestiről. Amely tradíciójában, sorsában és feladatában nem azonos a miskolcival,
a szegedivel és a pécsivel sem. (Utóbbiak névtelensége azért is keserves tény, mert hagyományunk szerint volna kikre hivatkozni. Paulay Ede, Pethes Imre, Hevesi Sándor, Bajor Gizi,
Pünkösti Andor, Jászai Mari, Horváth Árpád és mások életműve érdemelne annyit legalább,
hogy utókorukban intézmény éltesse őket.) Bántó, hogy a nemzeti színházak közötti distanciára hivatkozni kell, de emlékeznünk kell arra, hogy a budapesti Nemzeti azóta felmentett direktora a tavaly évadeleji sajtótájékoztatón a maga feladatát és intézményét nem óhajtotta kitüntetettnek tudni. „A felszabadulás utáni időszakban megváltozott a Nemzeti Szinház helyzete, szerepe, funkciója, az országban négy helyen működik nemzeti színház, s ezek azonos
struktúrájúak, azonos feladatok teljesítésére hivatottak." (Magyar Hírlap, 1981. augusztus
24.) Különös lefokozottság, mert ha az ország valamennyi színházának művészeti vezetése avval a fanatizmussal dolgozik, és alább nem adja, hogy nemzeti színházat csinál, az igen magas,
ha nem a legmagasabb igény. Idővel pedig az egész ország színházi életét befolyásolhatja. Ha
az első, a Nemzeti direktora valamiféle hátsó küzdelmek,- szűken vett szakmai szempontból is
hibás viaskodások megnyilatkozásaként és taktikai kompromisszumának eredményeképpen
igényességben alább adja, mit gondoljunk intézményéről? De az ő gondolatmenete szerint is
lássuk a tényeket! A Szegedi Nemzeti Színház az 1981/82-es évadban Urbán Ernő Uborkafáját újította fel, a pécsiek emlékezetes évek, évtized után Páskándi Gézának egy gyengécske darabjával, és a stúdióban Pilinszkyvel álltak elő, a miskolciaknak pedig egy Csiki Lászlóbemutatóra futotta a kamarában. Ennyit a „nemzeti"-munkamegosztásról. A budapesti
egyetlen újat se kreált (történetében példátlan). Egy Füst- és egy Jókai-darabbal a rendezők
korábbi gondolatukat ismételték, jobbára, nagyobb nyilvánosság előtt.
Azóta újabb változását éli a Nemzeti — így, nagybetűvel továbbra is. Mert a kitüntetettről van szó. Az új év, 1983. január 1. alapos üzemmeneti módosulásokat hozott, még beláthatatlan következményekkel. Éppen ezért az eddig történtekből próbálunk némely tanulságot
megfogalmazni. Nem a művészeti kudarcokat és eredményeket részletezzük, hanem vezetői
gondolkodásának s gyakorlásának köz előtti aspektusát.' Kevés anyagot vizsgálhatunk. De
mindenképp tanulságos azoknak a nyilatkozatoknak és beszélgetéseknek az egybevetése, melyek a Nemzeti sorsa körül megfogalmazódtak. Mert nem azzal volt gond, ami megtörtént,
sokkal inkább az okozott feszültséget, ami hiányzott.
100

Egy, a Magyarország felfedezése igényességébe elmélyülő színházi szociográfiának kell
majd azt alaposan elemezni, ami a hatvanas évek végére az erjesztő és emésztő változásokat
elindította. Hogy művészi és hatalmi harcok, belső elgyöngülések okán miért kezdett fáradni
a Madách Színház, miféle apály következett a Rozsdatemetőt, Sartre-t, Örkényt bemutató és
a stúdióját elindító Tháliában. Major és Marton harcának naponkénti szomorú tényeit nemcsak a Fészekben beszélték. (írásban beszélni erről, akár csak egy-egy produkciót meglegyinteni is alig lehetett, legfeljebb kiváltságos helyzetből, mert különben a sértett telefonja nyomán gyorsan elhalkult az ellenkedő hang — ha a szóló egyáltalában a szakmában maradhatott. Mára már szerencsére ebben is kezdjük tanulni a demokráciát.) Várkonyi és Horvai
mindannyiójuknál bölcsebben vitték a Víg sorsát; remélhetően tovább tapasztalható követ-,
kezményekkel. Sik Ferenc Pécsett, Zsámbéki Gábor, majd Babarczy László, Ascher Tamás
Kaposváron, Székely Gábor Szolnokon kezdte el a maga következetes munkáját, de érdemes
volt Giricz Mátyás debreceni rendezéseit is figyelemmel követni. A szakma is egyre inkább beszámolt a bemutatókról; egyre inkább már nem alkalmi, hanem programszerű érdeklődést jelentett a napilap vagy a képes színházi lap tudósítójának vidéki bemutatóra utazni. S míg a fővárosban bérlettel vagy jó társadalmi kapcsolattal szervezett házak előtt zavartalan egykedvűséggel teltek az évadok, Pécsett, Kaposvárott, Szolnokon új igényességben dolgoztak. S már
budapesti egyetemisták stoppal, személyvonattal, éjszakázva, netán KISZ-programnak iktatva autóbusszal rándultak, főként Kaposvárra. Amit a hatvanas években Budapesten a Ruszt
József vezette Universitas előadásai, magyar szerzők, Csokonai, Balázs Béla, Hubay, Pilinszky kitüntetett jelenléte mellett Genet, Shakespeare és más külföldi szerzők művei az Egyetemi
Színpadon hoztak friss szeleket, azt a hetvenes években egyre inkább Kaposvár jelképezte és
képviselte. Mert egy új, főképpen értelmiségi generáció a maga fiatalságát, ambícióját, gondolkodását, kérdéseit, kétségeit látta meg a kaposváriak munkájában.
Sűrítetten egyetértő felerősödő volt ennek a figyelemnek és sikernek, amikor a kaposvári
színház a Madáchban az Ahogy tetszikkel, a Nemzetiben Sütő Egy lócsiszárjával vendégszerepelt este és éjszaka. Ahhoz fogható tomboló sikert a vendéglátó színház falai akkor már ritkán értek meg. Ezek az esték a színházi rend megtartásának keretén belül tüntetésként hatottak : fiatalok és igényes korosok zúgó egyetértésében új igénybejelentés volt színházi életünk
mibenlétét és jövendőjét illetően.
De hogy valamiféle zavarodottság, tanácstalan ellentétezettség már akkor is megmutatkozott a magyar dráma ügye és színjátszásunk stilisztikai megújításának kérdésében, azt én
személyesen is többször tapasztalhattam. Debrecenben az 1967-es színházi napokon nagy tekintélyű társaság beszélt és vitatkozott, s szóba került a magyar dráma is. Érvként és magasztos erényként hangzott el, hogy a Nemzeti ismét bemutatja a Fáklyalángot. Szót kértem s
megemlítettem, hogy igazán tisztelve Illyés kiváló drámáját, nem kellene ismétlés helyett a
még be nem mutatott műveket — az övéit és másokét — előbbre venni... ? A sor hosszú volt;
a Különctől Németh László, Hubay, Sarkadi, Remenyik művein át Weöresig és a Ki lesz a bálanyáig. Vélekedésem mintha el sem hangzott volna; senki nem reagált rá. Amint néhány évvel
később, 1970 tavaszán egy minisztériumi sajtótájékoztatón, amikor még mindig hosszú mulasztási listát említhettem. Illetékes köröknél kellett tapasztalnom, hogy a magyar dráma sorsa
nem mutatkozott központi ügynek.
Latinovits vívta közben magányos harcát. Vívta a mindennapi lehetetlenséggel, s egyre
inkább démonaival. Igényességben ő se akart mást, mint a kaposváriak, csak ő már az ellehetetlenülés folyamatában volt útban utolsó, kutyaszerepe felé. Nem tudott csöndben és taktikusan létezni. A Bozzi premierjének délelőttjén is a Hivatalban kilincselt; az általa áhított magyar drámák színházának ügyében.
Akkori magunkat próbáljuk csak felidézni! Bizony megállt az időnk. Bereményi és Gothár filmjének analízise nyomán lássuk magunkat! Azoknak a kaposvári utazásoknak az értelme, az előadások érvénye, az elemző hajlándúságú, de olykor publicisztikusan áthallásos
konklúziója kamasz-magunk tetszésében, egyetértésében, tapsában nemegyszer felerősödött.

101

Tetszett, s rendkívüli volt az együttesi munka, amit talán nemcsak színházcsináló szellempéldának véltünk, hanem generációs ábrándunk is volt: lám megy ez együtt! Közösen mily magasra emelkedhetünk! S hogy némi túlhevültséggel, aránytalanságban éltettük ezt a vállalkozást, azt a varsói világszínházi találkozó jelezte: a kaposváriak Ahogy tetszikje — bár külső
körülmények is nehezítették helyzetüket — bizony sehogyse tetszett a nagyvilágnak. Majd esztendőkkel később, a Vígszínház varsói vendégszereplésekor, Örkény, Csurka, Hernádi drámáinak előadása nyomán Jan Szydlovszki, a nemzetközi színikritikai élet jeles személyisége
mondta el, hogy a magyar színházi életről ez utóbbi találkozás mennyire megváltoztatta véleményét, mert korábban, vezető teljesítményként, Kaposvár bizony gyönge képviseletnek bizonyult.
S ebben, nyomatékosan mondjuk, nem a kaposváriak hibáztathatok. A közeg, ami egyre
inkább körülvette őket. Ami az ő lankadatlan, kemény munkájukban önismeret-gyöngüléshez, arányzavarhoz vezetett. A sajtó, a kritika, amely évtizedeken át még a jelentős vidéki teljesítményeket is alig vette észre, most állandó ingajáratban közlekedett Budapest és Kaposvár
között. Hallatlanul egyoldalú publicisztikai áradás vette körül őket, oly mérvű, amely nemegyszer a kaposváriaknak is ízlésük ellen volt. Minden eredmény sokszorosan felerősödött az
országos sajtóban, más városok színházának munkája sokszor sértően lefokozódott. (Nem
minden fórumon, persze, mert gyanakvás, rosszízű elfogultság most is tapasztalható a kaposváriakkal kapcsolatban.) S amikor már belátható és nyilvánvaló kudarcot hozott egy-egy előadás, az udvari krónikások legfeljebb hallgattak, s nem írtak kritikát. De még akkor is volt
ürügy egy-egy színészi produkcióval manipulálni.
Közben Sinkovits, Kálmán, Kállai egyre magárahagyottabban küszködött, mások
emberi-művészi váltásához nem volt türelme a budapesti Nemzeti Színháznak. Táboroztak s
nem alkottak a Nemzetiben. Egy-egy előadás rutinból, a hozott képességekből született.
A Madách nagy sikereinek teremtője, Gábor Miklós Kecskemétre szerződött, Vámos László
az Operettszínházat és a televíziót választotta. Pártos Géza, aki a magyar dráma (Füst Milán,
Sarkadi) dolgában a legfrissebb igényt hozta, már korábban disszidált, talán nem függetlenül
mellőzésétől.
Új hullámot a fővárosban Gyurkó László Huszonötödik Színháza ígért, ami talán még a
fényes szelek nosztalgikus lelkesedéséből is táplálkozott. De az a fajta közösségi idea, amit játékban, színházcsinálásban maguk elé tűztek, sok okkal (rendezői-művészi következetlenség,
színészi kvalitások hiánya, szűk körű közönség) nem valósulhatott meg. Amikor pedig az ambíciónak tágabb teret kapva hatalmas apparátusnak kellett volna működnie, akkor derült ki
igazán, hogy a Várszínház-Népszínház mennyire nem tud átfogó művészi programmal előállni. Hozzá: szervezeti, üzemmeneti anarchiába fulladt. (Lásd: Esti Hírlap, 1982. szeptember
7.: Hová lett a színház pénze?) A Gyurkóék távozása körüli adminisztratív, művészeti kapkodás és rögtönzés tényeit névsorral lehet igazolni, hogy kik kerültek szóba, vagy neveztettek ki
a Malonyai—Vámos kettős előtt. Fájdalmas, hogy a fúzióban a művészi megújításra valóban
megérett Déryné Színház még szervezeti munkamenetében is összeroppant. Az pedig már
anakronizmus, hogy a munkáskerület színháza, a József Attila évtizedeken át rendületlenül
bulvárprogrammal, játékban pedig a biztos szériarutinnal állt elő zenés játékokra edzett színészeivel. Büntetőtelepnek is kijelöltetve pedig színre tudott állítani egy-egy prózai előadást is
(korábban Sinkovits Imre, majd Gobbi Hilda, Mádi Szabó Gábor, Darvas Iván korszaka).
S amíg a hetvenes évek fordulójától két-három évenként szinte egy, a fővárosból vezényelt művészi-adminisztratív vezető személyzet vetésforgószerűen járt körbe a vidéki színházaknál (Békéscsaba, Debrecen, Szeged stb.), a budapesti színházak vezetése rendületlen magabiztossággal tartotta magát.
A Nemzeti az ellehetetlenülés folyamatát élte. Erről Vámos László is beszél a Kritika
1982/11. számában. Felső irányításunk változtatási szándékában természetszerűleg adódott,
hogy azokkal frissítsen, akik méltó művészi munkával igazolták színházcsináló tehetségüket.
Zsámbéki Gábor és Székely Gábor személye így került előtérbe a további, perspektivikus
102

munka garanciájaként. Méltán. S a központi irányítás, bizonyára éppen a nagy próbára kihívó feladathoz erősítendőnek gondolta, hogy olyan új vezető hangolja össze társulat- és színházépítő munkásságukat, aki higgadtsággal, színházismerettel, kultúrpolitikai bölcsességgel
áthidalja, tisztázza azokat a koncepcionális és részletekben adódó neuralgikus pontokat, amelyek elő-előtűntek a szolnoki és a kaposvári munkamenetben is. De amelyek esetleges ismétlődése a Nemzeti életében már más arányokban mutatkozhat. A felsőbb szempontok érvényesítésére alkalmasabb személyt alig találhattak volna, mint Nagy Pétert. Aki irodalomtudós és ismert közéleti személyiség. Nemcsak színházkritikusi gyakorlata erősítette meg iránta a bizalmat, hanem családi tradíciója is emlékeztetett arra, hogy ő tudja, mi a Nemzet Színház. Amikor 1978-ban, megbízását követően nyilatkozott, a múltra tekintő, ám művészeti ambíciójában megújuló színházeszményről beszélt. A kötelezettségeket is vállaló Nemzetiről.
De éppen ebben a kérdésben izzott fel a vita az 1978 őszével kezdődő évadban. Természetes, hogy mindkét vezető egy-egy szűkebb csapattal érkezett régebbi színházából. Talán túlzott magabiztossággal és hangossággal is jöttek, a fiatalságnak azzal a mindenkori elszántságával, hogy merőben új korszakot kezdenek. Értékek söprésével is akár, merthogy a tradíciótudat csak akadály, amikor az ambíció a síkfutást kísérti. S azokat, akik évtizedek óta jólrosszul vitték az intézmény mindennapjait, talán irritálta is ez a mentalitás. És az is feltehető:
alig-alig ismerték a szolnokiak, a kaposváriak munkáját. Bizonyára mindkét oldalon előítéletek is szorították a hangulatot, szították is talán. Hiszen igazi fiatal tehetség jó ideje alig érkezett; az ötvenesek jelentették a színházat, s tartották a még-még tekintélyt. Merevség és görcs
itt is és ott is. Őrlő feszültség a színházcsinálás egyet nem értésében. Nagy Péter már lemondásban van, s 1979 márciusában előbb ideiglenesen biztosként, majd igazgatóként Sziládi Jánost bízzák meg a vezetői teendők ellátásával. Értelmetlen részletezni Nagy Péter távozásának
okait. Zsöllyére ítélve című könyvének bevezetőjében részletesen beszél róla. Kötetét áttanulmányozva, majd felelevenítve korábbi színházi írásainak gyűjteményét, a Két évadot, alaposabban gondolkodhatunk azon; minden korábban említett erénye mellett szerencsés döntés
volt-e személyét a két fiatallal egybekötni? Merthogy Nagy Péter nem eléggé ismerhette Zsámbéki Gábor és Székely Gábor munkásságát. Föltűnő e két kötet alapján, hogy Nagy Péter sosem foglalkozott a vidéki színházak életével. Két kötetnyi írás, s egyetlen vidéki beszámolót se
találni benne. Fejezetekre tagolja budapesti élményeit (Kaposvár és Szolnok színháza pedig
rendszeresen szerepelt a fővárosban), ha pedig vakációzni utazik, Nyugatról tudósít. Ekképpen arról az erjedésről, ami a hetvenes években vidéken megindult, Nagy Péter legfeljebb hallomásból értesülhetett, s fontosságot nem tulajdonított neki, mert mondandója, láthatóan,
nem volt róla. Ezzel magyarázható, hogy két könyvében Székely rendezéssel egyszer, Zsámbékival egyszer sem foglalkozik. Előzetesen neki legfeljebb az lehetett garancia, hogy Székely a
Macskajátékot indította el a világsiker felé, Sütő Lócsiszárját pedig Zsámbéki vitte visszhangos sikerre. Az élő magyar dráma is szívügyük lehet, vélhette. Az igazság pedig az, hogy évtizedes színházi munkásságukban alig-alig tudtak többel előállni az imént említettnél. Nem
szólva arról a szerény, de mégiscsak kötelező tradícióról, ami Katonán, Madáchon át Móriczig, Bródyig a magyar drámairodalmat jelenti. Ez persze nem kisebbíti, hogy sorozatban
álltak elő emlékezetes Csehov-, Shakespeare-előadásokkal. Több mint évtizedes munkásságukban nyomát se adták, hogy a Bánk vagy Az ember tragédiája, Remenyik, Bródy és mások
az ő színházcsináló elképzelésükben kikerülhetetlen feladványt jelentenének. Nagy Péter pedig nem tudta nélkülük elképzelni az új Nemzetit. Okkal.
A színházcsináló ízlés konfrontációja tehát már a személyi vezetői összetételben adva
volt, ami a közös együttműködő igazgatást és a mindennapi munkamenetet lehetetlenné tette.
A direktori helycsere sem hozott semmi változást; a feszítő erők tovább működtek. Kálmán György távozása, Bessenyei Ferenc érkezése, majd gyors nyugdíjba menetele, Kállai, Sinkovits, Avar, Őze tárgyszerű vagy áttételes nyilatkozatai utaltak arra, hogy érdemes volna elgondolkodnia a vezetésnek, mert erősödik a színház munkájával kapcsolatos elégedetlenség. S
hogy a fiatal érkezők közül többen visszatértek Kaposvárra, az sorsukban való csalódás több

103

rétegében értelmezhető. Elégedetlenek voltak a munkaintenzitással, mondták ők, s higgyünk
nekik. De talán áltatták is őket, s ebbeli arányzavarukban azt is remélhették: korábbi művészi
státuszuk megerősödik a Nemzeti rangjában. Az arányok módosulását a Hely változásával tudomásul kellett volna venni. Tudatni is pontosan — ebben állt volna a fiatal vezetők pedagógiai felelőssége. Valószínűleg nem tették meg. Vétettek, s ők maguk is arányt vesztettek ebben. Aztán: más szellemi, munkabeli és adminisztratív feladat húsz-harminc ambiciózus és
többnyire fiatallal és színházért rajongó amatőrökkel dolgozni, mint nagytekintélyűek tucatjával. Bizonyos, hogy léptékzavart jelentett ez is. Talán éppen a hirtelen feladatnövekedés, tekintélyteremtés okozott a Nemzeti fiatal vezetőiben olyan görcsöket, vezetői és művészi zavarokat, amelyek deformálták az intézmény művészi és emberi légkörét, a színházépítés pedagógiai folyamatát pedig lehetetlenné tették.
A műsorpolitika is árulkodik erről. Külső és belső erőltetett és gyors rendteremtés érdekében is talán, a kaposvári és a szolnoki műhelyben már tisztázott gondolati-stílustani eredményeiket igyekeztek újraigazolni (Troilus, Boldogtalanok, Konyha, Octopus, Éjjeli menedékhely stb.). Erőszakolni is némiképp olyanokra, akik éveken, évtizedeken át más módszerhez,
alkotói gondolkodáshoz szoktak. Nem az ő hibájukból. A szinházcsinálás mindenkori igénye
tehát már a belső azonosság, egyetértés feladatában elakadt.
Érdemes közelebbről is megvizsgálni, hogy a külső megszólalások miféle belső ellentmondásokat, zavarokat jeleztek.
A Budapest 1981. júniusi számában Barta András Nemzeti-e a Nemzeti ? című interj ú-sorában kísérli meg a gondok és a feszültségek tisztázását. Kár, hogy nem a beszélgetés műfajával él, hanem vallomásokat ad közre. Mert a szövegek pontatlanságokat tartalmaznak, a beszélők sok helyütt homályosítanak, elhallgatnak. Hogy egyértelműnek tessék az, aminek mélyén pontatlanság feszül. A mondandó elegáns; az érdekeltek valamiféle fantom ellenséggel
perlekednek, az interjú készítőjének pedig egyetlen ellenérve se olvasható. Egyetértett tehát,
feltételezhetem.
Elsőül az igazgató véleménye olvasható. A jéghegy víz alatt tömbösödő nagy gondjai, ellentmondások hozták a vezetőségváltozást, mondja, s ez így igaz. Késleltetett döntés volt ez,
tegyük hozzá, addigra a közvélemény belefáradt a Nemzeti körül uralkodó művészi, emberi
küzdelmek iránti „érdeklődésbe", hogy Székely kifejezésével éljek. A publicisztikai vélemények nagyobb összefüggésben az Új írásban, az Alföldben, a Színházban s egyéb fórumokon
már évekkel korábban elhangzottak. Jó ideje nem volt tét, nem volt érdekes, mit csinál a
Nemzeti. Marton Endre leváltásához tartozik, hogy késettségébe ízetlen pillanatban történt.
Éppen akkor, amikor a Káin és Ábel ősbemutatójára készült, emberi és művészi sorsösszeroppantást ennél tapintatlanabbul aligha lehetett volna intézni. A váltás „túldimenzionált társadalmi fogadtatásáról" beszél a direktor a Budapestben, csakhogy egy esztendő késettséggel
emlékezik. Merthogy — úgy látszik — elfeledte, hogy ő már a második hullámban érkezett.
Elődje, Nagy Péter, lemondott nem egészen egy esztendő után. S e z a „túldimenzionáltság"
épp ebben a gyors és újabb váltásban már igencsak megmagyarázható. Ennyi azért engedtessék meg a közvéleménynek. Amiről pedig a direktor egyetlen szót se ejt, hogy Sinkovits betegsége, Kálmán távozása, a kaposváriak retúrútja nyomán joggal kaphatta fel a fejét a semmiről
se tájékoztatott, de sok mindenről tudó közvélemény. Hogy nem csendesednek, hanem sűrűsödnek az események a Nemzetiben. Ilyen gyors, kapkodó döntéssorozat csak egyszer esett a
Nemzeti történetében: Hevesi távozása után. S az egész honi színházi élet is csak egy ilyet ismer: amikor 1978 nyarán, Székely Gábor távozása nyomán, Schwajda György „egy nyáron
át" volt színigazgató Szolnokon.
Hogy a hagyományokról miért idézőjelben beszélt a Nemzeti tavaly volt igazgatója, azon
ne tűnődjünk. Azt senki se óhajtotta — ahogy vélt ellenfelekkel polemizálva mondja —, hogy
a Nemzeti eme, nem idézőjelbe tett, hagyományainak formálisan feleljen meg. Bizonyos feladatokról ő lemondott volna, talán nem is szíve szerint, az majd a Magyar Hírlapban, általunk már idézett tudósításból derül ki, amikor is — két hónappal a Budapestben megjelent
104

nyilatkozata után — már a „nemzeti" feladatok megosztottságáról beszél. A hagyomány a
magyar dráma kitüntetett sorsa volna, s az igazgató ehhez sorolja a tényeket a Budapestben.
Elégedetten említi a műveket, s külső szemlélőnek valóban imponáló is: három évad tíz magyar bemutatót hozott. Ám a tényeket szükséges tárgyszerűen újragondolni. A tíz bemutatóból hármat szabad legyen büféelőadásnak tekinteni, merthogy a Nemzeti előcsarnokában került színre a színészpedagógiai monodrámának is jellemezhető Jászai Mari naplója, Marótinak A számkivetettje. A Budapest Orfeum pedig nem tudom miféle mű faj kategória szerint
sorolható a dráma körébe, minthogy a direktor annak tudta. Hozzá: nem is igazán az Intézmény produkciója; a Császár Angéla, Szacsvay László, Benedek Miklós hármas korábbi öntevékeny és sikeres vállalkozása nyomán fogadták be. Még felújításnak is túlzás említeni a
Döglött aknákat, mert 1971 óta zavartalanul jelen volt a Nemzeti repertoárjában, legfeljebb
kisebb-nagyobb pihentetéssel és költöztetéssel. Túlzás hivatkozni Gyurkó Lenin oratóriumára, mert az ünnepi alkalommal, felújítva és nem repertoár sorozatban szerepelt színpadon. S
máris csak öt olyan bemutató maradt a tízből, ami igazán reprezentálná a magyar dráma sorsát az új szellemű Nemzetiben. Illyés Gyula Dánielje a gyulai és a pécsi előadást követően került a Fővárosi Művelődési Ház színpadára, Németh László Húsza, Weöres Szent György és a
sárkánya, Kornis Mihály Hallelujája és Sütő András Szúzai menyegzője adja az öt bemutatót.
Ebből ősbemutató a Husz, amit Zsámbéki jegyez, amint Kornis Hallelujáját is. Hogy a Nemzeti miféle felsőbb intencióra s nem belső rendezői elképzeléssel volt hajlandó színpadra vinni
Sütő András darabját, azt ízetlen dolog volna most részletezni. S méginkább árulkodik az
adattár, ha úgy gondoljuk végig: négy esztendő alatt magyar darabbal Székelynek csak a Boldogtalanokkal volt mondanivalója, Zsámbékinak a Hússzal és a Hallelujával, Aschernek az
Octopusszal.
Senki nem az igénytelenség és a régi szellem jegyébén óhajtotta az új vezetés munkáját bírálni, hanem rendületlenül az alkotó dramaturgia hiányát említette fel, ami új magyar drámák
színpadra alkotását, s a meglevők újraértelmezését jelenti. Ez az, amiben programszerűen
mellébeszéltek.
Időszerűség, maiság a minőség jegyében, mondja Székely általánosságban. Ezt mi se gondoljuk másképp. De azért szabadjon az 1981-es Budapestben hangoztatott szigorú igényességét komolytanalannak mondani. Székely az 1981/82-es évad művészeti vezetőjeként egyetlen
élő magyar szerző munkáját se találta alkalmasnak arra, hogy a budapesti Nemzeti Színház
műsorára tűzze.
Színházi viták vannak, s ezekre a színház igényes munkával válaszol; így volt ez Paulay
idejében is, mondta Zsámbéki az 1981-es sajtótájékoztatón. De miért nem teszi hozzá, hogy
Paulay igényességét Csiky művei, a Csongor és a Tragédia ősbemutatója bizonyította! ? S éppen ez a hazai gondban megfogalmazott feladat az, amit a Nemzeti ifjú és tehetséges gárdája
nem óhajtott tudomásul venni. S minden becsülésünk mellett már bocsánat a kérdésért, honnan veszik a színházi emberek ezt a fensőbbségtudatot ? Hernádi A falanszterrel, Páskándi a
Tornyot választokkal, Hubay a Tüzet viszekkel, Székely János a Caligula helytartójával,
Weöres A kétfejű fenevaddal, Csurka a Majálissal, Illyés a Kegyenccel nem az időszerűség,
maiság és minőség jegyében gondolkodik életünkről? Hogy a már meglevő és szerintünk a
Nemzeti programjába feltétlenül illő művekről szóljunk! Egyidőben élünk; s az említett művek többsége Pécsett, Gyulán és másutt igazolta jelenérvényességét. És nem a kacagányos
múlttisztelet avittságában. „A problémáira keres választ a közönség", mondja Székely a Budapestben ; de hát az imént említett művekben van probléma elég, csak győzze azt a színház
megfejteni! „Szerintem a közönség nem akar mindenáron magyar darabot", mondja Székely.
Szerintem se. És ezt senki se állította. De jó magyar darab jó előadását mindenáron óhajtaná.
Amihez az ő és művésztársai ambíciója szükségeltetik. S ezzel a Nemzeti nem állt elő, keményen megmakacsolva magát. A Döglött aknák, a Mózes és jó néhány előadás mégiscsak szavazat: a közönség igenis rendületlenül igényli a magyar drámát. De megfordíthatom Székely
gondolatát: szerintem a közönség nem akar mindenáron külföldi darabot. Nemegyszer azt,
105

aminek gondolati eredményét már látta Szolnokon vagy Kaposvárott. De hogy ki mit akar;
botorság ebből érvelést és színházvezetői ideológiát gyártani. Különösen akkor, ha igazi és
alapos tájékozódást, s ennek tudományos összegzését az új vezetés nem végezte el igazán. Közönségszociológiai vizsgálat ez alkalommal igencsak sok feszültséget, vélt vagy valós ellentmondást felfedett és esetleg tisztázott volna.
Ezenfelül: nem értem a színházi ember érvelését. Amikor töredékes, nyilvánvaló gyarlóságokat tartalmazó félig-meddig drámai műveket oly érvényes színházi előadássá emelnek mai
rendezők, miért kell a magyar dráma dolgában oly irodalmi-dramaturgiai szigorúsággal élni?
Épp a Troilus és Cressida sorsa bizonyítja; jó idővel ezelőtt a román Esrig igazolta a világszínház előtt, hogy milyen modern gondolatokat éltet — bár a hivatalos Shakespeare-értékrend
nem sorolja az első húsz mű közé. Székely Gábor rendezése, szolnoki és pesti ismétlése is elevenebbé tette a darabról való elképzelésünket. Nem hiszem, hogy Örkény Voronyezse annyira
rossz volna, hogy 35 év alatt egyetlen színházi előadást ne érdemelt volna meg; épp Székely
Gábornak fölösleges talán erről értekeznem. Harag György Sütő András, Székely János, Csiki
László drámáinak kiváló előadásai mellett Győrött igazolta, hogy Kisfaludy műveit mennyire
ihletetten, mai szemmel újra lehet gondolni. Hasonlóan megtette ezt Kolozsvárott a Nem élhetek muzsikaszó nélküllel. Részeredményei tagadhatatlanok egy új hangszerelésű Móricz-interpretációra az Úri murival a Vígszínházban. Harag nyitottsága vagy a magyar dráma iránti kötődése nem ellentétezi, hogy Csehov, Gorkij műveit is eleven színházi élménnyé avassa. Nem
értem hát a vélekedés okát, amikor épp színházi ember mondja és sugallja a magyar dráma
kisebbrendűségi komplexusát.
S a publikumról szólván: kaposvári és szolnoki perspektívából Székely és Zsámbéki némileg hamis képet alkotott a fővárosi közönségről. Mert az a néhány háznyi főiskolás és egyetemista, aki elruccant színházukba, vagy végigtombolta a budapesti előadásokat, nem volt
elegendő arra, hogy a megszokott hőfokon estéről estére éltessék azokat a színházi gondolatokat, amelyeket, részben felmelegítve, újra láthattak a Nemzetiben. Amikor Székely a közönségről beszélt, ő még erre a korábbi szűk körű, s többnyire joggal lelkes színházi ifjakra gondolt. De hát a Nemzeti ebben is több; mert vidéki középiiskolák budapesti kirándulásának
éppúgy programpontja, mint a még Németh Antal korában nevelődött deresedő fejű apáké;
fizikai dolgozóké és szakmunkástanulóké. Méretben és szociológiai tagoltságban mélyebb és
magasabb ez a közönség, mint ami egy kisváros színháza körül összejön. Ezzel alaposabban
számolni kellett volna. Hogy a nézők körében is gondok mutatkoztak (az 198l-es sajtótájékoztatón említett régi előadásokra való nosztalgikus hivatkozás nem érv számunkra sem), arról a Budapest-beli interjúban egy közönségszervező beszél. Tényeket mond ő is az érdektelenségről, s tetszik, nem tetszik, figyelembe kell venni.
Ha a tradícióról van szó, igencsak elgondolkodtató, hogy Örkény darabjai és Füst Milán
Boldogtalanokja mellett Székelynek a magyar drámairodalomról — Csokonaitól Katonán és
Móriczon át Hubayig, Spiróig értem ezt a sort — egész eddigi rendezői pályáján nem volt
mondanivalója. Épp Székely tehetsége, eddigi munkássága nyomán látjuk rendezői ouevre-jét
szűkösnek. „Amikor vitáznak színházunkkal — főleg kritikusok—, nem gondolják át, hogy
ez az intézmény nem elsősorban a kísérletezés helye" — mondja Székely, okkal. De nem veszi
észre, hogy korábbi magának mond ellent, amikor azt említi, hogy a maiság és a minőség jegyében „olyan drámaírókkal kötünk szerződést, akik megfelelnek ezeknek a követelményeknek, de ritkán jutnak színpadra" — s erre példaként Nádas Pétert és Kornist említette. Akiknek munkássága éppenhogy a kísérletező műhely körébe utalható. De máris: válaszunkkal
Székely hibás gondolatmenetére hangolódtunk. Mert véleményünk szerint minden új bemutató: kisérlet. Kísérlet a drámát életre hívni, teremteni. Azaz: történelmi és jelenkori magunkat,
társulatot, színházat és társadalmat megfogalmazni. S ha még marad erő, némi eligazítást, fogódzót is adni esendő, megmaradni óhajtó közép-kelet-európaiságunknak.
Az eredményeket harctéri kifejezéssel minősíteni, amint Székely teszi — romantikus kamászkodás. Most nem a Hernani csatájának korát éljük. Jól és demokratikusan lélegző szín106

házi közélet kimunkálása volna a cél, nem pedig valamiféle honi színházi szpartakiádnak tekintve számolni, mondván, hogy „...több volt a győzelmünk, mint a vereségünk. Úgy érezzük, ebben az időszakban sokkal több »esemény« volt, mint korábban ugyanennyi idő alatt,
mint a többi fővárosi színházakban ezekben az években együttvéve." Jogos az érzés, de inkább az volna ízléses, ha erről a közönség és a sajtó beszél; nem pedig az illetékes veregeti saját vállát. Egyébként pedig görcsös kisebbrendűségi tudat, magyar mentalitás: győzelmekben
mérni magunkat.
S még valamit az érdeklődésről és a figyelemről. Székely így beszél a Budapestben: „Fölmerült bennem, hogy talán nem is azok kérdeznek, akiket érdekel a válasz, akik örülnek az
eredményeknek, akik kíváncsiak mindarra, ami történik. A kinevezésünk előtti öt évben
összesen nem volt annyi a publicisztikai érdeklődés, mint most egy fél év alatt. Szerintem:
jobbára csak egy-egy személy érdeklődött ügyeink iránt, nem pedig az »aggódó közvélemény«, ahogyan azt sokan be akarták állítani. Ezek az érdeklődők munkánkból a. rosszat
emelték ki, tényleges tevékenységünk nem érdekelte őket." Mindenekelőtt: a gondolatsor zavaros. Előbb arra gyanakszik, hogy csak az ellendrukkerek érdeklődnek. Utána, a következő
mondatban úgy érvel, hogy hatalmas publicisztikai érdeklődés vette körül a színházat. Akkor
őket mind a kárörvendők karába kell soroljuk ? Tovább: Székely szerint egy-egy személy érdeklődött, de ha itt nem idézőjelben gondolja a kifejezést, akkor maga-magának mond ellent.
Mert alább ezt a néhány személyre redukált figyelmet is negligálja, mondván, hogy eleve
rosszindulattal szemlélték a Nemzeti változásait. Hatalmas publicitás — egy-két rosszindulatú
érdeklődő; nem tudom, melyik állításnak higgyek.
Gondolatmenetünk nem vonja kétségbe a tehetséges színházi emberek alkalmasságát, s
eddigi eredményeit. Szakmai és minőségi munkájukat se tette kérdésessé senki. Ami köröttük
feszültség keletkezett, az helytudatzavarukkal magyarázható. Jellegzetes szöveget idézzünk
ennek igazolásaként. Zsámbéki Gábor nyilatkozta a Film Színház Muzsika 1981. szeptember
5-i számában: „A magyar színjátszás megteremtése annak idején nemzeti ügy volt, a nemzeti
önbecsülés egyik támasza, a magyar nyelv diadalra juttatásának fontos eszköze. Vagyis nem
egy formálódó közönség kereste a maga szórakozási lehetőségét, és nem a színjátszók fejlődési
igénye követelte a társulatba tömörülést. A magasabb elv, a nemzeti ügy nem párosult közönségigénnyel és szakmai tudással. Jellemző, hogy Kelemen László színtársulatának megalakulásakor egyedül Kazinczy tanácsolta, hogy a társulat néhány évig képezze magát, csak azután
lépjen fővárosi közönség elé. Ez a kettősség, a kezdetleges mesterségbeli tudás és a színház
nemzeti fontosságának tudata okozta azt is, hogy a belviszályok sohasem szakmai vitákként
folytak le, és nem is maradtak meg a szinházon belül. A sértettek vagy sértődöttek minél nagyobb nyilvánosság előtt szórták a nemzetietlenség vádját ellenfelükre."
Hosszan, teljes terjedelmében idéztem Zsámbéki gondolatmenetét. A pontosság igényében. Hogy rámutassunk arra: Zsámbéki küzdelmeinek stilizált ideológikumát vetítette Kelemenék korára. Azt se az eredeti dokumentum nyomán, hanem Bayer József tanulmányát követve, ami majd az 1981 decemberében bemutatott, az ezt a kort idéző Jókai: Thália szekerén
című előadása műsorfüzetében eredetiben is olvasható. Csakhogy Bayer, Kazinczyra hivatkozva, is úgy ír: „A fővárosból részint mások gonosz önzése, részint önhibái miatt eltávozásra
kényszerített első magyar nemzeti színjátszó társulat..." (Kiemelés tőlem — A. L.)
Bayer tehát nem kizárólagosan ítélkezik, amint Zsámbéki teszi. Színháztörténeti szempontból Zsámbéki azt feledi, hogy ez a színi harc nemcsak Pest művészeti bevételét jelentette.
Nézzük csak, mit is ír Kazinczy A kolozsvári Játékszín történetei című cikkében: „A magyar
színjátszók társasága Pesten alkotá magát 1790-ben, s oly szerencsével adá mutatványait,
hogy a kezdet nemcsak hazafiúi, hanem művészi tekintetekből is érdemle pártfogást. Annak
némely tagjai 1792-ben általjövének Kolozsvárra..." Ilyenképpen még a Pesti színjátszók művészi, szakmai véleményezése is más színezetben tűnik föl Kazinczynak ebben az írásában. S
hogy a játéktudás mellett mennyivel mélyebb anyagi, műfajbeli, pártolásbeli s egyéb gondok-,
kai küzdött Kelemenék társasága, alaposan, s nagyon meggyőzően elemzi Kerényi Ferenc
107

A régi magyar színpadon című, mindeddig eléggé nem méltatott könyvében. De ha már a
Nemzeti körül hullámzó viták egykori azonosságát keressük, akkor számomra inkább az a
kérdés — s ez volt középpontban az elmúlt években is —, hogy Kelemenék miért nem az eredeti magyar drámák írását szorgalmazták. Tehát: mókázzák „a frantzia komédiát", Kelemen
László kifejezésével, de Csokonai (aki 1793-ban már írja a Méla Tempefőit), Bessenyei és más
hazai szerzők programszerű összefogására miért nincs elég ambíciója, (?) plánumja a társaságnak? (Csokonai első, általunk ismert levele „A pesti kiadókhoz, vagy színiigazgatókhoz"
szól: „Ötödik levelem ez a felküldendő 16 comédiákról. Egyre se jött válasz,... válaszoljanak
reá mentül hamarébb, ismét azt kérem igen alázatosan, sőt talán esdeklem is. Míg magam is
egy comédiával szolgálok..." — ez már a Tempefői! Színpadképtelen mű, mondhatjuk nagy
igényességünkben. De hát nem próbáltatott ki tanulságára, s a többi, a Karnyóné, a Gerson és
a Cultura is maradt diákjai stúdiumául és a csurgói tekintetes szórakoztatására.) Amiként
most is, a fő vita nem is a szakmai igényesek és igénytelenek között zajlott, hanem a magyar
dráma mellőzése körül tetőzött.
De holmi színháztörténeti pontatlanságnál mélyebb Zsámbéki zavara. Ha jól értem gondolatmenetét, a közönségigényt és a szakmai elégtelenséget ellentétezi a nemzeti szemponttal.
Hogy az előbbiek híján túlzottan a nemzeti uralkodott. Akármennyire is mai ez az ideologikum, szétválasztani, s főként emeletes beosztásba sorolni akár mai, akár akkori nézőpontból
csak a dialektika mellőzésével lehet. Éppen Kerényi Ferenc idézi Kelemen naplójának ama
passzusát, amelyben okolja, miért is nem tartható Kazinczy igényessége: „Históriánkból tsak
szomorú történetet formálhat az elme, ennek a societasnak pedig lelke szerént való világától
idegen gyümölts a tragédia." Azaz: a közönség meghatározta, vagy legalábbis befolyásolta a
színjátszó társaság játékrendjét. Ami éppenhogy jelenkori tanulság is.
A kezdet kezdetén vagyunk. Vármegyék adományára van szükség és nagyurak pártfogására, hogyan maradhatna s lehetne a társaság küzdelme, gondja színházi belviszály? Egy kis
beleérzéssel elgondolható és természetes is, hogy a semmiből feltápászkodó színi mesterség
közös ügye Pest-Buda népének és az országgyűlésnek. Egyébként is: a színház, mint
társadalmi-művészi intézmény semmilyen időkben nem zápulhat magán- és belüggyé. A sértettek, akik hazafiatlansággal vádolták ellenfelüket, mondja Zsámbéki, s úgy interpretálja,
mint egy boszorkányüldözést: üldözők és üldözöttek. A valóságban azonban: a harcokban
egyenlő ellenfelek küzdöttek, így hát a „hazafiakra" is zúdult épp elég. Méltánytalan vád is.
Ami szintúgy a „minél nagyobb nyilvánosság előtt" esett. Kétoldalú harc volt ez, így tehát a
Kelemen László-i időkre hivatkozni éppúgy történetietlen és pontatlan, mint Paulayra.
Végül is adódik a kérdés: miért e nagymérvű távolságtartás, főképpen az élő hazai szerzőktől? A válaszsorból egy feltételezhető szempont: élő s itt jelenlevő szerzővel vitatkozni
kell. Nem biztos, hogy felkészültség, tudás, gondolat kizárólagosan a rendező szellemi hatalmát garantálja. S ha az író közbeszól a próbán? Tekintélybillentés. Bölcs és intelligens, igazi
művész ezt igényli. Strehler nem röstellt Brechthez utazni tanácsokért, Csurka és Horvai másfél évtizedes közös küzdelme is jól ismert.
Óriások eltörpítése? — szólalt meg Nagy Péter mellett szinte egyetlen aggódó hangként
Dalos László a Film Színház Muzsikában, amikor Pálfy Istvánnak a Bessenyei Ferenccel készült Tiszatáj-beli nyilatkozata után elkezdődtek a nyílt és mögöttes nyilazások a mindenkori
magyar színházi élet egyik legkiválóbbjára. Idézetgyűjteménnyel bizonyítsuk, hogy a Csapodár madárka humortalan, fantáziátlan fővárosi művelődési házbeli bemutatóját, noha Sinkovits kedélye vitte, minő összeugrasztó és kijátszó manőver követte? Sinkovitsot önbizalmában, művészi létében csaknem megsemmisítve.
Miféle csökött ízlés működteti ezt a hibbant színi életet, amelynek nyomán az elmúlt évtizedek egész színházi világtörténetében nem volt annyi öngyilkos, mint a magyar színházi életben? Pesszimista és tragikus sorsszemlélet? Jó, hát akkor fordítsuk derűsebbre. íme, egy hír:
az Égi teátrumban Latinovits Zoltán vezetésével magánszínházi vállalkozásba kezdtek. Elhatározták, hogy csak magyar drámát játszanak az „időszerűség és a maiság jegyében". Műso108

#

rukon Csurkát, Hubayt, Weörest, Németh Lászlót, Illyés Gyulát, Székely Jánost, Tamási
Áront, Örkény Istvánt. Van ebben a jelben mondanivalójuk Kisfaludyval, Csokonaival, Katonával, Madáchcsal, és még Móricz Zsigmonddal is. Latinovits egy közepes Németh Lászlódarabbal, a Győzelemmel is igazolni tudta maiság- és minőségigényét.
Zsámbéki emeletes szemléletét követi Barta András is, akinek az interjúzáró konklúzióját
is hamisnak kell mondanunk. „Nem lehet a nemzet színháza »nemzeti«, ha nem szól korához,
korának közönségéhez. Tehát előbb színháznak kell lenni, a legmagasabb rendű értelemben,
ezután következhet csak az igazi nemzeti jelleg megteremtése." Vagyis a magyar dráma színpadra állítása nem járhat igazi nívós hozománnyal. De hát ha a magyar rendező és színész
egyetemességét csak Shakespeare, Goldoni segítheti igazán magasrendűvé, akkor magyar darab előadása csak lezüllesztheti ezt az igényt és fennkölt eredményességet — folytathatom
Barta képtelen sorrendlogikáját. Barta végül is esszenciálisán megfogalmazza a Nemzeti volt
fiatal vezetőinek mondandóját és négyéves gyakorlatát. A dialektikus gondolkodás elemi hiányával. Igényes körben se lehet eléggé hangoztatni Illyés Gyula példáját a provincializmusról.
Miszerint nem az az igazi vidéki, aki Párizsban bugaci mód viselkedik, hanem aki Bugacon
párizsi mód. Vagyis: színházteremtő igény és magyar dráma együttes hatása volna az igazi vivőerő. Nemzeti jelleg és egyetemesség együttes, egymásra ható erejéről és fontosságáról kellene kioktatni azt a Székely Gábort, aki Örkényt olyannyira érti, akinek munkája nyomán a
Macskajáték ebben az igényességben lett felragyogó mű a világ színpadjain ? Nem értem ugyanis a Székely Gábor-féle gondolkodás kizárólagosságát: Örkény és Füst Milán „időszerű" (e
két magyar szerzőt rendezte az elmúlt években). De miért időszerűtlen és tegnapi Székely János, Hernádi, Hubay, Szakonyi, Spiró vagy más? Merthogy az ő névsora és színházi gyakorlata nem ismer ily neveket. Alkotói joga nem foglalkozni az említett szerzőkkel, de az intézmény, amelynek művészeti vezetője, kell hogy tartsa korábbi vagy újabb munkáik műsorra
tűzését. Rendezői ízlésköre és intézményvezetői nyitottsága így működhetett volna optimálisan. Nem pedig abban a szűkösségben, hogy aki nem tart vele, az az ő szemében szakmaiatlan
és konzervatív. A színház körül kirobbant ellenkedés pedig nem jelentett mást, s nem is kevesebbet, mint hogy kiderüljön: nyitottság dolgában ez a fiatal, invenciózus társaság még nem
érett fel a Nemzeti vezetésére. Hosszú volt az idő, sok energia pusztult el itt is, ott is, amíg ez
beismertetett...
Helytudathibbanást jeleznek az imént említett és tárgyalt tények. Azt, hogy ezek a tehetséges színházi emberek nem gondolták át valóságos összefüggésében a magyar színház történetét, amit illő lett volna e kitüntetett feladat megbízatásában. Amint az említett Zsámbékiinterjú címe is árulkodó: „Csak a kidolgozott előadás érvényes vitaalap." Csakhogy a tradíció
sokszempontú, friss újragondolása, az ebből következő feladatok meghatározása és gyakorlása is a kérdések körébe utalandó, legalábbis egy felelősséget vállaló intézményvezetőnél. Ha
nem több, mint rendező a megbízatása, akkor igaz Zsámbéki vélekedése. Kvalitásos emberek
ők; Hevesi, Pünkösti, Horváth Árpád elmélyültségét is kívánjuk az elkövetkezendő évek, évtizedek munkásságához! Közszereplési megszólalásokban is. Mert kidolgozott előadások sora
és összefüggése inkább vitaalap lehetett volna. Nyilatkozatok igazolják: ebben a folyamatban
tájékozatlanok voltak, de nem is óhajtottak gondolkodni. Nem többről, s nem másról volt
szó. Tehát nem egyes, kiválóan vagy kevésbé sikerült előadásokról, hanem történetiségben átgondolt feladatokról és tennivalókról. Annak felismerése és belátása hiányzott, hogy nem
ugyanúgy kell színházat csinálni a Nemzetiben, vagy akár a Vígben, mint Kaposvárott; és bizonyára sok mindenben most majd nem úgy csinálják a Katona Józsefben, ahogyan Szolnokon és Kaposvárott tették jól és sikeresen.
Ebben a Budapest-beli beszélgetésben Csabainé Török Mária a Nemzeti eredményeiről
szólott, emlékezetes előadásokról. Példáival egyetérthetünk. Avval is, hogy minő kiugró alakítással szolgált az elmúlt években Kállai Ferenc, Agárdi Gábor, Máthé Erzsi, Avar István,
Kálmán György, Oszter Sándor.
Egy esztendővel későbben: Máthé Erzsi kivételével az említettek valamennyien maradtak
109

a régi társulatban. A Nemzeti tagjai tehát. Nem tartottak a Katona József Színházba átvándorolt társasággal.
Valami törés az eredményes munka során mégiscsak adódott. Minden konokság és művészi „győzelem" közepette azért valamiben csak véthetett ez a vezetés. Merthogy a sikeremberek egy része, az idősebb generáció, mégse óhajt velük lépni, ez nemigen intézhető el azzal,
hogy minősítette magát a tohonya-rutin és a megelégedettség. Gondolom, szakmai készületlenséggel, másodosztályú minőséggel se vádolható a munkájuk; hisz az elmúlt évtizedekben
ők — és most Sinkovitscsal, Bessenyeivel, Őzével kiegészítve ezt a névsort — a Nemzeti Színház emlékezetes teljesítményeit jelentették. S nem tudom, nem volna-e ok arra, hogy a távozó
fiatal vezetés elgondolkozzon: nem vétettek-e valamiben ők is. Az Új Tükörben úgy vallották: „Mindenesetre hisszük, hogy koncepciónk nem volt téves, és nem szorul felülvizsgálatra."
Szendrő József szavai jutnak eszembe evvel kapcsolatban. Galsai Pongrácnak mondotta:
„Én a zsarnokot akkor is utálom, ha művész. Mi a garancia, hogy X jól csinálja, amit elképzel ? Miért kellene tehát rabszolgamód engedelmeskedni neki ? A színház szabad társulás és
nem kinevezés vagy áthelyezés kérdése." S hallgassuk csak tovább Szendrő Józsefet! „Hevesi
Sándor nagyon finom és gyöngéd egyéniség volt. De Bajor Gizi is úgy hallgatta órákon át,
mint egy orákulumot. Miért? Mert elismerte a tudását. S ez az igazi hatalom. A despotát, bármilyen tehetséges is, a háta mögött kiröhögik."
Gondolatmenetünkben pedagógiai kérdés következik. Valami hibádzhatott emberi módszerek terén, ha Kállaival, Avarral, Sinkovitscsal, Kálmánnal, Bessenyeivel, tehát egy egész
generációval nem tudtak szót érteni. S ha az évad programját nézem, máris tapasztalom a felülvizsgálat szándékát, hiszen Dumas Három testőrének zenés változata, új műfajban; Csurka, Kertész Ákos, Schwajda, Bereményi neve drámaírói tájékozódásban már a nyíló, táguló
igényességet mutatja.
A Nemzeti belső feszültségeiről a színészek jó ideig tisztességgel hallgattak. Bessenyei volt
az, aki nyugdíjba vonulása alkalmából őszinte vallomásban sorolta aggodalmait. Ő persze
rögvest hosszú cikkben kétségessé tétetett, mint aki rezervátumi ősbölény, a modern színházi
szellem őt már nem mozdíthatja meg. S hogy Haraggal az Úri muriban hogy dolgozott, arról
már legföljebb egy-egy jelző tudósított. Avar egy tévényilatkozatban finoman arról tűnődött,
hogy talán mégse oly szennyes és folyamatosan reménytelen az életünk, mint ahogy a színházban (színházában?) láttatják; Sinkovitscsal kapcsolatban felvetődött : igazi vígjátékszerepben
évek óta nem láttuk. De hisz mintha a humorát is elvesztette volna a színház! — döbbentünk
meg.
Hosszas gondolatsort igényelne az is, hogy előadások összefüggésében, hangvételében,
kedélyében a Nemzeti lefokozott színházi arculatot mutatott. De hát nem kevés-e vég nélkül
tudatosítani az ifjabb és idősebb generációk korhadását? A játékot, az előadások örömét nem
éreztük eléggé a megújuló stílus- és gondolkodásigény közepette. A színháznak nem volna-e
feladata megvillantani az összetartozás tudatesélyét ? Nem éppen ezzel magyarázható-e a halálon, pusztuláson is felemelő és megrendítő Csíksomlyói passió kivételes sikere? Mert erre a játékörömre mindennél nagyobb vágyat érez a következő évezredet megérni óhajtó ember. Ha
mindenki hülye, ostoba, szolga és gyilkos, akkor az egyetemes emberiség becsukhatja a boltot. A színházi este megváltás is. Játék és poézis. Kinek-kinek az egyéni létében, mélyre hatolva felemel és megerősít.
Hogy mindennek ellenére is érdemes!
Agárdi Gábor az Új Tükör 1982. október 24-i számában egy kritikushoz szól: „.. .Önök,
újságírók is megkérdőjelezhetően következetesek abban, hogy bizonyos ízlésáramlatokon belül ha kell, ha nem, tömjéneznek, vagy éppen ellenkezőleg, azon ízlésáramlatok nevében ha
kell, ha nem, jogtalanul elmarasztalnak más, jogos törekvéseket." Kállai Ferenc pedig még
korábban, a Film Színház Muzsika 1982. augusztus 28-i számában tárgyszerűen fogalmaz:
„Olykor úgy érzem, mintha az utóbbi esztendőkben a sikereimet is manipulálták volna."
110

Igen, mérhetetlen a publicisztikai közélet felelőssége. Szakmai és etikai vonatkozásban
egyaránt. Az igazi színész pazar műszer, nálánál jobban aligha tudja valaki, hogy mit ér direktora, rendezője, színháza. S estéről estére azt is pontosan érzékeli, hogy milyen eredménnyel
tudja adni magát a játékban. Amit Kállai Ferenc mond, szakmánk tisztességére nézve leverő. S való igaz, az Úrhatnám
polgár és a IV. Henrik és más előadások újrázását sanda ambíciók is vezették; a Nemzeti gárdájának megosztottságát bizonyítandó. Mondván és fölmutatván, hogy íme: van a régi gárdának is kiválósága, aki tartja a ritmust az új hullámmal! Nyíltan vagy lappangó utalással a „leszerepelt" ősbölényekre mutogatva. Kállai nem vállalta effajta kisajátító komédia főszerepesdijét. Bölcsen.
Megvallom, hogy az én különváló Nemzeti Színházam azért üzemelt az elmúlt fél évtizedben is. Gyulán.
Madách, Petőfi, Teleki László, Kosztolányi, Székely János, Illyés Gyula, Páskándi Géza,
Hernádi Gyula, Hubay, Jékely és más drámaírók, Kodály és Bartók jelenléte, Sik Ferenc, Nóvák Ferenc, Jancsó Miklós, Harag György, Marton László rendezése, Lukács Sándor, Sinkovits Imre, Hegedűs D. Géza, Őze Lajos és mások alakítása, román, szerb, szlovák rendezők,
művészek munkája, az Universitas Együttes kiemelkedő vagy kevésbé sikeres produkciói azt
jelentették, talán nemcsak nekem, aminek érdekében e dolgozatot is megírtam: a Nemzeti
programját.
Igényesség és maiság jegyében.
A színház azonos ambíciók szövetsége, szellemi és munkagyülekezete, közösségigényt tételez. Optimális pillanatokban. Most nem éljük az óhajtott állapotot. A Nemzeti öt esztendőn
belül második transzfúzióját éli. Utóbb az adminisztratív döntés a tisztuló és erősödő Várszínház művészegyüttesét rántotta vissza az újrakezdéshez. Megosztódott a társulat, noha Tóth
Dezső művelődési miniszterhelyettes az MTI-nek így nyilatkozott (Népszabadság, 1982. augusztus 4.): „...mert a társulat megosztásának veszélye is fennállt, került sor Malonyai Dezsőnek és Vámos Lászlónak a kinevezésére, illetve arra, hogy Székely Gábor és Zsámbéki Gábor új színház élén valósítsák meg — természetesen az általános színházpolitikai keretek közt
— elképzeléseiket." A szétválasztással az adminisztráció épphogy legalizálta a megosztódást.
Az egykori Déryné Színház tovább folytatja országjáró feladatát; csak a szolgálatra emlékeztető nagy színésznő neve veszett el a hivatal körhintájában. S hogy a Nemzeti és a Huszonötödik Színház magas igényű művésze, Iglódi István immár önálló színházat kapva, alapos és lelkiismeretes előkészület nélkül nem röstell Perrichon úrral évadot kezdeni és programot adni,
épp Angyalföldön: igazi feladatra tekintő színházi közéletben nem egyszeri és nem szelíd publicisztikai téma volna. A Játékszín rövid időn belül a harmadik, Szeged egy évtizeden belül
ötödik vezetését kapta 1982 őszén; Kecskeméten Ruszt József, Beke Sándor, Szőke István
után újabb változás következett; Győrött az új színház négy éven belül a negyedik művészeti
és adminisztratív direkcióját éli; másutt áll az áldatlan harc igazgató és művészeti vezető között, és megint másutt... Eközben mit gondoljon színházáról a közönség? Ennyire mégse szabadna lebecsülni.
Esténként nyugtalanító, nagyigényű előadásokat, kiegyensúlyozott, folytonosságában,
programszerűségében harmonikus színházi közéletet áhítanánk végre. Kiváló művészünket, a
tragikus sorsú Gellért Endrét idézzük, aki szerint a reformot „Állandó társulatcsoportosítással... megoldani nem lehet". Tán kitisztult ennyi tanulság lent és fent több mint egy évtizedes
bolydulás eredményeképp. A Katona József Színházban Zsámbéki Gábor és Székely Gábor,
Zalaegerszegen Ruszt József új színházat indíthatott. Társként azok tartottak velük, akiket
hívtak, s azok, akik óhajtották a közös munkát. A jövőre nézve ez a két vállalkozás példa is
lehet, hogy szelekció helyett gondolati és munkacélok is vezethetik a kiválasztásban művészi
társaságok szövetkezését, elrendezését. Nem pedig adminisztratív kénytelenség és tehetetlenségi nyomaték görgeti az évadokat; sokszor tapasztalt gyakorlatunk szerint.
Négy esztendővel ezelőtt, amikor Szolnokon Székely Gábor utolsó rendezésére, Füst Mi111

Ián Boldogtalanokjának bemutatójára készült, a költő-drámaíró szavai nyomán azt írtam: a
szolnoki színház a fény felé tör. Most sem remélek, s kívánok mást. Hogy küzdelmek, sikerek,
kudarcok és a tanulságok nyomán látásuk el ne homályosuljon. A Tisztákkal és Molnár Ferenccel induló budapesti Nemzetiben és Miskolcon, Szegeden, Kaposvárott és Pécsett, Győrött, Szolnokon és a Katona József Színházban remélhetően elkezdődik, illetve folytatódik a
munka abban a törekvésben, hogy a közönség érezze végre — Latinovits Zoltán szép kifejezésével élve —, hogy az előadásokra esténként az „egységes akarások csarnokába
érkezett".
Sic itur ad astra.

S&stM&A
A Magyar írók Szövetsége választmánya
és kritikai szakosztálya közös rendezésében
értékelte lapunk 1982. évi munkáját. A vita
1983. január 17-én volt az írószövetség
klubjában. A főreferátumot Siikösd Mihály tartotta. Felkért hozzászólók voltak:

oszétet
Gyertyán Ervin, Kiss Ferenc és Kulcsár Szabó Ernő. A vitában felszólalt Pálfy G. István, Csák Gyula, Kiss Gy. Csaba, Czine
Mihály, Alföldy Jenő, Czakó Gábor, Szilágyi Ákos, Koczkás Sándor, Fekete Gyula és
Vörös László.

Ära:

12,-Ft

