tartók
Bélára
emlékezünk
születésének 100. évfordulóján;
Ágh István, Kálnoky László,
Magyari Lajos versei;
"zine Mihály és Sütő András esszéje;
Bakos
István
vitazáró
tanulmánya

tiszatáj
I R O D A L M I ÉS K U L T U R Á L I S F O L Y Ó I R A T

Megjelenik h a v o n k é n t

Főszerkesztő: VÖRÖS L Á S Z L Ö
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
81-464 — Szeged Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KH1 Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgálmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy évre
144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXV. ÉVFOLYAM, 1. SZÁM
1981.

ÁPRILIS

ÁGH ISTVÁN versei: A Somló-hegyen Bartók muzsikál,
Jókívánság, Süvöltők
KÁLNOKY LÁSZLÓ: Egy világos pillanatban (vers) ...
NAGY GÁSPÁR: Két nyárfa a Hódoltságban, Benézünk
majd a Múltidőbe, . . . ősszel
RÁBA GYÖRGY versei: Az ék, „Ha majd öreg leszel",
Csupasz
SÜTŐ ANDRÁS: Mondod-e még? (esszé)
MAGYARI LAJOS: Bethlen Gábor álma (vers)
SYLVESTER LAJOS: Pályaválasztásaim (elbeszélés) ...
A nyelv, a nép szolgálatában (Szabó T. Attila professzor
válaszol Kántor Lajos kérdéseire)
SÁRÁNDI JÓZSEF versei: A szenvedély kalózaként,
Fáradtan menekülőben, Szétpörgés, Kérdésem kérdései
ZALÁN TIBOR: Hátország (vers)
CZINE MIHÁLY: Humánum és szolgálat (Kacsó Sándor
nyolcvanéves)
Száz éve született

Bartók

3
5
6
8
10
13
15
19
25
27
29

Béla

DEMÉNY JÁNOS: A Bartók-modell történelmi
színtere
FODOR ANDRÁS: Bartók házában
MÓSER ZOLTÁN: Bartók és József Attila
PETHÖ BERTALAN: Bartók világszemléletének
kialakulásáról
OLSVAI IMRE: Alföldi hatások Bartók műveiben
LÁSZLÓ GYULA: Mikrokozmosz (Bartók-képeimről)
HORVÁTH BÉLA: Megjegyzés a „Bartók-breviárium" ú j kiadásához
HORVÁTH BÉLA: Hogyan lett tagja Bartók
1919-ben a zenei direktóriumnak?

34
41
44
53
58
60
63
72

1

HAZAI TÜKÖR
BAKOS ISTVÁN: Társadalom — tudomány — cselekvés
TÖTH BÉLA: Tiszajárás (XV.)

75
79

ÖRÖKSÉG
KATONA IMRE: Emlékezés Vásárhely szögény embörére: Kiss Lajosra, születésének századik évfordulóján
86
POMOGÁTS BÉLA: A testvériség jegyében (Az Erdélyi
Helikon román és szász kapcsolatai)
89

KELET-EURÓPAI NÉZŐ
Románia
MIRCEA ZACIU: Tamási Áron
97
ERDÉLYI K. MIHÁLY: Tamási-művek román fordításban
100

MŰVÉSZET
Színház
NIKOLÉNYI ISTVÁN: Vaszy után ' (Beszélgetés Pál
Tamással az operajátszásról)
103
ABLONCZY LÁSZLÓ: Kisfaludy-játék (Harag György
rendezése Győrött)
107
Képzőművészet
T. L.: Az elárvult rajztoll (Vinkler Lászlóról)

110

Szerkesztői asztal

112

ILLUSZTRÁCIÓ
Kajári Gyula rajzai a 24., 33., 78. és a 112. oldalon (Égető
János reprodukciói)
Vinkler László rajza a 111. oldalon
Móser Zoltán felvételei a 9., 14., 62., 85. és a 96. oldalon,
valamint a műmelléklet I—VIII. oldalán
Kiss Lajos fényképe a 86. oldalon

ÁGH

ISTVÁN

A Somló-hegyen Bartók muzsikál
És fölgyalogolt a család csomagostul,
megkérdeztük
a kanyarban a Mária szobortól
hol ez a ház?, akár a szőlőművesek
letelepedtünk,
hajnalt lestem, míg
aludt a család, heteitünk
melegített
húson, granadírmarson, hűtött boron,
repkény futosó árnyában, ha a nap
kibírhatatlan, hosszas délutáni
szunyák, málnázás, séta
vizeskorsóval,
pincepörkölt a lenti fogadóban.
Észreveszem,
versem muzsikálóra vált az
idillikumtól,
melyhöz egy rádió is tartozik.
Csönd hangja. Venyigéken
hegedül
a megbukó nap, hordó és
rézüstdobokon
hüppög, sikít, míg a nap maga is
döndül egy utolsót, olyan szorongás
támad, a beszorult messzi macska. idemiákol.
Csönd.
Megpendül az első csillag, s a lenti
vonósok fölvontatják a zenét a mennybe,
ahol mégis evilági művész
zongorázik
olyan akusztikában, a
billentyű-pöccintés
idehállik, annál inkább a trapp,
csikorgatás.
Jönnek. Csönd. Jönnek.
S ha riem vonók a venyigék,
hordók nem üstdobok, a menny
nem, zongorái, akkor belül a csönd,
csont-, ér-, bél-, gyomor-,
máj-,
szív-orcheszter
feszít bőrt, koponyát,
a rezonanciától belázasul a lélek.
Ide se lehet menekülni,

soha

sehová.

3-

Jókívánság
Tizedik
évemben
meggyóntam, szentté
lettem,
most bűntelen a büntetés,
úgy fordul el az ég, hogy a
Göncölszekérről lafog a Kassziopeia,
Kutyába vág a Kaszáscsillag,
s egy hullócsillag lesz a világ
szívtrombózisa.
Nu, ggye Vengrijá?

Vot!

Kiestünk ebből az évből is
a másnapi ágyra, a föld
lehet havas, vagy éppen csupa sár,
lehet betörött okuláré a tócsa,
új évnek indult az óra, mennyi
elavult garnitúra várja
a nagytakarítást,
Január!

Süvöltők
Világ legkisebb süvöltözése
udvari
fámról ebben a megtelepedett
télben,
van ok pirinyó
csodálkozásra,
megjöttek a süvöltők,
letelepedtek,
csütörtök délutánra, de mintha csak
ez az akácfa lenne jó, a többi
maradjon a honiaknak,
gerlék, verebek,
rigók!
a süvöltők mára honfoglalók,
otthonosabbak nálam e hazában,
úgy csörözik az ágat, mintha
szétvernék a fát, idehallik a férgek
roszogása, olyan öntudat süvölt
e madárból, még a bögye is lángol,
s hogy magát föl ne gyújtsa,
szürke szárnyait jól magára húzza,
de hogyan kerültek ide?
és én hogy kerültem ide?
csak az isten nem csodálkozik
rajtunk,
egynapos ittlét, hatvan, ezer év?

KÁLNOKY

LÁSZLÓ

Egy világos pillanatban
,A FÉLTÉKENYSÉG KÓRTÖRTÉNETE" CÍMŰ VERSCIKLUSBÓL
Ha nem vigyázol, ellep a szemét,
mint a nagyvárosokat, ahol a sztrájkoló
utcaseprők sutba vágták
szerszámaikat!
Ha nem vigyázol, élve
megrohadsz,
elviselhetetlen
bűz árad
szájadból,
orrlyukaidból!
Menekülj tőle, aki megfertőz minden
szavával,
aki minden tettével megaláz
akaratlanul,
aki lehet mások számára virágzó
csipkebokor vagy pergetett méz, de neked
méreg marad mindörökké! Menekülj, vagy
vonásaidra
kiül a kábítószerélvezők
bamba vigyora,
járókelőktől tarhálsz pénzt az utcán kéréssel,
fenyegetéssel!
Előbb-utóbb hasfelmetszővé,
gyermekgyilkossá
aljasít, ha nem küzdesz
ellene.
Mit ér, hogy férfi voltál, ha többé nem vagy az?
Mit ér elméd, ha már csak habzó szájjal
dadogó epilepsziásként,
a beteljesületlen
vágyak
rángógörcsében
vonaglasz egy koszos rongydarabon, a puszta földön, a sárban?
Ragadj inkább kést vagy
beretvát,
csonkítsd meg testedet minél előbb!
Legyen ágyékod ugar, ahol az eke
hiába szánt barázdát! Nyeld el a vetőmagot, és
ne hagyd kicsírázni! Jobb a
terméketlenség
a mindent tűrő alázatnál. Kedvesebb az égnek az őszinte káromlás
a képmutató imánál. Mindenért magadat okold,
mindenért te vagy felelős, nem ő,
aki érzéketlenül átlép rajtad, akár egy
holttetemen,
míg a földön heversz, aki sírodra tapos
abban a hitben, hogy úgysem fáj a halottnak,
ő, aki nem gonosz, csak érzéketlen, aki nem is sejti,
mit tett veled, s ha a szemébe
mondanád,
képzelgőnek hinne, vagy
őrültnek.
Menekülj előle a pusztába, és ha ujjaid
önkéntelenül az ő arcát rajzolják a homokba,
talpaddal semmisítsd meg rajzodat!
Hallgass! Ne igyekezz fölvilágosítani
őt
arról, amit úgysem ért, hiszen más-más nyelven
beszéltek.
Ugyanaz a fogalom mindkettőtöknek
mást jelent.

is

5-

Hallgass! Mert bármit, amit mondasz,
megbánhatsz, szégyellhetsz
utóbb.
Inkább harapd el a nyelvedet:
ha azután az ő testébe harapsz bele
ragadozó módjára,
legalább
nem várhat többé
magyarázatot
tőled, te néma dúvad!

NAGY

GÁSPÁR

Két nyárfa a Hódoltságban
(Föllelt j anicsárnapló 1556/57 -bői)

Történetesen török vagyok. És a szultán katonája. Anyámat nem
ismerem.
Itt jobb, mint Anatóliában. .Tanulgatom az ebhitűek dalait.
Félhold-erdőtől
nem látom a holdat. Sátorgomb-csillagoktól
az ég csillagait. Két
nyárfát
őrzök hajnalig. Világítnak az énekemhez. Tövüktől indul egy út keresztül
a Rabföldön. Hódoltságnak mondják. Rabszíj-kígyó
tekereg az égig vagy
az Égei-tengerig,
mert Allah igazságos. Egyetlen hosszú kígyó
sziszeg
Budától Drinápolyig. És át a Márvány-tengeren
Sztambulig. Én a Birodalom fontos porszeme. Pasák és bégek, agák és rongyos dervispapok
—
halálommal is adózó — alattvalója. Szánnák de nem szeretnek a behódolt
gyaurok. Nálamnál jobban csak följebbvalóimat
nem kedvelik. És nem is
szánják. Ez a legtöbb amit tehetnek. így is lakolnak, döglenek
Sztambulig.
Sokszor kísértem őket. Rosszabb az, mint Eger falain a lángos
szurokperec vagy égő drótkoszorú. De lehet keserves dalt tanulni. Muzikális
fajtává sok ríássál edződnek. Éneklek hát hajnalig a sustorgó két
fának,
őrzöm hódítóként a Hódoltságot átszakító utat. őrzöm a félholdat,
csillagos forgót. A Birodalmat. Őrzöm a békét. Allah meg sokáig engem! Jönnek a violás hónapok. Legjobb dolga ilyenkor van a janicsárnak. Ezek itt
— rabnépség — körülöttem. Tüzet raknák a két nyárfa-közti
tisztáson.
Fölfelé húzza a füst éneküket. Föl a fénylő jegenyék csúcsára. Mint jajgató rabot a hóhérló fára. A némberek, bábák még harmatosak és könnytől bársonyos az arcuk. De mind elszáradnak az útkígyó szerelmes
szorításában. Megaszalódnak a drinápolyi háremekig. De itt még az
enyémek
míg lehervad a viola, míg imára kúszik kénytelen remegő két
térdem.
Mert följön a -nap. És tűző sugarában is dúdolgatok. Vigyázzban
álmodok.
Többször elfelejtem hogy kinek a katonája vagyok. Elfelejtem
Anatólia
katonaiskoláit. Elfelejtem a legdiadalmasabb
harcokat. A budai pasa bőrömbe égetett kitüntetését,
amikor a harcosok és hűségesek első sorába
léptem. Allah irgalmazzon nékem! És a Hódoltságnak! Hogy a két nyárfát
még sokáig előrizzem
félelmemben.
8-

Benézünk majd a Múltidőbe,... ősszel
Egy szép napon azt mondom: uraim, vevő vagyok az önök
elhibázott
sóhajaira, de kérem a város összes kulcsait, mert keresek egy fölismerhetetlenre pofozott őszi hónapot, és nem tudom mit válaszolnak önök, mit
tudnak erről a zárkáról, kinél a kulcs, merre mászkál a foglár,
nyilván
fölszívódott
a vezércselek
állandósulása idején amikor a polgárok már
vezércserében gondolkodtak, — a sírás zárkáiból elvérző leveleivel
szabaduló őszidő gyűjtött elegendő esőt s leereszkedik tarzani ügyességgel csatornák hengerein, városok talpa alatt lüktető Hálózatba, hol az Isten is
eltévedne a vérben, patkányok szirénáznak a meder forgalmi
zubogóján,
fönn a város már telet lélegzik, kiixelné a zsibbadást összefagyott
hókupacok jövőre tervezett fölvonulásából, a város ténfereg, fejében
harangok
lüktetnek reggelt, estet, hogy el ne hibázza a napi migrént — micsoda
Advent, micsoda Karácsonynak nézünk elébe! — remeg emlősök ágyavacka, a forgalom fogalmi párnacsücskén tollba téved a kardos angyal
szárny csapása; lehet, megőrülnek az áldozatok mielőtt utoljára
álmodoznak a hóhérló csöndes délutánról, meg sétáltatják még illegális,
pórázra
fogott gondolataikat a Folyam partján, csókot dobnak ügyesen a szeméttárolóknak, elrendezik az elrendezhető életbiztosítás felbontását s beszerzik az elhantoláshoz szükséges iratokat, várakoznak tűrhető testtartássál a
szerepre, kimondható banális szavakra; szabadság kopogtat az ajtón és
szaval nekem, aki alsótagozatba jár, éppen másodikba, (most ki jár alsótagozatba a szabadság vagy én? ez itt a kérdés, pajtás, nem lehet eldönteni mondja a történelem és hideget küld, ő meg szaval): arcod egy üvegtáblába merül, egy még töretlen tartományba, feszülő simaság tengerül
viselkedik, oly reménytelen, hideg és árva, mint most ezt az éjszakát gyászoló hajnal, leoldozható vállaimról minden teher, fölkölthető a legkisebb
zajjal telt élet is: kész Föltámadás utáni pillanatban élek, kapkodok, lótokfutok, forrok, akár a tűzre-tett étel — (és még ilyeneket): egy élére állított vers talán aládúcolja az éjszakát, dőlni készülő otthonod, roskadó
házadfalát, egy élére állított vers sokat tehet, jó lesz majd erre-arra, minden helyett lesz remény, kezekben tündöklő kenyér, ha elfogy az is, maga
lesz a v é r . . . egy szép napon uraim már semmire se leszek vevő, az őszi
hónap is szabadon hullatja levelét, sőt a tél havazni fog mindenre és mindenekelőtt.

7-

Az ék
Mélyebbre
szakadatlan
hasítva a föld sóiból
ridegedő tenyészet
belébe
történik velem hogy
szoríttatom
boldog új évgyűrűkön át
egy születés ős éjjelébe
déltől délig
személytelen
arcok
istenítéletében
félig pőrén elemmé
bontva az elemek közt
s ropogtatva a kérget
gyönge háncson keresztül
félig az ölsötétben
önidőm vesztve
célban
előre hátra sincs már
más utam a világban
rostban rost
mozdulatlan
kövülök
végtelenné

Ha majd öreg leszel"
Nem fogunk veszekedni
boldogan
én görnyeteg
hunyorgón
te rovátkolt szájzugból
hófehéren
már csak a csönd papírlap
zizegését
szeretem a tenyészet szótlansága felé
tapogató
ujjaimat
a nem létező fűben
hallgatódzom
halljam meg a hordalék alól önmagam
hadd újságolhassam végre
susogva
a már fél évszázada
kutatottat
viszi feléd aki vagyok
s a ráeszmélés
napvilágán
találkozunk többé nem te nem én
a belátatlan
küszöbén

Csupasz
Kongattak Nem hallottam
nem tudom hát mire
s mi törte meg a csöndet
tán egy szál jegenye
elhalkult s újra sík
sík a csupasz
földek
története

SÜTŐ

ANDRÁS

Mondod-e még?
A NAGYENYEDI BETHLEN KOLLÉGIUM
ÉVFORDULÓJÁRA KÉSZÍTETT TÉVÉFILM KÍSÉRŐSZÖVEGE

E büszke őrhelynek nevezett helyről tehát nézzünk le most a völgybe.
És alant látható a hajdani és a majdani Bethlen Gábor Kollégium. Hajdaninak
mondom, mert számunkra egy örökkévalóság az életkora és az a múlt is, amikor idejártunk iskolába. Majdaninak mondom mégis, mert a viszonylagos
örökkévalóság terein ennek mindétig fenn kell maradnia.
Tudod, László, mikor nagyon sokan voltunk iskolában, rengetegen, vagy
nyolcszázán, tudod, akkor ez a két harang tartotta közöttünk a rendet. Érted?
Hát ők szóltak nekünk, ezek költöttek föl, mikor szólt a harang, akkor futottunk lefeküdni, aztán amikor végeztünk az iskolában, akkor szegények elsirattak minket. így né, ahogyan most is fog szólani. Húzd csak m e g . . . húzd csak
m e g . . . látod, elbúcsúztattak. Ugye milyen hangja van?
Te most azt kérded, László, ki volt Bethlen Gábor, aki ezt a kollégiumot
alapította? Nehéz bizony, nehéz azt röviden, csekély szavakkal elmesélnimondani.
Csodálatos egy ember volt. Bár fejedelmet kellett volna most mondanom,
mégis embert mondok, az ő nagy-nagy emberségére gondolva. Hiszen nemcsak
azt érdemelte ki, hogy minden idők legnagyobb erdélyi fejedelmének mondjuk
őt, hanem a kornak háláját is 1613 és 1629 között, mikor is őt a vízibetegség
elvitte. Elvitte és csodás munkáját nem folytathatta. Bethlen Gábor megfejtette Erdély titkát. Ügy nevezzük azóta is, tolerancia, a megértés szelleme.
A megértés szelleme a más-más ajkú népek között kultúrában, vallásban, öszszefogásra serkentett minden élőt, minden nemzetiséget, sőt minden társadalmi
réteget is, a két ellenség, a német és a török ellenében. Hogy két tar között
— amiként mondotta — a hajas fejünket megmentsük. Vagyis: ÜGY CSELEKEDJÜNK, HOGY MEGMARADJUNK. Ez volt a jelszava és törekvéseinek
magja. Uralkodása rövid ideje alatt rendet teremtett mind a gazdasági életben, mind a szellemiekben, aminek egyik igazolása ez a kollégium is.
Emlékszel, te László, mennyit játsztuk a mondjuk-játékot? Mondjuk, hogy
•én vagyok a vadász, te vagy a fegyverhordozó, én vagyok a nyúl, te vagy a
vadász, mondjuk, te vagy, mondjuk... Hát mondjuk most is, mondjuk, hogy
varázsszőnyegen visszarepülünk most az időben a nagy fejedelem udvarába,
íródeákok vetik papírra Bethlen Gábor utasításait.
Játsszuk most a legnehezebb mondjuk-játékot: mondjuk, hogy én vagyok
a kisdiák, akit közel négyszáz évvel ezelőtt ideverbuváltak a kollégiumba...
De hiszen valóban én voltam... Én is voltam. Az életünk majdnem úgy zajlott, akár a régieké. Kisdiák a nagyot kiszolgálta, csizmáját kifényesítette, némelykor bizony pofont is kapott, ami nem egyezett a fejedelem elgondolásával,
persze. Az élet külső törvényei azért beszivárogtak ide is, a vastag falakon át.
De ne gondold, nem hagytuk magunkat, a szolgaság a konokságunkat növelte.
— MONDOD MÉG?
10-

— MONDOM, CSAK AZÉRT IS MONDOM — így a kiskakas, vagyis a
kisdiák.
No, persze, nem lehetett örökkön csak tanulni, tanulni, a kollégium játszani is engedte fiait. Csodálatos volt komédiásnak fölcsapni, iskoladrámával a
társainkat, tanárainkat, a város közönségét elszórakoztatni, majd azután a
megérdemelt siker fejében a vár körül tekeregni, lányok után ténferegni.
Példaképeink a nagyok voltak, a kardos szeniorok, mert kicsi a nagytól
tanul mindig jót és rosszat is. Tanárainkat azért nem sorolnám ide, mert az ő
példájuk örökkön ragyogott és követendő volt részünkről, már csak hírüknevük miatt is. Ők bizony nem a szomszéd faluból jöttek, hanem távoli híres
egyetemekről, Utrechtből, Heidelbergből, Oxfordból, Krakkó városából. Eljöttek nagy fényes univerzumokból e kicsi és homályos helyre világító szövétnek
gyanánt, hogy bennünket magukhoz emeljenek.
Nincs annyi időnk, hogy e kollégium nagyjainak példája előtt hosszan
megállhatnánk. Apáczai Csere János négyéves volt, amikor a nagyfejedelem
meghalt, mégis neve összenőtt a Bethlen Gáboréval. Hiszen az ő szellemében
ténykedett. Külföldről hazatérve Gyulafehérváron tanított, de haladó nézetei
miatt összekülönbözött a feletteseivel.
*

Mondod még? Mondod még? — hörögte arcába az értetlenség a mindétig
való kegyetlen kérdést. Csak azért is mondom! — vágta vissza Apáczai Csere
is a nagy disputában, a száműzetésben is, Kolozsvárt is, ahová legjobb diákjai
követték őt. Mondom! — vágta szeme közé a gyűlöletnek is, pedig a tét nem
volt kicsi, toronyból akarta őt a fejedelem levettetni. Ugyan ki volt, ki lehetett
ez a csodálatos ember, aki nem félt attól, hogy a fejedelem toronyból dobatja ki?
*

Az Alma Mater rövid boldogságának tatárhorda vetett véget. Miként vajon? II. Rákóczi György könnyelműségéből és átkos mohósága miatt, amivel a
lengyel trónra áhítozott. A szultán, mint tudjuk, ugyebár, hiába ellenezte,
hiába tiltotta. Kockára vetette a lengyel királynénál gyöngébb hadseregét, kudarcot szenvedett, majd újabb harcra készült, mire büntetésként a török tatár
hadakat küldött Erdélyre. A gyilkolás, a pusztítás iszonyatos volt. Gyászba
borult Bethlen Gábor tündérkertje, rommá lett Gyulafehérvár, rommá lett a
kollégium, pernyévé lett a híres-nevezetes könyvtár, és vándorútra keltek Kolozsvár felé az Alma Matertől megfosztott diákok. Akkor még nem tudhatták,
hogy Enyeden fogja az iskola visszavárni őket az azóta híressé vált Nagyenyeden, ahová Apafi Mihály parancsára költözött a főnixmadárként újjászülető
kollégium. Néhány szót csupán a kiváltságlevélből: „Mi, Apafi Mihály, Erdély
fejedelme, mivel hogy tudjuk, miképp állam, nemzet, kormány, hatalom tartósan nem virágozhatik, s feladatainak meg nem felelhet a szabad tudományok
gyakorlása nélkül, melyek az ifjúság tehetségét képzik, enyedi kollégiumunk
oktató- és tanítómestereit s mostani és jövendőbeli tanítványaikat ím, ezen
kiváltságokkal és szabadságokkal ruházzuk fel. Először: az osztályok felállításában, a tanítás módszerében, s mindenben, ami a tanítók s tanulók munkájának sikerét érdekli, senki nekik rendelkezni ne merészeljen." Senki... és így
tovább...
Főnixmadarat mondottunk és szinte szó szerint kell értelmezni. Nagyenyed
a Bethlen Gábor Kollégium újjászületésének színhelye. Üj perspektívákkal és
új veszedelmekkel. Tatár helyén az osztrák átok veti fel rendre fejét, de még
11-

távoli ez a veszély. Az enyedi iskola virágzásnak indul a konokság jegyében.
Igenis mondom, mondom a hagyományőrzést, mondom az anyanyelviséget,
mondom a szabadság szép eszméit, kettős veszedelemben is.
Egyik gyönyörű példája ez a kollégium annak, hogy nemcsak az anyag
megmaradásának elve érvényes, hanem a szellemé is. Mert hiába kellett eklézsiát követnie Misztótfalusi Kis Miklósnak, mert hiába tűnt el a keleti homályban Körösi Csorna Sándor fizikai alakja, mert hiába próbálták megsemmisíteni
a szellem oly sok harcosának tanításait ezen a földön, ő mindezek ellenére a
szellem, épp az anyag megmaradásának elve szerint élt és maradt meg és
marad meg ezután is. Ez a szellem volt az, amely ezt a kollégiumot mindenkor
a haladás, a forradalmi gondolkodás, a népek, nemzetek, népcsoportok testvériségének fellegvárává tette. Ez a szellem volt az, amely ebből a kollégiumból,
nemzet-, népfenntartó bástyát alakított akármilyen ellenséggel szemben, és
különösen és hosszú időn át azzal az elnémetesítő szándékkal szemben, amely
Erdély tájain a magyar kultúrát ugyanúgy, akár a románt, meg akarta és megpróbálta mindenkor semmisíteni.
Menjünk, most menjünk, vigyünk virágot az elesettek emlékművére. 1704.
március 13. Szomorú esztendő, szomorú nap. Kétszáz halottját gyászolja Enyed,
tíz diákját az Alma Mater. Az önvédelem áldozatai. Nem, nem volt elég a
tatárdúlásból, ráadásként jött későbben az osztrák, a bosszúállás fegyvereivel.
Igen, ezúttal Rákóczi miatt, akire fölesküdtek a nagyenyediek, reményeikben
a szabadsággal, új zászlók alá, a híres felirattal: Pro libertatae. Hányszor megfordultunk itten, hányszor silabizáltuk e tíz nevet, e gyermekhősökét, akik a
bosszúálló császári parancsnok, Rabutin áldozatai lettek. Labanc hadai ellen a
lángba borított kollégiumot védték, a könyvtárat védték, fegyver híján fütykössel, puszta kézzel az örök védtelenek parancsa szerint, ö k nyugosznak itt, a
Rákóczi-eszmével harcba rohanó diákok, kiket mint apró fáklyákat gyújtott
meg a szabadság eszménye. Nagy professzoraink mellett tanítóink lettek ők is
tehát itt, Nagyenyeden, a Kápolnadombon. A hűség tantárgyának professzorai.
Tíz diák, tíz példakép az utókor számára.
Mondjuk el újra meg újra, tűzből, tüzekből fölszálló főnixmadár ez a kollégium, a XIX. század eszméinek nagy szél járásaiban is mindig, mindétig a
haladás szavait mondja, az anyanyelvűség követelményeit követeli, Szász Károly szavaival is az oktatási bizottság egyöntetű vélekedését. Hallgassuk csak:
„Jónak látná ez a bizottság azoknak a, különösen a néptanítókat formáló
tudományoknak, elménkhez és szívünkhöz behatóbban szóló kedves anyai nyelvünkön való taníttatását továbbra is nemcsak meghagyatni a méltóságos fő
konzisztorium által megalapíttatni, hanem egyszersmind arra is intézkedéseket
tenni, hogy lehetségessé tétessék és siettetődjék azon óhajtott időpontnak elérkezése, melyben nálunk is, mint más e részben boldogabb nemzeteknél minden tudomány honi -»velven adassék elé."
De mindez puszta óhaj marad, fegyveres küzdelem nélkül. 1848—49, a népek tavasza, Petőfi látomásainak csodás csillagzata, iszonyatos küzdelem az
osztrák fátum ellen. A kollégium padjai újból üresek maradnak. Tanárok, tanítványok indulnak támadó, majd önvédelmi harcba, indulnak a végsőkig,
Fehéregyházáig, Világosig, a túlerővel szemben az utolsó csepp vérig. És azután? Azután újból és újból az osztrák bosszú Szent Bertalan éjszakái. Egyetlenegyre vessünk most pillantást. 1850. Vohlgemut báró kormányzó tábornok
utasítása: „Azon általános engedély alól, hogy az erdélyi reformátusok tanintézeteiben a tanítások a legközelebbi évben megkezdődhetnek, kiveszem a
nagyenyedi kollégiumot, ahol csak egy elemi iskola megnyitását engedem meg,
kizárván minden oly osztályt, mely gimnáziumi vagy latin grammatikai iskola
jellegét viselné magán." És a válasz? Mindenkori válasz az. így lett az Alma
12-

Mater esőben tűz, aszályban víz, minden, minek szája be nem fogható. Ama
nyugtalan, tiltakozó vagy ingerlő, tanítványcsődítő pörös száj. Ez a szellem
nevelte azt a konok gyermeket, kit egy kis költői elgondolással most magunk
elé képzelhetünk.
*

Amikor is a büntető kéz az első nem tetsző szóra, amelyet kimondtunk,
először csak arcul üt, arra a kérdésre, hogy mondod-e még, majd azután szájon ver a második kérdésre, hogy mondod-e még, majd azután a fogak lazulnak az ütéstől, hogy mondod-e még, majd azután a vér csordul ki a szájunk
szélén a porba, hogy mondod-e még, és ha a konokság él bennünk, akkor
igenis azt mondjuk, ahogyan e kollégium mondotta. Igenis mondom még, és
mondom, és mondom, mindenkor mondani fogom.

MAGYARI

LAJOS

Bethlen Gábor álma
RÉSZLET AZ EZER SOR CÍMŰ POÉMÁBÓL

Miről is álmodtál, árva Bethlen Gábor,
Enyed s Kolozsvár közt, a Maros terében,
a föveg immár rajtad, rajtad a palást is,
és mögötted, körötted Erdély urai egy szálig,
körötted, ki „iktári jöttment", szárhegyi
félárva,
„hadban alkalmatos", de „nyákunkba nem ülhet",
hite-hagyó gyanús voltál a szemökben...
?
Miről álmodoztál, a Maros terében,
Enyedet elhagyván, Miriszlón
átmenvén,
Felvinc közelében, hol a rossz
jobbágyfalvak
egy szálig mind kihalták, szélnek ment a népök?
Miről álmodoztál, árva Bethlen Gábor,
a tövig égett házak, megszántatlan
földek
e gyönyörű és mégis szörnyű
tartományán?
Itt évekkel elébb — s nem számos évekkel! —
emberhúst falt még a farkassá vált ember,
asszonyát fogta volna ekéje elébe,
az kölykét fogta volna ekéje elébe,
de se kölyke, se asszonya nem volt néki
immár...
Miről is álmodtál, árva Bethlen Gábor,
komor és komoly új ura kis
Transzilvániának,
13-

a bimbózó tavaszban, Enyedröl
kijővén,
Miriszlón átmenvén, Vincét
közelítvén?
Mint harmadfű csikó
beleszagoltál
a nyers tavaszi
szélbe,
de pörzsszagot hozott még az a szél:
és álmodtál mégis dús
búzavetésről,
falvakról, hol nem barom, de ember lesz a jobbágy,
álmodtál városról, hol friss
indusztriákat
tanulhat, s űzhet ki annak módját érti,
álmodtál oskolát, a hollandusokkal
vetélkedőket,
mert hit s tudomány nélkül meg nem él az ország,
kimívelt emberfő lehet csak tartós
fundamentuma,
álmodtál emberré emelt
szolga-népet,
melynek kebelében ennen nyelvén s szokásaival
dicsérhesse mindenik az életet s istent,
ha már együtt szenvedni rendelte őket a sors,
ki-ki a maga nyelvével s hitével
éljen,
mert e tündérország bizony sokszínű
szivárvány,
és szeretni kéne néki minden
színeit,
mert erős talpköve lehet egyszer
Transzilvániának
a megértés s figyelmes türelem ...

BAKíüK

BÉLA'

MA?ílKV*Ai;;s:A:! A ¡ik?'.; VAí. ;?
swtsÁ yjifirmArms A ttmwti:
AfüSimgiíTi A«;c?f:S!Á!5ÍAm •. .
rMi'.W!;!
A«f.tvnr.s uvn:n
.
BARTÓK BLI.Á
.(íjM : • . :?:> - •
:.. V.
.»KIVV-O tühUK íCXÍ.A,-!.:;; ,
:
f í-'i
*
í l'KÍ
•' •< ••<•
•

bartók-emléktábla

•
»

nagyszentmiklöson

SYLVESTER

LAJOS

Pályaválasztásaim
A kézdivásárhelyi Kantai Gimnázium 300. évfordulójára'

Kilencszáznegyvennyolc júniusában a tanügyi reform véget vetett római katolikus,
fiúgimnáziumi pályafutásomnak, ősszel már, valamiféle különbözeti vizsga révén,
harmadikos gimnazistából az épületbe telepedett erdészeti középiskola elsőéves n ö vendéke lettem. Az iskolán, úgy tűnt, csak a cégér változott, no meg a tágas folyosókon sorjázó hatalmas, díszes tablók vándoroltak, amint később kiderült, az iskolaépület padlására, diákostól, pödört bajuszú világi- és reverendás paptanárostól, s a
főbejáratnál díszlő aranybetűs márványtáblát feszegették le, bizonyára valami veszedelemtől vélvén bennünket megmenteni, ami akkor következik be, ha továbbra is
sillabizálgatjuk: kik, mikor és miért építtették, a nagy barokk templom szomszédságában is impozánsnak tűnő gimnáziumi épületet. Mondom, kezdetben úgy tűnt, csak
a cégér változott; szüleinknek egyébként is egyre ment, miféle tanodába járunk, csak.
iskola legyen. Az én esetemben egyetlen apai pályaválasztási tanácsra emlékszem:
csak rongyos tanító ne legyen! A családban az egész tucat apai nagybácsi és nagynéni közül Gábor bátyámat juttatta tanítói kenyérkeresetre a század eleji sors, mert
már kisiskolás korában „nagy" tanuló volt, ahogy apám emlékszik. Előbb valahol a
dunántúli tájak egyik tanyasi iskolájában, m a j d Nyírbátorban. Az ő messze űzöttsége, vagy az első világégés után szülőfalumban tengődő, nyelvvizsgázó tanítók sorsaalakította-e ki benne ezzel a pályával kapcsolatos ellenszenvét, ma sem tudom.
Apránként aztán csak kiderült, hogy a reform nemcsak firmát cserélt, hanem a
latin, francia meg német szekundákat is száműzte, sok egyébbel együtt, s a haszontalannak vélt tantárgyak helyett mérnök-tanáraink, egy-két hónap alatt, főiskolai
szinten értekeztek, például a gombákról, és mi, a zöld erdészmundér m a j d a n i viselői,,
hüledezve hallgattuk a töméntelen latin megnevezést, s a kalapos gombákhoz szokott falusi gyermekszemünk sehogy sem akart megbarátkozni a faféleségek szövetét,
keresztül-kasul indázó, láthatatlan vagy alig látható ellenségekkel. Űj, nagydiákok
is jöttek, fogalmam sincs miféle iskolákból, és belőlük verbuválták össze a nagyobbak osztályát, s az előző időszak szokásos lelkigyakorlatai alatt csöndes folyosókra,
a természetrajzi szertárakba, a gipsz emberi belsőségek mellé, mindenféle vadak
képei, gipsz lovak, disznók meg rönkből metszett fadarabok költöztek be. Erdésztanuló voltom nem sokat változtatott iskolán belüli helyzetemen, a gimnazista évek
alatt, fikaként gyötört a kisebbségi érzés — iskolai kisebbségre gondolok —, és most
is, bár az órákon jeleskedtem, nagy rajzos voltam, de az internátusban a ranglétra
alsó fokán kellett folytatni a diákéletet. A nagydiákok, továbbra is, valahol elérhetetlen magasságban leledztek, a fiúgimnáziumi éveiket egykor romantikussá tevő
nagylegénykedéseik az újdonsült iskolában minket, kicsiket, terror alatt tartó internátusi felügyeletté degradálódott. Akkor m á r nem robbantották föl a nevelő ablakát;
a patakpartokon is kevesebbszer pukkantak a gránátok, s minket nem rettentettek
olyan hírek, hogy N.-nek is „elvitte" a gránát a jobb karját. Az államosítás a szülőigondokat is megmásította: az internátus fenntartására immár nem kértek fél öl fát,,
a főzetéshez lisztet, mákot, fuszulykát, hagymát, lencsét és húspénzt, meg mit tudom
én m i t ; ehelyett készpénzzel kellett kiegyenlíteni a soványka koszt ellenértékét.
Az erdők fáin még egy évgyűrű sem képződhetett, s erdészpályámat egyszeriben,
metszette ketté egy lista, amelyen, sok társával együtt, apám neve után írták:
k u l á k . Hiába a hat apró gyermek — a legkisebb öcsém kétéves volt —, hiába az
aszály, s az ezt követő nyomor, és hiába kellett a beszolgáltatás_miatt fölseperni a
15-

•csernátoni ház tapaszos padlásáról az utolsó szem gabonát is: a hét hold föld, s a
kilencszázötös gyártási évű gőzkazán, a cséplőszekrény meg a szalmahordó elevátor
nem bocsáttatott meg, zsírosparaszt lett az apám. Addig nem láttam még sírni.
Szikár alakja, izmos, inas karjai, kalapács- és kaszaedzette tenyere sehogy sem
hasonlított az akkor annyiféleképp ábrázolt zsírosparasztokéra. Munkára, tisztességre
sokat adó ember hogyan viselhette volna el a kerítéseken éktelenkedő, a szitkozódás
szintjén megfogalmazott feliratokat? Nekem pedig tudomásomra hozták — az igazgató hívott félre —, hogy míg dolgaink nem tisztázódnak, ne incselkedjek az erdészeti tudományokkal.
Kora tavasszal már otthon gazdálkodtam. Nem volt ebben semmi újdonság,
vakációk idején addig is, erdőn, mezőn, meg a cséplőgép mellett tébláboltam; a r a táskor én vetettem a kötelet, a répaegyelést, kapálást, gyomlálást mintha a magamkorabéliek számára találták volna ki; a háború utáni években apámmal még kovácsszén-égetésre is vállalkoztunk. Bőrt is cserzett, csak pénzt ne kelljen kiadni gépszíjakra, cipőtalpra. Apám akkor úgy gondolta, ha túlad a lovakon és teheneket
vásárol, csökkentik a tűzifa-fuvarozási kvótát. És a tehenek tejet is adnak. Rosszul
godolta: nem éltünk Indiában, teheneink sem lettek szentté. Úttalan erdei utakon
fuvaroztuk, hónapokon át a tűzifát, s minden mérgünk, sűrű káromkodások közepette, a nyomorú állatokra zúdítottuk. Csak Bajka Marci bácsi, apám egykori inast á r s a vidított fel néha, ha pirkadatkor a Jegesárok felé irányítván szekere rúdját,
református templomi szertartásokon edzett tenorján rázendített: Ez a harc lesz a
végső... Hittel, cifrázva fújta, visszhangzott tőle az erdő, s a szolgálatos fülek sem
minősíthették, akkori szokás szerint, sem irredentának, se az osztályellenségének
Tepertoárját.
Kora tavasszal ú j r a pályát választottam. A szomszéd legénnyel jelentkeztünk a
SOVROM-társaság aszfaltútépítő vállalatánál, s ú j a b b felvételim érdekében egy
kerek esztendőt toldottam éveimhez, hogy a tizenhat esztendőkben megállapított
korhatárt valamennyire megközelítsem. Nekem minden sikerült: ez a felvételi is.
Kora reggeltől estig egyenletes ritmusban forgattuk a csákányt, lapátoltuk a földet,
•építettük az útszéli padkát. Az eresztevényi állomás és Csernáton között nincs olyan
folyóméter az országúton, ahol legalább egy lapát földem ne lenne. Suhancok és
•ötven felé közelítő férfiak társaságában dolgoztam, esténként én számítottam ki a
beépített köbmétereket, s valószínű, ez is közrejátszott, hogy hetek múltán m á r
•csoportvezetői magasságba emelkedtem. Élmunkásságom fűtőanyaga pedig az a lapátmozgató indulat, hogy márpedig engem se korom, se rossz származásom, se abbahagyott iskoláim miatt ne sajnáljon senki! Megélek én a magam lábán, s kinyitom
én még azt az előlem elreteszelt iskolakaput!
Szeptemberben ú j r a kopogtam az erdészeti iskola titkárságának ajtaján. Egykori
•osztályfőnököm karonfogva kísért ki az udvarra, a bemocskolt dossziéról suttogott.
„Ennél az iskolánál ne is próbálkozz! Fel sem vehetünk! Nagygyűlést is tartottak —
titeket lepleztek le. Ugye érted?" Értettem. Majd: „Jobban tennéd, h a a mezőgazdaságiba iratkoznál be. Apád is gazdaember. Annak mindig lesz jövője. No, ugye
érted? írok egy cetlit az igazgatónak!"
A kapuhoz értünk. Kezet fogott. Tanárral ekkor paroláztam először, addig, esetleg tarkóm simogatták, bátorítólag hátbavertek, vagy f ü l h a j a m cibálták és a fenekléshez szükséges testhelyzetet gyakoroltatták. Bizsergetőn jól esett ez a kézfogás, a
sírás fojtogatta torkom, s a volt Kantai Gimnázium robusztus épületétől búcsúzva a
Degecia düledező, zsindellyel födött boronaházai között botorkáltam — egyik-másik
:az ablakkeretekig süppedt az egykori lápba, és szertelen összevisszaságban szegélyezték az útnak titulált sártengert —, szóval a rangos, tornyos iskolaépülettől igyekeztem a lapos, egyszintes, egykori kaszárnyaépületekből, lóistállókból alakított gazdasági iskola felé.
A polgári leányiskola előtt botlottam B. J. barátomba. Gyerekkorunk java részét
•együtt töltöttük, s a kor hangulatához híven játékainkat is a háborús viszonyokhoz
igazítottuk: málhát raktunk a kutyák hátára, fagéppisztolyt s málha tetejére, s nagy
16-

csatározásainkban együtt szaggattuk magunkról a nadrágot. Most is harcias hangulatban volt, egy parancskiadással ért fel, amint közölte, hogy nem lesz semmiféle
gazdasági iskola; tanítóképző nyílik, épp a leányiskola épületében. Oda felvételizünk. Sikerülni fog, bizonygatta, mert ha másképp nem megy, neki a brassói apja
— kettő is volt, a másik Csernátonban —, valami tanügyi nagykutya; mikor újra
találkoztak, majdnem ott tartotta, ruhával, pénzzel is ellátta, de neki az az apja nem
kell, nem tudná megszokni, a nyelvét sem; de ha a felvételin akadékoskodnának,
akkor szólunk az ö r e g n e k . . . Nem kellett szólanunk. Két óra alatt háromszor változtattam pályát, s mégcsak eszembe sem jutott apámnak a rongyos tanítókkal kapcsolatos intelme. Mikor otthon megtudták, apám legyintett: a te dolgod! A te bajod!
Az ú j pedagógiai iskola a tanügyi reform révén létrehozott terebélyes iskolahálózat számára képezett tanítókat. A mi évjáratunk még csak három osztállyal
indult, az utánunk következő évfolyam megkülönböztetésére már az ábécé öt első
betűje szükségeltetett. Abban a környezetben bizonyítani, az elsők közé kerülni sem
volt nehéz, a legváltozatosabb földrajzi övezetekből s a legkülönbözőbb iskolaféleségekből összeverbuválódott osztálytársak között. A Kantai Gimnázium tanárainak
szigora, a duktorok szilenciumok utáni leckefelmondatásai ekkor kamatozódtak. És
itt, tanítóképzős koromban szabadultam a kisebbségi érzés nyomasztó nyűgeitől.
Talán igen is elszabadultam! Gazdálkodó, erdőlő, cséplőgépetető és útépítő tapasztalataim, apám nevének törlése arról a bizonyos listáról, akkor már amúgy is fölös
önbizalmam és biztonságérzetem hizlalta. És az iskola egy izgatóan érdekes leánytábor, bárhová pillantasz, csak lányok és lányok, copfosak, pirulósak, csivitelve,
összebújva nevetgélők, a folyosók sarkában zümmögve magolók, szemük sarkából
titokban ránkpillantók; ránk, akik, csakhogy szem előtt lehessünk, legénykedve randalíroztunk az udvaron. Rövidesen, azt hiszem, az iskola röplabdacsapatába is azért
kerültem be, hogy a főépület leányosztályai előtti pályán edzhessek. A leányinternátus titokzatos világa maradt egy ideig ismeretlen, míg valami bútorszállítás ürügyén,
a Cerberus szemekkel minket vigyázó nevelőnő, Sárika néni kíséretében, be nem
mehettünk. Esténként az internátus épülete körül strázsáló gesztenyefákra kúsztunk,
hogy a tusolók párától tejszínű ablakain a sokat sejtető sziluettek mozgását tágra
nyílt szemekkel kísérhessük, halljuk a benti cincogó kacarászást, az állunkon pihét
borzoló visibálást... És lányok az osztályban is. Fiúk mindössze tizennyolcan voltunk a C osztályban. Nyugta legénynek sem szünetben, sem órán nem lehetett;
orrát furcsa illatok, szagok birizgálták, s felelésre a táblához szólított lányok lányvolta. Nők és nők. Az egykori fiúiskola apró diákja számára szokatlan módon még
a tanári kar többsége is nő, s megfékezésünkre — mire bizony gyakran volt szükség
—, csak a szájuk, csak zsörtölődéseiket hallhatjuk; nem kell félni immár a csattanó
pofonóktól, duktortól. Még a bennlakásban is nevelőnő vigyázott ránk. S. osztálytársam, az esti szürkületben a kerítés rácsaihoz hajló idős tanárnő tomporára csapott a
tenyerével, s a levegő után kapkodó tanárnői felháborodásra vállat vont és közölte:
„Azt hittem D., az osztálytársam."
Lett aztán nevelőnk is, mert a nők nem bírtak az elfajzott legénynépséggel, aki
a katonás fegyelmezési módszerektől a velünk való bratyizásig mindent kipróbált,
és mikor végszükségben tájékoztatta az igazgatóságot viselt dolgainkról, örökre elvesztette a játszmát. A Besúgó — csak így emlegettük. És hogy végképp beteljen a
pohár, egy este a szobájába törtek, a bútorzatot szétverték, ami, az én B. J. barátom
másnapi visszaemlékezéseiben, a lányok előtt, már nagy nevelőverések színében
jelentkezett.
Rajtam, a kantai örökség mellett, a könyvek segítettek. Mindent elolvastam, ami
a kezembe került. Főleg órákon és éjszaka olvastunk. B. I. valamelyik hétfalusi
csángó faluból került hozzánk, két évvel volt idősebb minálunk és vele már az
SZK(b)P történetén vitatkoztunk. Olyan időszakban, amikor a politikai oktatás, mint
olyan, nem is létezett. Csak egy-egy rövid tájékoztató, egy-egy KISZ-gyűlés. Űgy
látszik, apám rövid időtartamú kulákságát akartam így rekompenzálni. Iskolai színjátszás, bábszínház alapítása — én voltam a díszletfestő —, tánc, sport, a vasár2 Tiszatáj

17

naponkénti falumunka, mind megannyi tekintélyalapozó akciónak bizonyult. Fegyelmezetlenségeink, ami legtöbbször lógások, kocolódások, néha verekedések képében
jelentkezett, tanulmányi eredményeink, bennfentességünk miatt rendszerint amolyan
bocsánatos bűnökké szelídültek a tanári konferenciákon.
A Kantai Gimnáziumtól ekkor sem válhattam meg. Erdészcsemeteként hiába
lökött el magától, a pedagógiai iskolai nagy lányszaporulat után internátusunkat a
régi gimnázium egyik épületébe helyezték át. A fát kétkerekű kordén, igavonó csikóként vonszoltuk a Degecia latyakjában, s ha kedvünk kerekedett, mert egy jó könyvet kellett elolvasni például,. beteget jelentettünk. A hagyományos lázkeltő csodaszerekre, mint például a krétapor, nem volt szükség. Ki kutyagol utánunk másfél
kilométerre, a Degecia sarában, hogy az internátus tájékán szétnézzen? H a r m a d évesek voltunk immár, alattunk a vízhordó apróságok, akiken egykori gimnáziumi
sérelmeinket törlesztettük: hozták-vitték a lábvizet, s a hazulról kapott pakkból a
legjobb falatokat, mint valami feudális kiskirályoknak, a kisebbeknek nekünk illett
felajánlaniuk.
Az első komoly bajt is az hozta ránk, hogy I. B.-nek, aki egy évvel j á r t alattunk, „igen kinyílt a csipája", ahogy mondtuk, már-már többet szimulált, mint mi, s
amikor B. I. osztálytársam erélyesen felszólította ennek abbahagyására, még hozzá
is vert. És fenyegetőzött, állítólag, hogy majd elláttatja a bajunk.
Lilára vertük.
Évfolyamtársai — négy lány- és egy koedukációs alapon szervezett vegyes osztály, akik egyébként sem nézték jó szemmel nagylegénykedéseinket, s a nagylányok
körüli forgolódásainkat, megzavart méhrajként zúdultak föl ellenünk. Iskolai nagygyűlés. Mi, hatan, a pellengéren, öt-hatszáz lány tombolva kérte azonnali eltávolításunkat. A vezérszónok mindenféle eltussolás ellen tiltakozott és végleges kicsapást
követelt. Az ország összes iskoláiból.
Később őt vettem feleségül.
Akkor kétheti kicsapással úsztuk meg, amit, büntetésből, a KISZ rajoni bizottságának székházában kellett töltenünk. És ez újabb fel nem fedett kicsapongásokra
teremtett alkalmat. Arra is, de két hét könyvek társaságában, aminek aztán köszönhettem, hogy magyartanárnőm Dózsáról írott dolgozatomat kivont kardként hordozta
az iskolán végig, s a tartományhoz is fölterjesztette. Túlozva, nyilván, egyetemi színvonalat emlegetett.
Egyetemi színvonalat, minek bizonyítására ismét nem került egyhamar alkalmam. Akkor már nem apám gyanús társadalmi helyzete, hanem a család megrokkant anyagi állapota miatt. A szalmahordó eladásából származó hétszáz lejt anyám
egyszerre fizette be az internátusi tartozásba.
És elmentem tanítani, hogy néhány esztendő múlva, immár főiskolai diplomával,
tanfelügyelőként kopogjak az egykori gimnázium és pedagógiai iskola irodáinak
ajtaján.
Betyárból lett pandúrként

18-

A nyelv, a nép szolgálatában
SZABÓ T. ATTILA PROFESSZOR VÁLASZOL KÁNTOR LAJOS KÉRDÉSEIRE

Válogatott tanulmányainak,
cikkeinek negyedik kötete — 1980-as jelzéssel, de már 1981-ben — Nép és nyelv címmel jelent meg, a bukaresti Kriterion kiadásában. Lehet, hogy önkényes az értelmezésem, túlzott
jelentőséget
tulajdonítok a címadásnak, mégis kimondom: az Anyanyelvünk életéből (1970)
és a Nyelv és múlt (1972), vagyis az első és a harmadik kötet, a szaktudományát mindenekfölött
tisztelő nyelvtörténészt
juttatja eszembe; A szó és az
ember, az 1971-ben kiadott második kötet „antropológiaibb" címére rímel a
Nép és nyelv (keresztrímként);
mintha a hetvenöt gazdag év
élményraktárában különös hangsúlyt kapnának az utóbbi évtized tapasztalatai.
Élményraktárt mondok, hiszen a felraktározott lenyűgöző nyelvi-nyelvtudományi
ismeretanyag feldolgozásmódjában
nemigen lehet lényeges különbséget tenni az
egyes kötetek között. A Nép és nyelv viszont, a néprajzzal érintkező tanulmányaitól függetlenül is, határozottabb figyelmeztetés: nem elég a nyelvi tényeket rögzíteni, a nyelvtörténeti jelenségeket feltárni,
könyvekbe-könyvtárakba
halhatatlanítani. A madáchi felismerést („nép nélkül népet nem boldogítasz")
parafrazálva: nép nélkül nyelvtörténettel sem boldogítasz. De: nyelvtörténeti
szaktanulmány, szótár, népszerűsítő cikk egyaránt hozzájárulhat a népboldogitáshoz, ha van nép, amely még igényelheti ezt.
A hetvenöt éves Szabó T. Attila Erdélyhez, Kolozsvárhoz kötődő nagyívű
tudományos pályáján, amely a tiszteleti akadémiai tagságig, nemzetközi
elismerésig emelkedett, mikor kapcsolódott tudatosan össze — az emiitett értelemben — nép és nyelv?
Noha a nekem szegezett kérdés határozottan csak a nép és a nyelv fogalmának
a magam tudományos munkálkodásában való egybekapcsolódása időpontja iránt
érdeklődik, van mondanivalóm azokkal az érdekes és számomra meglepő észrevételekkel kapcsolatban is, amelyek ezt a kérdést megelőzik. Tudniillik egyrészt eddig
megjelent négy és — hozzátehetem — sajtó alatt levő Nyelv és irodalom című, ötödik tanulmánykötetem címválasztásával, másrészt meg — a feltett, személyre szabott
kérdés általánosabb vonatkozásaival kapcsolatban is.
Ami a címválasztás kérdését illeti, a kiadói, illetőleg könyvterjesztői kívánalomhoz igazodva adtam köteteimnek olyan irodalmias címeket, amilyenek végül is,
kiadói jóváhagyással, a címlapokra kerültek. Jóllehet ezek a címek csak nagyjában
utalnak a kötetekbe foglalt, nagyon különböző tárgyú és más-más időbeli tanulmányok, cikkek tartalmára és szemléletmódbeli jellegére, valóban a Nép és nyelv
címen most megjelenőben levő negyedik kötet címében domborodik ki legkiötlőbben
az a szemléletmódbeli magatartás, amely — az én megítélésem szerint is — egész
tudományos munkálkodásom jellemzője: a nép, a társadalom és a nyelv szoros egységében való gondolkodás magatartása. Elzártságomban magánosan dolgozva, csak
mikor már három kötetem megjelent, egyik nyugati folyóiratban közzétett ismertetés
utalásából értesültem arról, hogy e magatartásommal tulajdonképpen beletartozom
abba az egyre erősödő nyelvtudományi irányzatba, amelyet a sokféle nyugati nyelvtudományi irányzat között etnolingvisztika névvel illetnek. Annak ellenére azonban,
hogy bár honi talajon ú j barázdát vontam, de hogy ilyenformán mégsem „magam
találtam fel a puskaport", azt hiszem: még a magyar nyelvtudomány s még inkább'
az egyetemes nyelvtudomány vonatkozásában van e magatartásomban valamelyes;
eredeti táji, jó értelemben vett „transzilvanista" szín.
Nagyon nehezen tudok válaszolni arra a kérdésre, hogy nyelvtudományi szem2*

léletmódomban mikor kapcsolódott össze tudatosan a nép és a nyelv fogalma. Azt
hiszem — egyéni hajlamon, fogékonyságon kívül — feltétlenül külső hatások is
közrejátszottak szemléletmódom ilyen irányú színeződésében. A modern magyar
nyelvjáráskutatás úttörője, Csűry Bálint már a Kolozsvári Református Kollégiumban tanárom volt, a vele 1930-ban tett első moldvai csángó utam, később a bukovinai székelyek között végzett néprajzi gyűjtésem, a régi kéziratos énekeskönyvekben fel-felvillanó népi vonások, a Bartók és Kodály munkálkodása nyomán a húszas-harmincas években az erdélyi diákság között fellobbanó szenvedélyes népi
érdeklődés, Erdély különböző vidékein végzett nyelvjáráskutató 'és néprajzi gyűjtő
megfigyeléseim természetszerűen vezettek annak belátására, hogy a nyelv — miként
a nép egész tárgyi és szellemi jelenségvilága — elválaszthatatlan attól a társadalmi
közösségtől, amely ezt teremtette. Harmadik tanulmánykötetem (Nyelv és múlt)
egyik, Nyelv és társadalom címen közzétett eszmefuttatása végére keletkezési évként
az 1959. esztendőt vetettem oda. Ez arra mutat, hogy a nép és a nyelv szoros egybetartozásának határozott tudatosodása nálam az ötvenes évek folyamán ment végbe,
és az 1959. évjelzés csak e tudatosodási folyamat biztos befejeződésének időtáját
rögzíti.
Közép-Kelet-Európában
a népek és a nyelvek nem különíthetők
el egymástól merev határokkal. Az együttélésnek természetes velejárója a kölcsönhatás — ahogy ezt kutatóink már régen felismerték,
és a jelenséget
feltáró,
értelmező munkájuk
szerves részévé tették. (A Bartók-centenárium
évében
erre különös büszkeséggel hivatkozhatunk.)
A nyelvtörténész
Szabó T. Attila
román eredetű kölcsönszavainkkal
évtizedek óta foglalkozik, keresve sem találhatnánk tehát nála alkalmasabbat e kérdés megválaszolására:
hol végződik az
egészséges kölcsönzés, illetve átvétel, hol kezdődik a nyelvromlás? Mi a korszerű nyelvtudományi
álláspont a kevert nyelvről, két nyelv
alaptörvényeinek
egyidejű
megsértéséről?
Nem osztom mindenben azt a vélekedést, hogy magam volnék a legalkalmasabb
a megfogalmazott formában felvetett kérdés megválaszolására. Mert bár válóban
évtizedek óta foglalkozom a román—magyar nyelvi kölcsönhatás kérdésének a magyar nyelvtudományt illető vetületével, vizsgálódásaim szinte kizárólag a kérdés történeti részére vonatkoznak, azaz engem a magyar szókincsbe a románból a feudalizmus korában, tehát a XIX. század közepét megelőző időszakban bekerült szóanyag
érdekel. Itt pedig — hogy úgy mondjam — az egészséges nyelvi kölcsönhatásnak
azzal az esetével találkozunk, amely hatás természetszerűen és kölcsönösen érvényesül két olyan, egymással tartósan együtt lakó nép és nyelv életében, amilyen a
magyar és a román. Vizsgálódásaim rendjén a levéltárban elém került leveles anyag
végeláthatatlan tömegében éppen ezért sohasem jelentkezett a nyelvi kölcsönhatás a
kevertnyelvűség szintjén, mindig megmaradt a gazdasági, társadalmi és művelődési
élet természetes, magától értetődő mértékének határai között. A magyar szókincs
történetének ismerőjeként megállapíthatom azonban, hogy ilyen, sőt sokkal nagyobb
mérvű nyelvi kölcsönhatás nemcsak a román nyelv, hanem más nyelvek részéről is
érte a magyarságot az Urál vidéki őshazától Közép-Európáig való vándorlása és
itteni élete folyamán. E szókincshatás határozott szókészletbeli gyarapodást jelentett:
többnyire olyan fogalomkörökre vonatkozó szókkal gazdagodott a magyar szókincs,
amely fogalomkörökkel jórészt csak új környezetükben ismerkedtek meg elődeink.
Ezzel a természetes szókincsgyarapodással ellentétben az olyanszerű kevertnyelvűség, amilyennel például moldvai kutatóútjaimon a csángóság közt találkoztam, az
már olyan nyelvromlást jelent, amelynek szinte biztos következménye az eredeti
anyanyelv teljes elhalása, elveszése. Ez a folyamat főként olyan gazdasági, társadalmi és művelődési körülmények közepette következik be, amikor — amellett, hogy
az egyik népcsoport a másikkal szemben számbeli túlsúlyba kerül — az egyház, a
20-

közigazgatás és az iskoláztatás határozott célkitűzéssel segíti e folyamat mentől eredményesebb, sőt minél gyorsabb betetőződését.
Az Erdélyi Magyar Szótörténeti Tár eddig megjelent két kötetéről (1975,
1978) rengeteget írtak, és szükségszerű monotóniával ismétlődött
valamennyi
cikkben a jószerivel egyedül végzett anyaggyűjtő és szótárszerkesztő
munka
heroikus jellegének a kiemelése. Már-már azt mondhatnók, a Szótörténeti Tár
nemcsak egy kiadvány, hanem egy intézmény neve is. A romániai magyar
művelődési életben az egyszemélyes intézményeknek
különös jelentősége van.
Szabó T. Attila azonban korábbi tapasztalatokat is őriz, a kolozsvári
egyetemi
katedra előtt még levéltárosi éveiből. Hogyan emlékezik vissza az Erdélyi
Múzeum-Egyesületnek
a két világháború közötti tevékenységére,
szerepére?
Milyen funkciót vállalt magára a tudományos kutatásban és
népszerűsítésben
fennállásának közel száz éve alatt ez az egyesület, mit köszönhetünk ma is
az egykori alapítóknak-adományozóknak,
a neves és névtelen szellemi
munkásoknak, akik hajdan ezt a szolgálatot vállalták?
Mielőtt a kérdésre felelnék, ismét a megelőző észrevételekkel kapcsolatban a
következőket mondhatom: Ami a magam valóságos intézmény voltát illető külföldi
és honi vélekedést illeti, ez föltétlenül igaz a Szótörténeti Tár anyaggyűjtő és az
I. kötet szerkesztési szakaszára vonatkozóan. Valóban az elmúlt több mint félszázad
alatt az I. kötet megjelenéséig egyedül gyűjtöttem és magánosan szerkesztettem szótárrá — nem éppen eszményi nyugalmú időkben — azt a tekintélyes adalékanyagot,
amely ha lassan is, de rendre-rendre megjelenő kötetekben a kutatók és az olvasók
elé kerül. Az I. kötet hat évet felemésztő szerkesztése azonban beláttatta velem,
hogy további magános munkával a még jó néhány kötetre való anyag szótárrá
szerkesztése egyedül nem fejezhető be. Ezért a II. kötettől kezdve a munka közösségi jellegű folytatására tértem át. így aztán az elsőt követő újabb kötetekre — az
eddigi két, értelmezésben segítő társ, Kelemen Béla és Nagy Jenő nevén kívül —
szerkesztőként rákerül Daly Ágnes, P. Dombi Erzsébet, B. Gergely Piroska, Kósa
Ferenc, Kürti Miklós, Zs. Maksay Mária, Seres Zsófia, Szabó Zsolt, W. Török Judit,
Vámszer Márta, Vígh Károly és Zsemlyei János neve is. Munkatársaim odaadása
nélkül aligha jelent volna meg a II., nem lenne nyomdában a III. kötet, s nem tartanánk a szerkesztésben a IV. kötet végén, sőt az V. legelején.
Csak erőszakoltan lehet ezt a magánosan kezdett, de aztán közösségivé alakult
szótári munkát összekapcsolni az Erdélyi Múzeum-Egyesületnek a két világháború
közötti időszakban kifejtett tevékenységével. Az egyesület tevékenységének és a
tőlem magánosan végzett munkának egybekapcsolódása merőben személyi természetű; magam tudniillik az egyesület fenntartotta Erdélyi Nemzeti Múzeum Levéltárában 1925-től mint kutató kezdtem hozzá a szótár adatgyűjtő munkájához, majd
a Levéltár tisztviselőjeként folytattam — Kelemen Lajos rendkívüli mértékű tájékoztató készségétől támogatva — egyre határozottabb és elszántabb célranézéssel a
sokáig kilátástalan jövőjű munkát. Arra azonban, hogy a kilátástalanság kétségei
között vergődve sem szabad felhagyni a munkával, éppen az EME története tanított meg.
A mai nemzedék előtt már, sajnos, nem felesleges megemlíteni, hogy az EME
megalapítása az 1842-i országgyűlésnek az év június 21-én történt megnyitásáig
nyúlik vissza. A rendek elnöke ugyanis akkor olvasta fel gr. Kemény Józsefnek és
Sámuelnek azt a levelét, amelyben a két főúr rendkívüli értékű két gyűjteményét
egy megalapítandó országos gyűjtemény céljaira ajánlotta fel. Minthogy a szászoknak már volt múzeumuk és tudományművelő egyesületük, az országgyűlés csak a
magyar és a székely rendek támogatásával határozta el a múzeumalapítást. A bécsi
kormány gyanakvása azonban ezúttal megakadályozta az országgyűlési határozat
törvényerőre emelkedését. Végül is az önkényuralom szomorú időszakában sikerült
21-

nagy politikai tekintélyével gr. Mikó Imrének kieszközölnie az egyesület megalapításához szükséges uralkodói beleegyezést. A Mikó bőkezű adományával induló egyesület múzeumszervező és -fenntartó intézmény célkitűzésével indult ugyan, de kezdettől részt vállalt a tudományos munkálkodás támogatásában is. Hosszas tudománypolitikai fejtegetéssel lehetne csak a továbbiakban a múzeumi és az akadémiai
gondolat érvényesítése érdekében folytatott küzdelem lefolyását és végül is a két
elképzelés között teremtődő egyensúly kérdését megvilágítani. Ami belőle a feltett
kérdésre vonatkozik, az így foglalható össze: A két Kemény hatalmas leveles és
kéziratanyag-gyűjteménye, gazdag könyvtára a későbbiekben a nagy magyar bibliográfus, Szabó Károly és a levéltáros Kelemen Lajos fáradozásának eredményeként
adományozott, letétbe helyezett és vásárolt rendkívüli értékű könyv- és levéltári
anyaggal, mellette főként a Régiségtár Posta Béla vezetése alatt olyan bőséges ásatási és műemlékanyaggal gyarapodott, hogy ezek máig Erdély legértékesebb és legnagyobb gyűjteményei. Minthogy azonban ezek a gyűjtemények és az Erdélyi Nemzeti Múzeum többi tárai 1919-ben állami kezelésbe kerültek, az EME-nek a két
világháború közötti életében az akadémiai működésre tevődött át a hangsúly. Miután
az első világháborút követő évtizedben gr. Wass Ottília adománya segítségével a
vezetőség és főként a titkár, dr. Kántor Lajos odaadó sáfárkodásának eredményeképpen az egyesület gazdasági helyzete megszilárdult, 1917-től szünetelő, de 1930-tól
újraindított folyóiratával, az Erdélyi Múzeummal, népszerűsítő meg szakelőadásaival, vándorgyűléseivel és ezeknek anyagából közrebocsátott vándorgyűlési emlékkönyveivel, az Erdélyi Tudományos Füzetek sorozatával gondoskodott az egyesület
az erdélyi magyar tudományos munkálkodás eredményeinek szervezeti keretekben
való bemutatásáról és közlési lehetőségeiről. Ma, az egyesület megszüntetése után az
intézményes tudományművelés előbb ismertetett lehetőségei nem állnak a magyar
kutatók rendelkezésére.
Térjünk vissza a nyelvtudományhoz
és (potenciális) fogyasztóihoz. A köztudatban meglehetősen torz kép él a nyelvészekről.
Elnézést a
kifejezésért,
legtöbben a könyvmolynak
nevezett szobatudós prototípusát
látják
bennük.
Szabó T. Attila professzorra, noha a levéltár szerelmese, nem érvényes ez a
képzet; aki ifjúkorában Shakespeare-rel foglalkozott, túl a hetvenen
vasárnaponként gyalog járja a Bükköt, de találkozhatunk vele képkiállítások
megnyitóján is. (A festő Fülöp Antal Andor jó barátja, művészetének
propagálója
volt.) Persze, lehet, hogy egyetemesen változtatni kellene már a rossz beidegződésen, el kellene felejtenünk a hamis szembeállításokat
— például a költő
és a nyelvész kibékíthetetlennek
vélt szembenállását.
(József Attila
verssora
azonban nehezen felejthető: „Ha örül Horger Antal
úr...")
Mégis megkérdem — Szabó T. Attilától nyugodtan kérdezhetem
meg —,
vajon szükségszerű-e a cédulázó aprómunka és a fantáziapróbáló
kísérlet további elválasztása? Vajon a nyelvészek eleve a tradicionalizmus, a költők (irodalmárok) pedig az új utak keresésének (néha délibábokat kergető)
hívei?
Vagy talán a változások korát éli ma a világ nyelvtudománya
is?
Ezt az újabb kérdést bevezető észrevételekben a nyelvészeket illető „könyvmolynak nevezett szobatudós" minősítést bátran meg lehet toldani az e céh tagjaira
gyakran vonatkoztatott kitüntető „szőrös szívű", „szavakon rágódó", „vaskalapos" és
más ilyenféle jelzővel. Jóllehet a kérdés feltevője igyekszik engem kivenni e minősítések „kitüntetettjei" közül, nem élek a kivételezés előjogával, de mindamellett m a gam is sietek csatlakozni a kérdésfeltevőnek ahhoz a véleményéhez, hogy „egyetemesen változtatni kellene a rossz beidegződésen", amely .„kibékíthetetlennek vélt
szembeállítás"-sal mesterkélt válaszfalat emel a szépmíves író és a prózai nyelvész
közé. Különben az ilyenféle harcos szembeállítás, illetőleg szembenállás nyelvünk
élete, egészséges fejlődése szempontjából inkább hasznos volt, mintsem káros. Isme22-

retes, hogy a XVIII. század végén és a rákövetkező század első évtizedeiben a gúny
és kíméletlenség legkegyetlenebb eszközeivel élő két szembenálló táborban az írónyelvújítók és a főként nyelvészekből álló maradiak, az ortológusok között lefolyt
ádáz harc végül is a vezér, Kazinczy Ferenc híres, minden idők számára érvényes
nyilatkozatával zárult: „Jól és szépen az ír, aki tüzes orthológus és tüzes neológus
egyszersmind, s egységben és ellenkezésben van önmagával." Kazinczy kezdeményezése nyomán valóságos fegyverbarátság alakult ki az írók és nyelvészek között.
Vörösmarty Mihály például egyik kezdeményezője, támogatója volt az Akadémia
szótári munkálatainak, Czuczor Gergely meg éppen lemondott az írói babérokról, s
a magyar szókincs elámítóan sokoldalú ismeretével szerkesztette az első nagy magyar
értelmező szótárt (1862—1874). Arany János ugyan békétlenkedve zsémbelt „a nyelvész urak"-kal, de maga is nyelvészkedett, s mint szerkesztő nyelvi dudvát irtott:
még Az ember tragédiája nyelvi remeklésein is talált csiszolni valót. Szinte százados lépéssel a magunk korára ugorva át: az Arany bűvöletében nevelkedett Kosztolányi Dezső nem a nyelvészekkel való szembenállásban, hanem éppen harcos fegyvertársként, az anyanyelv szépségétől és végtelenségétől bűvölten, remekbe készült
vitairataival, cikkeivel segítette győzelemre az első világháború utáni újabb magyar
nyelvművelő igyekezetek ügyét. A felszabadulás után meg a Magyar Tudományos
Akadémia Nyelvművelő Bizottsága elnöki tisztében előbb Kodály Zoltán, majd maga
Illyés Gyula a nyelvész Lőrincze Lajossal együtt buzgólkodik az író és a nyelvész
számára egyaránt drága anyanyelv védelmében. Vagy hogy erdélyi példát említsek:
a két világháború közti erdélyi nyelvművelő igyekezeteknek két kiemelkedő íróalakja is volt: Dsida Jenő és Kacsó Sándor.
H a egyáltalában van ellenérzés, ha van közömbösség vagy éppen szembenállás
az írók soraiban a nyelvészek, sajnos, el-ellankadó nyelvművelő tevékenykedésével
szemben, a történeti előzmények ismerete és a nemzetiségi sors arra int, hogy az
anyanyelv féltő szeretetében írónak és nyelvésznek össze kell fognia nyelvápolásnyelvművelés végzésére. Kölcsönös megértéssel és tapintattal azt hiszem ajánlatos a
kérdésfeltevő szerint is csak „vélt szembenállás"-t fegyverbarátsággá változtatni. Azt
hiszem, a nyelvtudomány csak a feltétlenül szükséges mértékig, az anyanyelv $lapvető sajátságai megőrzésének követelményétől ösztökélve híve a „tradicionalizmus"nak, s nincs szándékában a hagyományos ösvényeken tovább induló írót akadályozni
a nyelv egészséges fejlesztésének, csiszolásának munkájában.
Hogyan lehetne a szó, a nyelv tiszteletére ráébreszteni a mai fiatalokat?
Nyilván nem azokra gondolok, akik a nyelv szolgálatát választják
hivatásul
(akár mint költők, akár mint nyelvészek), és ezt a hivatást tehetségük
szerint
gyakorolják is, hanem a nagy tömegekre, az anyanyelvet, a második
nyelvet
vagy a kevert nyelvet öntudatlanul használókra. Hiszen a szó és az ember, a
nyelv és a nép szétválaszthatatlanul
összefügg, s aki erre csak legyint, bizonyára kevesebb ember lesz — önmagának és
társainak...
Ez az utolsóként megfogalmazott kérdés meghökkent, hiszen nemzetiségi létünk
egyik legsúlyosabb problémáját: a tömegek nyelvi életének irányítását, illetőleg irányíthatóságának vagy nem irányíthatóságának kérdését veti fel. Bár a nyelv történeti életének vizsgálatával foglalkozó kutató voltomra hivatkozva kitérhetnék a
válaszadás elől, nincs szándékomban a merev elutasítás lehetőségével élni, habár
érzem, a válasz aligha elégítheti ki a kérdezőt.
Véleményem szerint a kétnyelvűség és a kevertnyelvűség feltételei között élő
tömegek nyelvi életének egészséges befolyásolása valamelyes mértékig csakis a napilapok, folyóiratok és az irodalmi termékek olyan nyelvi szinten való tartása révén
lehetséges, amely nyelvi szinten mozgó irodalmi vagy hírlapirodalmi alkotás a szóban forgó tömegek érdeklődési körének és műveltségi fokának megfelel. Magam
nyitva hagyott kérdéssel fejezem be mondandóimát: Vajon az írók, a folyóiratok és
23.

hírlapok szerkesztői, de a nyelvészek is alkotó munkájuk közben g o n d o l n a k - e a s z é les tömegek nyelvi életének ilyen értelmű, ilyen szinten v é g z e n d ő b e f o l y á s o l á s á r a ?
S tovább menve, szinte vádként szegezve önmagunk e l l e n a kérdést: V a j o n a n é v leges modernkedésre, látszólagos újszerűségre, nem e g y s z e r szándékosan n e h e z e n
érthetőségre vagy éppen csak kiválasztottak számára — esetleg — m e g k ö z e l í t h e t ő
homályra törekedve nem t á v o l o d u n k - e el éppen a szocializmus építésének é v e i b e n
olyan mértékig a széles tömegektől, a m e l y az ilyen szintű nyelvi befolyásolást l e h e tetlenné teszi?
Ezekre a kérdésekre való válaszadás aztán már igazán m e g h a l a d j a e g y m ú l t o n
mélázó nyelvtörténész illetékességi körét.

SÁRÁNDI

JÓZSEF

A szenvedély kalózaként
®

Sokáig kértelek: maradj velem
s éljünk ha másképp nem megy
váltan
függve-független
társas életet
De társból cselédem lettél
s én a műegész-igényes
formateremtő
(tompítva
lelkifurdalásunk)
elfogadtam
alamizsna-lényed
hogy majd egy józanító szeretkezés
múltán
végleg
elmehess
Már nem te hiányzol —
ami belőlem beléd épült
azt hajszolom borban nőben
a szenvedély kiégett
kalózaként

Fáradtan menekülőben
Kikészültél
kikészítettek
hozzámig mégis
elérkeződtél
kis földim te kedves
magadra-hagyatott
s én is ki most fáradtan
menekülőben
perselyedbe
pazarlom
ondó-tallérjaimat
szeretnék rálelni benned
másvilági jobbik
önmagamra
Gyereket szakítok belőled
ha jövőnk egymásból még kiszakítható
gyógyíthatón
is árva
gyógyítóm
Légy hitesem istenes társam
hogy lényem veled
meg-meg-átváltsam
hűen s gyönyörűn

Szétpörgés
Másik sorsom tartaléka éltet
egy senki mellett
kivel senkivé
lehetek
Szánalmas vagyok az ő szemében
rám vetül elfojtott
bűntudata
ütni kell
induljon el az orra vére
álljon tótágast
menjen máshoz
vagy kösse magát
az elmúláshoz
ne rongáljon egy eszelős
Csak az érzelmi lázadás segít
s ha van még kedves nő
az ő jó szíve
mert egyedül
bármennyire
csábít
nem juthatok
messzire

Kérdésem kérdései
AVAGY A HINTALÓ ESZE
Annyi eszed van akár egy hintalónak —

mondhatnám gőgösen magam is megalázva
De miért él az ember butácska nővel
hamikor akadna gondolkodó
társa?
Talán az a baj hogy már nem
szeretlek
s lettél lefokozott bálvány únt személy?
Mit ér a test ha minden
bánatért
tőle várunk elégtételt? S a szeretkezés
mint valaminek érzéki
megtorlása?

sem

más

Képes vagyok-e még a szerelemre?
Test és lélek egysége vajon
helyreállítható?
Van-e ilyen egység? Vagy csak a sóvárgás örök
a képtelen után?

ZALÁN

TIBOR

Hátország
Dísztribün?
Bitófaácsolat?
mindegy
Beépítik a nagy hallgató tereket
bennünk
szorgos munkásai a félelemnek
DE nyugalom
DE várakozó versek a siralomházban
!de!
Érkeznek a megvertek megalázottak béna seregei
gomblyükukban
virággál szemükben bevert éggel
föltűzték az összes üstökös érdemjelet kozmikus
rongyaikra
jönnek végeláthatatlan
sorokban kígyóznak a félreértés
szakadt lovagjai — okádja őket egy vérrel átitatott felhő
(nézzen hát ide: ez lesz majd a föld
építek marcipánból kicsi európát — ?nem akarná? —
angliából angliát deutschipánból deutschiát
russipánból russkoföldet transsylpánból erdélyt — ÖNNEK
féláron : : : : : : : : : : : : : : : : : : : : : : : : : : : : : : : : : : : )
Érkeznek naponta és itt bomlanak szét a seregek
szétbomlanák
leheverik a rozst félnótás lányainkkal és
megfertőződnek
tőlük
Gondolatukra megfertőződnek
a források és
megfertőződik az asszonyok názáreti bugyogású öle s fialnák
rázkódó csontú retteneteket
a bevert homlokú házak mélyén
és megfertőződik a legfőbb ÖL: a haza vetésszomjú öle is
DE HAZÁJA-E ÖNNEK E GONDOSAN BERENDEZETT
FÉLHOMÁLY
§ cilinderét a másik bitóra akassza kérem §
Itt nem esik soha hó mert valami mindig esik
:valamit mindig ácsolnák és valamit mindig lebontanák
végleg
„európa nem temető hanem a megvívandó csaták színtere"
MINDENT BELE ha mi jövünk sorra MINDENT BELE
A harcokat mi vívjuk s mi döglünk bele de mások
eltemetnek
majd
lábtól egymásnak fejjel lefelé beojtva tiszta mészbe
jó mélyre hogy ki ne hajtson fölöttünk az emlék
Vagy mi is ilyen élve-eltemetett
sereg leszünk ?ILYEN! vagyunk
(mire e sok borongás
zalántiborongás
végső győzelmünk közel —(köz el)—
Vonulnák vonulnák a seregek Éjjelente csizmacsattogásra
ébredek
elsötétített szobámban hallgatom a vasált talpak
kontinens-verését
! marcipánból kicsi európát — ?nem akarná? — !
hallgatom ahogy daltalan ajkukon csörren és kicsorbul a szél
Egy rend ünnepüket pirulva magukra öltik néha
vagy
bemocskolódik
(
hogy
megmaradjon
27-

vagy

elkopik

és nem marad meg
)
az állandó mosástól
mert elkopik a szüntelen
tisztogatástól
meztelen futnak az Idő létezés-egységnyi
vágóhídjai felé
AKKOR
Jönnek a seregek jönnek jöttükre a határok bealkonyodnák
örökre
kilőtt tankok : füstölgő angyalok hullanák alá a szűkülő égből
lángoló büdös szárnyakat sordor kertjeink fölé a menetrendszerű
huzat
Imákönyvekben
karácsony
tüsszentőpor
kloroformban
álomporok
éjjeli
szekrények
derengő
márványlapján
és
patkányporok
a félhomály
repedéseinél
(DE ninivé áll URAM: távolabb látható ama prominens TÖK : alatta
a Forradalmak Szent Könyvében neveink és neveink csupa
kisbetűvel
azaz nemecselc nem ö csuk no mocsok ni mi csak néma csók nő ()
Jönnek az ártatlanul sereggé áljasított legkisebb fiúk
okádja őket a gyulladt
horizont
zsebükben békabőrbe varrt lányok várják frigidé
ébredésük
érkeznek szünet nélkül a manipulációk hattyú-sirású
bakái
harc-nélkül bevérzett szétrobbantott
öklű balekjai
kik
— mert egyetlen csatát sem szerveztek nekik : MINDEN CSATA
SZERVE
EGYMÁSRA
LŐNEK
Z
EGYMÁSRA lőnek
E
egymásra
T
LŐNEK
T
Hajnalra beépülnek a nagy hallgató terek bennük is
halottak gúlában élők gúlában minden gúlában a fagyott rácsai
között
vacogva bújnak össze a holdszalmával beszórt gyászfehér
sárban
! nézzen hát ide: ez a föld: itt nem esik soha: valami mindig esik!
riadalmukban kisülnek az elektromossággal
kezelt őrjítő combok
vánszorognak lábukon az álom vasgolyójával hálálok mágnesei közt
homlokom mögött a jövő-Idő vakolatlan falához állnak
? ledőlnek vagy előtte valakit ledöntenek még ?
mindegy
A némává gyávult tartományra döglött repülők sikoltásával rázuhan a
BEKE

28-

CZINE

MIHÁLY

Humánum és szolgálat
KACSÓ SÁNDOR NYOLCVANÉVES
„Látod ott a Cenket?... Amíg az nem mozdul, én sem!" Kacsó Sándor
szólt így — Balogh Edgártól tudjuk —, mikor a kísértő arra akarta rávenni,
hogy hagyja ott önként vállalt szellemi őrhelyét s alkuval bár, keressen könynyebb életet. Hasonló történetek közül még egyet hadd jegyezzünk ide, Kacsó
Sándor önéletírásából. A harmincas évek második felében, már Tatarescu miniszterelnöksége idején, mikor a Brassói Lapokat be akarták tiltani, Bukarestből pártfogó is ajánlkozott: a román királyi család katolikus tagjainak magyar
gyóntatója, akit esélyes püspökjelöltként is emlegettek. Támogatását „némi"
feltételhez kötötte. „A liberális párt néhány kiválósága kastélyt akar vásárolni
a Székelyföldön — mondta. — Eleven társadalmi gócokká alakulnának ezek a
kastélyok, javára válhatnának a környéknek." — Ezt a gondolatot kellene népszerűsíteni.
Kacsó Sándor igazán tudta, milyen fontos a lap megtartása. Azt is, milyen
messze ér a gyóntatóatya keze; kiütheti az ő kezéből is a tollat. Mégsem tétovázott, mégsem kertelt. Egyenesen, érdesen mondta: „Azt már nem!" Nem és
nem. Disznóságnak eszköze nem lesz. Hazudni nem fog. Inkább hazamegy Mikházára, szántani.
Az ilyen történetekből értettem meg igazán a „Kacsó-rejtélyt": mindenki
tisztelettel ejti a nevét, az egymással különben szemben állók is. Fiatalabb
éveiben voltak barátai és ellenségei, a második világháború óta — bár írásai
megfogyatkoztak, a közéletnek a széleire került — neve, egykori tevékenysége,
magatartása egyértelműen példává nemesedett: emberi-írói példává. A nagy
sorsvállalók, a hűen sáfárkodók, az építők sorában tartja számon már régóta
az emlékezet. A Tompa László versében megénekelt Áronok és Imrék testvéreként.
Kacsó Sándor a romániai magyar irodalom hőskorában indult; együtt Tamási Áronnal, együtt a Tizenegyekkel: ők jelentették az első nemzedéki tömörülést az induló erdélyi magyar irodalomban. Elesettségükben is nagy volt az
álmuk, hitték, akár a velük egykorú szlovákiai magyar fiatalok, hogy éppen
kisebbségi helyzetük következtében hivatottak egy emberségesebb közszellem
alakítására; hitték, hogy vér- és asszonyáldozat nélkül is felépíthetik az új
erdélyiség szellemi várát. Fiatalok voltak, alig húszévesek, háborúból jöttek
vagy közvetlenül az iskolapadokból, s akármerre néztek, csak romot láttak
körös-körül. Kiadó sem volt, olvasók is alig, az eszmék még tisztázatlanul kavarogtak, de már antológia kiadására vállalkoztak. Leányok gyűjtötték az előfizetőket. Regényes mozzanat? A bizakodás, az ifjúság jelentkezése volt. A szolgálat vállalása. Az alapkő letétele.
A huszonkét éves Kacsó Sándor elbeszélésekkel szerepelt a" Tizenegyek
antológiájában; ígéretes novellákkal. A folytatás is ígéretes volt: novelláiban
a háború utáni székely világot írta, a Maros és a Nyárád menti sorsokat, tragédiás, balladás színekben; azt a valóságot, amelyet a szociográfia eszközeivel
majd a harmincas évek falukutatói tudatosítanak. A múltból jövő hangokra is
érzékenyen figyelt: Dózsáról, a középkori magyar—román felkelésről írt elbeszéléseiben egy új, plebejus történeti tudat mozdult. Eredményesen birkózott
29-

a regénnyel is. A Vakvágányon, ahogy Nagy István mondta, az „első olyan
regény, mely az egész romániai társadalom keresztmetszetét adja, és minden
osztályát és legnépesebb nemzetiségeit mozgásban próbálja megragadni".
Harangos szívvel szólt a fiatal író, mint egyik novellahőse; ő is a nagy idő
elé harangozott. A realizmus híve volt; a mítoszt kerülte. Hitte, hogy a romániai magyar irodalom csak akkor lehet igazán építő, megtartó erő, ha a valóságos, sőt véres életet tükrözi. Az induló Kacsó Sándor művei nemcsak történeti jelentőségűek; esztétikumuk szerint is a romániai magyar próza értékeihez tartoznak. Tamási és Nyírő novellisztikája mellett az ő írásai beszélnek
talán legteljesebben a székely életről.
S mégis, a húszas évek végétől egyre ritkábban szólalt meg a szépíró
Kacsó Sándor. Nemcsak azért, mert viszonylag halk volt a szépprózájának a
visszhangja, nemcsak azért, mert „tétova kételkedés" ébredt benne a maga
epikai lehetőségeiről. Ügy vélte, hogy az újságírással, a publicisztikával, a szövetkezés, a közművelődés ügyének a mozgatásával eredményesebben szolgálhatja népét. Korábban író akart lenni, az újságírást csak az írást biztosító
lehetőségnek tekintette, most már tudatosan újságírónak mondta magát, s csak
azt formálta epikává, amit másképpen nem tudott elmondani.
írói útjának ilyen alakulása nem egyedüli; nemzedéke — mint Tamási
Áron mondta — „közéleti nemzedék" volt. A nép, a közélet gondjainak vállalása valamennyiükben ott bolyongott. Nemcsak Balázs Ferenc ment el Mészkőre, hogy papja, tanítója, gazdasági szervezője legyen falujának, a Tizenegyek
legtöbb tagja közéleti feladatokat vállalt. Még Kemény János is az irodalom
szervezésére, a művelődés szolgálatára szentelte életét, pedig ő igazán élhetett
volna csak az írói passzióinak is.
Természetesen Kacsó Sándor korábban is a közügyek vállalója volt. Riporterként, hírlapíróként már a húszas években vívta nagy csatáit a bankokkal,
a többségi s kisebbségi nacionalizmussal, sürgette a kisebbségi magyarság gazdasági szervezkedését s az emberségesebb közszellem kialakulását. Ezek az
előzmények szinte sürgették, hogy az idők további sötétedését látva, áldozza
fel az „édesebb szavakat" a társadalmi cselekvésért. Erkölcsi kötelességének
érezte, hogy gyakorlatilag is többet vállaljon a nép életének a megváltoztatásáért. Ezért vetette magát a publicisztikába.
S itt, a közírásban emelkedett a legmagasabbra. Csakugyan a „Szentlélek
lovagja" lett — az Ady szerinti értelmezésben —, Krenner Miklós — Spectator
— és, Szentimrei Jenő mellett a korszak legnagyobb erdélyi publicistája.
A közvélemény alakítója. Harcosa a szegénység ügyének, fórumteremtője a
polgári radikalizmus mögött felvonuló népi erőknek. írásai nyomán tettek születtek. Az ő idejében lett a Brassói Lapokból Erdély, sőt Közép-Európa egyik
legbátrabb, leghaladóbb szellemű napilapja. Jól látta Tamási Áron: az újságíró Kacsó Sándorban hős jelentkezett, olyan időben, amikor az újságírás mezején már nem nagyon voltak hősök, mikor az újságok már inkább anyagi vállalkozások lettek, s az újságírókat kiszolgáltatták a maguk érdekeltségének.
S mikor az újságírók közül is egyre többen inkább már csak a maguk kenyerét keresték.
Kacsó Sándor, az újságíró, mindvégig parázsló szenvedéllyel folytatta a
harcot a tisztultabb szellem érvényesüléséért, az anyanyelv jogáért, a nemzeti
elfogultságok leküzdéséért, az ifjúság helyes neveléséért, az irodalom és a nép
találkozásáért. Megvívta csatáit a spanyol polgárháború „erdélyi frontján", a
köztársasági spanyol kormány oldalán, s hadakozott a romániai közéletben
megbúvó „aprócska Mussolinik és törpe Hitlerek" ellen is.
Mindig a humánum elkötelezettjeként. A pártpolitikához kevés köze volt,
a kormányok sűrű váltakozásai idején is változatlanul a népre figyelt. Az emberért küzdött: az ember értékeinek a kibontakoztatásáért. Ezért járta újra
meg újra a Székelyföldet, karolt fel minden jó kezdeményezést, hozta létre az
30-

ÁGISZ-t, az Általános Gazdasági és Ipari Szövetkezetet. Propagálta á gabonaraktárak építését, foglalkozott a lencseértékesítés, a gyümölcsfa-telepítés kérdéseivel . . . Ilyen jellegű tevékenységével talán még Móricz Zsigmondot is megelőzte. Rokon volt a gondolatuk mindenképpen: az önsegély politikája. Az elmarasztalások is hasonlók voltak: a szegényparasztot forradalmasítani kell,
nem gazdálkodásra tanítani...
Ha Móricz Zsigmond a hasurával és az olcsó téglával házalt — hogy hátha
azzal is valamit segíthet —, Kacsó Sándor a szövetkezés ügyében vállalta a.
szolgálatot — még a templomokban is. Brassóban a református, az unitárius s
a magyar evangélikus templomban tartott előadásokat, s hirdette Vargyason,
Homoródszentpálon is „a gazdasági tömörülés igéit". Mosolyogni ezen is l e hetne, de inkább főhajtást érdemel: a templom úrasztala előtt a profán újságíró prófétai szolgálatot végzett.
S az úttörőknek járó tisztelettel kell szólni Kacsó Sándor közművelődési
szolgálatáról is. Nyárádremete plébánosa egyszer egy vékonyka füzettel ajándékozta meg: egyházközsége történetével. Kacsó Sándor már harangozott is:
„aranykrajcárt talált a remetei pap". S már szervezte az erőket: az Erdélyi
Fiatalok falukutató mozgalma mellé akarta kapcsolni a falun élő papok, tanítók, orvosok munkáját; kiszélesíteni a kutatást. Feltűnt előtte a nagy álom:
hátha meg lehetne az így összeálló erőkkel teremteni a „korszerű Orbán Balázst", a Székelyföld új leírását. Közölte tervét azonnal Jancsó Bélával, a
Tizenegyek törekvését az Erdélyi Fiatalok mozgalmába átvezető baráttal, s
maga már vállalkozott, hogy a Füzetek kiadását a Brassói Lapok segítségével
megoldja... A falumonográfia első önkéntes munkatársát Gyergyóditróban
letartóztatta a rendőrség. De máris új tervet patronál Kacsó Sándor: Balázs
Ferenc javaslatát: adjanak a falumonográfia helyett az irodalmi nevelés ügyét
szolgáló könyvsorozatot. Vállalja a gondolatot Kacsó Sándor, egy gazdagító
módosítással: irodalom nélkül, igaz, nincs közművelődés, de a falvakban olyan,
népkönyvtár szükséges, amely az irodalom kérdései mellett a gazdaságban és
az egészségügy dolgaiban is eligazít, s máris indítja a Hasznos Könyvtár gazdasági, egészségügyi és irodalmi sorozatát. Vagy negyven kötet meg is jelent
a Hasznos Könyvtárban.
Honnan vette mindehhez a sugallatot, az erőt s a bátorságot Kacsó Sándor? Eszmélkedése irányát Ady határozta meg, sugalló példákat leginkább a
nagy erdélyiekben, Apáczai Csere Jánosban, Dávid Ferencben, Körösi Csorna
Sándorban, a két Bolyaiban, Kemény Zsigmondban, Benedek Elekben s Kuncz
Aladárban talált, s a szorongatottságban is élni és segíteni akaró kortárs írókban és a magyarság népi tömegeiben. Élni, lélegzeni akaró, az összeroskadás
ellen még sikerrel védekező kisiparosságra és kisparasztságra építhette szövetkezeti terveit, hitte, hogy lehetséges a megkapaszkodás. A sajtóperek gyakoriak voltak, de azért még sok mindent egyenesen, különösebb taktikázás nélkül
is meg lehetett írni. Csak ember kellett hozzá.
S talált Kacsó Sándor a maga harcaihoz az irodalom területéről is munkatársakat. Szövetkezete alapszabályait Szemlér Ferenc, a költő fogalmazta.
A Brassói Lapok állandó munkatársa volt Tamási Áron, a jó barát és küzdőtárs, itt jelent meg folytatásokban az Ábel, itt röppent fel az Énekes madár.
Itt közölték Benedek Elek írásait, itt dolgozott Salamon Ernő és Balogh Edgár;
ide küldte cikkeit Méliusz József, Kovács György, Ligeti Ernő, Kőmíves Nagy
Lajos és Ruffy Péter; adott írást még Jakabffy Elemér is. Magyarországi
„munkatársai" is voltak a lapnak: többek között József Attila verseit, Bálint
György, Déry Tibor, Nagy Lajos, Tersánszky, Kassák, Féja Géza és BajcsyZsilinszky Endre írásait közölte. Kacsó Sándor igyekezett összehozni az összetartozó erőket.
Tudta: hátrálni nem lehet. Előre lépett, a MADOSZ-szal, a Magyar Dolgozók Szövetségével találta meg a kapcsolatot s a román baloldallal való
31.

együtt dolgozási lehetőségeket kereste. A Vásárhelyi Találkozón, 1937 őszén a
magyarság és a román nép építő együttélésének útjáról beszélt. Változatlanul
vallva: „A kisebbség csak . . . humanista politikát vallhat magáénak."
A Brassói Lapokat a bécsi döntés után, 1940 szeptemberében tütotta be az
Antonescu-kormány. Különösen nehéz idők jártak: Erdélyt kettészakították,
Dél-Erdély félmüliónyi magyarságából mintegy nyolcvanezren hagyták el szülőföldjüket. A Trianon utáni 200 000 repatriáló inkább a polgárság sorából
való volt, most a munkások, a parasztok és a kisemberek is mentek. Kacsó
Sándort is hívták, szülőföldje is Magyarországhoz került — de ő maradt.
Utolsó cikkét is arról írta a Brassói Lapokba: Dél-Erdély magyarsága ne menjen sehova.
Ezekben az esztendőkben különösen küldetéses szerepet töltött be Kacsó
Sándor: ennek az időszaknak ő volt a kiáltó szava. A munkára hívó, a biztató.
Ami ekkor történt, az első két esztendőben, mint Méliusz József is írja, mindmind Kacsó Sándortól indult ki. Betűvel, füzetekkel és naptárakkal indult a
halál ellen.
Az Erdélyi Gazda szerkesztője volt abban az időben, egy kéthetente megjelenő gazdasági szaklap volt a kezében. Hosszú ideig ez volt az egyetlen magyar nyelvű lap Dél-Erdélyben — a temesvári Déli Hírlap s az aradi Havi
Szemle csak későbben indult —, ezen a lapon keresztül kellett gazdasági szaktanácsokat adni, irodalmat közvetíteni, s az életösztönt táplálni, ahogy lehetett . . . Naptárt szerkesztett, parasztembereknek adott gazdasági tanácsokat,
kertjét művelte s a szakcikkek közé egy-egy erkölcsi intelmet tördeltetett,
Madách, Deák, Eötvös József gondolatait közvetítve. „Ne félj! — írta egyik
szövegében. — Ne félj az élettől, a megpróbáltatásoktól, amelyek reád várhatnak. Aki fél, már el is vesztette a maga csatáját, s ha egy nép tagjai közül
sokan félnek, az a nép elsodródik. Bátran és bizalommal kell szembenézni a
jövővel, a reánk váró feladatokkal. Aki küldetésnek érzi azt, amit végez, az
nem is f é l . . . " Az iskolai évkezdéshez is fűzött meggondolkodtató sorokat:
„bármilyen nehezen, bármilyen törődés árán, de el kell érnünk, hogy gyermekeink ne maradjanak iskola nélkül..."
S amit nem tudott elmondani cikkekben, elmondta írói arcképben és novellában meg regényben. Áron püspökben megrajzolta azt az embert, aki magyarhoz, paphoz méltó utat jár, akit az „aggodalom nem fékez, s a megalkuvástól való félelem nem bénít meg" —, az Űrnapjában, a novellában meg a
tiszta ének felszárnyalását és megtörettetését írta meg. Méliusz Józsefet ez a
novella az Akasztottak erdeje re, Rebreanu regényére emlékeztette.
Kacsó Sándor enyedi munkálkodását 1944 tavaszán szakította meg a fasiszta hatalom; kényszerlakhelyre, majd internálótáborba vitték, s majd csak
esztendő múltán, a demokratikus Groza-kormány engedte szabadon. A néptestvériség eszményéhez hű maradt Kacsó Sándor a kitaszítottságban is; szabadulása után folytatta vállalt munkáját, ahol s ahogy lehetett: a Magyar Népi
Szövetségben, amíg volt, majd lapnál, könyvkiadónál; szerkesztőként, kritikusként; írói, közírói munkásságról hosszú ideig jelet is alig adva. Aztán jött a
fényes bizonyosság: a hetven felé ballagó Kacsó Sándornak új virágzásra
indult a tolla. Írja az életét, amely — a megjelent kötetek tanúsága szerint —
a romániai magyar nemzetiség életútját is elmondja.
Vallomás ez az önéletírás. Emberi, tiszta vallomás; kortársairól, bajtársairól szólva is magáról beszél, s magára emlékezve is á nemzetiségi történelmét
mondja, öszi fényekben rezdülő lírával, az elvégeztetettség érzésével. Minderre
pontosan emlékezik, mindent környezetével együtt láttat, s mégis, mintha olykor atlantiszti mélységből, beomlott tárnák alól szivárognának fel a dallamok,
amikor még hitték, hihették, hogy valamit tenni lehet az emberért, még a
vidéki lapok deszkapadlós szerkesztőségeiben is.
Kacsó Sándor önmagával békélt lehet: ő csakugyan mindent megtett, amit
32-

tehetett, nem rajta múlt, hogy olyan sok nemes barát és eszme és jó szándék
hullott ki az időből.
Kacsó Sándor példája időálló marad.
Ma is valljuk, amit Jancsó Elemér Kacsó Sándor előtt tisztelegve, 34 esztendővel ezelőtt írt: „Eszmék és világok romjain, az önmardosó kételyek és
meddő útkeresések között egyetlen szilárd pont azoknak a keveseknek példaadó hűsége önmagukhoz, akik a tovavonult viharban is emberek maradnak
az embertelenségben. A most kialakuló jövő csak belőlük indulhat el, azokból,
akik a nagy próbatétel idején hűségesek maradtak az igazi nemzeti és emberi
eszmékhez. Kacsó Sándor ezek közé a ritka férfiak közé tartozik."
így fogják tudni unokáink is.
Amíg a Cenk ott áll.
Ebben a bizodalomban kívánunk Kacsó Sándornak erőt és egészséget.
Kedvet az élethez. Derűs sétákat Kolozsvárt és Mikházán, a Nyárád partján, a
Bekecs alatt. Érje meg összegyűjtött műveinek — publicisztikájának is — sorozatban való megjelentetését.

KAJARI GYULA RAJZA
3 Tiszatáj

33

Száz

áxt izüldrtt

DEMÉNY

(Bartók

(Béla.

JÁNOS

A Bartók-modell történelmi színtere
Mocsáry Lajos a tizenkilencedik század második felének és a huszadik század
elejének magyar politikai közírója, bátor tollú társadalombölcselője volt. A nemzet
kollektív tudattalanjába süllyedt óriás — hogy miért? Ennek kitapintása egy e m l é k könyv kapcsán még hasznos is volna, h a egyetlen könyv, néhány írás megváltoztathatná a világ folyamatát. Mindössze érdekes — ha csak magyarázza. Érdekes és
izgalmas. Hiszen a zene közegében meghosszabbított és visszajátszott Mocsáry-modell
feltett kérdésünkre talán felel. Folytonos transzfigurációink értelmében arra, hogy a
nemzet kollektív tudattalanjában Bartók viszont miért nem süllyedt el? Miért erős
és mindenen átütő a Bartók-modell?
Most mindenekelőtt valamit Mocsáryról, ami megvilágítja életművét, e m b e r i
alakját.
•

1976 őszén ünnepelték születése százötvenedik évfordulóját, ennek m a r a d a n d ó
terméke a Mocsáry Lajos Emlékkönyv — foglalata az ünnepélyeken elhangzott b e szédeknek, tudományos értekezéseknek, hírlapi anyagnak, sőt Mocsáry néhány m u n kájának is, amelyeket nemzetiségpolitikával foglalkozó szakemberek, történészek i n terpretáltak. Mocsáry Lajos ugyanis nemzetiségpolitikus volt, pontosabban azzá vált
— szükségképpen — a nemzetiségi összetételű régi Magyarországban. Izzó p a t r i ó t a ságával jól megfért, mondhatnánk ebből következett, hogy románoknak, szlovákoknak, szerbeknek, horvátoknak, szászoknak és bunyevácoknak védelmére kelt.
Magyarország tehát az Ausztriával való szövetség idejében soknemzetiségű ország; ez volt az a bizonyos „Szép vagy, gyönyörű vagy Magyarország", amelyről a
szentimentális kupié dalolt — amikor ez a gyönyörű ország m á r valóban csak „volt".
Az osztrák (Habsburg) birodalomba való különleges integráció jutalmául osztották
ki rá a Duna-völgye elnyomó hatalmának szerepkörét. Sorsa ekkor keresztút elé
állította: vagy elfogadja kiosztott szerepét, vagy a Duna-völgyi népek szabadságmozgalmait támogatja. Ennek a „vagy-vagy"-nak jegyében három emberöltőn keresztül folyt az egyre ádázabb tusakodás.
Amikor 1826. október 26-án Mocsáry Lajos a Nógrád megyei K u r t á n y nemesi
kúriájában megszületett, ez a kérdés még teljesen nyitott volt, ha egyáltalában felmerült. Tavaszi zsongás volt az ország, Mocsáry élete pedig a legszerencsésebben
alakult. Kemény G. Gábor kutatásaiból részletesen ismerjük, hogy a komoly i f j ú
milyen gondtalanul élhetett tanulmányainak, 1842—1846 közt a pesti egyetem bölcsészeti karára j á r t ; Széchenyi és Kossuth szópárbaját hallgathatta; színdarabját a
Nemzeti Színházban előadták, és Erdélyi János felhívására a Kisfaludy Társaságnak
megküldte Egervölgyi dalok címmel összeállított gyűjtése anyagát. Makacs ízületi
bántalma a sziléziai Freywaldauba vezérli, ahol 1846 őszétől 1850 tavaszáig gyógykezelik, útitársai angol, francia, német nyelvtanok és Berzsenyi versei: a „ f e n e
fátumok" zárait átütni akaró merészség. De útitársává válik Reguly Antal is, aki
finn-ugor kutatásairól tájékoztatja frissiben, azonkívül az „árvízi hajós" — az öreg
Wesselényi —, aki barátságába fogadja a képzett és tanulékony ifjút. (Mocsáry n e m
34-

sokkal később az ő fiatal özvegyét, a grafenbergi takács szőke leányát, Lux Annát
veszi nőül, akivel 1851—1865 közt, annak korai haláláig, boldog házasságban él.)
Az ötvenes évek közepétől kezdődik közírói pályafutása, 1860-tól pedig az Egerhez közeli Andornak kúriájának gazdája, ez azt jelenti, hogy harmincnégy éves
korától gazdasági függetlensége alapján szabadon irányíthatta pályafutását, életét.
Így bontakozott ki — a vesztett szabadságharc és az önkényuralom „átmeneti" időszakát követően — érett korának egyre markánsabb arcéle a dualizmus Magyarországában. 1867-ben ellenzéki baloldali programmal borsodi alispán. Most nem
lépünk ennek a kornak politikai arénájába, a pártküzdelmek bonyolult szövevényét
sem elemezzük. Azt azonban meg kell említeni, hogy Mocsáry 1874 tavaszától a
néhányadmagával szorgalmazott és megalapított Függetlenségi Párt első vezére és
tíz évig elnöke; egyre inkább küzdött a nemzetiségek jogaiért, mert a magyar függetlenség kivívását a nemzeti kisebbségekkel karöltve képzelte el. E párt céljait
vezérkarának, rokonszenvezőinek csaknem minden tagja másként értelmezte; csak
egyetlen dologban értettek egyet, valamennyien Magyarország teljes állami függetlenségét akarták. Irányi Dániel ezt a reformpolitikától várta, Kossuth odakint egy
lehetséges összeurópai konfliktustól, Mocsáry itthon a dunai népek összefogásától.
És míg Kossuth odakint szórványos nyilatkozatokkal támogatta a nemzetiségek
jogait, de kellő hangsúlyt ezeknek a nyilatkozatoknak nem adott, Mocsáry idehaza
a kérdést egzisztenciális ügyévé tette, a magyar jövő sarkalatos pontjaként kezelte.
Ebben a küzdelemben rajzolódik ki sajátos politikai egyénisége, belső ellentéte
is saját pártja vezérkarával, amely 1887-ben kenyértörésre vezetett; elmélyíti baráti
kapcsolatait hazai nemzetiségi politikusokkal, akiknek neve ma sem kap kellő hangsúlyt történelemkönyveinkben; ekkor nevezik el magyar politikai ellenfelei „Mocsáriulü'-nak (azaz: honárulónak), ekkor válik „izgága andornaki remeté"-vé, baljóslatok jövendölője: Kassandra; a nemzetiségi közvélemény szemében corb alb, biely
havran, „fehér holló"; a szerb választók cirill-betűs zászlóikra hímezik nevét, a
románok pedig felajánlják és megszerzik neki Karánsebes parlamenti mandátumát.
Ekkor írja híveinek: „rajtam nyelvét köszörülni a hazafiaskodás sarlatanizmusának
kedvtelésévé vált". Mocsáry azonban nem volt honáruló, dehogy is volt; jó patrióta,
aki a norvég Björnson elfogult magyarellenes kirohanásaival szemben ismételten
megvédi hazája erkölcsi hitelét; de ő az egyetlen, aki — Hanák Péter szavaival —
„a nacionalista illuzionizmus bűvöletétől el nem kábítva, terrorjától meg nem félerr»lítve napirenden tartotta és újrafogalmazta a dualista realitás egyetlen logikus és
reális ellenalternatíváját... kossuthi ihletésű érveléssel világította meg, hogy a kiegyezéssel teremtett rendszer veszélyes csapdát állított a nemzetnek: a nagyhatalmiság illúziójával kábítja el és a más népeken való uralkodás hatalma eszközeinek
biztosításával, a szupremácia biztonságával szereli le, köti magához a magyarságot".
Érdemes ennél a mozzanatnál kissé megállni.
Mocsáry Lajos a korabeli Európában kimagasló 1868-as nemzetiségi törvénynek
(Eötvös József és Deák Ferenc jogalkotásának) „szellemében és betűjében" való
teljes és becsületes végrehajtását s ü r g e t t e . . . amelyet végezetül az egész dualista
időszakban nem sikerült életbe léptetni. (Amikor azután a darabokra hulló soknemzetiségű Magyarország nemzetiségei 1918 után a határokon kívül élő testvéreikkel
találták meg az egyesülést, „talaját vesztette" az egész jogalkotás.) Egészen megalapozott sohasem volt. Foglalata, amire építették — a Deák fogalmazta „egyetlen politikai nemzet" — a magyarországi viszonyokra eleve szűkre szabott keret, Mocsáry
kevesellte benne a nemzetiségeknek szánt engedményeket, a közvélemény ellenkezőleg: s o k a l l t a . . . Végezetül Mocsáry legalább ezt a törvényt szerette volna életbe
léptetni — egész „hazaáruló" tevékenysége a nemzet egy már megalkotott törvényén
alapult.
Egy további mozzanat azonban, hogy Mocsáry volt az egyetlen, aki — mint Tóth
Ede írja — „a polgári társadalom fejlődésének alapkérdéseit nem a polgári társadalom nyugat-európai modellje szerint értelmezte. A negyvenes évek liberális nemzedéke számára Magyarországon az angol, a francia és a német modell volt a viszo3*

35

nyitási alap. Mocsáry Eötvös Józseffel vitatkozva arra a következtetésre jutott, hogy
a magyarországi polgárosodás nem igazodhat a nyugat-európai mintához. Magyarország soknyelvű ország, ahol azonos fejlettségű és azonos erejű népcsoportok laknak . . . A magyarországi polgári fejlődés kerete ezért Mocsáry szerint nem lehet a
polgári nemzeti állam, hanem csakis az olyan államszerkezet, amely valamennyi
nemzeti kultúra összehangolt fejlődését biztosítja".
Mocsáry a magyarság történelmi alternatíváját, a keresztút kényszerét, a legélesebben vetette fel és a legállhatatosabban képviselte: vagy magyarosítás (a dualizmussal való megegyezés alapján), vagy függetlenség (a nemzetiségekkel való megegyezés alapján). Harmadik út nincs. (Tertium non datur.)
Valamiben azonban mégis a datur tertium alapján állt:

Kora ismert két lehetősége (dualizmus vagy „keleti Svájc") mellett egy harmadik megoldás körvonalait kereste, dunai konföderációt szövetkező államok formájában. Deák „egyetlen politikai nemzet"-nek szóló államelvét a „magyarországi nemzetek politikai nemzete" szélesebb keretére szerette volna kitágítani.
Ez volt az „árulás"! Ezért volt „Mocsáriulu" és ezért volt — Steinacker Ödön
szerint — Kassandra, ezért volt az útja — mint Polit Mihály mondta — „golgotai
sors", ezért mérte Jászi Oszkár 1906-ban Jauréshez alakját („háborúellenes és békebarát, az együttélő népek nemzeti ellentéteit kiegyenlíteni igyekvő nagyszerű haladó
emberségét").
És ez már életrajzának utolsó, legdrámaibb korszakába vezet, amikor az andornaki remete egyre visszavonultabban él hársai között, mígnem 1916. január 8-án —
kilencvenesztendős ekkor — „kora érdes, ostoba és hazug valóságából fáradtan fordul a földbe, életművével és halálával egyaránt konokul egy más világra szavazva".
(Kiss Gyula.)
*

A Mocsáry Lajos Emlékkönyv minderről bőséges adatokat szolgáltat, cikkeiből
ragadtuk ki rapszodikusan tömörített, eklektikus lazasággal felsorakoztatott anyagát
— egy pillanatig sem remélve, hogy a több mint félezer lapterjedelmű kötetből igazi
arányaiban idézhetünk fel egy-egy ritka szakértelemmel megírt tanulmányt, vagy
akárcsak bármit is visszaadhatnánk abból a pietásból, amelyben ezeknek a tanulmányoknak zöme megfogant. A tudományos ülések szereplői: Arató Endre, Dolmányos István, Hanák Péter, Kemény G. Gábor, Kiss Gyula, Mándics Mihály, Nagy
Béla, Nagy József László, Póti Jenő, Székely György és Tóth Ede.
Első pillanatra különös, hogy ez a könyv, amelyet eredetileg reprezentatív kiadványként képzeltek el — Kállai Gyula beköszöntője utal erre —, végül a Tankönyvkiadó köteteként, szokásos „kézirat" megjelöléssel „szürke kőnyomatosként" látott
napvilágot 1979-ben, alig kétezer példányban. És bár napilapokban is elhangzott
méltatás róla (Mándics Mihály), könyvárusi forgalomban nem volt elérhető. Mégsincs ezen különösebb csodálkozni való: Mocsáry valójában ismeretlen, meglevő
koordinátákhoz nehezen igazítható, „monstruózus", nagyon is új történelmi jelenség,
és az oly rövid életű Mocsáry Kollégiumtól eltekintve, és az andornaki emléktábla
leleplezéséig, 1976. november elején, róla — mint a kötet szerzői keserűen utalnak
erre — sem szobor, sem emléktábla, sem plakett nem készült, tér, út vagy utca, sem
alapítvány, iskola nem viseli nevét. (Az azóta eltelt öt esztendőben — gondolom —
nem változott a helyzet.) Ez a több mint félezer lapterjedelmű kötet tekintélyes
mementó ugyan, de egymaga nehezen fejtheti ki áldásos hatását a türelmes idő
valamiféle tágabb rádiuszán.
Mocsáry egyéniségének nincs mércéje a magyar pantheonban, elhelyezése a köztudatban kényes művelet, mindenki a rezonanciákra, felhangokra figyel, senki sem
moccan. Pedig valamilyen mércénk mégiscsak van. Kell, hogy legyen. Induljunk
el keresni.
Mondják, beszédeiben olykor Kossuth drámai erejéhez magasodott fel, bölcseleti nézőpontjaiban azonban inkább Madách szemléletével (például az osztálytársadalmak dialektikus egymástváltásával) rokonítható. Kemény G. Gábor Széchenyi
36-

tűnődő 1842. évi beszédeit idézi (
A magyar szó még nem magyar érzés, az ember
mert magyar, még nem erényes ember, és a hazafiság köntösében járó még korántsem hazafi. S hány illy külmázos dolgozik a haza meggyilkolásán... maszlagos fény
üli bitor ünnepét..."). Alapjában azonban Mocsáry abban a történeti-irodalmi realista iskolában helyezhető el, amelyet Bessenyei, Hajnóczy, Batsányi nyit meg és ú j
évszázadunkban Ady Endre és Jászi Oszkár, Móricz Zsigmond és József Attila reprezentál. A régi Magyarország nem hivatalos szellemi örökségét vállalja Petőfi és
Táncsics, Vajda és Tolnai, Helfy és Irányi pályájának vonalán. És még néhány név
— nemzedékek szélesre húzott mezőnyén — a Mocsáry-körkép teljességéhez: Szemere Miklós, Pákh Albert, Eötvös Károly, Hermán Ottó, Mezei Ernő.
Kihez hasonlít jobban?
Senkihez sem. Mocsáry autonóm komplex jelenség. És megengedjük: ellentmondásos jelenség is.
Ellentmondásosságához éppen az emlékkönyv egyes írásainak „ellentmondásai"
adnak konkrét értelmet és feszültséget, abban a kérdésben például, hogy Mocsáry
fenn akarta-e tartani a magyarság vezető szerepét, vagy sem? Avagy: a történelmi
Magyarország határait sérthetetlennek tartotta-e, vagy sem?
Ady Endre összes Prózai Művei (rövidítve: AEÖPM) VII., VIII. és IX. kötetében Mocsáry neve többször szerepel ellentmondásosan, mert — mint Tóth Ede írja
— „Mocsáry nyilatkozatai a sokszor hiper-radikális Ady elismerő lebecsülését és
lebecsülő elismerését is kiváltották. A szintén nemesi származású Ady »radikális«
pózban nem hitt a »nemes« Mocsáry korszerűségében." Azt azonban elismerte, hogy
több is kellene belőle, mármint Mocsáryból! (AEÖMP VIII/289.) Ez a kérdés egy
futó lábjegyzetnél többet érdemelt volna a kötetben. (Magam úgy vélném, a „nyugatos" Adyt az ő „szent Jásziság"-ában főleg a nyugati modellt elutasító magatartás
irritálta, a ló hátáról fordítva nyilazó magatartás látszata. Itt kell megjegyeznem,
hogy az emlékkönyvben Jászi Oszkárnak éppen Mocsáry nemzetiségi koncepciójával
való genetikus összefüggései vázlatos bemutatását hiányolom.)
Kodály neve a Mocsáry-kultusz felszabadulásunk utáni néhány évében fordul
elő, amikor az 1945-ben megalakult Magyar—Román Társaság működött, Mocsáry
emlékét ápolta, és 1947 elején felavatott kollégiuma Mocsáry Lajos nevét vette fel.
A társaság első felkért elnöke, Bartók Béla, a közgyűlés után öt nappal Amerikában
meghalt, utóda Kodály Zoltán 1945-től 1948-ig állt az intézmény élén, neve az emlékkönyv féltucat helyén szerepel. Egyszer az 1946. október 26-án rendezett Mocsáry
Lajos Emlékünnepély elnöki megnyitója alkalmából — sajnos tévesen (Eősze László
közléseiből- tudjuk, Kodály ez idő tájt tengerentúli hangverseny körúton járt, nem
nyithatta meg az emlékünnepélyt). Másszor egy bekötőút építésénél az andornaki
kastélyhoz, hogy a Duna-táji népek rendszeres találkozásait ott majd megrendezhessék, ahogy ezt — mint olvassuk — 1948. január 23-án Kodály a baráti társaság elnökeként bejelentette. Nagy kár, hogy a zenetörténeti dokumentációs irodalom nem
regisztrálja Kodály 1945—1948 közti idevágó szerepléseit, mert így az adatok ellenőrzésére nincs bővebb lehetőség.
Denke Gergely cikksorozatával az emlékkönyv felidézi Németh Lászlót is, aki
szerint Buda visszafoglalása után megsemmisültek azok a régi olasz, délszláv, magyar, lengyel, sőt cseh és román kapcsolatok, amelyek eddig, mint egy „keleti Golfáram" melegítették a kelet-európai' kis népek életét. Visszahúzódott egymástól a
horvát és a magyar nép; megszakadt Erdélyben is a magyar, román, lengyel nép
egymást kölcsönösen gazdagító értékcseréje.
Mocsáry Lajos nemzetiségi tisztelőinek, barátainak, levelező társainak nevét
sorolva, a szlovák Kmef András és Mudroii Pavel, a szerb Tomics Jása és Polit
Mihály, a román Diaconoviciu Cornel, Kogalniceau Mihail és ilyefalvi Pap György,
sőt a német Steinacker Ödön és a bunyevác Sárcsevics Ambrus említésénél nacionalista viszolygások helyett ennek a Golf-áramnak melegét érzem.
Ismerős t á j — „az én drága mikrokozmoszom" (Oláh Gábor naplójegyzetét
idézve, Kemény G. Gábor emlékbeszéde nyomán).
3T-

Mert vajon nem ugyanezt az áramot érezzük-e Bartók híveinek, levelezőtársainak, az etnomuzikológia kelet-európai reprezentánsainak — a román Dimitrie G.
Kiriac, Constantin Bráiloiu és Ion Bianu, a szlovák Milos Ruppeldt, Viliam FigusBystry és Ján Valasfan-Dolinsky, az ukrán Philaret Kolessa és Kiiment Kvitka, a
lengyel Adolf Chybinski, a jugoszláv Vinkó 2ganec, a bolgár Raina Katzarova neveinek emlegetésénél?
Ezek a nevek éppúgy sugározzák ennek a kelet-európai Golf-áramnak melegét.
«

Bartók nem ebbe az autochton Kelet-Európába született bele, körülményei, zenei
neveltetése, a társadalmi „valóság", amiben élt, szinte kizárta ennek a tágabb világnak jelenlétét. 1904 elején a húszegynéhány esztendős komponista „Kossuth"-szimfóniáját (szabatosan szólva: szimfonikus költeményét) mutatták be a filharmonikusok, a mű nacionalizmusa világos politikai állásfoglalás. Ez Bartók egyetlen alkotása,
amely ilyen. A magyar nemzeti hagyomány élteti, történelmi örökség talaján áll,
újító nyelvezetének minden kakofóniája kuruc ellenzékiséget szolgál. Csakhogy ez az
1903 nyarán komponált mű Bartók művészetének kiforratlanságát tanúsítja.
Bartók hirtelen átalakulása, 1903 és 1907 közt végbement hangváltása, egy sokkal bonyolultabb, szélesebb történelmi színtér felismerését feltételezi. Mi tenné különben ennyire indokolttá, hogy 1904-ben már rendkívüli szenvedéllyel keresse az
igazi magyar népzenét, gyűjtőutakat tervezzen, 1905-ben mély zeneszerzői válságba
essen, s 1906-ban viharos lendülettel vesse magát nemzetiségi (szlovák) gyűjtésbe
is; eltávolodva a kuruc nemzeti hagyománytól nyomban a kezdet legkezdetén, modern zenei fellépése pillanatától — 1908-tól — nemzetiségi zeneszerző is legyen és
nyomban hármas (magyar—román—szlovák) anyanyelvűség jellemezze művészetét?
Tehát a „mélyebben magyar" rögtön „több mint magyar" — Bartók a dualizmus
Magyarországában 1918-ig, a politikai összeomlásig, kétségkívül a „magyarországi
nemzetek zeneszerzője": szigorú alkotói műhelyével egymagában minden deklaráció
nélkül is a kelet-európai népeket összefogó eszmevilágok valóságos zenei metamorfózisa.
Döbbenetes, hogy Bartók hangváltása 1904 után mennyire egybeesik a nemzetiségi Magyarország permanens társadalmi forrongásának talán legdrámaibb fejezetével, pontosan a „Kossuth"-szimfónia
bemutatását követő időkben. Tisza István kormánya a nemzetiségi összetételű (kilencmillió magyar mellett hárommillió románból,
kétmillió szlovákból és jelentős számú német, rutén, szerb és horvát kisebbségből
álló) országban a népiskolai törvényjavaslatot készítette elő, mint napirenden levő
feladatát. Berzeviczy Albert, a vallás- és közoktatásügyi miniszter, 1904. július 30-i
beszédében a munkálatok állásáról bővebb felvilágosítással szolgált. Kiderült, hogy
abban az országban, ahol a népesség jó 40 százaléka nem beszéli az állam nyelvét
és a nem magyar anyanyelvű lakosság 83,2 százaléka nem ért magyarul, a magyar
nyelvet, mint „második tannyelvet" a nemzetiségi iskolák zömébe bevezetik és valamennyi állami iskolában minden köteles tárgyat magyar nyelven kell tanítani. Vlad
Aurél román nemzetiségi képviselő parlamenti beszéde szerint ez a készülő javaslat
„a fajok közti harcznak nyilt bejelentését, a nemzetiségek kultúrájának nyilt t á m a dását képezi". Az ellenzéki képviselők nem fárasztják magukat azzal, hogy elvi vitába bocsátkozzanak az egymagában csatázó Vlad Auréllal, hanem emberi méltóságának megalázásával, sértő lehurrogással akarják elhallgattatni. „Oláh, mars ki" —
kiáltják oda a Kossuthot tisztelő román képviselőnek.*
A nyolcvanadik éve felé közeledő veterán Mocsáry cikksorozata messze világít
ebben a kaotikus forrongásban. Jól mondja: „Az ilyen törvényhozási bölcsességgel
nem forrasztjuk össze a nemzetet, hanem meglazítjuk az ezeréves együttlét által
• Dolmányos
István: A magyar parlamenti
Kiadó, Budapest 1963., 357—358. 1. és 360—361. 1.
38-

ellenzék

történetéből

(1901—1904). A k a d é m i a i

képződött ragasztékot; nem nyelvben, hanem a hazához való ragaszkodásban »értsük
meg egymást«." Mocsáry itt szolgáltat elégtételt Vlad Aurélnak is az elszenvedett
gyalázkodásokért, amikor a műveletlen és pöffeszkedő támadót leckézteti: „ . . . Legyen meggyőződve az én tisztelt barátom, egy lelkes függetlenségi képviselő, kinek
különös passziója ez a »ki vele« kiáltozás, hogy mindannyiszor egy szöget üt Magyarország függetlenségének koporsójába.. ."**
(A széthullást megelőző három emberöltő efféle elvaduló jelenetei mélyen ülnek
minden nemzeti, nemzetiségi tudatban; visszaverődő hullámai a sovinizmus tragikus
utóvirágzásához is elvezettek a Duna völgyében.)
Ennek az apokaliptikus válságnak kontúrjából emelkedik ki — éppen az agg
Mocsáry halála körüli esztendőkben — a fiatal Bartók markáns alkotói profilja,
megtalált polifon hangja: a román táncok, a szlovák gyermekdarabok, a román
karácsonyi dallamok (kolindák) és a szlovák kórusok magyar komponistája. Népzenegyűjtői munkássága a megbékélés légkörét teremti maga körül mindenütt,
amerre jár. A nép közt nem észlel nemzetiségi gyűlölködést. Életreszólóan megtanulja, hogy ez csak az urak huncutsága. Munkájában továbbá a nemzetiségi intelligencia (román és szlovák papok, tanítók) segítségére szorul, akik gyűjtőútjait az
„idegen" falvakban lelkes buzgalommal egyengették. A nemzetiségi intelligencia népkultúra iránti szeretete megragadja Bartók figyelmét. Meglepi, hogy a magyar vidék
(jegyző, pap, tanító) milyen botrányos nemtörődömséget tanúsít éppen a magyar nép
zenéje iránt is, általában mindenfajta nép zenéje iránt. Ebben a légkörben válik
Bartók az úri nagyzási hóbort (a nemzeti megalománia) kérlelhetetlen ellenségévé.
Ez már Bartók halhatatlan, világra szóló géniusza.
Megnyilatkozásaiból, írásaiból, leveleiből főképpen, egész sereg adat gyűjthető
össze ehhez a Duna-völgyi témához — román, szlovák, ukrán, horvát változatokban.
Felsorolásuk már a dolog könnyebbik része, jobb iskolai dolgozathoz szép csokorravaló. Jelzésszerűen felsorakoztatjuk néhány fontosabb dokumentumát.
A Magyar jakobinus dala, az ismert Ady-vers állhatna Bartók egész életműve
élén, jellemző, hogy erre 1912 elején egy román híve figyelmét hívja fel román nyelven írt levélben. És ugyanebben az évben írja édesanyjának, hogy összebarátkozott
a románokkal, ha már otthon nem tud barátkozni. (1912. nov. 3.)
A nemzeti érzékenység finomságait észleli és méltányolja akkor, amikor az
„oláh" szóhasználatról elmélkedik, amiben „a románok bizonyos joggal lekicsinylő
szándékot vagy politikai célzatot látnak". (1914. márc. 10.)
Bartók legmarkánsabb dualizmus kori megnyilatkozása, amikor a bécsi katonai
díszhangverseny műsorát bírálja, például azt, hogy a szlovák népdalokat német szöveggel adták elő. A bécsi koncert tervezett budapesti megismétlése esetére a magyar
mellett szlovák, román, horvát népdalt is akar: „nem lehet, igazsággal ellenkeznék
a nemzetiségeket hallgatással mellőzni..." (1918. jan. 28.)
Terjedelmes levele arról, hogy miképpen értelmezendő zeneszerzői magyarsága,
különös figyelmet érdemel, a tiszta forrásokra való sokat idézett utalás ennek csak
egyik szegmentuma, a levél egyébként német nyelvű és egy román folkloristához
szól. (1931. jan. 10.)
Nagyon természetes, hogy 50. születésnapjára a nagyszentmiklósi szülőházra helyezendő emléktábla ügyében kétnyelvűséget követel; a tervezett román felirat mellett ott kell lennie a magyar szövegnek is. Bartók patriótasága a román sovinizmust
is élesen bírálja. (1931. febr. 22.)
Békéscsabán tervezett egyik hangversenyét nemzetiségi, magyar—szlovák estnek
tervezi és ennek megváltoztatása hírére ragaszkodik ehhez az eredeti elképzeléshez.
(1934. jan. 20.)
*• iratok a nemzetiségi
kérdés történetéhez
Magyarországon
a dualizmus
korában
IV.
(1903—1906). összegyűjtötte és Jegyzetekkel ellátta Kemény G. Gábor. Tankönyvkiadó, Budapest
1966., 195. 1. ( A n k é t után. Egyetértés, 1904. Jún. 8.) és 197. 1. (Nemzetiség és
kultúrpolitika.
Egyetértés, 1904. Jún. 12.)

Egy horvát folkloristához írt levelében a Népzenénk és a szomszéd népek népzenéje című kiadványa sovinisztának is értelmezhető summázó kijelentéseit interpretálja, megvallja, hogy bizonyos diplomáciai bölcsességgel fogalmazott glosszája a
magyar közvélemény felrázását célozza. (1934. okt. 27.)
Ruténföld megszállásának idején egy kárpátukrajnai zeneszerzőhöz intézett soraiban cirill írásuk bizonyos — magyar hivatalos körök bevezette — megváltoztatása
ellen foglal állást: „Ügy látszik nálunk a múltból semmit sem tanultak és ott és úgy
akarják a dolgot folytatni, ahogyan 25 évvel ezelőtt abbahagyták." (1940. febr. 3.)
Amerikában délszláv népzenei felvételekkel, szerb-horvát hősi énekekkel foglalkőzik, megrendítő vallomását, honvágyát Kelet-Európa, a homérosi Balkán után,
levéldokumentum őrzi: „ . . . éppen ez hiányzott olyan nagyon nekem odaát Európáb a n . . . " (1941. jún. 20.)
Bartók Béla hittel vallotta — egy kiadatlan levele reflexióiból t u d j u k —, hogy
„az együttélő s egymásra ható kelet-európai »népek muzsikája, úgy látszik, legérdekesebb ezen a földön«". (1913. jún. 19., idézi G. Sbarcea, Korunk, 1961/6., 666. 1.)
Nem ez a fontos. Ha egyetlen adat sem állna rendelkezésünkre, vagy azért mert
Bartók sohasem fejti ki leveleiben, vagy mert valamennyi megsemmisült, vagy
mert egyelőre különféle okokból kiadatlan volna még, akkor is: zenéje nyomás e r e j e
önmagáért beszél. Akkor is, még ha Bartók mindennek intellektuálisan tudatában nincs.
Hauser Arnold művészetszociológus írja: „ . . . a műalkotások »helyes« értelmezése
független attól a kérdéstől, hogy a műnek tulajdonított értelem a művész szándékában állt-e, az alkotás folyamata tudatosult-e benne . . . a művésznek nem kell okvetlenül mindent tudnia saját alkotásáról, de gyakran nem is tudhat, nem is a k a r
mindent t u d n i . . . " Bartók sem tudott mindent a zenéjéről. Annál meglepőbb, hogy
mennyire tudta, ami a legfontosabb.
Végeredményben mindig a tények beszélnek, maga az életmű, a kompozíciók
hosszú s o r a A zene autonóm kifejező ereje. Bartóknál a hat kvartett, a Zene húros
és ütős hangszerekre, a kétzongorás Szonáta. És a Cantata profana mindenek felett.
Vannak helyzetek, amikor a szavaknál több kell, valami nyomatékosabb. Kerényi Károly klasszika-filológus szerint: „Lehetnek olyan idők, amikor a legnagyobbat,
amit akkoriban »gondolunk«, csak zenében lehet kifejezni." Ez pontos meghatározás.
A Cantata profanára például különösképpen áll. Arra a kompozícióra, amelyet civilizációnk aischylosi ormára éppen Kerényi Károly helyezett fel. Azt is elmondták
már, hogy ezzel a művével Bartók a prehisztorikumba hatolt, kilenc csodaszarvasa
az altamirai bölény, a crő-magnoni vadász kortársa. E sokat magyarázott mű ugyan
a harmincas évekre hagyta el Bartók alkotói műhelyét, de mi szívesen emlékezünk
arra, hogy legmélyebb gyökérszálával (szövegével) a nemzetiségi Magyarországot
idézi 1914 tavaszán — az egykori Maros—Torda megye egyik elhagyatott kis faluját.
Szemmel látható, hogy a több ezer éves európai kultúra legfontosabb, legsajátosabb művészi kifejező eszközével Bartók Béla az évszázad fontos közlendőit magasrendűen elmondotta. Zenéje a borzadály és a gyönyörűség határmesgyéin járva, a
világmindenségről, a teremtésről és a Duna völgyéről — „a mi drága mikrokozmoszunk"-ról — el tudta mondani, amit látott. Ez az életmű súlyos. Annyira súlyos,
hogy át kellett törnie minden akadályon, még a nemzeti érzékenység finom hálózatán is. Van tehát róla szobor, érem; utakat, utcákat neveznek el róla; viseli nevét
sok intézmény, iskola.
Bartók nem süllyed el a nemzet kollektív tudattalanjában.
És tán másokat is, mint Luca Signoreili az orvietói dóm freskóján a feltámadókat, a feledésből a tudat világára segít.

40-

c

FODOR

ANDRÁS

Bartók házában
„Lénye fényt és világosságot árasztott. Szemeiben fenséges tűz világított. Kutató'
tekintetének sugarában semmi se állta meg a helyét, ami nem igaz és nem t i s z t a . . . "
— emlékezik p á r hónappal Bartók halála után a Zene, a kétzongorás Szonáta és a.
Divertimento inspirálója, a bázeli kamarazenekar vezetője, P a u l Sacher.
Akik életében közelébe kerültek, mindmáig magukon érzik a delejes tekintet
átható súlyát. Legszebben Molnár Antal fogalmazott erről: „Döbbenetesen mély szemei . . . feledhetetlenek. E szemeknek acélos tudott lenni a keménysége és átölelőszeretettől forró a bársonyos lágysága. Akire rányíltak, azt rádiumos erővel megkapta a kisugárzó akarat, öntudat, biztonság és gyémánttisztaság. Goethe szemeiről,
mondták, hogy nézése fölitta a világ formáit és értelmét. Bartók őszinte pillantásának erejétől minden megtisztult, a világ hirtelen kitágult és hatalmas értelemre
kapott. Együtt élni vele, kortársának lenni: szemrehányást jelentett a közömbösnek,,
biztatást és kötelezettséget a serénynek."
Egyre többen vagyunk, akik testi valójában nem láthattuk őt. Sorsa és műveismeretében, vagy csak közeledve hozzá, zenéjét hallgatva, jogos-e mégis az igény,
hogy személyisége eleven fluidumát keressük, ha környezete megmaradt tárgyaiban,
működése, foglalatosságai dokumentumaiban magát az alkotót szeretnénk tetten érni?
Goethe munkái a világ minden t á j á n közkézen forognak, a róla szóló irodalom
könyvtárat tölthetne meg, de aki kellő figyelemmel lép be a költő weimari házába,,
a géniusznak járó tisztelet elvont igazságán túl a teremtő szellem gazdagságából
közvetlenül is részesedhet. Lehet, hogy eleinte még távolságtartó múzeumlátogatóként szemlélődik az íróállvány s a vitrinbe rakott ólomüvegedények közt, a kor
ízlésére valló olajképek, a görög-római szoborutánzatok elfehérített szalonklasszicizmusa láttán, de a húszegynéhány termen végigvándorolva mindinkább érzi egy páratlanul tevékeny elme vonzásainak és választásainak légkörét.
Bartók olyan korszakban élt, amikor az igazi művész m á r nem válhatott uralkodók kegyeltjévé, amikor a politika elvetélt Napóleonjai m á r ahhoz sem voltak,
méltók, hogy megbecsülésüket tudtára a d j á k : „ ö n egy ember!"
Törvényszerű, hogy a hirtelen milliós várossá nőtt Budapesten nem Bartók volt
az a zeneszerző, aki Duna-parti palotában lakott. Törvényszerű, hogy a kontinens
első (király által avatott) földalatti vasútjára, a londoniéval vetekedő parlamentjérebüszke metropolis árnyékában neki még olyan körülmények közt is élnie, dolgoznia
kellett, ahol csak karbidlámpa fénye világított a kottapapírra. Törvényszerű végül,,
hogy utolsó, legkényelmesebb hazai otthona, a Csalán út 29. sem volt környezetéből,
kiütköző, különleges épület. Olyan tisztes külsejű, kétszintes polgárház csupán, mint
a János-hegy fele néző többi társa. (Tanúként is mondhatom ezt, mert 1943-ban,
néhány napig vendégeskedtem közelében. Semmiféle nevezetes felhívójel se juttatta
házigazdám eszébe, hogy figyelmeztessen engem, érdeklődő kamaszt, a nem is oly
régi, nevezetes szomszédságra.)
De Bartók itt végre a Hűvösvölgyön úszó párák fölött, a kertektől környezett
Gugger-hegy lábánál közelebb érezhette magát a természethez. A gyakorlás és komponálás idején gondosan csukva tartott emeleti ablak mögött, itt fejezte be a korábban kezdett Mikrokozmoszt, itt írta a két- és háromszólamú kórusokat, a férfikarra
szánt Elmúlt időkből-t. A Csalán úti ház falai között került a Zene húros hangszerekre, ütőkre és cselesztára p a r t i t ú r á j a mellé a befejezés d á t u m a : 1936. szeptember 7..
A Bartók-emlékház katalógusához írott előszó.
41.

Alig egy évvel később itt készült a Szonáta két zongorára és ütőhangszerekre, m a j d
a Kontrasztok és a Hegedűverseny. Itt fogant, formálódott a magyar értelmiség rá
figyelmező gyér csoportját mégegyszer ú j távlatokra serkentő V. vonósnégyes, és itt
rögződtek, szinte testamentumként, a már halálos beteg édesanyát gyászoló, s tudvatudatlanul a hazától is búcsúzkodó VI. vonósnégyes végtelen szomorúságot rezdítő,
pengető utolsó hangjegyei, 1939 novemberében.
Ha az örökség gondozói ma a művek szelleméhez, szerzőjük puritán életstílusához akartak hívek maradni, belső-külső alakítások, bővítések álrekonstrukciójával
nem formálhatták reprezentatív múzeummá ezt a hajdani lakóházat. A látogatónak
az eredeti, helyenkint igencsak szerény keretek közt kell rádöbbennie: innét nőtt
világméretűvé Bartók művészete. így, ebben a minden különlegességet nélkülöző
alkotói környezetben válik még szorongatóbbá Kodály figyelmeztetése: „ . . . v a l a hányszor előadják egy művét, egy percre Magyarországra is gondolnak, ha nem
többet, annyit: mégsem lehet utolsó ország, ahol ilyesmi megterem."
Igenis itt és így, ilyen körülmények közt valósította meg vállalt küldetését a
kor legnagyobb magyarja. Hősiesen elszánt árvaságáról pontos szavakkal szólt a
maroknyi hozzá közelálló. Mozgófilm kamerái helyett költők írták-rajzolták bele
..alakját az ellenséges levegőbe:
Olyan vékony, mint a halszálka
olyan fehér mint egy liliom
de ha leül a zongorához, Sárkánnyá

változik

át

idézte Kassák Lajos az abszurd ellentétek közé feszített karaktert. Meglepő-e, hogy
•ugyanezt látta benne a határon túlról is Balázs Béla?
<•

Vézna, kis óriás. Tested meredő
Szálkaként szúr a térbe fel
És körül sajgó gyulladást okoz.
Mint kivont pengét hordod magadat.

.S vajon nem ugyanezt a sors- és alkatdiktálta ellentmondást fejezi ki Vas István
merész gondolattársítása? „Meghajolt szögletesen... Attila és egy francia márki
keveréke..."
Amerikai éveiről is tudjuk, mennyire aggasztotta őt a naturától elszakadó, a
technikai gyorsulás kényének kiszolgáltatott emberiség jövője. Harminc-negyven éve
•még magunk sem sejthettük, hogy a fateknőben dagasztott kenyér elmúlását, sötét,
kiégett erdők üres foltjait fájlaló Bartók hiperérzékenysége az ezredvég fele tartó
.civilizáció milyen általános mizériáit jelzi előre.
Egyvalamiben mégis — éppen a technika segítsége révén —, szerencsésebbek
vagyunk régi korok nagy embereinek örököseinél. A kitűnően sokszorosítható fotók,
gombnyomásra indított képek, hangok dokumentumai sokkalta foghatóbbá, közelíthetőbbé teszik a visszafordíthatatlan múlásba hullt szellemi értékeket.
íme, egy korabeli tudósítás Liszt Ferenc 1840-es lipcsei hangversenyéről: „Pillanatonkint váltja itt egymást gyöngéd, merész, illatos és tébolyult; a hangszer izzik
és szikrázik mesterének keze alatt. Mindezt százszor is elmondták, de látni és hallani
k e l l . . . " — írja a kitűnő tollú Schumann. Mit nem adnánk ma egyetlen alkalomért,
hogy meggyőződjünk arról, amire biztat bennünket, hogy csakugyan hallhassuk
Liszt zongorázását. Ám tanítványának tanítványát, a Thomán-növendék Bartókot
bármikor hallhatjuk. Valószínű, csak azért nem gondolunk többet a közvetlen kapcsolódásokban rejlő szenzációra, mert a megnyilvánuló jegyek, gesztusok összességéiből téveszthetetlenül egyéninek, öntörvényűnek érezzük Bartók Bélát.
Tekintete a fényképekről is parazsas-mágneses lüktetéssel tapad ránk. Szikkadt,
szinte cizelláltan finom arcvonásain ugyanaz a gyöngédség és határozottság, melyet
zenéje hordoz. Aki egyszer is hallotta, nehezen felejti zongorajátékának utánozhatatlan rubátóit, aszketikus-szilaj fokozásait. A minden lényegtelent kizáró szigor, az
indulatok feszes, belső ritmusa uralkodik nevezetes vitairataiban, még kézírásában is.
-42

„Utálom a felfogást, mely a művészt keresi a hétköznapi életben" — írja a róla
legszebb interjút készítő Kosztolányi. „De ez az ember — folytatja —, ki előttem
ül, testi mivoltában is arányos, felhúrozott, zengő és alkotásaira kell gondolnom."
. Azoknak viszont, akik alkotásai felől indulnak a Csalán úti otthon belső világában élt embert keresni, meglepő lesz bizonyára, hogy a zárkózott-feszes, már-már
porcelánszoborrá avatott Bartóknak volt egy oldottabb, tréfának, játékosságnak engedő arca is, tulajdon családja körében.
Tárgyaiból gyűjtő és rendszerező hajlama, a természet iránti szenvedélyes érdeklődése, önmagára szabott választékos ízlése egyaránt leolvasható. A hagyatékában
maradt népművészeti holmik szemlélése közben — a folklor relikviák mai, padláskutató divatja idején is —, tudnunk kell, olyan valaki vétette körül magát ezekkel
a párnákkal, faliszőnyegekkel, korsókkal, tálakkal, hímzett ruhákkal, aki nyíltan
hangoztatta, értelmiségi létére, élete legboldogabb napjait falun, parasztok között
töltötte. S neki ez az időszak a kutatás, fölfedezés gyönyörűségén túl a közösséghez
való visszatalálás öröme volt.
A körösfői asztalos fia, kiknél a faragott bútort rendelte, még negyvenöt évvel
később is tisztán idézi tizennégy éves kori emlékeit: „Beállít,... egyszerű kis köpeny
a karján, kis kézibőrönd a k e z é b e . . . — én vagyok Bartók Béla. Én rendeltem azt a
sok bútorokat magától, Péntek bátyám. Most eljöttem, hogy személyesen lássam meg
magát, mint ahogy levélben megígértem." Ott maradt két hétig s a következő nyarakon is visszatért. „Népszerű, eccerű ember vót. Nem vót nagyobb úgy 164—65
c m - n é l . . . szelíd, mosolygó kis ember vót, mindig j ó k e d v ű . . . " — jellemzi az egykori népzenetudóst Péntek Ferenc. Szerinte a fonográf sem a messziről jött „zenemű
tanár" elidegenítő, ügyetlen nagy masinája volt, ahogy ma gondolnánk. „Vót neki
egy kis felvevő dalosgépje — én csak így tudom a nevit — s amit beledanoltunk, a
géppel mind visszadalolta nekünk."
A századik születésnapra újra berendezett Csalán úti ház arra hivatott, hogy
egykori lakóját, hozzá illő belső renddel, megújuló kiállításokkal, időt és teret tágító
minden praktikus lehetőséggel utódaink közt is elevenen éltesse tovább.
A már többször említett, ebben a házban komponált Zené-ről cikket írt többek
közt Pierre Jean Jouve, a kiváló francia költő. A La Nouvelle Revue Francaise-ben,
1938 júliusában közölt írását akkoriban a Nyugat is idézte. „Csodálatos, mert tiszta
alkotás, s mint ilyen: vállalja minden teremtés kétes terheit is. Nem könnyű feladat
egy világot a világban ú j j á t e r e m t e n i . . . " „ . . . ez a gyönyörű muzsikuspálya csúcsán
alkotott mű erőt ad minden modern művésznek, mert azt érzékelteti, hogy rajta
keresztül az őserő megérinthető."
Aki engedi magára hatni Bartók alkotásainak és személyiségének sugárzását,
talán éppen itt, utolsó hazai környezetében jut el odáig, hogy egy ismételhetetlen
teremtés létrehozójának titkát megérintheti.

43-

MOSER

ZOLTÁN

Bartók és József Attila
Amikor leírtam e címet, az „és" szócskánál megálltam s elgondolkodtam: az
előző napokban, amikor ezt így említettem valakinek, figyelmeztetve kérdezte: —
Nem erőltetett e párhuzam kissé?! Sokszor kimondtam m á r — sokszor kimondtuk,
leírtuk — ezt így. De most, e figyelmeztetés után én is rákérdeztem: mit jelent ez
az „és"? Mit takar? S e mellérendelés mellérendelés-e? Ha igen, akkor milyen volt
a kapcsolat kettejük között; honnan ismerték egymást; hol s mikor találkoztak először? Honnan ismerte — s mennyire — József Attila Bartók zenéjét?! És egyáltalán:
mennyire volt zeneileg képzett? A válaszadás előtt „leltárkészítésbe" kezdtem: m e g próbáltam összeszedni e két ember kapcsolatának krónikáját. Párhuzamokat, h a t á s o kat kerestem; lehetséges, elképzelhető — jelképes — találkozásokat és valódiakat.

I. „MEDVETÁNC"
1.
Elsőként a legismertebb párhuzamot vettem elő: a két Medvetáncot.
Bartók
Medvetánca az 1908-ban keletkezett Tíz könnyű zongoradarab utolsó tételének címe.
Tudjuk, hogy ez a zene ihlette 1932-ben József Attilát az ő Medvetáncának m e g í r á sára. S ha ez így igaz, és e zene hatására született meg a vers, próbáljuk kitapogatni azt, hogy hol és mennyiben érezhető annak hatása?
Idézzük a vers első strófáját:
Fürtös, láncos, / táncos, nyalka,
aj de szép a /' kerek talpa!
Hova vánszo / rogsz vele?
Fordulj a szép f lány fele!
Brumma, brummá / brummadza.

4/4
4/4
4/3
4/3
4/3

Tehát az első két sor népdalszerű 2X4-es sorokból áll, a következő h á r o m pedig —
szintén népdalszerű! —, aszimmetrikus 4+3-as ütemezésű. Itt tudatos f o r m a t e r e m tésről beszélhetünk: egy „daltalan dal" teremtődik meg azzal, hogy a kétszer k é t sorosságot József Attila egy ötödik sorral — a refrénnel — megtoldja.
Bartók Medvetánca egy magyar táncdalfajta, a kanásztánc ritmusára épül, azt
variálja. Egy ti-ti-tá / ti-ti-tá / ti-ti-ti-ti / tá-tá ritmust hallunk folyton visszatérni.
Szabolcsi Bence, aki összevetette e két művet, összehasonlította a zene és a v e r s
ütemezését, úgy találta, hogy „Bartók darabja inkább csak elindítója és csak kezdete
lehetett a Medvetánc gondolatának; hangban, indulatban, ritmusban és d i n a m i k á b a n
ihlette meg, kompozíciójában sokkal kevésbé."
Ezen az úton tovahaladva, figyeltünk fel egy Bartók-levélrészletre. P o n t o s a b b a n :
Bartók negyedik amerikai hangversenye után, az 1928. j a n u á r 17-i portiandi m ű s o r a
hátlapjára írott egyik megjegyzésére:
„A népeknek persze a legjobban az utolsó szám (csoport)
tetszik.
A medvetánc
eddig mindenütt
derültséget
keltett."
Miért húztam alá ezeket a sorokat?! Mert (tudva-tudatlanul?) b e n n e m József
Attila verse mindig is vidám versként élt: egy fanyarkás ízű, ironikus-önironikus,
kissé gunyoros, de mindenképpen vidám versként. Mint Bartók műve, és m i k é n t a
medvetáncoltatás népszokása.
44-

4.

A vers olvastán népszokások között is kutattunk, s a medvetáncoltatás volt —
vagy még létező — szokását kerestük meg. Nemrég még ismerték Somogyban —
mesélte Együd Árpád —, mint farsangi alakoskodást. Ennél bőségesebb anyagot
nyújt át Lajos Árpád az „Este a fonóban" című, borsodi népszokásokat csokorba
gyűjtő könyvében. Délbükkalján még sokfelé emlegették és idézték a fonóházról
fonóházra járó maskarásokat, akiket mamusznak, máshol paszulykának neveztek.
„Jaj, de sokat mulattunk r a j t a ! A mostaniak nem tudják elképzelni, hogy
milyen volt a?!" — mondta az egyik adatközlő.
„Felöltöztek mindennek. Gólyának, halálnak, szamárnak, mesterembernek, még
medvéztünk
is!" Fonóházról fonóházra vitték a medvét. Bundát adtak rá. Vagy
bekecset. Az meg ment négykézláb. Táncoltatták láncon. A láncot a derekára kötözték. Ügy táncolt a medve, hogy hol az egyik, hol a másik lábát emelgette. Nótára
kellett táncolnia.
Taanci medve, taanci polka, medve
Brumma, brumma,
brummadra.

polka, magyar

polka,

Mind az ének, mind az emlékezés József Attila sorait juttatja eszünkbe: a „fürtös,
láncos, táncos, nyalka"; „híres drága bunda rajta"; „azért járom ilyen lassún" sorok,
a megegyező refrén is azon feltevésünket látszik igazolni, hogy a vers egy ismert
népszokás megjelenítése, átköltése, aminek élményét Bartók zenéje hívhatta elő.
Egyébként a fenti, egyszerű dallamra akár el is énekelhetjük József Attila versét,
csak az utolsó ütempárt háromszor kell énekelni.
3.
De térjünk vissza a zene ütemezéséhez, pontosabban az úgynevezett
kanásztáncritmushoz. Bartók Béla az 1934-ben megjelent „Népzenénk és a szomszéd
népek
zenéje" című értekezésében, „A rutének népzenéje és a magyar népzene" című fejezetben említi a kolomejkát, mint a rutének legjellemzőbb tánczenéjét. Itt hívja fel a
figyelmet arra, hogy milyen feltűnő egyezést mutatnak a kolomejka dallamok és a
mi kanásznóta-dallamaink: „nyilván, ezeknek többé-kevésbé átalakított formáiról
lehet szó." Mondjunk egy példát is. Ilyen, úgynevezett kis kolomejka formájú,
2 X l 3 - a s (7+6-OS) sorokból álló népdalunk többek között a Szegénylegény
a prücsök
kezdetű népdalunk:
Szegény legény a prücsök,
Készül
házasodni,
ölelgeti a legyet,
Meg akarja kérni.
Nyeli-falja a kis légy
A prücsöknek
száját,
A prücsök is megfogja
A kis légynek lábát, (stb.)
A népdal és a Bartók-zene után megpróbáltunk ilyen ütemezésű, ritmikájú József
Attila-verset keresni. Többet is találtunk: Nyári délután, Biztató, Amit szivedbe rejtesz, és az 1930-as Egeres.
Az előbb idézett Szegény legény a prücsök dallamára elénekelhető József Attilának ez utóbbi verse:
„Megy a mező, mint a víz,
Cincog a fűszál is.
Egér lett a búza is,
Egér a bogár is.
45

Egymás vállán kis kezük,
táncra
kerekednek.
Fölrúgják az életünk
Arany porfellegnek." (stb.)
4.
A fent idézett dal először Bartók és Kodály úttörő jellegű munkájában, az Erdélyi Magyarság cimű népdalgyűjteményben jelent meg 1923-ban. Azért ebből idéztünk, mert úgy tűnik, hogy ezt ismerte József Attila. Legalábbis erősen „gyanakodhatunk" egyik prózai írása alapján. Ez pedig az 1930-ban megjelent vitairata, a
Magyar Mű és Labanc Szemle. Itt említi, többek között a Kömíves Kelemen népballada címét, ami ugyancsak itt jelent meg először nyomtatásban. E balladánkat
Kodály Zoltán 1910-ben Gyergyóalfaluban gyűjtötte. Hogy ezt a változatot ismerte
József Attila, azt abból is gyanítjuk, hogy az Áradat című versének két sora és a
ballada első két sora szinte pontosan megegyezik.
„Hova mégy, hova mégy, tizenkét
— Élményünk,

élményünk,

kömíjes?

hogyha dolgot

kapnánk"

— mondja a ballada, aminek „tükörképe" József Attilánál így szól:
„— Hé, emberek, hova, hova?
— Ahol munkát, dolgot kapnánk."
De térjünk vissza a Magyar Mű és Labanc Szemléhez, aminek egyik hosszabb
idézete többszörösen is Bartók felé mutat. Amikor József Attila arról ír tanulmányában, hogy milyen kincseket mutat föl népköltészetünk, két versszakot idéz a
Nagy hegyi tolvaj népballadából:
„Istenem, Istenem, áraszd meg a vizet,
Hadd vigyen el engem apám
kapujára,
Apám kapujáról anyám asztalára,
Hadd tudják meg ők is, kinek adtak engem.
Cifra katonának, nagy hegyi
tolvajnak,
Ki most is odavan
keresztútállani;
Keresztútállani, embert
legyilkolni.
Egy pénzért, kettőért, nem szán vért ontani."
Honnan ismerte József Attila? S ismerte-e dallamával együtt?! Ismerhette, mivel
kottával együtt már 1908-ban megjelent az Ethnographia folyóiratban. Bartók itt' —
a januári és a márciusi számban — közölte az előző évi erdélyi gyűjtőútja csodálatos eredményét, a Székely balladákat. Ezek közül való az előbb idézett is.
De ismerhette máshonnan is. Sőt az a valószínűbb, hogy máshonnan vette az
idézetet, mivel az pontatlannak látszik! A második strófában a Keresztútállani,
embert legyilkolni. /' Egy pénzért, kettőért, nem szán vért ontani helyett az eredeti B a r tók-közlésben ez áll:
„Űt-elkeresztezni, oláh pap megölni,
Egy pénzér', kettőér' piros vért ontani."
De a József Attila idézte változatnak is van „eredetije", méghozzá Bartóknál. Nem
a gyűjtések, de a feldolgozások között. A Nyolc magyar népdal (korábban: ö t m a gyar népdal Csík megyéből, amelyet először az UMZE 1911. november 27-i hangversenyén mutattak be) másodikjaként ez a dal szerepel. Egy 1930-as hanglemezfelvétel
meg is őrizte annak a Basilides Máriának az énekét, akitől József Attila is hallhatta
valamelyik pesti hangversenyén. Zelk Zoltán, épp József Attilával kapcsolatban me46-

sélte, hogy mennyire tisztelték ők, az akkori fiatal írók, költők, művészek BasilidesMáriát, és eljártak Bartók- és Kodály-dalokat bemutató hangversenyeire.
Az elején említett versen kívül még van két egyéb „Medvetánc"-a is József
Attilának. Az egyik az 1934-ben, Révai kiadásában megjelent válogatott költeményeit.
(1922—34) tartalmazó kötet, a másik egy tervezett — Bartókról szóló — tanulmány címe.
Mivel tele voltam kérdőjelekkel, nagy lelkesedéssel vettem kézbe Tamás Attilának a „Miért épp a »Medvetánc« lett kötetcímadóvá?"
című tanulmányát, de akérdőjelek továbbra is megmaradtak. Igaz, a fő kérdés bennem másként merült fel:
az 1932-ben megjelent Külvárosi éj kötet kapcsán. Nem értem, tűnődtem el többször
is, hogy miért nem ennek a címe a Medvetánc? Ugyanis ez tele van József Attila-idallal: 6 vers kivételével mind az. A mottója — „Aki dudás akar l e n n i . . . " — is azonos a válogatott kötet mottójával. A pontos választ a miért? s a miért nem?-re már
aligha fogjuk megtudni. De egyre inkább azt érzem, hogy azért adta a válogatott:
kötetnek a Medvetánc címet, mert nem ezt adta a Külvárosi éjnek! Amolyan utólagos elégtételként önmagával szemben — legalábbis így képzelem.
A tanulmány-, esszéterve „Bartók Béla disszonanciájáról" (valószínűleg 1936-ban
keletkezett), azt mutatja, hogy mennyire foglalkoztatta ö t Bartók személye és művészete. A címterv, a Medvetánc is erre utal. Sajnos csak a vázlata készült el. Haddidézzünk most e 15 pontos tanulmánytervből néhányat:
„A nem-zenéből értjük a zenét.
1. Vita a zeneértőkkel. Gyulai idézet. (25. o.)
2. Bartók: elfelejtett
zene.
4. Csak disszonancia
nanciánál.

által lehetséges alkotás. A konsz. nem egyéb megértett

disszo-

8. Lényegében minden hasonlat dissz, mert csak különböző dolgok hasonlítanak, és
csak hasonló dolgok
különböznek.
9. A szellem általában csakis probléma formájában van adva: a szellem, a tudat, a
lét probléma-formában
való
jelentkezése.
11. Egyes zenészek Bachból próbálják megérteni Bartókot. Ez lehetetlenség.
Bach
olyan, mint a szokás. Ha valaki szokásból tesz valamit, a szokásnak az értelmét csak
ügy foghatja föl, ha egy eredeti helyzetet fog föl (probléma) és old meg. Tehát Bartókból érthető meg Bach és nem fordítva."

II. „DRÁGA MESTEREM ! "

1.
József Attila Bartókot Szegeden ismerhette meg: talán mesterétől és patrónusától, Juhász Gyulától hallhatott róla először. Péter László kutatásaiból tudjuk, hogy
Juhász Gyula Bartók első szegedi gyűjtőút ja előtt — ez 1906. aug. végén volt — a
Szeged és Vidéke hasábjain már leírja Bartók — „a jeles magyar zeneszerző — és
Kodály — „A kitűnő zeneíró" nevét egyik cikkében. Juhász Gyula hallhatta Bartók
első szegedi szereplését (1910. november 10-én); később sokat mesélhetett Bartókról
újdonsült sógora Király (Kőnig) Péter, a zenekonzervatórium igazgatója, aki Bartók
lelkes híve és csodálója volt. Szerepelhettek együtt a szegedi színházban 1911. május
13-án, a centenáriumi Liszt-ünnepségen, ahol a prológus Juhász Gyula „Liszt Ferenc
emlékezete" című verse volt, Bartók pedig Liszt Esz-dúr zongoraversenyét adta elő.
Egy másik — az 1921. november 26-i — hangversenye előtt és után, az ellenzéki
napilapban, a ,,Szeged"-ben pedig két cikke is megjelent Bartókról: „Fejedelem jön
47.

Szegedre, bár harsonák nem hirdetik érkezését" — írja köszöntésében, majd így
méltatja: Bartók „a zeneszerzésben az, aki a költészetben Ady Endre volt". Ugyanez
a hangverseny ihlette Bartók Bélának címzett versét is. (Ilia Mihály kutatásából
tudjuk, hogy a vers első ízben 1921. december 25-én jelent meg a kolozsvári Napkelet című folyóiratban.) Kassák Lajosnak a „MA" 1916. 2. számában megjelent,
Bartóknak ajánlott „Napraköszöntő" című verse, s György Mátyás Bartóknak dedikált — A Tett 1916. február 5-i számában megjelent — „Legény gajdol" című költeménye után az volt az első Bartókról szóló vers.
Ezt talán ismerte és olvasta József Attila is, bár a hangversenyt az akkor VI.
•gimnazista makói diák még biztos, hogy nem hallotta. De az elkövetkező két másik
közül az utóbbin, az 1925. április 2-in valószínűleg ott volt ő is. A Kass — később
Hungária-szálló dísztermében adott Bartók hangversenyt: Bach, Beethoven, Liszt,
•Chopin, Debussy és saját műveit játszotta. így láthatta is és hallhatta is Bartókot.
Hallhatta a belényesi jó barátnak, Bu$i{ia Jánosnak ajánlott Román népi
táncokat,
•az 1916-os Szvitet, s hallhatott a Gyermekeknek című 85 magyar és szlovák népdalfeldolgozásból egy csokorra valót.
2.

Több mint tíz esztendő múltán személyesen is találkoztak egymással. Igaz, mindössze csak egyszer. „Akkor mint szerkesztő, a »Szép Szó« nevében kereste fel Bartókot — írja visszaemlékezésében Szabolcsi Bence, aki e találkozón szintén jelen
volt —, s nem is tanítványi, hanem valósággal fiúi tisztelet és ragaszkodás h a n g j á n
beszélt vele." Egy másik visszaemlékező szerint — s talán innen e nagynak fűíiő
•távolság! —, úgy vélte Attila, hogy „Bartók egy kicsit földöntúli lény!"
^
E találkozás előzményeit József Attila egyik leveléből tudjuk meg:
JÓZSEF ATTILA

— BARTÓK

BÉLÁNAK

BUDAPEST, 1936. december 9.
•Drága Mesterem!
Szeretném, ha jóindulatúan
elnézné mulasztásomat.
Nagyon röstellem,
hogy
Ígéretem üres szónak bizonyult, hogy a megbeszélt időben nem jelentkeztem
a
kéziratért.
Nem illik, hogy fecsegéssel foglaljam le idejét, mégis bővebben kell
mentegetőznöm. Az történt, hogy érdekesnek tartott ötletemet „Bartók Béla
disszonanciájáról"
meg akartam írni a keddre virradó éjszakán, hogy délelőtti látogatásom
alkalmával
megmutathassam.
Sajnos, túlbecsültem testi erőmet — elaludtam a találkozót,
mert
reggelig dolgoztam.
Nagyon jól esnék tudnom, hogy nem okoztam bosszúságot, mert így
nemcsak
annak örülnék, hogy nem csorbítottam meg saját szerepemet, hanem annak is, amit
.papírra vetettem.
Holnap délelőtt telefonozni fogok — kérem, hagyjon üzenetet számomra,
hogy
•mikor menjek el a kéziratért.
Sok szeretettel
üdvözlöm.
József
Attila.
Valószínűleg ezért a kéziratért ment fel József Attila Bartókhoz, ami azután
„Népdalok és népzene" címmel jelent meg. Az is valószínű, hogy még kért — és
kapott is — egy írást Bartóktól: ez a „Válasz Petranuék támadásaira" című vitacikk, amelyet a folyóirat 1937. április—májusi számaiban közöltek.
48-

A POZSONYI GIMNÁZIUM, ILLETVE A HÍRES GERLICE-PUSZTAI KASTÉLY MARADVÁNYA GOMÖRBEN

BARTÓK GYŰJTŐHELYEI: LISSO, MOC-VIDÊK, NYITRADARÄZSI

OTON

GYŰJTŐHELYEK: CSiK, BIHAR, EGYHAZMAROT

LÁSZLÓ GYULA BARTÛK-KÉPEI

SZERVATIUSZ JENO: KÉKSZAKALLÜ, ILLETVE CANTATA

PROFANA

3.

Ennyi volt a személyes élmény tehát a két ember között. Ez olyan kevésnek
látszik, hogy akár „elhanyagolhatónak" is mondható volna, ha a személytelen, szellemi találkozásról nem tudnánk. A már idézettek mellé sorakoztassunk újabb példákat is. Az egyiket Fodor Andrástól vettük: elemzését a Bánat című költeményről
a Tiszatáj 1980. évi áprilisi számában olvashattuk.
„Amióta Dante »az emberélet útjának felén egy nagy sötétlő erdőbe« jutott —
idézzük Fodor András írását —, válsághelyzetekben gyakran követik őt az igazi utat
dúltan kereső utódok. József Attilát nyilvánvalóan nem az irodalmi közhely csábítja . . . A farkassá változás is ősi motívum az irodalomban, de a vadonba menekülő, ott átváltozó szarvas allegóriájának inspirációját másutt kell keresnünk: a Cantata profana szövegében.
Igaz, Bartók műve csak 1930 szeptemberében készült el, budapesti bemutatójára
csak hat évvel később került sor, de a kolinda (melynek eredeti dallamát, szövegét
a zeneszerző már 1926 előtt beszerkesztette egyik román folklórgyűjteménybe) magyar változatban is előkerült, éppen 1930 januárjában, a Nyugat az évi első számában."
„Tudva, hogy József Attila milyen nagy becsben tartotta, mesterének tekintette
Bartókot, ez a közvetett vonatkozás is erősítő érv kettejük kapcsolatához. Tény,
hogy Bartók ujjmutatása nélkül ez a Bánat című vers nem íródott volna."
A fentiekhez még tegyük hozzá azt, amit Bartók János visszaemlékezéséből
tudunk: a Cantata profana magyarországi bemutatója 1936 novemberében volt a
Vigadóban. Ezen az esten jelen volt József Attila is.
*

Egy másik érdemleges „találkozást" is felidéz Bartók János: egy személyes élményt, amikor József Attila — az ő közvetítése révén — Bartók zenéjével találkozott. Az egyik találkozásukon, amikor is előre figyelmeztették, hogy nagyon élénken
érdekli József Attilát Bartók, eljátszotta néki a Régi táncdalokat. Ez az 1914—18-ban
keletkezett Tizenöt magyar parasztdal zongorára című művének negyedik része volt.
(Általában ezt a részt játszotta Bartók is koncertjein.) Az utolsó szám dudajáték
nyomán készült. El tudom képzelni magamban azt a pillanatot és azt a József Attilát, és József Attilának azt a belső örömét, ami átjárta e zongoramuzsika hallatán.
Mert ismerős lehetett a bevezetés és a befejezés is: a dudanóta és a „Zöld erdőben
a prücsök" dallam is. Jelenítsük meg a képet, idézzük elénk József Attilát!
1934-ben, a Medvetánc című válogatott kötet megjelenésének évében vagyunk —
e könyv mottójának egyébként egy dudanóta szövegét választja József Attila! —,
délután van, és a zongorán megszólal a befejező rész, a dudamuzsika: „— Repül az
egész!" — kiáltotta lelkendezve a költő, s beleélte magát a parasztzene szilaj extázisába.
*

Milyen volt József Attila zenei műveltsége? — tettük fel a kérdést az elején!
A visszaemlékezők — jelesül Bartók János és Ottó Ferenc, maga is zeneszerző,
Kodály-tanítvány —, ilyen válaszokat adnak kérdésünkre:
„Meglepően nagy volt a zenei tájékozottsága." „Ugyan Bartók és Kodály kevés
zenei művét ismerte, de egyik alkalommal a kettő közti viszonyt kezdte fejtegetni."
„Érdekelte és beszélt egy »népmese«-operáról, és a Ludas Matyi opera tervéről."
„József Attilának messze átlagot meghaladó zenei tehetsége, nagyszerű beleérzőtehetsége volt." Zelk Zoltán is arról szólt egyik rádiós visszaemlékezésében, hogy
milyen szép hangon énekelt József Attila népdalokat. „Gyönyörűen énekelt" — í r j a
vallomásában Vágó Márta.
4 Tiszatáj

49

4.

Az egyik este — épp Bartókot hallgattam —, a szemem leltározni kezdett a
zsúfolt és mindig „rendetlen" asztalomon, s egyszer csak két egymásra vetett könyvön akadt meg. A kicsi, kék József Attila összesen feküdt a nagy és súlyos Bartók
összegyűjtött írásainak I. kötete. Először, mivel a kisebb könyv „fájdalmát" éreztem
magamon, mentem, hogy fordítva rakjam oda őket. Majd ahogy kellemes megelégedéssel nézegettem rendteremtő munkámat, egy hirtelen kérdést hömpölyögtetett
felém a zene. Erre pedig — egy ismerős játék szabályai szerint —, nagyon rövid
gondolkodás után, szinte rögtön kellett válaszolnom! A kérdés valahogy így hangzott
akkor: — Ha ismered József Attila verseit, és hellyel-közzel Bartók műveit is, mondanád meg, hogy melyik József Attila-verset érzed a „legbartókosabbnak" ?! — Talán
a Klárisokat. Vagy a Medáliákat. (Ehhez később, egy másik alkalommal A Dunánál
című költemény is felsorakozott.) Hogy miért, arra csak később, több dolgot átgondolva tudtam feleletet adni.
A Klárisok — így él bennem —, egy „daltalan dal". Többször átnéztem József
Attila verseit, dalait: ott és akkor figyeltem fel erre a versre, és egy másik hasonlóra: az 1924-es „Egyszerű ez" címűre. Hasonlít mindkettő nem egy népdalunkhoz;
hasonlít, de alig van véle megegyező szótagszámú, ritmusú, ütemezésű dalunk. A 7,
7, 4, 7-es szótagszámhoz, és aszimmetrikus (4+3, ill. 4 + 4 + 3 ) ütemezéshez hasonlót
keresve népdalaink között ilyenekre akadtunk: 7, 7, 4; 7, 7, 6, 7; 7, 7, 7, 11; 7, 11, 7,
11. Ezek egyike sem alakítható, „tördelhető" József Attila verséhez. De különböző
ének- és népdalgyűjtemények között tovább kutatva, három helyen találtam a verssel
szótagszámban megegyező dalra vagy féldallamra.
Kodály—Vargyas: A magyar népzene példatárában (329. sz.) egyetlen egy ilyen
szerepel:
Város végén egy madár,
Az ki engem odavár.
Vár' szivem, vár',
Én is oda megyek már.
Firtosváralja, (Udvarhely vm.) 1906, Vikár.
Pálóczi Horváth Ádám Ötödfélszáz
csinálmányát" találunk egyet:

énekek című énekgyűjteményében mint a „maga

Nemes ember,
szűrdolmány,
Fakó kocsi, kenderhám:
Már e bizony mind a kettő rossz szerszám.
Jutka lyányom, darócing,
Ebtüsszentés,
macskafing,
Mérek én is neked annyit, mit egy sing.
Végül a Bartók gyűjtötte szlovák népdalok között válogatva (Slovenské Ludové
Piesne. II.) akadtam a vershez közel álló egyetlen dalra: 1916-ban gyűjtötte Bartók
Pónikon (Poniky, Zólyom vm.). Erre elénekelhető a vers, ha annak két utolsó sorát
megismétlem. (Az ott felsorolt variánsok, analógiák azt mutatják, hogy elterjedt,
népszerű dallamról van szó.)
A póniki völgyben lent,
A póniki völgyben lent,
Nyalka legény forgolódik
Nyalka legény forgolódik

a lován,
a lován.

De erről József Attila mit sem tudott. Ügy tűnik, hogy versének dallama — mert
van! — „maga csinálmánya". S ez, az önálló dallamteremtés lehetne az egyik,
amiért „bartókosnak" mondhatom. De nem csak ezért.
50

Mivel tudom, hogy Vágó Mártához szól — aki emlékiratában a vers keletkezését is
megírja —, s ott helyezkedik el a Gyöngy (Vágó Márta születésnapjára, 1928. júl.
6-án írt dal) és a Mióta elmentél fájdalmas sóhaja között, s ezt a közti állapotot
tükrözi csakúgy, mint Bartóknak a Két képe (Egy ideális; Egy torz). E mögött egy
kialudt, fájdalommal véget ért szerelem (Geyer Stefi) tüze lobog. De itt, a versben
együtt, egyszerre van jelen a kettő — folyton érzem a kettőnek, a fájdalomnak és
reménynek laza egymásra csúsztatását! —, miként Bartók 14 bagatelljének utolsó
darabjában, amiből a Két kép második része született. Bartók a főtéma fölé ezt írta:
„Szeretőm t á n c o l . . . " Táncot hallunk, s annak túlfűtött lázát e jelentősnek mondott
kis darabban. Klárisok és rózsa — „fordítom le" a zenét a versre —, báránygané és
kenderkötél, harangok kongása és szépszavú kondulása, jegenyék hajlós tánca és
lombok hullása, néma halála: mintha ezt mind-mind mondaná, megjelenítené a
zongoramuzsika. De a 14 bagatell tovább is vezet: A „Medáliák"-hoz.
József Attila versfüzére — képei, kifejezései, szóhasználata is — csupa dalszerű
formát mutat, de egyik sem dal! Még? Már nem az. Idézzünk itt Németh Andor
szép elemzéséből néhány, tömören jellemző mondatot:
„Az [1927-es] év az abszolút költészet éve József Attilánál, minden mellékcél és
mellékgondolat nélkül. Ideálja, mint ebben az időben mindannyiunké, a varázsige,
a szavakba boszorkányozott bűverő és sajátosan a népdal ártatlan, együgyű bája.
Ezt a két eszményt forrasztotta össze a Medáliái-ban. Lejtésük, fesztelenségük a népdalé. Elvarázsolt tartalmuk a varázsigéké. Formájukban japán versekre emlékeztetnek, látszólag éppen olyan egyszerűek. Technikájuk viszont a kubista festményeké,
mert nem üres ábrándozások, hanem a valóság viszfényei."
A versekben lelhető néhány motívumról, mint néprajzi adatról, szokásról, külön
kis tanulmányt is lehetne írni. (Ilyenek: a „kés vagy ónos víz alatt", s a „fából
faragott istenen ülök" sorok.) Mind ezek, mind a fentiek, valamint a füzérszerű
forma is a 14 bagatellt, és mellé egy írást juttatott eszünkbe. Bartóknak az 1931-es
„Budapesti előadás"-ából néhány gondolatot.
„Népi dallamokkal bánni tudni: egyike a legnehezebb feladatoknak. Merem állítani, van olyan nehéz, ha nem nehezebb, mint egy nagyszabású eredeti mű megírása." — szögezi le Bartók. A feldolgozás módjáról — a parasztzene hatásáról a
műzenére — így ír: „Az a kérdés már most, hogy miként nyilvánulhat meg a
parasztzene hatása a magasabb műzenében?
Először is úgy, hogy a parasztdallamot minden változtatás nélkül, vagy csak alig
variálva, kísérettel látjuk el, esetleg még elő- és utójáték közé foglaljuk. Az ilyen
dolgozatok némi analógiát mutatnak Bach korái-feldolgozásaival."
„A parasztzene hatásának másfajta megnyilvánulása ez: a zeneszerző nem használ
fel valódi parasztdallamot, hanem ehelyett maga eszel ki valamilyen parasztdalimitációt."
„Végezetül még egy harmadik módon mutatkozhatik a parasztzene hatása a
zeneszerző műveiben. Ha tudniillik sem parasztdallamot, sem parasztdallam-imitációt
nem dolgoz fel műveiben, de zenéjéből mégis ugyanaz a levegő árad, mint a parasztzenéből. Azt lehet mondani, ilyenkor: a zeneszerző megtanulta a parasztok
zenei nyelvét és rendelkezik vele oly tökéletes mértékben, amilyen tökéletes mértékben egy költő rendelkezik anyanyelvével."
Az 1908-as 14 bagatell Bartók korai példája lehet mindhárom feldolgozásmódra.
És József Attila költeményei, a Medáliák, a „daltalan dalok", e verses-versek? Hasonlót érzek ezek olvasásakor, és ezért is állhat bennem párhuzamban e két mű.
Egyszer A Dunánál című verset olvasgattam s külön-külön ízlelgettem minden
sorát, amikor a verstől függetlenül a római számokon, az I., II., III. rész bejegyzésnél akadt meg a szemem, pedig százszor meg százszor láttam már. Akkor azon
gondolkoztam el, hogy miért három részből áll?! S azon is, hogy miért is emelte ki
ezt ennyire József Attila? A hármas számra gondoltam először, amelynek, régóta
tudjuk, a Teljességet, az Egységet, az Egészet szimbolizáló jelentése van. Aztán
4*

51

hirtelen a zene, a zene kapcsán a háromrészes szonátaforma, s a szonáta felépítése
jutott eszembe. Ebben, mint a hősi, klasszikus eposzokban az első rész az expozíció,
amit a kidolgozás követ és visszatéréssel fejeződik be. És ekkor elővettem Bartók
műveinek jegyzékét, hogy megnézzem a szonátaformájú, vagy három részes, három
tételes formákból építkező műveket. Hihetetlen bőségre akadtam. Kezdve az 1907-es
Három csíkmegyei népdaltól az 1945-ig utolsó Bartók-műig, a III.
zongoraversenyig
terjedő vonulatban — többek között — ilyen művek helyezkednek el: az I. román
tánc zenekarra, az I. és II. vonósnégyes, az I., II., III. zongoraverseny,
a Szonatina,
az Erdélyi táncok, a Szonáta, a Szonáta két zongorára és ütőhangszerekre,
a 3 burleszk, a Három rondó, a Kontrasztok, a Hegedűverseny, a Divertimento,
a Concerto
és itt található a Cantata profana. Ezután, hogy visszatértem József Attila-kötetemhez, azon gondolkodtam el, hogy A Dunánál, de a Balatonszárszó című versben is,
ez a hármas felépítés nem zenei, pontosabban nem Bartók-hatás-e?! Hogy e ráfogásnak látszó gondolatot legalább a magam számára igazoljam, megpróbáltam a
vershez illő hármas felépítésű Bartók-zenét keresni. Több napos keresgélés után
egyet kiválasztottam. Azóta többször — sokszor — meghallgattam ezt az 1921-ben
keletkezett híres művet, az l. hegedűre és zongorára írt Szonátát. (Híresnek azért
mondható, mert á 40 éves Bartóknak ez a műve hozta meg végérvényesen a nemzetközi nagy elismerést és hírnevet.)
Ahogy a versben a Duna csak folyik, hullámzik, s ezzel felidézi az idők á r j á t :
országot és népeket, ősöket s azok harcát, hogy a közös dolgaink felemlegetésével, a
békévé oldó emlékezés lágyságával zárja azt, ugyanúgy e zeneműben is egy folytonos
hullámzást érzünk; ez hol csendes, hol vad és szilaj. Az érzelmek hullámzását halljuk: vad elkeseredések, szilaj ünnepek, de csendes ringások, szemlélődések, békés
meditációk részesei is vagyunk. Mind az Első, mind a Második hegedű és zongora
szonátában található bővített és szűkített kvintes hangsorok a román, a szlovák és
arab népzene felszívódásáról vallanak. A harmadik, befejező tétel rondóját pedig
minden bizonnyal a román — máramarosi — népzene ihlette.
Népek és emberek, átkok és remények ölelődznek e táncban, amelynek mi is
— mint hallgatók — részesei vagyunk! „ . . . török, tatár, tót, román kavarog /' e
szívben, mely a múltnak már adósa / szelíd jövővel — mai magyarok!" — mondja
a vers, és mintha hasonlót mondana a zene is. Legalábbis itt, e szobában, ahol ülök,
a könyvem fölé hajolva, a zenét hallgatva — Bartókra és József Attilára gondolva
— ezt hallom, ezt értem s érzem.
IRODALOM
Bartók összegyűjtött írásai. Zeneműkiadó Vállalat, Bp., 1986. — Bartók Béla. (Levelek, f é n y képek, kéziratok, kották) Magyar Művészeti Tanács, 1948. — Bartók Béla levelei. Zeneműkiadó,
Bp., 1976 — Bartók—Kodály: Erdélyi Magyarság. Népdalok. Bp., é. n. (1923) — Bartók-könyv
1970—1971. Kriterion Könyvkiadó, Bukarest 1971. — Demény J á n o s : Bartók Béla művészeti kibontakozásának évei. (Megj.: Zenetud. Tanulmányok, 1959.) — Demény J á n o s : Bartók Béla
pályája delelőjén. (Megj.: Zenetud. Tanulmányok, 1962.) — ű j f a l u s s y József: Bartók Béla.
Gondolat, 1976. — Kroó György: Bartók-kalauz. Zeneműkiadó, Bp., 1971. — Ottó F e r e n c : B a r tók és József Attila. Kortárs, 1964. 11. sz. — Barzók J á n o s : József Attila zenei kapcsolatairól
és az előadóművészetéről. PIM Évkönyve, 1965—66. — Péter László: Bartók és Szeged. Tiszatáj,
1965. 9. sz. — Fodor Ilona rádiós műsora: Beszélgetés Wacha Imrével és Olsvai Imrével, 1977. —
Fodor András: „Futtám mint a s z a r v a s o k . . . " Tiszatáj, 1980. 4. sz. — Szarvasokká vált fiúk.
(Román kolindák.) Kriterion Könyvkiadó, Bukarest, 1971. — Lajos Árpád: Este a fonóban.
Népműv. prop. Iroda, Bp., 1974. — Szabolcsi Bence: József Attila „dallamai". (Megj.: Vers és
dallam, Akadémiai Kiadó, Bp., 1959.) — József Attila művei I - n . Szépirodalmi Könyvkiadó,
é. n. — József Attila válogatott levelezése, Akadémiai Kiadó, Bp., 1976. — P é t e r László: József
Attila Csongrád megyében. Különnyomat a Somogyi-könyvtári műhely 1980. évi 1—2. számából.
— M. Pásztor József: József Attila műhelyei. Kossuth Könyvkiadó, 1975. — Vágó M á r t a :
József Attila. Szépirodalmi Könyvkiadó, Bp„ 1975. — Darvas Gábor: A zene anatómiája. Zeneműkiadó, Budapest, 1975. — Énekes poézis (Vál. Pálóczi Horváth Adám . . . énekeiből). Magyar
Helikon, 1979.
52-

PETHŐ

BERTALAN

Bartók világszemléletének kialakulásáról
Huszonharmadik évében járt Bartók, amikor édesanyjához írott levelében a
következőképpen foglalta össze életcélját, életelvét: „Kell, hogy minden ember, midőn
férfiúvá fejlődött, megállapítsa, minő ideális cél érdekében akar küzdeni, hogy e
szerint alakítsa egész munkálkodásának, minden cselekedetének mineműségét. Én
részemről egész életemben, minden téren, mindenkor és minden módon egy célt
fogok szolgálni: a magyar nemzet és a magyar haza javát."
Olyan ez a vallomás, mint egy esküszöveg. Néhány hónappal e levél megírása
előtt, 1903 tavaszán fejezte b e tanulmányait a Zeneakadémián. Tehetségét annyira
elismerték, hogy vizsgáznia sem kellett. Már nevet szerzett magának, mint zongorista. Nemcsak a budapesti, hanem a bécsi szakembereket is elkápráztatta virtuozitásával, ahogyan R. Strauss Hősi élet című nagyzenekari művét zongorán eljátszotta.
Készen állott a Kossuth-szimfónia,
amiben hazafiúi érzelmeinek, harcos negyvennyolcas meggyőződésének adott kifejezést. Várható életpályája, mint zongoraművészé
és zeneszerzőé, eléggé határozottan körvonalazódott. Nem lehetett kétséges, mint
ahogyan m á r nyomtatásban megjelent kritikák is hangsúlyozták, hogy fényes karrier
v á r rá. Bartóknak éppen csak élnie kellett a lehetőségekkel, hogy érvényesüljön.
Széles körű elismerése szabad utat nyitott tehetsége kibontakozásának.- Elég lett
volna, hogy a kínálkozó készenálló lehetőségek közül a legkedvezőbbet válassza,
harcolnia, küzdenie alig kellett volna. Most azonban, az iskolából az életbe lépve,
megállt a gondtalan karrier ú t j á n , hogy számot vessen magával. Esküvése ennek a
számvetésnek az eredménye. Hazafiúi elkötelezettségén, mint tartalmi mozzanaton
túl külön figyelmet érdemel elkötelezettségének formája, az ideális cél szükségességének hangsúlyozása. A tartalom, a meghatározott életcél szinte másodlagos az
eszmei irányulás formális keretében. Valamilyen ideális célért való munkálkodást,
mint életelvet, általánosan mindenki számára kötelezőnek tart, és ezen az eszmei
horizonton keresi és találja meg a maga saját életcélját.
Négy év leforgása alatt esküvéssel megpecsételt életelve teljesen hitelét vesztette
számára. 1905-ös levelei kiábrándultságának sztoikus színezetű életszemléletté alakulását mutatják. „Mindenkinek iparkodnia kell — í r j a — mindenek felett lebegni: ne
érintse őt semmi; legyen teljesen független, teljesen közömbös. Csak így fog megbékülni az elmúlással, az élet céltalanságával." Édesanyjának azt tanácsolja, hogy
csak „semmivel sem többet tenni, mint amit határozottan és nyíltan kívánnak", egy
anyjához írott másik levelében pedig sorsszerűnek érzett lelki elhagyatottságát p a naszolva jut el a lelki közömbösség programjának meghirdetéséig: „ . . . h i á b a vannak . . . barátaim, egyszerre csak azon veszem észre magam, hogy teljesen egyedül
vagyok! És megjövendölöm, előre tudom, hogy az én sorsom ez a lelki elhagyatottság lesz. Keresek, kutatok ugyan ideális társat, bár nagyon jól tudom, mindhiába.
Ha valamikor esetleg találnék is valakit, rövid idő múlva úgyis beállna a csalódás.
Bár keresve kutatással ellentétes a csöndes rezignáció, mégis m á r - m á r teljesen megszoktam azt a gondolatot, hogy ez nem is lehet másképp, ennek így kell lennie.
És vigaszul mindenkinek ezt a j á n l o m : indifferens lelki magasságba emelkedni s
onnan az állapotokat teljes közönnyel, higgadt nyugalommal szemlélni. Persze, hogy
ezt a képességet nehéz, roppant nehéz, a legnehezebb elérni, de elérése az embernek
legnagyobb diadala: mások felett, maga felett, minden felett. Én ideig-óráig m a j d
hogy nem a magaslaton érzem magam, u t á n a hatalmas bukás, m a j d ismét küzdés,
magasbatörés: és ez ismétlődik szüntelen. Valamikor mégis csak sikerülni fog fennmaradnom."
Huszonhat éves korában,

1907-ben, részletesen

körvonalazza

világszemléletét
53-

Geyer Stefihez írott két levelében. Életének céltalansága kozmikus perspektívába
állítva jelenik meg. „Gondolkozzék a »Végtelen«-ről; borzongjon meg tőle, s hajtson
fejet előtte", zárja egyik levelét intelemszerűen. Könyörtelen logikával vonja le a
végtelen perspektívájában felfogott élet értelmetlenségének konzekvenciáit. Munkásságának, az egész magyar népnek nyoma sem lesz néhány ezer, vagy néhány tízezer
év múlva. „S mindnyájunk munkájának ugyanez az osztályrésze. Nem volna valami
kellemes munkánkat csupán ezzel a lesújtó tudattal végezni. Ehhez életkedv, azaz
erős érdeklődés kell a létező Mindenség iránt. Lelkesedni kell azért a szentháromságért, amelyről levelében oly szépen ír. Ha én keresztet vetnék, azt mondanám
»A Természetnek, a Művészetnek, a Tudománynak n e v é b e n . . . « " A létezés feladása,
az öngyilkosság azonban éppen annyira indokolható, vagy — ami a végtelenség
perspektívájában ugyanaz — indokolhatatlan, mint a lelkesedés. Sem nem merészség,
sem nem gyávaság — „közömbös cselekedet". Csupán anyja és húga iránti szeretete
és a világ iránti érdeklődése tartja vissza ettől a cselekedettől. Életfelfogása m á r
közösségi jellegét is elvesztette, a pőre magány szólal meg benne: „ . . . r ö v i d idővel
ezelőtt még mindenkit meg akartam volna nyerni az ateizmusnak, mert hogy csak a
gondolatbeli szabadság boldogít! És most — csináljon mindenki, amit akar, mi
közöm hozzá."
Ez a Bartók világszemléletében négy év alatt végbemenő változás nem múló
krízist tükröz, hanem életre szóló változást jelent. A végtelennel szembekerülve
semmisnek látja magát és semmi más fogózót nem talál az életben, mint a világ
iránti érdeklődését és néhány érzelmi szálat. Nem eszmény, nem cél, nem közösségi
küldetés, nem életöröm tartja életben, hanem néhány szinte véletlenszerű adottság.
Bár élete értelmetlen, történetesen mégis az életet választja. Balázs Béla tudósít
arról, hogy milyen kemény, keserű, felajzott és néma arccal fogadta az életbenmaradás és a munkálkodás melletti agitációt. Ahogyan ezentúl él, alkot és érez, az
lényegében emelkedetten rezignált magányának titka marad. Soha nem nyilatkozik
meg többé úgy, mint ebben a néhány fiatalkori évében. A választott és magára
erőltetett közömbösség minden viszonyulását megszűri, tompítja, leplezi. Élete ettől
kezdve búvópatak, aminek hallhatjuk mormolását és egy-egy mélyvölgyben tükrét
is megpillanthatjuk, de mélységeit, színét, medrét, flórájának és faunájának elevenségét csak sejthetjük. Életútját nem nyilvános, hanem rejtekúton j á r j a ezentúl
Bartók.
Rejtekútjának titkait művészi nagysága teszi izgalmassá és jelentőssé. Huszonhét éves korában, 1908-ban veti papírra I. vonósnégyesét, új, egyéni stílusának első
nagyszabású képviselőjét. Ez a mű Kodály megfigyelése szerint „belső dráma,
afféle »retour a la vie«, a semmi partjáig jutott embernek az életbe való visszatérése". Hangvételi, tematikai, formai egységén túl „lélektani egysége" van, az a
belső világ szólal meg benne, amelyiket immár elrejt a kíváncsi és hiábavaló tekintetek elől a gondosan kimunkált emelkedettség és közömbösség. A mű, akárcsak
alkotója, önmagában áll és önmagáért szól, de azáltal, hogy létezése mégis közösségi,
az egyéni világból kirekesztett többieket mégis szembesíti belső világának problémáival. Bartók zenéjének a további életműben félreismerhetetlen jellemzője lesz a
zaklatott és felzaklató közeg, ami fogalmilag megragadva kérdést, kérdezést, problémát jelent. Sokféleképpen érthetjük a zenei közegbe foglalt kérdéseket, de a műveket alkotó ember rejtekútjárói, a Bartók személyét mindig is körüllengő talányosságról tudva és a Bartók-művek hatásához hozzátartozó titokzatosság ismeretében mindenképpen filozofikus mélységekig hatolva kell megfogalmaznunk ezeket.
Mielőtt az alkotó ember és műve kapcsolatának elemzése során megkíséreljük a
zenében felhangzó és a lényéből adódó kérdések megfogalmazását, röviden utalnunk
kell arra, hogy Bartók világszemléletének megváltozását nem egyes konkrét élmények, gondolatok, csalódások okozták, hanem ezek és a részleteiben m á r fel sem
tárható benyomások összessége eredményezte életérzésének, világlátásának egészében való átalakulását, érését.
Gondolhatnánk arra, hogy a kietlen és borzongató végtelennel való szembesülése,
54-

céltalanná, magányossá és közömbössé válása összefügg korábban erős vallásos hitének elvesztésével. Ennek a feltételezésnek azonban ellene szól, hogy amikor ideális
meggyőződését olyan lelkesen megfogalmazta, már ateista volt. Való igaz, hogy
zenészként több kudarcot kellett elviselnie (zeneszerzői és zongoraművészi minőségben egyaránt sikertelenül pályázott Párizsban a Rubinstein-díjra; sikertelen volt
karmesterként való bemutatkozása Berlinben), azonban éppen ebben az időszakban
ismerkedett meg az igazi népzenével és az újabb műzenei impulzust adó Debussyművekkel. Szakmai zenei egyenlege így inkább pozitív lett volna, mert ú j perspektívák nyíltak előtte. Súlyosan kellett csalódnia azokban is, akiktől hazafiúi lelkesedésének táplálását várhatta volna, a magyar uralkodó osztályban. Gúnyosan említi
a fehér asztal mellett ellenzékieskedő, álnemzeti, félművelt és idegenimádó úri osztályt, majd a Geyer Stefihez írott egyik vallomásos levelében ironikusan abban jelöli
meg „nagyobb arányokban" adódó életcélját, „hogy ennek a félurakból álló züllött
társaságnak, melyet magyar intelligenciának neveznek", javát szolgálja. Hálából ezért
kap kenyeret, s nevét a lexikonba legközelebb beleteszik, hogy annál könnyebben
találjanak rá „az ország összes tehetségtelen s akadémiába vágyakozó protekcióra
éhes billentyűveregetői. A létcél s jutalom egyaránt fényes". Kétségtelen, hogy esküvel fogadott hazafiúi elhivatottságát át kellett értelmeznie, vagy akár fel kellett
adnia ilyen körülmények között, a csalódást azonban láthatólag ő maga sem értékeli
olyan súlyosnak, hogy az életbe és általában az eszménybe vetett hitét megingathassa.
Végül, 1907-ben a Geyer Stefi iránti viszonzatlan szerelem rabságában vergődött
(mint erre Lassú vergődés című zongoradarabja is utal). Kétségtelen, hogy ez a
személyes válság sodorta világszemléleti válságának szélsőségeibe. A Bartók-névjegyként ismertté vált, belső ellentmondást hordozó négyeshangzat (dúr vagy moll
hármashangzatra épített nagyszeptim, Lendvai Ernő terminológiája szerint hyperdúr,
illetve hypermoll) Geyer Stefi „Leitmotiv"-jaként születik, hatványozottan fájdalmas
moll-formában, hogy azután a következő években egyik meghatározó tényezővé váljon Bartók dallam- és harmóniavilágában. Szerelmi válságának mélységét sok élettörténeti adatnál találóbban érzékelteti egy későbbi, 1939-es levélrészlet. Svájcban
tartózkodván, ír egyik ismerősének Bartók, majd a levél befejeztével, a következő
utóirattal toldja meg a levelet: „Ugyebár tudja, hogy itt együtt vagyunk GeyerSchultess asszonnyal? (Ostoba kérdés, éppen látom, hogy üdvözleteket küld neki!!
rögtön át fogom adni. Szórakozott professzor vagyok!)" Elfelejtés, önbüntetés és
Én-távoli szférába visszavonuló mentegetőzés ritkán világít meg ennyire éles fénynyel tudatperifériára szorult lelki heget, a szerelmi válság által előidézett személyes
krízis azonban mégiscsak egy bizonyos időtartamra, a szerelmi lángolás és csalódás
időszakára korlátozódott volna, ha nem egész világszemléletének krízisét élezte volna
ki. Bartók filozófiai állásfoglalása világosan jelzi, hogy megkísérelte átalakult világszemléletének átgondolt világnézetté kristályosítását, ugyanakkor pedig világszemléletének eredendőségét, saját életéből és éréséből származását is mutatja. Többször
nevezi magát ebben az időszakban, szinte kérkedve, Nietzsche hívének, a minden
fölé emelkedő rezignáció azonban nagyon is szűk és tendenciózus olvasata a Zarathustrának (ha egyáltalán elolvasta Bartók), saját életszemlélete pedig sokkal következetesebb, személyiségével és művészetével jobban harmonizáló annál, hogysem tantételek átvétele legyen.
Rejtekútját járva, belső világába visszahúzódva egyetlen formája maradt ideális
törekvésének, a maga számára választott, magának előírt és csak önmagáról számonkért munka. Élni ugyanazt jelentette számára, mint dolgozni. Nem külső cél vezérelte, nem a hatást vagy a hasznot tartotta szem előtt, hanem egyszerűen úgy nőtt
műve, ahogyan élete kitellett. Eszmei elkötelezettségének önmaga hiábavaló élete lett
a letéteményese: ideális törekvése sajátmagával szemben támasztott követelményrendszerében élt tovább. „Mivel én vagyok a forrás, a művem azonos velem", mondotta, műveinek magyarázatára viszont éppúgy nem tartott igényt, mint élete kommentálására. Valóban nagyon kevés támpontot adott vagy hagyott műve megértéséhez, noha a saját életében szerteágazó, sokrétű jelentése volt zenéinek. „Az a szo55-

morú sejtelmem — írta nagy krízise idején —, hogy az életben nem lesz más vigasztalóm, csak a zene", vigasztalásra szorult állapotai azonban általában éppúgy rejtve
maradtak környezete számára, mint ahogyan a közönség érdeklődésének felkeltésével sem törődött, és ahogyan műveinek fogyasztásához sem adott használati utasítást. Nem tanította a zeneszerzést, nem szervezett baráti hallgatóságot, nem nyilvánította ki és nem terjesztette művészetéről vallott nézeteit, nem sokat törődött a
fogadtatással, még ha sértették is a tízes évek kritikájának különösen értetlen, sértő
és gúnyos hangjai. Életének, egyszemélyes eszmeiségének egyetlen sugárzása az
alkotás volt. Kodály írta 1921-ben, hogy „az elszigeteltség, a szüntelen munka h a sonló hatással volt Bartókra, mint Beethovenre a megsüketülés. A külvilágtól elidegenedve, magába merülten, a lélek legmélyéig jutott. Megismerte azt a szenvedést, amely hallatlan szépségekre ihleti a költőket, miközben felemészti é l e t ü k e t . . .
Technikai elemzéssel nem közelíthetünk az ilyen rejtett értelmű művekhez, hallgatni
kell őket és érezni."
Bartók művészete szervesen nőtt ki az európai zenéből és a kortárs zenével
szoros kölcsönhatásban fejlődött. Ismeretes, hogy Brahms nyomdokain indult Pozsonyban, majd zeneakadémistaként Wagner, különösen pedig Liszt hatott rá ösztönzően. Az ú j zenei stílust azonban, amire saját bevallása szerint vágyott, nem találta
meg, ezért 19—21 éves kora között „úgyszólván semmit sem" komponált. „Ebből az
egyhelyben topogásból villámcsapásszerű gyorsasággal" ragadta ki az Alsó sprach
Zarathustra első, 1902-es budapesti előadása. R. Strauss hatásán kívül az ebben az
időben megerősödő nemzeti politikai áramlat befolyásolta és meggyökeresedett benne
a gondolat, hogy a „zenében is valami sajátosan magyart kell teremteni". Első
jelentős művei, a Kossuth-szimfónia,
a zongorára és zenekarra írt Rapszódia és az
I. zenekari szvit ezeknek az impulzusoknak köszönhetők. Miután 1905—1907 között
R. Strauss varázsa szétfoszlott, a külsőségek mögött megtalált Liszt Ferenc-i muzsika
és a Kodály ösztönzésére megismert igazi magyar népzene segítette egyéni ú t j á n a k
keresésében. A Debussy-zenéjével való találkozás m á r a következő, 1907-tel kezdődő
alkotóperiódusra esik, Sztravinszkij és Schönberg műveit pedig csak az 1910-es években ismerte meg.
Ezeknek a hatásoknak az időrendje részint a kor zenei stílusához való felnövekedés, részint a személyes világszemléleti krízis vonatkozásában érdemel figyelmet.
Az utóromantikus művek már végsőkig feszítették (többek között sok „exotikum"
átvételével) az európai műzene hagyományos dúr-moll tonalitáson alapuló nyelvét,
az érdesedő és felgyülemlő disszonanciákat azonban még a hagyományos ábrázolás
fogta egységes keretbe. Ez a hagyományos ábrázolás egyfelől a személyes élmények,
eszmék és érzelmek méltóságának kifejezését, másfelől a környező világ értelmes és
elrendezhető eseményeinek zenei képét jelentette. Arról a polarizálódásról volt szó,
amelyik századunk első két évtizedében a zenei expresszionizmus, illetve impresszionizmus stílusirányzataként körvonalazódott. A két ellentétes stílus közös vonása,
hogy ha más eszmei mozzanatot (programot, közösségi funkciót, példázatot stb.) nem
talál, akkor az eszmei törekvés utolsó mentsváraként azzal a biztos reflexszel fordulhat az érzésvilág, illetve az észleleti világ felé, hogy ott megtalálja a kifejezés
szilárd és művelésre alkalmas talaját.
Amit ez az utóromantikus időszak a zenei kifejezés eszközeinek felszabadítása
terén az európai műzene fejlődéslogikáját kirajzolva kitermelt magából, azt Bartók
már 1903 körül ismerte. Egyéni hajlama, a disszonanciák iránti vonzalma kedvezett
a harmóniai újításoknak, a zenei végletek feltárásának. Édesanyjához 1903 tavaszán
írott egyik levelében beszámol arról, hogy miként fogadták a zeneértő ismerősök
egyik, Gruber Emma (később Kodály felesége) által a szerző megnevezése nélkül
előadott darabját. A találgatás során több ismert név felmerült — csak Dohnányi
gondolt arra, hogy esetleg Bartóktól van, mondván: „szép, de hóbortos" — amiből
Bartók azt a következtetést vonja le, hogy egyiknek sincs igaza. „Az van, hogy f u r csaságok vannak benne", fűzi hozzá és példaként leírja a kezdő akkordot, amelyik
egy különben is jellegzetesen disszonánsként számon tartott (nagyszeptim) akkord
56-

durván disszonánssá fokozása (a bővített szeptim hozzáfűzése által: g-h-d-f-fisz). Ez:
a Bartók által kiemelkedő jelentőségűnek tartott és saját leleményeként bemutatott
hangzat csírájában magában hordja (a vezérhang semlegesítése és a tritonus tartalmazása révén) a hagyományos tonális gondolkodás felbomlasztását és elvetését.
Nem futólagos érvényű, átmenő disszonanciáról van szó, hanem önállósult képletről..
Amit ekkor még „furcsaságként" tálal a szerző, a létezés-válságának zenei megfogalmazását jelenti majd 3—4 év múlva: Geyer Stefi m á r említett vezérmotívuma
lényegében ugyanez az akkord. A tonális gondolkodás tagadása egyszerre csak az
eszmények elvesztése, a létezés értelmetlenné válása és a kilátástalanságot sugallószemélyes krízis negációinak kifejeződéseként kap értelmet.
Technikai szinten preformált művészi negáció és egzisztenciális tagadás egymásra
találása azonban sem művészileg, sem az élet kérdéseiben nem hoz megoldást, hanem csak a rombolás és kiúttalanság jelzésére alkalmas. Hasonló helyzet volt ez a
későbbi happeningek, vagy a tiszta véletlenszerűségre hagyatkozó aleatorikus zeneszituácójához. A hagyománytól, szabályoktól, otthonosságtól, eszményektől, céloktól
való megfosztottság olyan tiszta szabadságot jelent, amit a rendezetlenség és a zűrzavar művészi aktussá emelésével fel lehet mutatni, érzékeltetni lehet, átélésre érdemessé azonban csak a mégis vállalt élet míves munkája teheti. A teljes eloldozottság megkötése, a kaotikus zavar művészi rangú megragadása volt az a feladat, amivel Bartók szemben találta magát, mikor a végtelen perspektívájában semmisnek
ismerve föl magát „történetesen" mégis az életet választotta. A kortárs avantgardehasonló hagyományokon nevelkedett és ugyanabban a történelmi krízisben élő zeneszerzői ugyanezzel a problémával küzdöttek. A megoldási módok azonban gyökeresen különböztek. Bartók művészi nagyságát az adja, hogy eredendő ideális törekvésének kudarcát és történelmi-társadalmi horizonton kialakuló egzisztenciális krízisét személyes válságként élte és szenvedte meg, zenéjében pedig nem csupán diszkurzív rend létesítésével adott formát a kaotikus anyagnak, hanem a népzenében
közösségi érvényű élményfedezetet talált saját mögöttes világának megszólaltatására.
Bartók muzsikája első hallásra megfogja a hallgatót — akár tetszést, akár elutasítást eredményezve —, mert lélekből szól. Művében mindvégig személyes élmény
izzásával érzékelteti lét és nemlét frontján vívott harcát, ezért hagyatkozhatott joggal magára a megszólaló zenére, ezért tekinthette feleslegesnek a hozzáfűzött magyarázatokat. Ha nem érezzük, nem fogjuk erőszakkal elővadászni, mondta Goethe,
a XX. században azonban sok zeneszerző elméleti koncepció hirdetésével igyekezett
pótolni azt, ami zenéjéből érzelmileg hiányzott. Bartók fordítva jár el. Az ő zenéje
él, mert életének kifejezése. Tételesen megfogalmazható álláspontok anyatalajául
szolgálhat, erőt és késztetést ad a fogalmi síkon folytatott és végiggondolt élethez,
de nem jelöli ki a megfogalmazás irányát. Eleven példát ad az átlelkesített vállalására, de részben a vállalás értelmének kétségbevonásaként, részben személyiségérevisszavezethetően, rejtekúton valósítja meg egyéni példázatát. Mint m á r Arany János
megfigyelte, „a zeneiség áll legközelebb a még eszmévé nem fejlett érzelemhez", de
éppúgy fordítva, érzelmi alap és indíttatás szükséges az ideális elkötelezettséghez.
Tudatosan választott rejtekútjára indulva Bartók úgy látta, hogy ideális törekvésének semmi más tárgya nem marad, mint saját hiába fenntartott élete. Kiválasztott
volta, nagysága abban áll, hogy megindító érzelemmel zengette meg a maga bekerítettségében méltósággal viselt, eszmék híján mégis ideális tartású életét. Érzelmi
közege, töltése és ezzel összefüggő hatása tapasztalati tény, az érzelmi közegbe foglalt mondanivaló megfogalmazása azonban külön feladatot jelent, mert a rejtekutas
élet rejtelmes alkotásokban fejeződött ki. Az értelmezési kísérlet során élet és mű
összefüggéseit a rendelkezésre álló adatok és a feltárható utalások szerint hol az.
egyik, hol a másik oldalról kell megvilágítanunk.

57'

OLSVAI

IMRE

Alföldi hatások Bartók műveiben
„Az volna a legörvendetesebb, ha minden ország, minden országrész, minden
megye, sőt minden falu valami tősgyökerest, eltérőt t u d n a produkálni" — í r j a Dr.
"Vinkó Zganec horvát népzenekutatóhoz intézett levelében Bartók Béla. Ugyanennek
az igazságnak művészi vetületét fogalmazza meg Denis Diliének adott egyik nyilatkozatában: „Az a változatosság, ami népzenénkre jellemző, egyben s a j á t természetem megnyilatkozása." Ismerve Bartók gyűjtőélményeit, népeket és t á j a k a t r e n d szerbe foglaló kutatótevékenységét, nem nehéz fölismernünk szerzeményeiben egyegy vidék zenéjének ihlető hatását, szó szerinti vagy szabad átültetését. Ha végigtekintünk művei során, legszembetűnőbbek a székely, szlovák és román címek, témák, hatások. Ez azonban korántsem jelenti azt, hogy a tiszai, dunai magyar t á j a k
hangja hiányoznék Bartók zenéjéből.
Az erdélyi és felvidéki források ihlető erejéhez képest valóban szerényebb és
halkabb az Alföld és Dunántúl hangja, de jelen van az egész életműben, jelen v a n
mindhárom fokon. Maga Bartók állapítja meg, hogy a népzene és műzene kapcsolata
•ennyiféle módon nyilvánul meg. Az első fokon a szerző eredeti népdaltémát szólaltat meg kisebb-nagyobb műzenei foglalatban. Ez egyéni-szerzői foglalat sokféle jellegű, formájú lehet: hol egyszerű kíséret hangzik énekszó alatt; hol versszakról
versszakra változó feldolgozás bontakozik ki; hol pedig elő-, utó- vagy közjáték
gazdagítja a népi dallam több szólamú megfogalmazását. Többtémás tétel, vagy
-többtételes ciklus is épülhet néptől hallott témákra.
Az 1906-ban Kodállyal közösen kiadott Magyar Népdalok énekhangra
zongorakísérettel című sorozatban és az 1908—09-ben Gyermekeknek
írt zongoraiskolában
tucatszámra szólalnak meg Békés, Csanád és Csongrád megyében gyűjtött dallamok
Bartók ihletett több szólamú foglalatával. Ezek a l a p j á b a n rövid, egytételes darabok,
külön-külön, illetve szabadon társítva is előadhatók. Némelyik darabnál Bartók „ad
libitum" azaz tetszés szerinti többtételes füzért javasol, például a
Gyermekeknek
18—19. darabja — „Nagyváradi kikötőben megállt a gőzhajó" és „Ha bemegyek, h a
bemegyek, ha bemegyek a dobozi csárdába" — közvetlen egymásutánban („attacca")
is eljátszható. Mindkét darabban ú j stílusú, Szó,-mixolíd hangsorú népdal hangzik
föl; ez a dallamfajta közvetlen rokonával, a d ú r b a n mozgó ú j stílusúval (például:
„Szánt a babám, csireg-csörög, sej-haj, a járom") Bartók egyik leggyakoribb alföldi
gyűjtőélménye volt, alföldi témájú műveinek egyik jellemző csoportja lett. Bár
némelyik dalhoz távolabbi tájon is talált változatot: Keleten a marosszéki kerek
erdő mellett, Nyugaton pedig a tolnatamási nagyvendéglő és a kányái bíró magas
háza közelében, azonban tömegesen a magyar nyelvterület közepén, a nagyalföldi
fiatalság ajkáról hallotta Bartók ezt a dallamfajtát.
Egy másik dallamfajtával szintén először az Alföldön, 1906-ban találkozott B a r tók. Ezek kötetlenebb ritmusú („parlando" vagy „rubato"), régi stílusú, Lá,-ötfokú
dallamok voltak, szövegük ballada, bújdosóének vagy pásztordal. Ezek is mélyen
megragadták az i f j ú szerzőt: az „Elindultam szép hazámbúi" a Kodállyal közös
1906-os zongorakíséretes népdalok kezdődarabja lett, egy „Fehér László"-változat
ugyanennek a sorozatnak 3.a-tétele, a Gyermekeknek
16. d a r a b j a pedig szintén
nyolcszótagú sorokból épülő ereszkedő, parlando dallam („Nem loptam én életembe").
A Tizenöt Magyar Parasztdal kezdődarabja ezekkel rokon régi p a r l a n d o d a l l a m :
„Megkötöm lovamot"; csupán annyiban különbözik tőlük, hogy nem nyolc-, h a n e m
hatszótagú sorokból épül. Míg az első stíluscsoportba tartozó dallamokat s a r e á j u k
írt műveket derű és fiatalság hatja át, addig ezek a dallamok, ezek a m ű v e k a
bujdosás, a magány, a bánathang remekei.
58-

E két jellemző dallamfajtán kívül különböző más alföldi dalokra írt darabok,
tételek is szerepelnek Bartók műveinek sorában: moll-jellegű ú j stílusúak (például
„Jánoshidi vásártéren, Ica te"), dúr-jellegű, vegyes eredetű dalok (például: „Virág
Erzsi az ágyát") és egy sajátos ütemű, „bolgár-ritmusú" vésztői ballada-dallam, az
„Angoli Borbála". Ezt a balladát nem egyszerű „kísérettel", nem is versszakonként
változó „átkomponált feldolgozással" látta el Bartók, hanem variációkat írt, melyeknek végén visszatér az eredeti, változatlan dallam (hasonló felépítésű variációsműveket alkotott húsz évvel később Kodály a „Röpülj, páva, röpülj" dallamára).
Bartók még a gyűjtés évében, 1918-ban komponálta variációs-balladáját és azt a
Tizenöt Magyar Parasztdal-ciklus közepére helyezte. 1933-ban a zongorasorozat második felét szimfonikus zenekarra írta át úgy, hogy ez a verzió — Magyar Parasztdalok címmel — rögtön e balladavariációs tétellel indul, mely így mintegy főhelyre
kerül, és a többi tételhez képest hangsúlyozottan a legtovább fejlesztett, leginkább
kibontott tétellé válik.
A népzenei hatás második fokán a zeneszerző népdalszerű, de saját témákat
talál ki. Más szóval: nemcsak a foglalat, a „műzenei többlet" származik a szerzőtől,
hanem az alapdallam is. Ennek az alkotásmódnak legszebb és legismertebb példája
az Este a székelyeknél című mű. Hasonló módon született, de alföldi hatásra vall a
Kezdők zongoramuzsikája-sorozatnak
16. darabja, a Paraszttánc. Ennek a témája
költői-szerzői szintézis: Szó,-mixolíd dallam, ereszkedő szerkezetben (teljesen a régi
stílusú dallamok mintájára) és olyan ritmusban, amely egyaránt jellemző a régi és
az ú j stílusra. Kísérőhangzatai és kísérőritmikája kifejezetten az „Általmennék én a
Tiszán ladikon", a „Ha bemegyek, ha bemegyek..." és a „Szánt a babám, csiregcsörög . . . " népdalfeldolgozások hangulatát idézi föl.
Az önálló variációképzés és a népdalszerű önálló tematika szinte észrevétlenül
vezet a népzenei hatás harmadik fokához. Amikor a szerző egész stílusát, szellemét
úgy hatja át a népzene, hogy közvetlen népdaltéma-átvétel és népdal-imitáció nélkül is ugyanaz a levegő árad a szerző műveiből, mint népe zenéjéből. „Azt lehet
mondani ilyenkor" — írja maga Bartók, hogy — „a zeneszerző megtanulta a parasztok zenei nyelvét és rendelkezik vele oly tökéletes mértékben, amilyen tökéletes
mértékben egy költő rendelkezik anyanyelvével".
Egy-egy művön, vagy tételen belül több fokozat, illetve ezek átmenetei együttesen is előfordulhatnak. Legszebb és legérdekesebb példa erre — egyben pedig az
alföldi népzenei hatásra — a Fából faragott királyfinak az a részlete, amikor a
mesejáték ifjú királyfihőse (az igazi királyfi!) elindul szerencsét próbálni és magának párt keresni. Kísérőzenéje nem népdal, sem annak formahű imitációja. Mégis
úgy halljuk, úgy érezzük, mintha egy társát kereső, életét alapozni kezdő fiatal
indulna valahonnét a Tisza, Duna, Maros, Körös mentéről. Mert ez a kísérőzene az
alföldi fiatalok nagy ívekben hullámzó, Szó,-mixolídban mozgó, lüktető-lépkedő ritmusú dallamainak fordulataiból, atmoszférájából formálódik; azt fejleszti, fokozza,
stilizálja tovább egyéni, költői módon. Variációk, de nem egyetlen témára, — sőt:
rögtön-variáció és -kidolgozás el nem hangoztatott témákra.
Van végül egy fölöttébb áttételes kompozíció, amelynek alföldi keletkezéséről a
szerző fia, ifj. Bartók Béla számol be a Gyulai Erkel Ferenc Múzeum 24. sz. kiadványában. A Szabadban-sorozat 4. darabja, Az éjszaka zenéje ugyanis Békéssámson-Szőllőspusztán született. A természet mélabús, magányos alaphangjait az alföldi
éjszaka énekelte; a hozzá társuló, vele együtthangzó panaszdallamokat pedig a balladák, bujdosóénekek, pásztordalok sugallhatták.
Az alföldi nép hangja tehát mindhárom fokon jelen van a bartóki életműben,
kezdve az egyszerű népdalfeldolgozásoktól az áttételes, egyéni-költői vallomásokig.
Az emberélet és érzelemvilág legkülönbözőbb húrjait szólaltatják meg a gyermeki
életörömtől a bujdosó bánatig; egyaránt szolgálják és gazdagítják a zongorán tanulni
kezdőt és a nagyzenekart, a hangversenytermek és operaházak közönségét. Bartók
Béla tette a magyar Alföld hangját a nemzet és az emberiség közkincsévé; ő vitte e
hangokat az Értől az Óceánig.
59-

LÁSZLÓ

GYULA

Mikrokozmosz
BARTÓK-KÉPEIMRŐL
Szemünkön a világ képekben áramlik át: látványba ékelődve élünk. Ez az oka,
hogy a kép, a látvány a szónál szívósabban tapad hozzánk. Képekben kél életre a
múlt is. Nagyjaink arcukon, alakjukon keresztül válnak „örök útitársainkká", magunk előtt látva őket jobban értjük szavukat is.
Az 1920-as évek végétől a 30-as évek végéig jóformán minden Bartók-hangversenyen ott voltam. A hangversenyek közönsége látásból számontartotta egymást,
mindig ugyanazok voltunk együtt s ha valamelyik látásból ismert alak nem jelent
meg, szinte kérdeztük: tán nem beteg? A fiatal Magyarországnak és a muzsika
megszállottjainak találkozóhelye volt minden Bartók-hangverseny.
Bartók Béla egyénisége, megjelenése feledhetetlen feszültséget teremtett a teremben, játéka pedig lenyűgöző varázslat volt. Megesett a szívem gyermekeimen, hogy
ők már nem láthatták. Gondoltam: megörökítem számukra legalább a látványt,
hiszen a muzsikát Bartók felvételeiben és kiváló muzsikusok játékában amúgy is
megismerik. Én személy szerint nem ismertem Bartók Bélát, de megjelenésének
varázsa ma is bennem él. Ezt kíséreltem meg átadni gyermekeimnek. Két festményt
készítettem (valójában hármat, de a harmadik nem jelentős) és egy rajzot a „Veronika kendője és a pillangó" című önéletrajz-sorozatomban. A két festmény fényképeit mellékelem ehhez a beszámolóhoz, persze színek nélkül hatásuk erősen halványodik, a másik két munkámról csak rövid beszámolót adok.
Első képemet az 1950-es évek elején kezdtem festeni, 100X125 cm-es vásznon,
olajjal. Színtér az Akadémia dobogója, ahol annyiszor láttam és hallottam zongoramuzsikáját. Fekete hangversenyzongora mellett ül Bartók, oldalnézetben, puha, fehér
ingje világít, és a „Mese a kis légyrőF'-t játssza a Mikrokozmoszból. Ezen a képen
Bartók három térrétegben jelent meg: a háttérben az orgonakarzaton fiatalok s
idősek hallgatják a zongorahangot, Bartók maga a zongora terében jelenik meg és a
zongora fekete tükrében a nézőtér hallgatósága látszik, önarcképemmel. Évekig nyűttem, javítottam, rontottam a képet s végül is erősen elsötétedett. A vakrámára hátul
mindig felírtam, valahányszor dolgoztam rajta s a lécen végül már alig maradt hely.
A kép pedig hol jobb lett, hol rosszabb s végül belefáradtam. A Nemzeti Múzeum
Bartók-kiállításán a központban, Bartók zongorája felett függött.
Elégedetlen lévén az elsővel, fogtam neki a másodiknak 1965-ben. 80X125
cm-es méretben, de farostlemezre festettem olajtemperával, nagyjából az első képet
példázó mozdulatban, de kissé alullátásban és sokkal egyszerűbb térképletben. A régi
Belvárosi Színház szűk színpadján láttam egyszer zongorázni s a rivaldafény egymást metsző mozgo árnyékokkal vetítette a falra Bartók árnyékát. Képemen is
hatalmassá nőtt árnyékok egymást átható síkjai közé festettem a zongorázó Bartókot.
Az árnyékok ellenére is a kép világosan villózik. Szegeden 1979-ben rendezett kiállításomon láthatták az érdeklődők. Ma annyit fűznék hozzá, hogy Bartók alakja kissé
megnyúlt a képen, ő alacsony ember volt.
A harmadik és negyedik képemről csak röviden számolok be. A harmadiknak
az az emlékem szolgált alapul, hogy egyszer a Zeneakadémia bal oldali erkélyén
ülve, a nyitott zongora húrozata és fedele közti résben láthattam őt, és az egyik
hirtelen lapozásnál felvillant tekintete, mintha rémeket látna. A negyedik kép nagy
tusrajz a „Veronika" sorozatomból. Kavargó erővonalak és egymásrazúduló tömbök
összetöredezett terében jelenik meg és tekintete világít. Arcának fehérségére Kassák
Lajos találta meg a szót, halcsont fehérségéhez hasonlítva.
*

60-

Most pedig igyekszem felelni, hogy miért is kíséreltem meg a lehetetlent, miért
küszködtem a képekkel.
Nem vagyok gyakorló festő, aki napról napra folytat párbeszédet palettájával
és a benne feszengő festői világgal. Nehezen, néha évekig formálódik bennem egyegy kép s inkább a megfestése ellen küszködök mint mellette, de aztán mégiscsak
nekifogok. Nem a festésből élek, bár a főiskolát elvégeztem nagy Mesterek (Rudnay,
Csók, Réti) vezetése mellett. Sőt Bartók Bélát is lerajzoltam egyszer. Talán 1935-ben
a Tudományos Akadémián olvasott fel s akkor készítettem egy kis rajzot róla, szeme
uralkodott sápadtságán, de aztán a nagy világégésben nyoma veszett a rajznak.
Hangversenyein kívül még emléktöredékek is hozzájárultak a bennem élő Bartók-képhez. Emlékszem például, hogy egyszer a Nemzeti Múzeum folyosóján jött
Zichy Istvánhoz; a kongó, üres architektúrában mozgása tiszta ritmus volt: tengelyéből finoman kilengő járásának pontozott üteme most is bennem él. Napról napra
olyan barátaim társaságában éltem, akik sűrűn voltak vele: Veres Sándor, Bartók
János, szegény Deutsch Jenő, Bartha Dénes, Ottó Ferenc és mások az ő daimonjának sugárzáskörében éltek. Fiával, a fiatalabb Bartók Bélával együtt jártunk unitárius hittanra s mai napig tartjuk az akkori barátságot. Feleségem rajzolta Kórusműveinek címlapját. Sok-sok apró mozzanat telítette még azt a légkört, ami a hangversenyeken teremtődött körülötte. Ezt az örökséget kell átadnom gyermekeimnek —
ezért kezdtem el festeni őt, sem kiállítás, sem eladás nem volt szándékomban s mai
napig sincsen.
Kérdezhetik: használtam-e fényképet, rajzot munka közben? Voltaképpen csak
fülének labirintusát lestem el Ferenczy Béninek a bécsi gyorson készült pompás
rajzáról. Egyébként nézegettem ugyan fényképeket — sőt a fiánál levőket s őt magát
is lerajzoltam — de egyiket sem használtam közvetlenül. Képeimen az arc, a mozdulat, a kezek játéka tisztán emlékezésemen alapul, nem egyik vagy másik fénykép
másolata. A harmadik változatnál — amelynek alapja felvillanásának szikrázó pillanata volt — felhasználtam egyik fényképét, de a kép — sajnos — hideg lett, el is
ajándékoztam.
Milyen segítséget használtam még? Nos, kézirat-gyűjteményemben több Bartóklevelet őrzök. Munka közben megtettem azt — elsősorban a nagy tusrajznál —, hogy
egy-egy leírt szavának óriásira nagyított rajzán újra s ú j r a az írás lendületének
megfelelő gyorsasággal, végig és végighúztam ceruzámat, hogy írásának ritmusát,
vonalainak ívelődését, fűződését, zökkenését, újrakezdését magam is megéljem, mintegy rajzzá váltsam életérzését. Tusrajzomon fel is használtam ilyen vonalakat: egymást áthatva örvénylenek.
Arcának kifejezése? Erről a legnehezebb beszélni, valami „szívük izzik, agyuk
jégcsapos" (Ady) magatartás hatotta át játék közben, vagy például, amikor V. vonósnégyesének próbáját hallgatta végig a Végh-quartettől. Feszes fegyelme arckifejezését is áthatotta, játék közben is csak néha, egy-egy pillanatra gyulladt ki tekintete.
Ahelyett, hogy szavakkal küszködnék, inkább elmondom, hogy mi adott bátorságot
ahhoz, hogy gyermeki tisztasággal sugárzó arcának szuggesztióján belül a részekkel
(szem, száj, orr, arcizmok) többszólamúvá tegyem a kifejezést. Nem nagyképűség ez
részemről, rögtön érthetővé válik e veszélyes kísérlet, ha egyik rajzom keletkezésének történetét elmondom.
Atyai jóakarómként tisztelhettem Bánffy Miklóst. Ö Bartók Béla barátja is volt,
és operaházi intendánsként ő tervezte Bartók táncjátékának színpadját. Egyszer Kolozsvárott nála voltam és beszélgetés közben kértem, engedné meg, hogy lerajzoljam.
Szívesen beleegyezett, hiszen nem kellett közben mozdulatlanul ülnie. A rajz kifogástalan lett, csak éppenhogy — nem élt! Minden a helyén volt, de üres formaként. Küszködtem, kínlódtam, nem tudtam mit tegyek. Bánffy észrevette ezt —
maga is kiváló rajzoló — és együttérzőn, kedvesen elmosolyodott. Hirtelen egy-két
milliméterrel hosszabbra húztam a száj vonalát, úgyhogy ez a mosoly belekerült a
mozdulatlan arcba s a rajz kezdett éledni. Azután valamin elgondolkozhatott a „kegyelmes", mert homloka pillanatokra ráncba borult. Ez is rákerült a tekintetre, de
61-

úgy, hogy a r á n c o l ó d á s t n e m k ö v e t t é k az arc többi izmai, a m e l y e k i l y e n k o r e g y ü t t mozdulnak. Nos, n e m a k a r o m folytatni a d o l g o t : n é g y - ö t k ü l ö n b ö z ő k i f e j e z é s k e r ü l t
így reá az arcra é s e g y s z e r r e a rajz élt. — Nos, v a l a m i i l y e n f é l e történt v e l e m a
B a r t ó k - k é p e k f e s t é s e k ö z b e n is: p e r s z e a k a r v a - t u d o t t a n n e m l e h e t e z t c s i n á l n i ,
hiszen n é h a e g y m i l l i m é t e r tört része m e g v á l t o z t a t j a az e g é s z k i f e j e z é s t , h a n e m ú g y
történnek a dolgok, h o g y : „ezt a v o n a l a t e g y kicsit l e n n e b b , ezt a foltot k i s s é h a l v á n y a b b r a " stb. E m l é k s z e m például, hogy az e g y i k e n a k k o r h a g y t a m a b b a a k e z e k
festését, a m i k o r szikrázni kezdtek, sőt — n e m b á n o m , h a m e g is m o s o l y o g n a k é r t e
—, a m i k o r z o n g o r a m u z s i k á t , sőt p o n t o s a b b a n a „Mese a k i s légy"-ről z ü m m ö g é s é t
hallottam. A l o b b a n ó tekintet m e l l e t t a c s u k o t t száj hallgat. S o k m á s i l y e n — m a g a m is csak u t ó l a g észlelt — e l l e n t é t szövi át a kifejezést. D e e z z e l t a l á n át is l é p t e m az i l l e n d ő v a l l o m á s határát.
Mit m o n d h a t n é k v é g ü l m é g B a r t ó k - k é p e i m r ő l ? A z t h i s z e m W e ö r e s S á n d o r b a rátomnak kell igazat adnom. N é z t e egyik k é p e m e t s n a g y j á b ó l i l y e n f é l é t m o n d o t t :
miért f e s t e t t e d Bartókot zongorázás közben, zenével á t i t a t v a , m i é r t n e m e g y ü r e s
szobában, a m i n t s z o r o n g v a ül e g y fal m e l l e t t i széken s n é z — n e m v a l a h o v á , h a n e m
magába, v a g y a s e m m i b e .
L a p p a n g b e n n e m a vágy, h o g y m é g egyszer m e g f e s s e m Bartókot, n y i l v á n azért,
mert eddigi k é p e i m e t n e m é r z e m v é g l e g e s n e k .

bftKTÓK
bfiL.fi
db
BARTÓK TOLLPROBAl
62

Megjegyzés a „Bartók-breviárium" új kiadásához
Örömünkre ú j kiadásban jelent meg Űjfalussy József „Bartók-breviárium"-a.
Örömünkbe azonban üröm is vegyült, ugyanis az ú j kiadás változatlanul őrzi az
előbbinek egy komoly hibáját, és pedig abban, hogy egyik lábjegyzetében változatlanul olyat állít, amit nem bizonyít, s amit állít, maga Bartók cáfolja meg ugyanezen kiadványban. A becsúszott hibának az a következménye is megvan, hogy a
továbbiakban épp a jegyzetelő által exponált kérdés kapcsán Bartók következetlennek tűnik, holott valójában nem volt az. Ügy érezzük, hogy erre a hibára és nyilvánvaló ellentmondásra rá kell mutatnunk a helyes tájékoztatás érdekében csakúgy,
mint a további kutatás szempontjából.
Bartók Béla Rásonyi Lászlóhoz 1938. április 28-án Budapestről Ankarába írt
levelében szó esik egy, a levélhez mellékelt „Nyilatkozaf'-ról, amelyhez a levél —
tudtommal első — kiadója, Demény János, nem fűz megjegyzést, nyilván ama igen'
helyes megfontolásból kiindulva, hogy amíg a „Nyilatkozat" szövege nem ismert, és
más elégséges támpont nem áll a közlő rendelkezésére, jobb tartózkodni a kommentálástól. Ezzel szemben Űjfalussy József „Bartók-breviárium"-ának a mostani és a
megelőző, II. javított, bővített kiadásában (Zeneműkiadó, Bp. 1974), a 484. lapon
újra közli a levél első részét, azonban — jóllehet a kérdéses „Nyilatkozat" szövege
még mindig nem volt ismert, s erre a tényre a breviáriumban nem történik utalás
— a „Nyilatkozat"-tal s egyáltalán a levéllel kapcsolatosan megjegyzést találunk.
Ám olyasféle „Nyilatkozat", amelyről a 219-ik lábjegyzet szól, nincs, nem is volt.
A „Nyilatkozat"-hoz fűzött megjegyzésre különben maga a legérdekeltebb, Bartók
Béla, világos tájékoztatást nyújt egy másik levelében, a breviáriumban mindössze
három oldallal hátrébb közölve, ez azonban sajnálatos módon elkerülte a jegyzetelő'
figyelmét. Társakról az idevont ügyben különben sincs szó, csupán egy társ van
említve: Kodály. A náci kérdőívre pedig éppen azáltal adott, illetve adtak választ,,
hogy egy sort sem írtak, sem „Nyilatkozat"-ot, sem egyebet, és semmiféle társas
tiltakozásra nem került sor. Ha lett volna, mily nagy kár, hogy ennek dokumentálásáról mindenki megfeledkezett, bizony maga a jegyzetelő is. De e kérdésben, hogy
minden részletét s összetevőjét világosan lássuk, idézzük szó szerint az idevonatkozó
dokumentumokat s a hozzájuk fűzött megjegyzéseket. Az első levél címzettjéről
annyit, hogy mint török nyelvész az ankarai egyetemen magyar nyelvet tanított
Tőle származott az az ötlet, hogy Bartókot a török zenei élet megszervezésére tett
első lépések idején, részben e munkát elősegítendő, meghívják a török népzenegyűjtés megszervezésével kapcsolatos előadás tartására és gyűjtőútra, mely meghívásnak
aztán művészünk eleget is tett. Eme akció mögött egyrészt az az elgondolás húzódott
meg, hogy az ú j török zeneművészet saját népi hagyományaira támaszkodhassék
majd, miként nálunk, ahogy erre Bartók és Kodály törekedett, és a német zenei
befolyás, mely Törökországban is erősen érvényesült, amennyire lehet, visszaszorítható legyen. Íme a kérdéses Bartók-levél Rásonyi Lászlóhoz a hozzáfűzött megjegyzéssel :
Igen tisztelt

Tanár Ür!

Jaj dehogy is sikerült itt a török szöveget átvizsgáltatni: nem tudtam magam
sem velük foglalkozni! Ez az átkozott német előretörés olyan súlyos helyzetbe hozott
engem, hogy hetekig az ezzel kapcsolatos és engem érintő kérdésekkel, a rajtuk való
töprengéssel voltam elfoglalva. Kiadóm is, meg az a „Szövetkezet", amely a zenei
előadások után befolyó tantiemjeimet
kezeli, Bécsben van! Vagyis összes zeneszerzői
jövedelmem haramia-kezekbe
került — kérdés, hogyan szabadulhatok meg karmaikból, ha egyáltalán lehetséges a szabadulás.219 — A mellékelt „Nyilatkozat" fényt vet
a németek alávaló eljárására — ez ugyan csak egy kisebb jelentőségű ügyre vonat-

kőzik. De minden téren ugyanaz a helyzet, nem is szólva mindent és mindenkit
legázoló
brutalitásukról...
(Rásonyi Lászlónak, Ankarába; Budapest, 1938. ápr. 28.)
DemLev III. 429. I.
219. A magyar szerzői jogi védelem abban az időben, amikor Bartók, Kodály és
kortársaik zeneszerzői működésüket megkezdték, teljesen szervezetlen volt. így a magyar zeneszerzők általában az osztrák szerzői jogvédő szövetkezet tagjai voltak. Az
Anschluss következtében
megkezdődött
ennek a szövetkezetnek
a beolvasztása a
birodalmi német-náci egyesületbe, s ezzel együtt „árjásítása" is, így a
szövetkezet
magyar tagjaitól is származásukra vonatkozó ívek kitöltését és igazolásokat
kívánt.
Ez az eljárás — mint minden megsértése az emberi szabadságnak — Bartókot nagyon felháborította. Társaival együtt az említett nyilatkozatban
tiltakozott ellene, s
ettől kezdve mindent elkövetett, hogy más ország szerzői jogvédő tömörülésének
tagjává válhassék. Végül is Kodállyal együtt az angol szövetkezet tagja lett.
Hogy e jegyzetanyagból mit cáfol maga Bartók, az kitűnik Müller-Widmann
asszonynak Bázelbe írt, ez év április 13-i, német nyelvű leveléből, amelyet ugyancsak Demény után a breviárium a következő, azaz a 485. oldaltól kezdődően, számunkra a legfontosabb résszel a 486—487. oldalon, így közöl:
Kedves Müllerné
Asszony!
Együttérző levele végtelenül jól esett. Igen, ezek számunkra is borzalmas idők
voltak — azok a napok, amikor Ausztriát váratlanul megtámadták.
Azt hiszem, teljesen felesleges erről a katasztrófáról írni — hiszen a legfontosabbat ön igen röviden és szépen foglalta szavakba — pontosan úgy, ahogyan mi is érezzük. Még csak
egyet szeretnék hozzáfűzni, ami — legalábbis számunkra — ebben a pillanatban a
legborzasztóbb. Ugyanis az a közvetlen veszély forog fenn, hogy Magyarország is
megadja magát ennek a rabló és gyilkos rendszernek. A kérdés csak az, mikor, hogyan? Hogy aztán egy ilyen országban hogyan tudok tovább élni, vagy — ami
ugyanazt jelenti — tovább dolgozni, el sem lehet képzelni. Tulajdonképpen
az lenne
a kötelességem, hogy kivándoroljak, ameddig még lehet. De még a
legkedvezőbb
esetben is — óriási nehézséget és lelki gyötrődést jelentene számomra
valamilyen
idegen országban a mindennapi kenyér megszerzése (most, 58. életévemben az áldatlan munkát, mint pl. a tanítást újrakezdeni valahol, és teljesen ráutalva
lenni),
annyira, hogy erre gondolni sem lehet. Mert ezzel nem érnék el semmit, hiszen ilyen
körülmények között másutt sem tudnám tulajdonképpeni
és legfontosabb
munkáimat
elvégezni. Tehát teljesen mindegy, hogy megyek-e, vagy maradok. — Azután itt van
az anyám: most, élete utolsó éveiben hagyjam el örökre — nem, ezt nem
tudom
megtenni! Amit eddig írtam, Magyarországra vonatkozik,
ahol sajnos a „művelt"
keresztény emberek majdnem kizárólag a náci-rendszernek
hódolnak: igazán szégyellem, hogy ebből az osztályból
származom.
Nem kevésbé nyugtalanít az a gondolat, vájjon (Csehszlovákia és Magyarország
pusztulása után) mikor kerül sor pl. Svájcra (és azután Belgiumra stb)?
Voltaképpen mi ott a helyzet? De bármilyen előnyös is legyen, mindig megvan a lehetőség,
hogy akad 1000 olyan ember, aki hirtelen megkéri Németországot, hogy vonuljon be!
Ami az én egyéni helyzetemet illeti, egyelőre meglehetősen rossz, mert
nemcsak
a kiadóvállalatom (U. E.) lett náci-vállalattá (a tulajdonosokat
és vezetőket
egészen
egyszerűen kidobták), hanem az A. K. M.221 is (eloadasi jogokat intéző bécsi társaság), amelyhez én is (Kodály is) tartozom, és amelyet most ugyancsak
„nácisítottak".
Éppen tegnap kaptam meg a hírhedt kérdőívet nagyapákról és egyebekről
szóló
kérdésekkel, továbbá: „ön németvérű, fajrokon, vagy nem árja?" Természetesen
ezt
a kérdőívet sem én, sem Kodály nem töltjük ki: a mi álláspontunk az, hogy az ilyen
kérdezgetések jog- és törvényellenesek.
(Tulajdonképpen
kár, mert a válaszolások
során jó tréfákat lehetne űzni, pl. mondhatnánk,
hogy nem vagyunk árják — mert
végeredményben
[ahogy a lexikonból értesülök] az „arja" „indoeurópait" jelent; mi
magyarok azonban finn-ugorok vagyunk, igen, sőt talán fajilag északtörökök,
tehát
egyáltalán nem indoeurópaiak, és ennek következtében
nem árják. Egy másik kérdés
így hangzik:
„Hol és mikor sebesült meg?" Felelet
„1938. márc. 11, 12 és 13-án Bécsben".) 222
Sajnos azonban ezeket a tréfákat nem engedhetjük meg magunknak,
mert ragaszkodnunk kell ahhoz, hogy ehhez a törvényellenes kérdőívhez nincs semmi
közünk
64-

és ezért válaszolatlanul
kell maradnia. Minél több törvénytelenséget
követ el az
A. K. M., annál jobb nekünk, annál könnyebben tudunk a karmaiból
kiszabadulni
(különben még 10 [azaz tíz] évig kellene ebben a fogságban maradnunk, az alapszabályok egy szerencsétlen §-a miatt! Éppen halljuk, hogy a nyugateurópai
országokban két hatalmas Zeneszerző Társulat hajlandó lenne minket tagként felvenni —
tehát most további és remélhető alapszabálysértéseket
kell bevárni és akkor meg
lehet tenni a szükséges lépéseket. Ami az U. E.-t illeti, éppen az utóbbi
napokban
érkezett egy idegen, de nagyon fontos országból bizonyos terveknek a híre, melyeknek célja a mi kiszabadításunk
lenne. Sajnos, bővebbet erről nem mondhatok, sőt
arra kell kérnem, hogy ezt a két hírt (a levél utolsó 13 sorában) ne adja tovább.
Felajánlott segítsége igazán nagyon meghatott bennünket! Valóban volna három
olyan ügyem, amelyben szeretném a segítségét kérni, ha ez nem okoz
kényelmetlenséget.
1. Már november óta látom, hogy Magyarország politikája egyre ferdébb utakra
tér; már akkor felébredt bennem a gondolat, hogy legalább zeneműveim
kéziratát
kellene valahol biztosságba helyeznem. Tulajdonképpen
már januárban
szándékomban volt erről beszélni, de a sok zűrzavar miatt nem jutottam hozzá. Most tehát
megkérdezem
mindkettőjüket,
hogy lennének-e olyan kedvesek és
nyújtanának-e
szállást ezeknek az írásoknak? Természetesen minden felelősség nélkül: vagyis: minden kockázatot magamra vállalok. Ezek a dolgok nem nagy helyet foglalnak el:
talán egy kis bőröndöt.
— Egy részét szeretném valakivel (talán Geyer Stefivel) odaküldeni, a másik
részét alkalomadtán magam vinném el.
2. (Ennek semmi köze a válsághoz!) A gyermek- és női kórusaim német nyersfordításának nálam levő példányát elvesztettem. Talán elkérhetné Huber úr (ugy-e
így hívják leányai énektanárát?) példányát rövid időre és készíttethetne
belőle 5
gépírásos példányt egy másolóirodában? A költségeket Schultessen keresztül, vagy
személyesen (jún.-ban) meg fogom téríteni.
3. (Ez egy veszekedésemre vonatkozik a német írók és zeneszerzők
egyesületével.)
Küldök külön egy dossziét — ajánlva — ebből megtudhatja, hogy miről van szó.
Ezt a tiltakozást elküldtem Baden-Badenbe is (ahol nagy megdöbbenést váltott ki,
amit ugyan őszintén sajnálok, de kivételt tenni lehetetlen), ugyanis — amint a mellékelt műsorból láthatja — ott az „öt magyar népdalt" — ugyancsak egy zeneszerző
egyesület, a hírhedt Stagmap33 által „átdolgozás"-sá degradált müvemet — akarták
előadni. — Feltételezem, hogy valaki, tálán éppen Sacher úr, odautazik erre a zenei
ünnepségre; oda tudná-e neki ezt az írást átnézésre adni és őt, (vagy azt, aki éppen
Baden-Baden-be utazik) a következőkre megkérni: a) a zenei ünnepségek után közölje velem, hogy tiltakozásom ellenére előadták-e ott ezt a művet; b) amennyiben
az előadás válóban megtörtént, akkor híresztelje ott el, hogy ez az én tiltakozásom
ellenére történt; c) amennyiben nem történt meg az előadás, akkor értesítsen engem,
hogy mivel indokolták meg annak
elmaradását...
Müller-Widmann
asszonynak, Bázelbe; német. Budapest, 1938. ápr. 13.
DemLev II. 130—132. I.
221. Autoren, Komponisten und Musikverieger: Szövegírók, Zeneszerzők és Zeneműkiadók
(német).
222. Ausztria német megszállásának
napjai.
223. A náci német szerzői jogi egyesülés nevének
rövidítése.
Nos hát ebből a második levélből mi derül ki? Az, hogy éppen a levélírást megelőző napon, tehát április 12-én kapta meg a nácisított bécsi A. K. M.-től a „hírhedt" kérdőívet. Idő egy többek által aláírt tiltakozásra nem is igen lehetett. Legfeljebb Kodállyal beszélhetett telefonon vagy közvetlenül. Levelének idevonatkozó szövege nem is enged többre következtetni: „Természetesen ezt a kérdőívet sem én,
sem Kodály nem töltjük ki: a mi álláspontunk az, hogy az ilyen kérdezgetések jogés törvényellenesek." Aztán: „ragaszkodnunk kell ahhoz, hogy ehhez a törvényellenes kérdőívhez nincs semmi közünk és ezért válaszolatlanul kell maradnia." Hol
van itt szó társakról, „Nyilatkozat"-ról, amelyben tiltakoztak volna az első levélhez
fűzött 219-es megjegyzés szerint? Sehol. Egyedül Kodályról történik említés, mint
aki szintén nem tölti ki a kérdőívet, es Bartók, mint látjuk, külön hangsúlyozza,
hogy „ehhez a törvényellenes kérdőívhez nincs közünk és ezért válaszolatlanul kell
maradnia."
5 Tiszatáj

65

A Müller-Widmann asszonyhoz írt levél utolsó bekezdésében azonban teljesen
ellentétben látszón az előbbiekkel, mégis csak szó esik egy tiltakozásról. Ez a tiltakozás, ha a kérdőívvel lenne kapcsolatos, akkor teljesen érthetetlen, hogy miért nem
a kérdőívvel kapcsolatos dolgok folyamányaként említi, és miért egészen külön, attól
távol és egy más problematika keretében. Nyilván azért, mert másra vonatkozik.
Ezt különben maga Bartók a bekezdés első, zárójeles mondatában meg is mondja.
A levél második felében világosan elkülönítve, ráadásul külön pontokba szedve,
három dologról ír. Itt most minket a 3. pont érdekel, amelyben szó esik a tiltakozásról és ezzel kapcsolatos teendőkről. A problémakör bevezető zárójeles mondata világosan ezt mondja: „Ez egy veszekedésemre vonatkozik a német írók és zeneszerzők
egyesületével", tehát már eleve nem a bécsi A. K. M.-ről van szó, amely a törvénytelen kérdőívet kiküldte, hanem a berlini STAGMA-ról. Ebben a 3. pontban közli
Bartók Müller-Widmann asszonnyal, hogy küld külön egy dossziét — ajánlva! —,
ebből megtudhatja, hogy miről van szó. Ezt tiltakozásnak, illetve
tiltakozásomnak
nevezi, amelyet korábban már elküldött „Baden-Baden-be is, ahol nagy megdöbbenést váltott ki", amit ugyan nagyon sajnál, de kivételt tenni lehetetlen, s a mondat
megszakítása nélkül megírja, hogy egy, a STAGMA által „átdolgozás"-sá degradált
művét is elő akarják adni, amint a mellékelt műsor bizonyítja. Ezért valakinek oda
kellene utaznia a dossziéban küldendő anyag ismeretében, és közölni, hogy a kérdéses darab műsorra került-e vagy sem. Ha igen, el kell híresztelnie a Baden-Badenbe
utazónak, hogy ez Bartók tiltakozása ellenére történt, ha nem adták elő, értesítést
kérne, hogy mivel indokolták meg elmaradását. Nos, ezek után lehetetlen, hogy
egyetlen nap alatt idehaza összehozzanak egy tiltakozást, ezt többekkel aláírassák,
ez a tiltakozás eljusson Baden-Badenbe, ott megdöbbenést váltson ki, ez a hatás
még vissza is kerüljön Bartókhoz, hogy ezt Müller-Widmann asszonynak megírhassa.
Nem kevés mindehhez egy nap? Ez az egyik bökkenő. A másik, hogy Bárók itt mindig egyes szám első személyben beszél a tiltakozást illetően is, társakról, de még
csak egyetlen társról sem tesz említést, tartalmi összefüggés a kérdőívvel nincs és
nem is érezhető. Nyilvánvaló, hogy itt nem a kérdőívvel, hanem valami mással
kapcsolatos tiltakozásról van szó. A kérdések formai, tartalmi, sorrendbeli elkülönítése a levélben egészen szembeszökő. Bartók álláspontja mindkét kérdésben határozott és következetes, csak azt nem tudjuk meg, hogy a 3. pontban említett dosszié
anyaga, amely tiltakozást tartalmazott, pontosan mire vonatkozott. Egy részét elárulja a levél szövege: egy, a STAGMA által átdolgozássá degradált mű Bartók
általi letiltásáról van szó, ennek végrehajtását kell figyelnie valakinek, s Bartók
kérésének megfelelően cselekednie: ha előadták, elhíresztelni, hogy Bartók tiltakozásának ellenére történt. De minek álapján lehet elhíresztelni? A tiltakozás alapján.
Hol volt ez a tiltakozás? A külön, ajánlottan megküldendő dossziéban. Miért kért
Bartók értesítést? Hogy előadás esetén felléphessen az akkor már nácisított bécsi
A. K. M.-mel szemben. „Minél több törvényellenességet követ el az A. K. M., annál
jobb nekünk, annál könnyebben tudunk a karmaiból kiszabadulni (különben még 10
[azaz tíz] évig kellene ebben a fogságban maradnunk az alapszabályok egy szerencsétlen §-a miatt!)" E törvénytelenség elkövetéséhez azonban a STAGMA-nak, illetve
az A. K. M.-nek vagy mindkettőnek már előzően meg kellett kapnia a tiltakozást.
A tiltakozás — érezhetően a degradálás miatt — a STAGMA ellen irányult, de
érintve volt benne a bécsi A. K. M. is. Ez utóbbi az első, a Rásonyi Lászlóhoz írt
levélből derül ki világosan, amely tizenöt nappal később íródott. „Ez az átkozott
német előretörés olyan súlyos helyzetbe hozott engem, hogy hetekig az ezzel kapcsolatos és engem érintő kérdésekkel voltam elfoglalva. Kiadóm is, meg az a »Szövetkezet«, amely a zenei előadások után befolyó tantiemjeimet kezeli, Bécsben van!
Vagyis összes zeneszerzői jövedelmem haramia-kezekbe került — kérdés, hogyan
szabadulhatok meg karmaikból, ha egyáltalán lehetséges a szabadulás. A mellékelt
»Nyilatkozat« fényt vet a németek alávaló eljárására — ez ugyan csak egy kisebb
jelentőségű ügyre vonatkozik. De minden téren ugyanez a helyzet, nem is szólva a
mindent és mindenkit legázoló brutalitásukról."
66-

„Szövetkezet" alatt itt félreérthetetlenül arról a különben egyetlen bécsi társaságról van szó, amely az ő előadások utáni jövedelmeit kezelte. Rásonyinak is küld
egy mellékletet, ezúttal azonban nem tiltakozásnak nevezi, mint a Müller-Widmann
asszonynak küldendő s minden bizonnyal megküldött dosszié tartalmát, hanem „Nyilatkozatinak, amely ugyancsak egy kisebb jelentőségű ügyre vonatkozik, de az
előző mondathoz való csatlakozása alapján világos, hogy itt is az A. K. M.-ről,
illetve az Anschluss után ide is behatoló náci befolyásról van szó, amely őt anyagilag rendkívül érintette, nemkülönben kiadójának is, az U. E.-nek (Universal Edition,
Bécs) német kezekbe kerüléséről. A kérdőív ügye itt egyáltalán nem kerül szóba, és
személy szerint rajta kívül senki sincs említve. Hogy a nácikkal egyéb bajai is voltak, az utolsó mondat elég erőteljesen érzékelteti, de ezek elleni semmiféle akcióról
nincs szó. A mellékelt „Nyilatkozat" fényt vet a németek alávaló eljárására, de ez
„csak egy kisebb jelentőségű ügyre vonatkozik". A szövegben határozottan németekről és nem osztrákokról van szó, s arról, hogy ezek haramia-kezébe kerültek összes
szerzői jövedelmei.
Bartók anyagi ügyei különben az Anschlusst megelőző időkben sem voltak jók,
ez több leveléből és vele készített interjúból határozottan kitűnik. De most, az
Anschlusst követő időkben, tehát március 11-től április 13-ig valami nagyon döntő
dolognak kellett történnie. Ami a levelekből tényként megfogható, hogy kiadója náci
vállalat lett („a tulajdonosokat és a vezetőket egészen egyszerűen kidobták"), és az
előadási díjait kezelő társaságot, az A. K. M.-et is nácisították. Ezzel együtt járt,
hogy összes zeneszerzői jövedelme a haramiák kezébe került (de hogy miként, még
nem derítette fel a kutatás). Egy szerencsétlen paragrafus miatt még tíz évig kötve
van e szervezethez, s kiderül még, hogy egy munkáját a német STAGMA „átdolgozássá degradálta", de hogy ez milyen következményekkel járt ránézve, nem tudjuk
meg, csupán sejtjük, hogy súlyossal. Más levélből is ismert, hogy eme súlyos kötöttségekből mielőbb szeretett volna szabadulni, más, szabad ország zenei érdekvédelmi
szervezete tagjává válni, egyszersmind megszabadulni valahogy kiadójától is, és más
kiadóval szerződésre lépni valamelyik nyugati, a németektől lehetőleg távolabb eső
országban. Az A. K. M.-től való megszabadulásra okot az szolgáltatott volna, ha a
társaság (az ő kifejezésével élve „Szövetkezet") mind több törvényellenességet követ
el avagy alapszabálysértést — illetőleg: ha érdeke úgy kívánja — maga mondja fel
a szerződést, illetve kizárja tagjai sorából, így például ha a zeneszerző valamilyen
úton-módon kellemetlenkedik neki. Ugyanez áll a kiadóra. De hát a szerző hogyan
kellemetlenkedhet akár egyiknek, akár másiknak, akár egyszerre mindkettőnek?
Ennek lehetőségét maga csillantja fel a Müller-Widmann asszonyhoz írt levelében:,
darabjai előadásának letiltásával. Ezáltal a haramiáknak titulált A. K. M. elesik a
Bartók-darabok után járó részesedéstől. A kiadó úgy károsulhat, hogy mivel az
általa kiadott munkák nem játszhatók, a kiadványokat nem veszik. Ebbe ugyan
egyik intézmény sem pusztult volna bele, legfeljebb maga Bartók. Ez esetben ugyanis
minden jövedelemtől elesik, amihez e két szervezeten keresztül juthatott. Igaz —
tudomásom szerint — Bartók nem minden munkáját kötötte le e két szervezetnél,
de azért elég jelentős hányadról lehetett szó. Ennek megállapítása is még a további
kutatás feladata.
Bartók a holland, az angol s talán az amerikai jogvédő társaság felé is tapogatódzott. Egyidejűleg külföldről is akcióba léptek, hogy szorult helyzetéből kiszabadítsák. Müller-Widmann asszonynak maga írja, hogy: „Ami az U. E.-t illeti, éppen
az utóbbi napokban érkezett egy idegen, de nagyon fontos országból bizonyos terveknek a híre, melyeknek célja a mi kiszabadításunk lenne."
Bartók kiszabadulási kísérleteinek és a külföldi (nyugati) segítségnek az eredménye viszonylag rövid időn belül az lett, hogy az angol szerzői jogi tömörülés tagja
lett Kodállyal együtt, munkáinak kiadására pedig a londoni Boosey and Hawkes cég
kötött szerződést, úgy azonban, hogy az U. E. a nála megjelent munkákhoz továbbra
is szigorúan ragaszkodott. Bartók közbeeső akciójának, amely mögött a „Tiltakozás"
vagy „Nyilatkozat" ügye húzódik meg, tehát csupán az A. K. M.-re teljesen kiható
5*

67

jelentősége lehetett, a nácisított kiadót, az U. E.-t kevéssé érintette, csupán abban,
hogy további szerződéseket nem kötött vele Bartók, régi kiadói és forgalmazói jogáról azonban az U. E. nem mondott le, a szerződés megtámadására pedig — úgy
látszik — a zeneszerzőnek nem volt alapja vagy lehetősége. Bartók-munkák különben Németországban indexre nem kerültek, s az ismertetett csatározás után és ellenére még 1939-ben is egyik munkáját műsorra kívánták tűzni, nem kevésbé exponált
helyen, mint éppen a német birodalmi adóban, Berlinben, és érdekes, ez ellen Bartók nem tiltakozott, csupán egy ironikus megjegyzés kíséretében hívta fel a figyelmet, hogy előadása milyen technikai, művészi nehézségekkel járhat.
Ilyen körülmények között rendkívül izgató volt számomra, hogy miben állt
Bartók tiltakozása, mit tartalmazott a „Nyilatkozat". Számomra úgy tűnt, hogy a
„tiltakozás" és a „Nyilatkozat" egyugyanazon dolgot takarja, az A. K. M. és a STAGMA tevékenységével függ össze, olyan helyeken kell tehát kutatni (elsősorban német
és osztrák területen), ahol e két szervezet érdekelt volt Bartók-művekkel kapcsolatosan, és főként ott, ahol az „átdolgozássá degradált" „ ö t magyar népdal" előadás
szempontjából szóba került. És persze izgatott az is, hogy mit jelentett az „átdolgozássá degradálás" erkölcsi, anyagi s egyéb szempontból. Érdekesnek tűnt az is,
hogy ez az egyetlen munka, melynek műsorra tűzése ellen maga Bartók tiltakozik.
Ez viszont 1906-ban jelent meg először a „Magyar népdalok" című kötetben. Igaz,
e kötet darabjaiból többet átdolgozott, így az 1., 2., 4., 8., 9. számú dal változatát
1928-ban már lemezre is játszották. Az átdolgozás fogalma tehát itt merül föl először. De a „Magyar népdalok"-at Bartók a 30-as évek második felében ú j r a átdolgozta. Ugyanakkor az 1929-ben megjelentetett „Húsz magyar népdal" 1., 2., 11., 12.,
14. számát is átdolgozta 1933-ban énekhangra és zenekarra „Magyar népdalok" címmel. Itt is, ott is öt népdalról van szó. A Bartók-irodalom szerint életében az 1928-as
változatok csakúgy kiadatlanok maradtak, mint a 30-as évek második felének m a gyar népdal-átdolgozásai és az 1933-as magyar népdalok 1., 2., 11., 12. és 14. számai.
De hát akkor bármelyik ötös csoportosításra is gondoljunk, Baden-Badenben hogyan
juthattak a darabokhoz, tűzhették műsorra, pláne Bartók tiltakozása ellenére? Akár
egyik, akár másik öt darabból álló népdalsorozatról is van szó, a hangsúly az átdolgozáson van, mindegyik ötös csoportosítás korábban megjelent darabok átdolgozásait foglalja magában.
Miért most, 1938-ban merült fel az „átdolgozássá degradálás" kérdése? Talán
azért, mert Bartók ekkor, illetve nem sokkal ezt megelőzően küldte meg a kérdéses
munkát az osztrák vagy a német szerzői jogokkal foglalkozó intézménynek, tehát
az A. K. M.-nek vagy a STAGMA-nak. Minthogy az „ ö t magyar népdal" mindkétféle változatának már kiadói előzményei voltak, átdolgozásként vették tudomásul és
kezelték. Viszont bécsi, berlini és lipcsei tanulmányutamon nyert szóbeli értesüléseim alapján teljesen egybehangzóan azt a tájékoztatást kaptam, hogy az átdolgozásokért lényegesen alacsonyabb jogdíjat fizettek, mint amit „Original"-nak minősítettek. Elsősorban Bécsben és Berlinben kaptam olyan szálakat, amelyek végigkövetése
révén végül is Rómában sikerült célhoz jutnom, ráakadnom Bartók Béla idejutott,
idegen nyelvű, hatoldalas „Nyilatkozat" -ara, melyről fordítást készíthettem, idő- és
más körülmények folytán minden bizonnyal nem a legjobbat, de adataiban pontosat.
A fordítást tehát nem tekintem véglegesnek. Ahogy az eredetiről fény- vagy fotómásolatot sikerül kapnom, minden bizonnyal jobb és véglegesnek tekinthető fordítás
kerül ki kezem alól. E dokumentumot azonban akár e nyersebb átültetési formában
is fontosnak tartom mielőbb a kutatás és közönség rendelkezésére bocsátani. Hisz
nem csupán az idézett két levél helyes megértését teszi lehetővé, s bizonyítja, hogy
a „Bartók-breviárium" 219. lábjegyzetében foglaltak nem mindenben megalapozottak, sőt bizonyos tekintetben félrevezetők, de más adatok helyes megértéséhez is
hozzásegít, így ahhoz, hogy az „I. zongoraverseny"-ének előadása ellen, ha bemutatása nehézségei ecsetelésével riasztja is kicsit Hans Priegnitzet, nem tiltakozik. Bartók nem következetlen és magatartásában nincs ellentmondás. Ez a mű ugyanis
nem szerepel ama munkák listáján, amelyek előadása ellen a „Nyilatkozat"-tal til68-

takozik. Mert a „Nyilatkozat" — mint a levelek adataiból feltételeztük — tiltakozás
is, még pedig egy sor munka előadása ellen, csakhogy nem a náci kérdőív miatt,
hanem az „átdolgozássá degradálás" miatt, amelyről a Müller-Widmann asszonyhoz
írt levélben említés történik. Fontos ez az általa letiltott művek jegyzéke — többi
közt — abból a szempontból is, mert a végső dátumát megadja az „5 magyar népdal" zenekarra és énekhangra történő átdolgozásának. Ez a munka 1938. március
28-án már kész volt, és ezzel a Bartók által adott címmel került forgalomba.
Bartók ez eddig ismeretlen „Nyilatkozat"-át az alábbiakban közlöm.
HORVÁTH BÉLA
NYILATKOZAT

A legnagyobb megütközéssel értesültem, hogy a STAGMA (Berlin, Hitler Adolf
tér, Németország-ház)
ellenvetésem ellenére oly elfogadhatatlan határozatot
hozott,,
amely ama zenei műveimet, melyekben témaként népdalok és néptáncok
kerültek
felhasználásra, „átdolgozások"-nak minősíti le.
Eme jogtalan, értelmetlen és csak anyagi okoktól ösztönzött eljárással
szemben
számomra nem marad más hátra, minthogy tiltakozzam minden olyan munkám németországi bemutatása ellen, amelyben népdalok és néptáncok kerültek felhasználásra, és ily bemutatókat, amennyire erre lehetőségem van, megakadályozzak. E munkáknak a jegyzéke és a tényállásnak a megvilágítása a csatolt mellékletekből
kitűnik.
Kénytelen vagyok ezt a lépést megtenni nem csupán anyagi megfontolásból,
hanem elsősorban elvi és zenei okokból.
Budapest, 1938. 111. hó 28-án
Bartók Béla
s. k.
*

1. melléklet
Az A. K. M. (Szövegírók, Komponisták és Zenekiadók Társasága, Bécs) 1937. XI. hó
17-i levele Bartók Bélához
Miként ön bizonyára tudja, szövetkezetünk
Németországban
előadásra kerülő
munkáinak elszámolása és jegyzékbe vétele 1935. október 1-ike óta már nem a mi
berlini irodánkon, hanem a német szerzői társaságon (STAGMA) keresztül
történik..
Ezekből a számunkra e társaságtól megküldött elszámolásokból most látjuk, hogy
nekünk a Magyar népdalok stb. különböző gyűjteményeiből
nem az egész komponistát, hanem csak az átdolgozót megillető részt számolták el az ön számára. Hogy a
STAGMA-nak
bizonyítható
legyen, miszerint bennünket
ezekért a művekért
az
egész komponista rész illet meg, kérjük önt igen tisztelt professzor Ür, az alábbiakban felsorolt gyűjteményeknél,
minden egyes esetben részletesen tudassa
velünk,
milyen megokolással kérhessük mi a nem átdolgozói, hanem az egész szerzői jogdíjat:
„Gyermekeknek"
(Magyarországi gyermek- és parasztdalok
felhasználása)
„Magyar népdalok"
(20 magyar népdal 1—10 Bartóktól
11—20 Kodálytól)
„20 magyar népdal"
„Magyar parasztdalok"
zongorára és zenekarra
„15 magyar parasztdal"
(Régi dallamok)
zongorára
„Román néptáncok"
(Magyarországról)
zongorára
69-

II.

melléklet

Hartók B. válasza az A. K. M. 1937. XI. hó 17-i levelére
(hozzávetőleges
tartalom)
Műveimnek mindegyike, amelyben népdalokat és néptáncokat használok fel, kivétel nélkül eredeti kompozíciónak tekintendő és értékelendő. Az itt szóban forgók
is, amelyekhez bizonyos tekintetben mint motto ostinato, népi témák
kapcsolódnak.
Azaz a népi témák egy hozzákomponált összhangzattani és ellenpontos alappal jelennek meg (ellenpont = önálló „dallam"), keretelve tőlem komponált külön elő-, közés utójátékkal. Eme jellegű kompozíciókat éppoly kevésbé lehet
„átdolgozások"-nak
tekinteni, mint például Bach
korái-előjátékait.
III.

melléklet

Az A. K. M. 1938. II. hó 18-i levele Bartók Bélához
Hivatkozással az önnel folytatott márc. 7-i levélváltásra,
tisztelettel
közöljük
önnel, hogy a STAGMA átdolgozó bizottsága az ön Népdalokkal
stb.
kapcsolatos
egyes műveiről az alábbi határozatot
hozta:
Hivatkozással az Önök márc. 3-i írására, az alábbiakban ismertetjük
a Bartókot
illető jegyzőkönyvi
kivonatot.
a) 15 magyar parasztdal
b) 20 magyar népdal
c)
Gyermekeknek
a) A felhasznált dallamok jegyzéke az átvizsgálás után arra az eredményre
vezetett, hogy a népi dallamok a zongoradarabok lényeges dallamállagát alkotják,
amelynél nem ismerhető fel, hogy egy művésziesen jellegzetes, művészetileg rendkívül
magasan álló tételről lenne szó. Dacára ennek itt átdolgozásnak fogadtuk el, itt a melódiai állag lényegében megmásítatlan maradt. Ehhez hasonlók a 20 magyar
népdalból
és a „Gyermekeknek"
című gyűjteményből
valók, amelyeknél a rövid elő- és közjátékok nem sokat nyomnak a latban."
Kérjük számunkra ehhez az ön mielőbbi
ellennyilatkozatát.
IV.

melléklet

Az A. K. M. alapszabályzat 3. §. 16. pontja a következőt
tartalmazza:
„A zenei, illetve a szöveges rész átdolgozója egy, a társaságunknál
bejelentett
munkának a komponista, illetve a szövegírói díjnak harmadrészét kapja. Ha igényjogosult komponista vagy szerző nincs (népdalok vagy elhunyt komponisták
vagy
költők műveinek átdolgozásánál, melyek törvényes védelme lejárt), a szerző megkapja az egész komponista, illetve szövegírói jogdíjat, feltéve, hogy az ő átdolgozása
önálló műalkotásnak
minősül."
Hasonló felfogás látszik érvényesülni más országok szerzői társaságainál, mert az
ilyesféle munkákat
„átdolgozás"-ként
— Németországot
kivéve — egyetlen
más
országban sem kezelik.
A STAGMA határozatának értelmetlensége a következő megfontolások
alapján
nyer
megvilágítást:
Átdolgozni annyi: mint valamit megmásítani, ami már előzőleg megvolt, az eredeti mű lényeges jellegzetességeinek,
tartalmi jelentőségének
és méretének
megtartásával. Az átdolgozásnál az eredetinek lényegében — tartamában, szerkezetében,
jellegében — az átdolgozással összhangban kell állnia. Egy négy- vagy
nyolcütemű
zenei frázis (egy népi témának a szabályos tartama) viszonyítva
egy- vagy több
oldalúan átfogott állítólagos „átdolgozás"-hoz, általában nem felel meg az átdolgozás
fent leírt módjának. Tegyük fel, egy komponista felhasznál egy
passacaglien-szerű
népi témát (pl. 15 magyar parasztdalom 6. száma), és változatokat
ír föléje: a
70-

STAGMA felfogása szerint ez egy átdolgozás (lásd III. melléklet: a) 15 magyar parasztdal!). Ám ez esetben következetes
módon a Mozart-variációkat
Regertői, a
Händel- és Paganini-variációkat
Brahmstól, a Diabelli-variációkat
Beethoventől
stb.
stb. ugyancsak mint nem eredeti műveket kellene tekinteni. Nem lenne ez értelmetlen eljárás?
Átdolgozásnál előre adva kell lennie a lehetőségnek, hogy az eredeti
nyomtatásban vagy kéziratban előre bemutatható legyen. Ezeknél a szóban forgó műveknél
ez csaknem kivétel nélkül lehetetlen; az „eredeti mű" igazában nem is létezik, sem
nyomtatásban, sem kéziratban, minthogy népzenei témáról van szó, amelyet én magam gyűjtöttem, illetve kottáztam le: az én fizikai (kutatóutaim) és szellemi (a dallamok lejegyzése) munkámmal ily mód, hogy úgy mondjuk, egy szerzői jogot még
az eredeti alakra is szereztem.
A STAGMA határozatának igazságtalansága az alábbiakból
adódik:
A régi időkben, de még az újabb időkben is szokásos, hogy a komponisták a
munkáikban felhasznált témaanyagnak az idegen eredetét nem közlik. (Példa régebbi
zenére: Beethoven VI. szimfónia: I. téma). Stravinsky pl.
Petruska-muzsikájában,
ahogy én hiteles forrásból tudom (a „Petruskánál" című rész kivételével)
csaknem
kizárólag népi témákat és egyéb idegen anyagot használ fel, eme körülmény
közlése
nélkül; ugyanígy Kodály a „Székelyfonó"-ban
és Dohnányi a „Ruralia
hungarica"ban. Természetesen ugyancsak teljesen értelmetlen lenne ezeket a műveket nem eredeti műveknek tekinteni. De: az én ilyesféle munkáimat, pusztán mert azok bibliográfiai hűséggel a tematikai anyag eredetére utalnak, „átdolgozás"-nak
degradálják,
más szerzők imént felsorolt művei mindazonáltal, mellőzve egy ilyen utalást, mint
eredeti művek fogadtatnak el: ez igazságtalanság.
V.
Munkáim
Zongorára:

jegyzéke,

amelyekben

melléklet

népdalok

és népi táncok

vannak:

Román népi táncok
Román
kolindadallamok
15 magyar parasztdal
3 ronda
3 magyar chanson
Szonatina
Kis szvit
Két
hegedűre:
44 duó
Hegedűre
és
zongorára:
Román népi táncok (átdolgozás
Székelytől)
Magyar népi dallamok (átdolgozás Szigetitől)
Magyar népdalok (átdolgozás
Országhtól)
Szonatina (átdolgozás
Gertlertöl)
1. rapszódia
2. rapszódia
Csellóra
és
zongorára:
1. rapszódia
Dalok
zongorára
és
énekhangra:
8 magyar népdal
Falun
20 magyar népdal
Kórusok
:
Szlovák népdalok férfikarra á capella
Négy szlovák népdal vegyeskarra
zongorakísérettel
Három falusi jelenet női hangra és kamarakórusra
71-

Zenekar:

Zenekarra

Négy régi magyar népdal férfikórusra á capella
Négy magyar népdal vegyes kórusra á capella
Román népi táncok
I. rapszódia
II. rapszódia
hegedűre és zenekarra
Magyar parasztdalok
Erdélyi táncok
Magyar képek 5. sz. (Kanásztánc)
és
énekhangra:
5 magyar népdal

Hogyan lett tagja Bartók 1919-ben
a zenei direktóriumnak?
Kernstok Károly hagyatékának tanulmányozása során bukkant rá e sorok írója
arra a dokumentumra, amely a Nemzeti Tanács mellett működő irodalmi és szépművészeti szakcsoport végleges névsorát tartalmazza. A dokumentum rendkívül
érdekes számunkra, hisz mind ez ideig teljes pontossággal nem tudtuk, hogy kik is
voltak e csoport tagjai, s egyáltalán nem, hogy miként jött létre e szervezet, amelynek feladatkörét később — a Tanácsköztársaság alatt — a direktóriumok vették át,
részben ama művészek közreműködésével, akik tagjai voltak e szakbizottságnak.
Az irodalmi és szépművészeti szakcsoportot Kernstok Károly festőművész szervezte. Mint a Nemzeti Tanács intézőbizottságának tagja, 1918. november 20-án körlevéllel fordult az írók s az egyes művészeti ágak szervezeteihez, hogy a felállítandó
szakcsoportba, amelyet a Nemzeti Tanács művészeti szaktanácsadó szervének szánt,
de amelynek a szaktanácsadással nem merültek volna ki feladatai, jelöljék ki képviselőiket. A szervezés tehát demokratikus alapon indult, Kernstok ilyenformán remélte a legjobb erőket tömöríteni. A forradalmi átalakulás közepette várható volt,
hogy az egyes szervezetek, amelyek közül néhányan már a forradalom első napjaiban csatlakoztak a Nemzeti Tanácshoz, a haladás irányába munkáló legtehetségesebb
tagjaikat küldik a szakcsoportba. Kernstoknak azonban, aki a Nemzeti Tanács körül
elsősorban a művészi haladás élharcosait szerette volna látni, ahogy a kiküldöttek
neveit közlő levelek beérkeztek, ebbéli várakozásában egyre inkább csalódnia kellett.
Az irodalom és művészet egyes területeinek legkiválóbbjait, mint Babitsot, Bartókot,
Kodályt, Odryt, Rippl-Rónait stb. nem jelölték, küldtek inkább középszerűségeket,
helyenkint talán elvi, többnyire azonban pajtásiasság alapján, de érezhetően nem
minden megfontolás nélkül, hisz lehetőleg azokra esett a választás, akik nem exponálták magukat semmilyen irányban, művészetben is, politikában is középütt helyezkedtek el az „arany középút" híveinek megfelelő mentalitással. Egy esetben került sor
kifejezetten nem kívánatos személy jelölésére éspedig a Petőfi Társaság részéről.
A bejelentést tartalmazó levél szerencsénkre ránk maradt ama válaszlevéllel együtt,
amelyet Kernstok küldött Herczeg Ferencnek, tiltakozva Pékár Gyula szerepeltetése
ellen. Ez a levél, amelyet személyesen fogalmazott meg, s küldött el (hivatali levelezését ugyanis titkáron keresztül végezte), mutatja, hogy Kernstok mennyire szívügyének tekintette a szakbizottság összetételét, s a bizottsággal kapcsolatos teendőket
mennyire személyes feladatként kezelte. A két levél szövege a következő:
72-

Kernstok Károly úrnak, a
Nemzeti Tanács intéző bizottsági
tagjának
Bp est
Van szerencsém értesíteni, hogy a Nemzeti
Tanács művészi
szakbizottságában
Pékár Gyula úr (lak. Bp est, VIII. Rökk
Szilárd-u. 32.) fogja a Petőfi-Társaságot képviselni.
Teljes
tisztelettel
Bpest, 1918. nov. 23.
Herczeg Ferencz
mint a Petőfi-Társaság
elnöke
Herczeg Ferenc
mint a Petőfi-Társaság

Urnák
Elnökének

Budapest
Folyó hó 18-án Elnök Úrhoz intézett megkeresésemre
november 23-iki dátummal'
Elnök Űr sajátkezű írásával levelet kaptam, amely szerint a Petőfi-Társaság a Nemzeti Tanácsban alakítandó művészeti és irodalmi szakbizottságba Pékár Gyula urat
küldi ki.
Azon tiszteletnél fogva, amellyel én Herczeg Ferenc művészete iránt
viseltetem,
kénytelen vagyok feltételezni, hogy ez a levél apokriv. Nem tudom ugyanis elképzelni, hogy a Pogányok, a Kék róka és a művészeti produkciók kitűnő sorozatának
megalkotója, művészi tehetségének tisztánlátásával az elmúlt rövid, négy heti időt'
máris alkalmasnak látná arra, hogy a magyar kultúrában olyan nemes múlttal és
jelennel biró testület, mint amilyennek a Petőfi-Társaságot tiszteljük, a régi rendnek'
egy tüntető exponense által, kinek művészi valeurje disputibilis, óhajtaná
képviseltetni.
Budapest, 1918. november 29.
Kitűnő
tisztelettel
a Magyar Nemzeti Tanács nevében
Kernstok
Károly
festőművész
Hogy a levelezés folytatódott-e, nem tudjuk. Bizonyos, hogy Herczeg Ferencnek
nem igen volt mit válaszolnia. Azt, amit Kernstok úgyis tudhatott, hogy a levél
nem apokrif, s hogy Pékár Gyula jelölése megfelel a valóságnak, felesleges lett
volna bizonygatnia. Nagyon valószínű, hogy ez ügyben nem került sor további levélváltásra. A dolog vége nyilvánvalóan csak egy lehetett, hogy tudniillik Pékár nem
kerülhet be, mint ahogy nem is került be, a szakbizottságba. Hogy helyette ki képviselte, s egyáltalán képviselte-e valaki a Petőfi Társaságot, nem sikerült megállapítanom.
Pékár távoltartásával, ami egyúttal figyelmeztető lehetett más szervezetek számára
is, a problémának csak egyik, bár igen fontos része oldódott meg, hogy tudniillik
kifejezetten nem kívánatos személy nem kerülhetett be a szakbizottságba. Hátra volt
még annak megoldása, hogy miként lehet szerephez juttatni az irodalmi és művészeti élet ama kiválóságait, akik — minthogy egy szervezet sem gondolt delegálásukra — kívül rekedtek volna a szakbizottságon. Kernstok úgy határozott (bár ez
komolyan gondolt demokratikus szervezési elveinek részleges feladását jelentette),
hogy meghívás útján juttatja teljes jogú tagsághoz a haladás méltatlanul mellőzött
íróit, művészeit, muzsikusait. így jutott a bizottságba többi közt Babits Mihály, Bartók Béla, Lukács György, Kodály Zoltán, Rippl-Rónai József, hogy csak néhány
nevet említsek a több mint félszáz tagot számláló együttesből, amelybe tizenöt alkotó — nem egészen negyede a szakbizottságnak — közvetlenül Kernstok személyes
meghívására került be.
73-

Noha a bizottság hét szekcióra oszolva 1918. végén már működött, s december
23-án együttes ülést is tartott, a taglétszámot tekintve csak a következő év márciusában jutott teljességre. Névsorunk, amely az irodalmi és szépművészeti szakbizottság végleges névsorát tartalmazza, 1919. január—februárjában készülhetett, Ligeti
Pál neve azonban később, március 20—21-én került bejegyzésre, az a levél ugyanis,
amelyben jelölését a Hadviselt Mérnökök és Építészek Országos Szövetsége bejelenti,
március 20-i keletű, a név pótlólagos begépelése tehát csak ekkor vagy az ezt
követő napon, de még a Tanácsköztársaság kikiáltása előtt történhetett. A névsorban a meghívottak neve mellett mindenütt a megh. megjelölés található, világosan
megkülönböztetve, hogy ki került meghívás s ki jelölés ú t j á n a szakbizottságba.
Ez volt az első olyan szervezet Magyarországon, amelyen keresztül valóban m ű vészek intézhették és intézték a magyar művészet ügyeit.
A Károlyi-kormány bukásával Kernstok megszűnt államtitkár lenni. A művészeti ügyek intézésének posztjára más került. A szakosztályokat — összetételüket
részben megváltoztatva — direktóriumokká alakították át, élükre kinevezett vezetővel: „politikai megbízott"-tal. Egyik levelében ezt a kifejezést használja maga Bartók is. A zenei direktórium élére, amelynek mindhárom tagja a Kernstok-féle szakbizottság embere volt, szerencsére Reinitz Béla került, aki Kernstok baráti köréhez
tartozott, s úgy Bartók, mint Kodály művészetének nagy tisztelőjeként ismeretes,
egyszersmind jó megértője a korábbi szaktanács művészeti reformtörekvéseinek. Vele
jól tudtak együtt dolgozni, míg idehaza tartózkodott. De erre vonatkozóan álljon itt
Bartók különben már ismert egykorú levélbeni megnyilatkozása:
„... Dohnányi, én és Zoltán (ti. Kodály — H. B.) Reinitz mellett mint
politikai
zenei megbízott mellett tanácsadókként
zenei direktóriumot
alkotunk (mi
hárman
persze nem mint politikai, hanem mint szakzenészek). Ezzel a működésünkkel
sok
súrlódás jár, egyrészt a zenei „szakszervezettel" másrészt fölfelé, úgy hogy már le is
akartunk egyszer mondani. Reinitz vagy 3 hete Bécsbe ment, és most nem tud úgy
látszik visszajönni; semmi hír sincs róla. Persze óriási zenei reformok készülnek —
de túl nyugtalan a politikai időjárás, nem lehet eléggé jól és alaposan
dolgozni.
Nagy baj most Reinitz távolléte is, ő volt egyike a keveseknek, aki jogosulatlan és
tehetségtelen előreiramlásokat mindeddig meg tudott akadályozni. Szidják is érte a
zenei szakszervezetek, mint a bokrot."
A Kernstok—Bartók kapcsolatról még annyit, hogy ismeretségük korábbi időre
nyúlt vissza, még a Nyolcak nagy jelentőségű kiállításának idejére, amelyről azonban
majd egy más alkalommal szólunk, miként egy későbbi közös emberi, politikai,
eszmei megnyilatkozásukról is.
HORVÁTH BÉLA

74-

BAKOS ISTVÁN

Társadalom — tudomány — cselekvés
ZÁRÓ REFLEXIÓK A „TÁRSADALOMTUDOMÁNYI KUTATÁSOK — VIDÉKEN"
CÍMŰ ESZMECSERÉHEZ

Egy esztendeje, hogy tanulmánnyal jelentkeztem a Tiszatáj szerkesztőségénél, s
örömmel vettem tudomásul, hogy írásomat nemcsak közlik, hanem vitára is szánják, amit a lap eddigi történetében — ilyen vagy hasonló témában — még nem
kísérelt meg.
A vitából eszmecsere, vagy méginkább közös eszmélkedés lett, részben a lap
hasábjain, nagyrészt azon kívül, az érdekeltek és érintettek; a vidéken élő és a
vidékről elszármazott társadalomkutatók körében, akik — úgy tapasztaltam — szép
számmal kísérték figyelemmel, gondolták és vitatták tovább ezt a sorsukról-sorsunkról szőtt beszélgetést. Miután a hazai szellemi élet jeles egyéniségei — akik egy-egy
tudományág, s egyben régiójuk közösségének többnyire elismert képviselői —
tisztelték meg hozzászólásaikkal a „Hazai Tükör" rovatot, s elmondták mindazt,
ami ez ügyben a szívükön, s társaikén fekszik, talán elégedettek is lehetnénk. Ha
azonban végiggondolom a hasonló tárgyú cikkek, viták, könyvek, kéziratok — köztük Vekerdi Lászlóval közös könyvünk, a „Kutatómunkások" — sorsát, de főleg az
íróik által feltárt, elemzett művelődésügyi, tudománypolitikai, szociális és társadalompolitikai gondokat, megoldási javaslatokat, s látom a problémák továbbélését,
egyes esetekben elburjánzását, vagy a hatalmaskodás, a bátortalanság és a félelem
cselekvést bénító, szellemi lápvilágot „teremtő", önelégült tehetetlenségét, akkor
inkább aggódó vagyok, s a vitaindítóban tapasztalható optimista reformgondolatokat
és cselekvést követelő indulatokat is visszafogom, a „realitással számoló felelősség"
keretei közé.
Mert értem, közeli hozzátartozóim sorsában átélem mindazt az indulatot és
elemi igazságérzetünket is sértő hátrányokat, amiről a Pécsett éfo Andrásfalvy
Bertalan ír, de tudom, hogy ez a pör legalább másfél-két évtizede — ha nem két
évszázada — folyik, s „a költő hasztalan vonít", a kisfalvak sorsába neki, de az
ott élőknek is egyre kevesebb a beleszólása. Háromszázegynéhány lelkes baranyai
szülőfalumból nézve így érzem magam is, s bármennyire nagyrabecsülöm Róna-Tas
András nyelvészeti fejtegetését a „vidék"-ről, sajnos arra, amit ez a fogalom takar,
én nem találok jobb szót, mint ahogy — bármi szégyenletes volt is egyidőben viselése — a paraszt fogalmára sem.
De igen relatív is a „vidék" jelentéstartalma, hiszen Szegedről nézvést a környékbeli, tápai vagy röszkei mellett a városba érkező budapesti vagy debreceni polgár is vidéki, míg Londonból vagy Párizsból a Budapestre, Belgrádra, Bukarestre
vagy Makóra való hivatkozás gyakran egybemosódó balkánit jelent, amolyan perifériális Európát, amit mi, s keletibb, délebbi szomszédaink némi eufemizmussal
európai határuídé/cnek szeretünk nevezni, noha földrajzilag a középtájon fekszik.
(Hacsak le nem tagadják Európa térképéről, mint azt három esztendeje Dániában
jó néhányszor döbbenettel tapasztaltam, ahol a színes térképeken földrészünk határa
az Alpok—Elba—Finn öböl vonaláig terjedt, s a mi térségünk mint „Holt vidék"
75-

fehérlett rajta. Gyakran úgy is fogadják az e tájról érkezőt, mint a visszajáró lelket;
gyanakvóan, akit szánni s egyben félni kell, s ugyanakkor mint eltévelygőt, akit a
„valódi kultúrközösségbe" még vissza lehet téríteni, akárcsak Krisztust a római
birodalmi eszme, avagy a zsidó klérus és kánon követői közé.
Pedig — ha tovább szőjük a fonalat — Londonból vagy még inkább New Yorkból nézve Dánia is csak peremvidék.) De — ebben a talmi hierarchiában — akkor
hová soroljuk az ismeretlenebb régiókat: a „rejtelmes" Keletet, vagy az úgynevezett
„harmadik világ" országait, a föld népességének kétharmadát, akiket felfoghatatlan
erkölcsi, értékrendbeli, gazdasági, civilizációs, kulturális stb. különbségek, ha nem
szakadékok választanak el a katonailag-gazdaságilag fejlettebb hatalmaktól, s akik a
világrendbe való integrálódás lehetőségeit keresik?
Egyelőre a gyakorlat: a szellemi és társadalmi dinamizmust tápláló, amúgy is
kisszámú értelmiség külföldi kiképzése, tehetségesebb rétegének elcsábítása, elszippantása (brain drain) és tartós alkalmazása a tőkés országokban. E folyamat a belső
viszonyokat, s az integrálódási lehetőségeket alapvetően nem változtatja meg, legföljebb a tradicionális despotákat cseréli ki részben idegen érdekeket, szándékokat
kiszolgáló modernebb uralkodó réteggel, ami még a nép és e réteg közötti szakadékok mélyüléséhez is vezethet.
Egyetértek Hársfalvi Péterrel és Grezsa Ferenccel abban, hogy a tudós célja,
horizontja egyetemes kell legyen, s alapja a humánum, különösen, ha társadalomtudomány művelésére adta a fejét. De hol húzható az egyetemesség társadalomkutatói horizontja, hiszen elgondolkodtató, hogy ezen a mi tájékunkon az egyetemes
emberi és nemzeti problémák, sérelmek a legprogresszívebb társadalmi törekvések,
szándékok kifejezői nagyobbrészt költők, írók, kisebbrészt politikusok voltak, s elvétve akadt néhány olyan politikusi szerepet is vállaló társadalomformáló tudós
egyéniség, mint Eötvös József vagy Erdei Ferenc!
Pedig a magyar tudomány fejlődése és tudósaink életműve, produktuma nemzetközi elismertsége mind-mind bizonyítéka annak, hogy formálisan lépést tartunk a
világgal. A kérdés azonban az, hogy merre halad a világ, s mennyire tartunk lépést
a magunk társadalmi környezetével, mennyire vagyunk képesek — ki-ki a maga
módján, s együttesen is — működésének törvényszerűségeit feltárni, önismeretét,
kultúráját, emberségét, perspektíváját gyarapítani; szabad, demokratikus fejlődését
serkenteni, tudatosságát fokozni? A tudomány humánumát, s a tudós etikáját az
adott társadalmi viszonyok alakítják, de ha „fortélyos félelem igazgat / minket s
nem csalóka remény", akkor a mások feletti látszaturalmat, vagy látszatvédelmet
biztosító, magunk teremtette struktúrák, technikák és tendenciák — mint például a fegyverkezési verseny — kiszolgálóivá, rabjaivá válunk mindannyian. S ezt a
szomorú igazságot nem korlátozzák sem ország, sem osztály, sem tudományági h a tárok. A tudomány egyetemessége, a tudósok internacionalizmusa és aktív humanizmusa, cselekvő és cselekedtető társadalmi részvétele szükségeltetik ahhoz, hogy földünk népe a jelenlegi válságokból kijusson. Az ilyen teremtő-humanista igénnyel
művelt társadalomtudomány stimuláló, vitatkozó, szabad szellemű, demokratikus
közösségi fórumokat, autonóm alkotóműhelyeket, publikálási lehetőséget kíván, ahol
a közös eszmélkedés, az együttes cselekvés és az újabb kutatások alapját szolgálja.
A tudományos (vagy politikai) érdekcsoportok monopolhelyzetéből adódó veszélyes önelégültség, az egyoldalúságok, torzulások csökkentése is indokolná a tényleges
ellenvéleményt és a tévedés jogát is akceptáló társadalomtudományi vitáknak, mint
a tudomány és a társadalom fejlődéséhez szükséges és elengedhetetlen eszközöknek
és formáknak a meghonosítását, amihez megfelelő garanciák és fórumok — többek
között folyóiratok is — szükségeltetnek, s ami az egészségesebb társadalomfejlődést
és a tudomány közhasznúbbá tételét is szolgálná. Ehhez a vitapartnerek kellő önmérsékletére, toleranciájára, fegyelmére és fejlődési erélyére is szükség lenne —
hiszen a mobilitás segítése és a „kiválasztottak" közérdekű stimulálása az egyik cél
— de ezzel egyidejűleg szükség lenne a szűkített szaktudományos szerepkörre korlátozódó tudományok határainak bontogatására; a művelődés, a politika és a tudo76-

mány között mereven húzott mezsgyék fokozatos fölszámolására is. Egészséges viták
hiányában nincs valódi tudományos és társadalmi kontroll, minőségi szelekció; csak
látensen fel-felbukkanó divatos témák vannak és egyre több olyan kutató, akik
igyekeznek mindig a felszínen maradni, akiket saját karrierjük jobban foglalkoztat,
mint a közösség, a társadalom gondja, baja, perspektívája. Veszély, ha a társadalomkutató kimarad vagy kirekesztik az általa involvált, javasolt cselekvési-megvalósítási folyamatból, nem vállalja, vállalhatja a tevőleges felelősséget elképzelései valóra
váltásában. Ez is hozzájárul a „kulturális mandarinizmus", vagy az „írástudók árulása" címmel illetett jelenség kialakulásához, ami ma legalább olyan érvényes és
veszélyes tendencia, mint a fogalmakat gyakran használó Veres Péter idejében.
Nos, igaza van Vekerdi Lászlónak, hogy indító cikkemben a strukturális-szervezési reformelképzelések hevében a legfontosabbra, az alkotó-szenvedő-társadalomkutatókra kevesebb figyelmet fordítottam. Igyekszem rá reflektálni, mivel ezt a kérdést más hozzászólók is fölvetették. Egyetértek azzal, hogy a kutatólétszámra vonatkozó növekvő számok és arányok tükröznek valamit, de a minőségről alig árulkodnak. Rendkívül lényeges azonban, hogy milyen elvek, szempontok és módszerek szerint rekrutálódik, majd szelektálódik a főhivatású tudományos és a felsőoktatóikutatói garnitúra. E mechanizmus működése nem megfelelő, fejlesztésén, reformján
másfél évtizede folyik a vita; — ennek ellenére számos kiváló fiatal jutott kutató
és felsőoktatási intézményekbe, ahol alkotómunkájuk feltételei különbözőek. Vidéken
általában rosszabbak, mint a fővárosban. Javítsunk rajta!
Egy másik kérdés, hogy a nem főhivatású státusban dolgozó szakemberek számára mennyire vannak lehetőségek, feltételek minőségi kutatómunka végzésére.
Emlékeztetném az olvasót, hogy a magyar társadalomtudomány számos kiválósága,
köztük Orbán Balázs, Fülep Lajos, Veres Péter, Németh László, Bartók Béla, Kodály
Zoltán, Lukács György, Illyés Gyula, Erdei Ferenc, Bibó István, Jócsik Lajos, Balogh
Edgár, Benkő Samu nem főhivatású kutatói státuszban — jórészt kedvezőtlen feltételek, körülmények között — hozták létre műveiket vagy műveik zömét. Aztán ott
van Erdélyben a Bretter-iskola, amelyben a tehetséges tanítványok sora előbb-utóbb
a Mester fájdalmas hiányát is pótolni tudja, vagy az olyan nagy magányos alkotók,
mint a nemrég elhunyt Bálint Sándor, aki a „Szögedi nemzet"-tel valószínűleg nemcsak a magyar, de az egyetemes művelődéstörténet babérját is elnyerte, vagy folytathatjuk a kaposvári Kanyar József, a hajdúsági Balogh István tevékenységének
említésével. Számos kiemelkedő és reménybeli tudós tehetség dolgozik ma vidéken
— s köztük épp a hozzászólók tudományos pályafutása, hazai és nemzetközi elismertsége is bizonyítja — hogy „mit ér a társadalomtudomány ha — vidéken
művelik".
Mégis gondom van, amikor olvasom, hogy az Akadémiai Kiadó gondozásában
megjelent Budapest történetének ötödik kötete 665 oldalon, több száz fényképpel,
rajzzal, térképpel illusztrálva; készül a hatkötetes Baranya története; a többkötetes
megye és várostörténetek sora, amelyek szükségét nem vitatom. De ugyanakkor
tudom, hogy ha valami országos vagy a nemzet egészére kiterjedő részletesebb, de
kellően tömör, táji-történeti-gazdasági eligazodást akarok nyerni egy vidékről, vagy
valaminek konkrétan utánanézni, akkor még ma is a Borovszky Samu szerkesztette
század eleji „Magyarország vármegyéi és városai" sorozat köteteit kell előkeresnem.
Ezek ugyan már kissé elavultak, beállításukban, szemléletükben is sok a kivetnivaló,
de hallatlan erényük, hogy egységes szerkezetűek, sokrétűek, informatívak és tömörek. Hasonló jellegű mai munkára szerintem rendkívül nagy szükség lenne, s helye
valamennyi közkönyvtárban és a tájékozódó értelmiségiek könyvtárában is. A magyar írók, szociográfusok a „Magyarország felfedezése" sorozat háború előtti és
mostani köteteivel és szociográfiákkal bizonyára többet mutattak be a magyar
vidékből, többet mondtak el népéről, a gondokról, jelen állapotáról, a szélesebb közvélemény számára, mint a tudósok.
Ügy vélem, hogy egy új, nagy hiányt pótló közös vállalkozás, egy szintézisre
törő egységes szerkezetű, komplex honismereti sorozat hazánkról és nemzetünkről,
77-

tájairól, természeti szépségeiről, népéről, történetéről, kultúrájáról, városairól és
községeiről, jó alkalom lehetne egyrészt egy régi adósság törlesztésére, másrészt a
helyi erők nemes összefogására és mozgósítására, s a „tudomány mint hivatás" gyakorlására.
Ennek a vállalkozásnak megfelelő keretet és támogatást adhatna a „Történelmi
kulturális hagyományaink, emlékeink komplex kutatása" c í m m e l tervezett új országos kutatási főirány, mely nemzeti önismeretünket hivatott gyarapítani. (Lásd: K r i tika, 1980/10. és 1981,1. sz. Klaniczay Tibor és Bakos István cikkét.)
R e m é n y van arra is, hogy a magyar felsőoktatás és a kutatóhálózat tervezett
reformja során a hatóságok az eddigieknél nagyobb f i g y e l m e t szentelnek a v i d é k i
felsőoktatási intézményekre, gondjaikra, perspektívájukra. Hogy az általam felvázolt
és Kristó Gyula, Róna-Tas András. Grezsa Ferenc, Vekerdi László, A n d r á s f a l v y B e r talan és Szabó József által további javaslatokkal bővített fejlesztési e l k é p z e l é s e k
sorsa miként alakul, azt nem tudhatom. D e megvalósításához, m i n t említettem, B u d a pesten kell megtenni a legfontosabb lépéseket, bár e g y - k é t javaslat megvalósítását
kísérletképp Szegeden is el lehetne kezdeni. Csongrád megye, az SZBK, a JATE, a
Tiszatáj sok tekintetben eddig is élenjárt új tudományos-társadalmi k e z d e m é n y e z é sekben, s bízunk abban, hogy m é g kezdeményezőbb s z e l l e m b e n m u n k á l k o d n a k a
Tisza-táji kutatók, ha lehetőségeik bővülnek.
Végül azt remélem, hogy ez a kis eszmélkedő beszélgetés, a mostani írás u t á n —
ha n e m is e lap hasábjain — továbbgyűrűzik, folytatódik, s tettekre ösztönöz; e l ő segíti a magyar vidék és népének erkölcsi, szellemi, s tán anyagi gyarapodását; a
kutatók aktívabb és felelősebb részvételét a társadalmi cselekvésben, a k ö z ö s s é g formálásban.

KAJARI GYULA RAJZA

78

TÓTH BÉLA

Tiszajárás
XV.
ÁCSKÖTÉSEK
Karika Zolival még mindig a vásárosnaményi kocsmában ülve lépjük a világ
útjait. Emlékeinek puttonya, érzem kiáradó zuborgásából, csordultig teli.
Ebben a partmenti ú j kocsmában úgy bagózunk, mint százan mások. Eresztünk
akkora füstöt, az elhajított kanál megállna sűrejében. Mi magunk is abárolódunk
benne.
Zoli szavainak fonala százfelől sodródik össze. Talán azért, hogy szerény írásfolyamunk ú j oldalakról fényesítse a Tiszát.
Sok kanyarral járunk, elhiszem, de valahol, ahogy a föld gravitációs törvénye
parancsolja, a folyó a nyugvópontot jelentő céljába ér egyszer. A tengerbe. Fölmelegszik, könnyű járású felhőkké gomolyodik, s a testvériesült folyók, mondjuk; a
Nílus, a Rajna, a Volga, a Temze meg a többiek Bodroggá, Sajóvá, Körösökké, Tiszává alakulnak újra, hogy éltessenek bennünket.
Az első szusszanatra könnyen a szememre vetődhet, hogy túlságosan emberközpontúan bámulom a felhőket. A Tisza járását.
Bizonyos, elfogult vagyok a vizek iránt. Pártfogolom őket. Hiszen a Tisza sem
vonalzóval kimért mederben jár, hanem a saját élettörvényétől parancsolt kanyarokon megy, akár az eszünk útkereső tapogatódzása. Olykor értelmetlennek tűnő
vargabetűket írunk, lépteinkkel gyakran zsákutcákba tévedünk, ahonnét csak farral
bírunk visszakecmeregni. Ha bírunk. De hát csak az ember az élők között az egyetlen, aki felismerve hibáit, kijavíthatja. Ha fölismeri, ha hagyják, ha van rá ereje,
szándéka. A Tisza kanyargásaival együtt is nekünk dolgozik, akár az idő. Néha ellenünk. Ahogy az idő.
Azon kapom magamat, hogy kihegyeződött az eszem, a felzaj gó emlékektől, a
rég látott cimbora feltalálásától.
Arcára fekete szénnel rajzolt ráncokat lopott az idő. Finom gyűrődéseket a nyakára. Halvány kalárisokat. Hajszálvékonyak még, a férfiúi hiúság nem is látja, míg
rossz borotválkozó tükrében hajnalonként levakarja az egykor oly fekete pofaszőrzetét. Hanem az évek nagy rozsdásító munkálkodásában megfakulnak a színek.
A legfeketébb fáradt olajjal kent kapuzatok, kerítések, sugártornyok, bronzkupolák,
emlékek, szerelmek megszürkülnek. De ennek nyomát a legkritikusabb színtanulmányokban sem találjuk meg. Igaz, a biciklizésnek sincs irodalma. Mindenki úgy megy
vele fának, falnak, ahogy kedve, tehetsége engedi. Pedig minden könyvet, minden
betűt abban a hitben ír a szerző, hogy ő most egy kicsit élni tanítja az olvasót.
És Gutenberg óta sokszorosítva, sokan fürkészhetjük a világ titkait. Hogy is kellene
biciklizni? Élni. Alig tudjuk. Tapogatjuk, mint vak a hajnalt.
Míg Zoli vég nélkül magyarázza a fakötések sokaságát, én arca tükrében visszaidézem fiatal vonásait. Orrának rajza örményes, szép ívben hajló. Kicsi anyajegy
ül bal képe közepén. Füléből őszülő szőrpamacsok kandikálnak elő, mint elvadult
szőlővenyigéken a terméketlen vadhajtások. Ha akarja, tudja. Egykorúak vagyunk.
Ha számot vet olykor magával, nem húzza el lelki tükre elől a firhangot, tudhatja.
Csodálhatja, hogy még mi is megöregszünk! Pedig valamikor csak azt tudtuk, hogy
mások öregszenek. De hogy mi is?
Olykor rádöbben az ember, milyen vaksi is tud lenni saját korának, helyzetének
fölismerésében.
*

79-

Legutóbb az ácsok Szent Péterrel való kötekedésének legendájával vettük elköszönő kalapunkat. Most is annak a fonalnak a végébe vetjük kicsi mentegetődzéssel a bogot, mert az ácsi fölény nem azért említődött, hogy a gerendaigazgatók, akik
mindig is magas állásokban dolgoztak, jaj, micsoda nagylegények. Inkább azt akartuk bizonyítani, hogy a szakma bibliai korú. Régi, akár szerszámai. A sok ezer éves
balta, fúró, fejsze, kalapács, harapófogó, gyalu, véső. Amik önmagukban halott t á r gyak. Az ácsok értelmes akarata mozdítja őket.
Valamikor az ács volt a famunkák mindentudója, a házfödélkötéstől a ruhásládán át a koporsóig. És az ácsszakmából indázódott elő az asztalosipar.
Száz évekkel később, mert előbb föl kellett találni a deszkavágást, a kétélű
gyalut, az aprófogú fűrészt, és ezernyi más kezebeli szerszámot.
Az asztalos Németország felől köszöntött be hozzánk. Amíg az ácsok mindent
magyarul mondanak, addig az asztalosok, még a vidéki kis kócos mesterek is, akik
a hazai földről soha ki nem tették a lábukat, csak elrontott németességgel t u d j á k
magukat megértetni a szakmában. Szavuk szerint a jámbor gyalupad hóbelbank.
Rajta a gyaluk falzhobel, nuthobel, doppelhobel. A pad fölött lógnak a fűrészek, a
schitzzog, svábzog.
És a legegyszerűbb fenyőfa szekrénynek is granz a teteje, habt az oldala, r u k vant a hátulja, szokli a lába, filungos az ajtója, flóderes a festése.
Ma nagy erővel magyarítódik a szakmai nyelv. A gittfalzhobel párkányalj gyalu
néven jelentkezik. A régi mester szájában ízetlennek tűnik a szó. Fanyar képpel
ejj:i, mintha sótlan levest kéne kanalaznia. De a maiaknak is akkor magyarodnak,
ízesülnek meg igazán, ha sokszor hólyagot tör kezükön a használattól kifényesedett
szerszám.
Nem az asztalosság csökélyesítésére mondódnak ezek a szavak, de az ácsipar
dicséretére. Tud az ács asztalos is lenni, megvan benne, a hozzá való huzalom, és a
kezében a szerszám. Tud az asztalos is födélszéken kenyeret keresni, de az nagyon
száraz. Más annak a fogásrendszere, hangulata, erő-, izomigénye. A legjobb asztalos
is éhen hal az ácsok mellett, mert ott aprózza szét magát, ahol az ács öllel méri
lépteit. És intarziát keresztvágó fűrésszel nem lehet összemetszeni. És az igazi ács is
hajszálpontos metszésekkel él a gerendakötéseknél, ami nemcsak szépségigény szerint
kívánódik meg. A szépen kötött gerendakapcsolásokban az erő igazsága is lakik.
A rosszul illesztett kötések gyöngék. Nem támaszkodnak, fogódzkodnak egymásba,
hogy a rájuk rótt terheket igazán hurcolják. Mert nagy erők veszik nyomás alá az
ácsszerkezeteket. Meg kell tartsák magukat, nagy súlyok pedig, és meg kell tartsák
a padlást. És állniuk kell a szelek, viharok örökös szívását, nyomását.
A lekvársűrű kocsmagőzökből egyszer csak arra rebbenünk fel Zolival, hogy a
pincérek zárórát csapnak körülöttünk. Nagy buzgalommal tessékelik kifelé a kedves
vendéget. Félgőzre kapják a világítást, asztalokat csupaszítanak. Pillanatok alatt
kint vagyunk a csillagos ég alatt, ö t óra hosszát ültünk egyrakáson. De nem vaksiskodunk. Vásárosnamény higanygőzzel megvilágított fő utcáján járunk.
— Hathónapos várost láttál-e m á r koma? — folytatja Zoli szava selymének
fonását, mintha ki sem vágtak volna bennünket a kocsmából.
Namény fél éve város. Nagyon az akar lenni, pipiskedik hozzá. Tizenegyezer
lakosának ötezer termelő munkása hat szép üzemben keresi kenyerét. Igaz, idecsatolódott néhány közeli község, mint például Gergelyiugornya. Mondják, hogy mikor
Rákóczi átkelt itt a Tiszán Gergely nevű lován úsztatva, nógatnia kellett. Gergely,
ugorj, na! Ugrott, a fejedelem át is került b a j nélkül. Azaz, hogy még az innenső
partot vízben érte a ló lába, biztatta Rákóczi, na még, na még! így ragadt rá a
most hathónapos városra, az egyébként 800 éves településre, a Namény név.
Földrajzi helyzete révén a t á j gazdasági és kereskedelmi központja. Mindig is
idejártak vásározni a környék népei. Ez meg elébe ragadt a Naménynek.
Az Árpád-házi királyok idején sókamarai helyül tartották számon. A hegyekből
ide úsztatták le az aranyat érő kősót, s innét postázták szét az elrendelt helyekre,
várakba, kolostorokba.
80-

Ebben a hurokban, ahol a Tisza a legnagyobb kanyar megtételének veti neki
lábát, sok minden megőrződött. A történelem, ahogy a tájba szerelmes kutatók kicirógatják belőle, vallomást tesz.
Rákóczi? Róla szóló száz legenda él még. Tölgyfa-matuzsálemet számon tartanak erre harmincig menőt.
Mondják, hogy amikor Rákóczi erre járt, szalonnát sütött. Elfogyasztva, földbe
szúrta a nyársat. Kisarjadt, kilombosodott, s ma is az ő nevét susogják a nagy fák
koronái. Fürgébb eszű erdőkerülők kajánul fölsóhajtanak: „Sok nyárson sült szalonnát meg kellett ennie a fejedelemnek!"
De a tájbúvárok útján tudjuk, hogy Bánk bánnak is errefelé nyújtózkodtak
vásárolt birtokai. Melinda az itteni Tisza valamelyik pontján fejezte be Katona
József írása szerinti tragédiáját.
És most nézd meg a várost! Akár egy frissen fürösztött csecsemő. Mint egy
csillogó ékszerdoboz. Itt nem szégyellnek a művelődési ház vándorszínházában szórakozni az értelmiségiek. És büszkélkednek múzeumukkal. Nem akarom elhitetni,
hogy ez m á r paradicsom. A főutca kivételével falu. A lakosság nem bújik ki örömében a bőréből. Itt a felnőttek nem tagadják le írástudatlanságukat. Akik még
kereszttel írva alá veszik fel bérüket. Most járnak az esti elemibe.
Szegednek is vannak analfabétái. Másfajták. Akik tudnak ugyan írni-olvasni,
csak éppen nem élnek vele. Modern analfabéták. Bámulom a lüktetést. A szemem
előtt bomlik ki a bimbó, hogy virággá csattanjon.
A Tisza állandóan szaggatja az innenső partot. Az ugornyai strandra járunk
fürödni. Természet is arra teremtette homokját, fáit, a fán füttyögő rigót, hogy ott
hajítsuk el fáradt testünket.
Zoli zökkenők nélkül mesél. Űgy tűnik, nem is érzékeli, hogy vele vagyok. Nem
szól hozzám.
Közben egy mellékutcán a Tiszának fordulunk. A nagyfényű lámpák mögöttünk
maradoznak, s árnyékunk előre szalad.
Közelébb lehetünk az éjfélhez, mint a 11-hez. Távolabb bizonytalan körvonalú
házak látszanak. Pisla villanyfények körülöttünk. Hamvadó tűz. Hegedű cincog, gebe
ló harapja az árokpart füvét, kutya vicsorog ránk. Keresztben fekszik előttünk a
Tisza. Mire fölocsúdnánk, vékony cigány férfi alakja dobban elénk. Több karhosszról bizalmasan nyújtja a kezét.
— Jó estéket adjon az a kaporszakállú úristen! Hát eztet is megértük? Közénk
tévedeztek a mérnök urak? Véletlen, vagy munkásokat toboroznak? Szakad a gát
valahol? Olyan szilíd a Kraszna, Szamos, Tisza, akár az őszi légy. Vagy muzsikaszóra szomjaztak az urak? Igaz is. Ilyenkor már alszik a mi csöcsszopó kis városunk. Hortyognak a vendéglősök.
Hogy hamarébb nem jöttek? Olyan ürgepaprikással szolgálhattunk volna. Ej, a
tíz ujjukat is megnyalják utána. Ha nem vetik a kínánkat, tán még maradt is
valamennyi.
Karika mérnök úr, tán nem sietett elfelejteni, hogy tavaly nyáron is' milyen
ürgefiú-pörkölttel vendégeltük meg a Szamos partján? Maga volt az egyetlen mérnök, aki mártani mert a cigánypörköltből. Nem finnyáskodott, hogy more főzte,
hogy ürge. Velünk ütötte bele a kanalát. Így lehet megfogni a cigányt. Ha egyazonosnak tudjuk. A kotla mellett, a munkában, a kocsmában, mindenben!
A férfi szájából áradnak a szavak. A tűz körül felbolydult árnyak széjjelosonkodnak. Valaki elvezeti a lovat, valaki csöndre inti a kutyát. Putricskák ablakaiban
kicsi fények lopakodnak. Lassan gyűrűbe von bennünket a házakból előszüremkedő
emberek köre.
A tüzet feléleszti valaki, föléje kerül a kondér. Cserépkorsóban lötyögtetve csinálnak gusztust valami italféléhez. Két poharat sietve töröl inge aljában a beszélő
cigány, akit vajdának vélek, kikupálódott szava-menése révén, mivel beszéde sodrában egy szusszanatnyi rést nem hagy, hogy Zolira akár egy kérdő pillantást vessek.
Nyomja kezembe a poharat, félszemmel kukucskál bele, fülével ügyeli, hol kotyog a
6 Tiszatáj

81

sötét edény öblében az ital. Korsóját poharunkhoz koccintja, a többiek felé emelinti,
s behörpintjük a kerítésszaggatót.
— Elhiszem, ez sem ótvaros cigányasszonyból csurgott! — bizonykodik a koma.
Nem is hazudik.
Közben a megrottyanó pörköltillatok is odaköszönnek hozzánk. Akkor a szájukat tátók körét szétfeszíti a vajdának nézett férfi, házába invitál bennünket.
— Maguknak asztalról kell enni!
Zoli mintha erre várt volna. Indul. Nekem meg mehetnékem támad. A szállásomra. Idegen helyen jobban elfáradok, mint otthon. Zoli a karomba kapaszkodik.
— Nem hagyhatsz itt! Ez a férfi velem dolgozik m á r régen. Ismerem. Ne félj,
ezek olyan tiszták, mint a patyolat. A mieinknél tízszer jobban pucolkodnak, hogy
utolérjenek bennünket. Ezek ki akarnak mászni a megvetettség gödreiből. Aminek
egy útját ismerik. Az idomodást. De a jobb körülményeket is igénylik. Még dolgozni
is hajlandók érte. Nézd meg a magad szemével. Különben mindjárt neked fordítják
szavuk revolverét. Hogy te is rabja vagy az előítéleteknek velük szemben. Engem is
azzal állítottak neki az ürgepörköltnek. Persze kíváncsi voltam az ízére. Mint mindennek. Én látatlanból nem mondok ítéletet. Sokszor még kóstolva sem igazodom
ki az élet bonyodalmaiban. Te se csukd be a szemed!
— Becsukódik. Ügy érzem, ólmok ülnek rajta.
— Most figyelj, amikor kinyitják előtted az életüket.
Éreztem, hogy ezek közül nem szökhetem meg. Olyan idegen vagyok itt, mint a
vásárban eltévedt kutya. Éreztem, hogy több erőmbe kerülne az unszolások á r j a
ellen úsznom, mint tűrni a megindult események sodrását. Vigyenek ahova akarnak.
Különben sem vagyok avatlan. Ismerem a mi cigányainkat. Tudom, hogy nem
mindegy: cigány, cigány.
A Szeged körüli települések alig esnek 20 kilométernyi távolságra egymástól, s
mivoltukban mégis mintha az évszázadok távolsága kiabálna közöttünk.
Pár évvel ezelőtt kíváncsi cimborámmal, minden lében kanál újságíró barátommal,. a megyei cigányfelelős gyöplűrezegtetésére nekivágtunk a putrik világának.
Előbb a közelibe mentünk.
A falu hónaljában találjuk a cigányokat, egy szikfenekű vizes laposban. A leg- •
elmaradottabb afrikai, reszeltfogú törzsek szálláshelyeiből mutogatnak ilyen képeket
a tévében.
Füves, paréjos, pocsolyás, gyalogcsapásos, kocsinyomoktól átszegdelt ötven holdnyi terület. S mégcsak nem is sömlyék, ahogy itt a tanyákhoz kucorodó vakszikeket
nevezi a nép. A sömlyék legalább semmi, ehhez a cigánytelephez képest.
A vaksziken részeg összevisszaságban vagy húsz, háznak titulált putri. Előttük a
partosabb részen emberkupac, amelyben hason fekve kártyáznak.
Aratás idejében járunk, százágra süt a nap. Idegen voltunkra a szemük sem
rebben. A dombra néző egyik putri ajtajában kalapál egy öreg cigány. A világról
tudomást sem vesz. Egy idősebb asszony kormos ablakú öntöttvas lábasban főz.
Szabad tüzét polyvával táplálja. Az incselkedő szél polyvából, pörnyéből is rendre
beledobál a gőzölgő ételébe. Az asszony isteni türelemmel kavargatja. Nem veszi
észre? Ránk figyel.
Az asszonyok kíváncsisága kendőzetlen. Odajön egy pelyhes h a j ú lány. Utána
kisgyerekkel a karján egy menyecske. Köszönnek is, jobban mondva, fogadják köszönésünket. És jön a második, harmadik asszony.
— Mi járatban vagyunk — kérdi a kisgyerekes, látva az újságíró nyakában a
fényképezőgépet. Nyíltan beszélünk. Se öröm, se bánat arcukon.
— Fényképezni akarjuk őket? Mit fizetünk? — kérdi a menyecske.
— Nem fényképezünk, de nem is fizetünk!
Előrébb lép a kisgyerekes, hogy pedig gyakran kijárnak hozzájuk a szegediek.
A kukoricában meztelenül fényképezik őket. Még azt a rusnya Marist is lefényképezte egy fiatal úr. ötven forintot adott érte. A kukoricásban.
82-

Mondtuk, mi nem üzletelni jöttünk. Ismerkedni. A válasz csalódottá tette a
menyecskét.
— Pedig, ha nem tudnák, én a gyilkos felesége vagyok! — mondta, s lassan
ballagott kisgyerekével a házba.
Akkoriban verekedett össze öt sógor a telepen. Késekkel, kaszákkal rendezték
soraikat. Vívtak olyan háborút, négyen holtan maradtak a csatamezőn. Az életben
maradott ötödik az ítéletet várta. Ügy tűnt, az asszony szörnyen büszke az urára.
Szégyelltük magunkat. Ilyen szenzációtól elhíresedett fehérszemélyre nem fogtuk
rá a fényképezőgépet. A kukoricásban.
A kártyázók arra se figyeltek. Jól járt a lapjuk?
Ingujjban verték a blattot. Amikor elmentünk, nem fogadták köszönésünket.
Hanem még aznap kiszaladtunk egy távolabbi falu cigányai közé. Olyanok voltak, mint a vaddarazsak. Valamilyen jelre pillanatok alatt tízével, húszával kerengtek közöttünk. Nem értek hozzánk, a szemünket majd kiverték, öklüket mellükre
szorítva kurrogtak, sarkunkat majd letaposták, verték a szelet, a riadót, a lármát
körülöttünk. Ha még pár méterrel beljebb merészkedünk, tán a kést is belénk
eresztik. Micsoda titkuk lehet?
De hát nincs módomban Zolinak elmondani, mi villan föl bennem. Karon kapva
vezetnek bennünket a ház felé.
Nem hányom támaszra a lábam. Mindig is élt bennem a vágyakozás megismerni őket.
Felnőtt fejjel egy rokonom révén, megtudtam, hogy az én szépnagyanyám, az
apai ágról való, Kolompár Júlia névre hallgatott, mivel hogy cigány volt az istenadta. Bizonyosan mert szégyellték, nem szerették a famíliában. Ha valamiért fölidézték, Julcsázták. Csúnyábbat nem is igen mondtak róla egyfolytában. De ha úgy forgott a szó, az utódok haja színét, arcvonását, rossz tulajdonságát feszegetve, odavágták, kiver rajta a cigány vér! Nézd meg azt a lila sörényét, mintha Julcsa köpte
volna ki a szájából!
A vajdának nézett atyafi háza se valami bizalomgerjesztő kívülről. Mégis olyan
gátlások nélkül lépek a csüngős lámpa fényétől világos szobájába, mintha hazamennék. Nem hinném, hogy kedvünkért meszeltek, mázoltak mostanában idebent.
A kemencepadka, a falak vakítóan fehérek. Keretes családi képek az ágyak fölött.
A két ablak között cserépfeszület, foszforeszkáló korpusszal. Gyerekkoromban is
árultak efféléket a piacokon. Üveg alatt csillogó Házi áldás, Szűzmária olajnyomat.
A magasra vetett ágyak piros mintás takaró alatt. Karos pad az ablak felől, támlás
székek az asztal három oldalán. A rongyszőnyeggel takart kemencepadkán három
csillogó szemű suhanc. Rokonok, családtagok? Ki tudja?
A pálinka már elmossa bennünk a részleteket. Asztalhoz ülünk, a paprikás
kerül figyelmünk központjába. Szép szavú kínálások. A ház asszonya érett nőszemély, karba font kézzel tüsténkedik körülöttünk.
Hogy milyen,az ürgepörkölt? Ha kidobjuk a belénk neveledett undorodást, az
ürgehús íze rokonozik a mezei nyúléval. Kicsit édeskésebb, fanyarabb. Halt meg,
eddig valaki tőle?
Iszunk persze ismét. S míg a poharakkal babrálunk, finomságosan szólalnak
meg a hegedűk a padkán. Mintha tücskök húznák. Vagy már akkor is basaveltak,
amikor beléptünk?
Gyere be rózsám, gyere be,
csak magam vagyok idebe.
Három cigány legény hegedül,
csak magam járom egyedül.
Ezt érezték aktuálisnak a hegedűsök?
De nini, mintha varázsló rakta volna közénk, két nőszemély is itt ül a kuckó
szájában.
Szépek, fiatalok, csábítók, kacérok. Meg sem mozdulnak.
A bennem lötyögő pálinka is szépíti mivoltukat?
6*

83

Időnként a kínálások záporai eltakarják őket előlünk.
— Együnk, szedjünk, ne sajnáljuk, ha meg nem vetjük. Ü j állja a helyét, van
még ott, ahol ez volt. A borral se kell a gazdát sajnálni!
Szépek az idei szőlők!
Iszunk. A kemence vendégei is nyelnek. Fellazulnak a gátlások.
— Mi még nem ismerjük egymást a padkán lakozókkal — mondom.
A nagybeszédű gazda köszörüli a csorbát.
— Hát már ne nézzenek érte sült parasztnak, de a muzsikusnak a kocsmában
sincs neve! Cigány! Szomszéd gyerekek ezek. Gazsi Miska, Dóré Jani, Kökény Gyuri.
A két lány? Onokahúgaim. Egyik ágrul, másik ágrul.
Véletlenül mindennap jönnek. A cigányok között meleg ám a rokonérzés.
Zoli bólogatva nyugtázza a mondottakat.
— Maguk nem esznek, csak muzsikálnak?
— Ó, mink már vacsoráltunk!
— Hát akkor igyunk, majd beleszolgálunk a költségekbe — kap Zoli a f a r zsebéhez.
— Ezt már nem tehetik velünk — dördül közénk a gazda. Vagy vendégeim,
vagy nem?
Hanem húzd rá cigány, a rókakopogósát! Lányok, elő a lippentyűssel!
Nem kell sok biztatás. Rakják ám egymás körül keringve, szoknyafölhúzva
olyan odaadással, az embernek a pénz is felmelegszik az erszényében, hogy ezért a
mutatványért nem szégyen fizetni se. De hát nincs erről szó.
Három órakor egy kupacban ülünk az asztal körül, tegeződünk.
Négy órakor világos a vasárnapi reggel. Fogytán az étel, ital, a kedv, az erő.
A nagy marasztalásoktól tán el is mehetünk. A pénzt szavakban nem emlegetjük, de
a muzsikusok is markukba szorítják a százast, a gazdaasszony se különben. A gazda
meg kapja majd a vizek partján, akár tíztetejével.
A lányok? Hát azok nem itt laknak. Készülődnek velünk elfelé. Megyünk a főutcán összekapaszkodva. Zoli hangosan gondolkodik.
— Melyik kocsmába menjünk?
— Nyitva nincs ilyenkor még egy se — tudják a szép lányok.
*
— Menjünk el énhozzám — ajánlkozik Zoli. Kétszer sem kell mondja.
A lányok járatosak lehetnek nála. Ahogy belépünk az albérleti lakásba, kanmajomszagú áporodottság kap körül. De meg lehet szokni. Egyik lány ablakot nyit.
Ismeri a redőny járását is, látom a mozdulatain. Ital kerül elő, lemezjátszó indul.
Zoli táncol az idősebbel. Lejtenek, sutyorognak. A vékonyabb dongájú dilinovo
zselló, azaz állítólag cigányul a kedves kicsi, cibálni kezd engem:
— Gyere, táncoljunk egyet!
— Mondom, hogy nem tudok!
— Nem igaz! Csak lusta vagy. Megvetsz, utálsz! Koszosnak, büdös cigánynak
tartasz!
Elkezdte egyedül járni. Hányta le magáról a ruhákat, ahogy mai filmekben
látni. Nem sietett, mindennek gusztussal adta meg a módját. Bűvölt.
Ültem, csendes rezdületlenséggel, mint a tök a fűben.
— Hát mibül vagy te. Nem vagyok szép?
Zoli is leállt, partnerét el sem eresztve szólt.
— Hát nem érted? Azt hiszed hazudik?
Művész ez? Művész lélek! Megalázkodik, egy kedves szavad nincs hozzá? Vak
vagy? Süket?
Arca eltorzult, kiabálni kezdett.
— Nem szép? Óh, persze, a morál! Ugye? Kuka lettél? Beszélj, ne szégyeníts
már meg bennünket! Ügy nézel ránk, mintha pocsolyában fetrengő disznókkal f ü r dőznénk! Válaszolj!
— Engemet szeret valaki nagyon!
— És? — Egy percig hallgatott. — Több száz kilométerre vagyunk Szegedtől!
84-

— Az n e m számít!
— Mért?
— Mert én is. Nagyon. Szerelemmel!
Zoli döbbenten állt. A lányok szedelőzködtek.
— Ü g y ? Hát az más. Ügy könnyű! Ha é n g e m is, igazán, számítás, fenntartások
nélkül csak e g y is szeretne, bujdosnék én az otthonomtól? Annyira kicurikkoltam a
haza szélére, s ennél távolabb már merre, hová. Hová! Egész é l e t e m b e n . . .
Kitágult két szeméből potyogni kezdtek a könnyek.
— Szeretnek téged is.
Anyád, asszonyod, két lányod. De itt se bánnak veled valami mostohán, ahogy
elnézem.
— Kicsúfolsz?
— S e m m i okom.

3 BURLÖZíl

ZDNGORSRA.

RÓZSAVÖLGYI ÉS T&RS& BUDAPEST.
«»On«.c; uKM. »VCMfCV
85

KATONA

IMRE

Emlékezés Vásárhely szögény embörére:
Kiss Lajosra, születésének századik évfordulóján
Szülővárosa ez év júniusában tudományos ülésszak keretében méltó m ó d o n
óhajtja megünnepelni — családi nevével ellentétesen — nagy fia születésének c e n tenáriumát. Minden bizonnyal sok új szempont és adat kerül majd bemutatásra, és
Kiss Lajos szellemében folyik tovább az általa megkezdett munka. Itt és most e l s ő sorban az Ö egyetemes jelentőségére utalunk, élete és munkái általános tanulságait
és eredményeit méltatjuk.
Hosszú és gazdag életet élt, nem könnyűt ugyan, de nem is éppen nyugtalant,
úgyhogy lényegében ki tudott teljesedni, rneg tudta valósítani önmagát. Csak nagyon

kevés m ű v e maradt kéziratban, közöttük értékes és apró részletekbe m e n ő önéletrajza. Reméljük azonban, ez sem várat magára sokáig.
Köztudott, hogy apró termetű ember volt — ez gyakran adott alkalmat ö n iróniára, kitűnő szavaló és előadó, úgyhogy m a j d n e m színész lett, kacérkodott az
újságírással is. Ámde Györfjy
István idejében észrevette Kiss Lajos népközelségét,
kiváló beleélő és megfigyelő készségét, és „elcsábította" a néprajznak. Kiss Lajos
86

nem tudta, mire is vállalkozott, hiszen akkor még nem voltunk ennyire „divatosak",
sem az állam, sem pedig a társadalom nem támogatta különösebben törekvéseinket.
Nem volt még néprajz szak sem az egyetemeken, hanem tanfolyamok és megbeszélések, főként pedig a terepen végzett gyűjtés és a múzeumi gyakorlat révén lehetett
a néprajzba bejutni. Kiss Lajos szorgosan végig is csinálta mindezt, még régészeti
ismereteket is szerzett; ennek később különben nagy hasznát vette. Ám soha nem
szakadtak meg a személyi és szakmai kapcsolatai sem a különféle művészetekkel és
művészekkel, nem vált száraz szobatudóssá. Talán ennek köszönheti élvezetes stílusát, belülről való ábrázolásmódját, emberközelségét, a népszerűsítés magasabb fokú
művelését, melyek miatt sokan őt írónak tartották, sőt a negyvenes években még
Erdei Ferenc is annak tekintette: „ ö t szerző van irodalmunkban, aki lényegeset tud
mondani a paraszt társadalmi világ titkairól és sajátosan mind az öt í r ó . . . Móricz
Zsigmond, Györffy István, Kiss Lajos, Veres Péter és Illyés G y u l a . . . " [Erdei Ferenc:
A magyar paraszttársadalom. Bp. é. n. 166. old.]. Az irodalom és a tudomány ellentétességének szemléletében élő utódok — megfeledkezve például Bartók Béla és
Kodály Zoltán munkásságáról — Kiss Lajost szépírói vonásokkal is rendelkező, de
másodrendű kutatónak tekintik, aki inkább csak a szülőföldjén nagy. Igazuk van-e?
Feleljenek maguk a tények! A szükséges szakmai ismeretek megszerzése után
előbb Hódmezővásárhelyen,
majd Nyíregyházán szolgált a múzeumban, mindvégig
néprajzi kutatónak vallotta magát, és egyéb munkáit nem számítva — melyek egy
részét el is moshatta az idő —, klasszikus értékű leírásokkal, tanulmányokkal és
főként könyvekkel ajándékozott meg bennünket. Azt hiszem, e szakirodalmi munkássága a legmaradandóbb. Ezúttal csak ennek rövid bemutatására térünk ki.
Szorgos és kitartó terepmunka, levéltári búvárlatok és egyéb források feltárása
után nagy gonddal írta meg dolgozatait és könyveit. A tények tisztelete jellemzi
minden írásművét, melyeket épp ezért leíró jellegűeknek tartanak. Kiss Lajos azonban eljut az általánosításig, ebben legfőbb segítségére van emberközpontú látásmódja
és a tárgyi világ jelenségeinek megelevenítése. Akár a vásárhelyi gyermekek sárjátékairól ír, akár pedig az asszonyok munkakörébe vágó baromfinevelésről, az átéltség,
az eleven, közvetlen tapasztalat jellemzi sorait, de egyéni élményein túl képes bedolgozni az adott társadalmi csoport közösségi élményeit, gondolatait és tapasztalatait is. Mi ez, ha nem általánosítás és tipizálás?
Elkíséri pl. a kaszát, a subát és egyéb mindennapi tárgyakat is „tündöklésüktől
bukásukig", amikor tehát fő feladatuknak már nem tudnak eleget tenni, és egyikük
szár- vagy répavágóvá alakul át, másikuk pedig a kutya vackává degradálódik. Máskor
pedig ketté tudja választani a fazekas egyéniségén belül is a mesterembert és a
művészt, nagy figyelemmel a népi egyéniség kibontakozására és egyben korlátaira
is. összefoglalja a fazekasmunka lényegét: „embörzsírral (vagyis izzadsággal) készül
az agyag", állapítja meg. Feledhetetlenek azok a sorai, melyekben a mérges gőzöktől
szellemlátóvá vált, vagyis hallucináló betegeket jellemzi.
Ismét máskor — művészeti ismereteit is felhasználva — a kun hímzést, a cifraszűrt és egyéb díszes ruhadarabokat stb. írja le, továbbá a bútorokat is, kitekintve a
társadalmi-gazdasági háttérre, és térben és időben is mindig pontosan elhelyezve
vizsgált jelenségeit. Voltaképpen huzamos nyíregyházi tartózkodása ellenére is mindvégig vásárhelyi maradt, és most említett dolgozatait is később olyan gyűjteményes
kötetekben adatta ki, melyek címében akkor is ott szerepel szeretett szülővárosának
neve, ha a köteten belül éppen rétközi, nyírségi és egyéb témák is meghúzódnak.
[Vásárhelyi hétköznapok. Bp. 1958; Vásárhelyi kistükör. Bp. 1964.) Pedig dolgozott és
írt épp eleget a Felső-Tisza vidékén is (Földművelés a Rétközön. Debrecen, 1929,
A régi Rétköz. Bp. 1961), de ezek mind mennyiségben, mind pedig minőségben kissé
elmaradnak a vásárhelyi témák, illetve művek mögött, holott évei nagyobb részét
Nyíregyházán töltötte.
Ma úgy mondanánk: komplex módszerének és újdonságkeresésének egyik szép
példája az élete vége felé írt kismonográfia: a Vásárhelyi híres vásárok (Szeged,
1956), mely mintegy nyitánya volt az utóbbi évtizedekben fellendült vásárnéprajzi
87-

kutatásoknak. Itt már bőséges helyet kapott a folklór is, Kiss Lajos másik fő érdeklődési területe és erőssége. E téren legutóbb derült csak ki, hogy m á r a századfordulón összeállította 353 tételből álló saját daljegyzékét, melyből később válogatásképpen a dallamokkal is ellátott Régi népdalok Hódmezővásárhelyről
(Karcag, 1927)
kis népdalfüzet született; benne olyan ritkaságokkal, mint például egy hiteles siratóének, előszava pedig végre funkcionális áttekintését a d j a a korabeli vásárhelyi dalkultúrának. Az ő nyomdokain haladt később Péczely Attila népzenekutató is.
Kiss Lajos visszaemlékezéseiben, vegyes témájú tanulmányaiban összefoglalta a
Vásárhelyi művészéletet (Bp. 1957) is, melyben többek között Endre Bélával és Tornyai Jánossal kialakult barátságának állít maradandó emléket. Itt és egyebütt is
felfigyel a népi egyéniségekre: verselőkre, naiv festőkre, és kibontakozásuk korlátait,
életpályájuk szükségszerű megrekedését kitűnő megfigyelőkészséggel t á r j a fel.
Most már van bizonyos távlatunk Kiss Lajos életműve jelentőségének felmérésére és munkái súlypontozására is. Bárkit kérdeznénk meg, a felsorolt művek elé,
tehát vitathatatlanul az első helyre tenné két klasszikus monográfiáját: A szegény
ember életé-1 (Bp. 1939) és ennek folytatását: A szegény asszony életé-1 (Bp. 1943) is.
A korabeli ismertetők között ott van Darvas József, Erdei Ferenc, Féja Géza, Kodolányi János, Móricz Zsigmond, Ortutay Gyula és még többen mások; m á r e rangos
névsor is jelzi a széles körű érdeklődést. A két mű 1955-ben egy kötetben ismét
megjelent, Szabó Rozi a libapásztor című fejezete pedig tankönyvekbe is bekerült,
sőt egyes részleteket 1961-ben angolra fordítottak. Kiss Lajos — elsőnek szakmánkban — 1948-ban főként e két művére kapta a
Kossuth-díjat!
Számunkra ma már alig érthető, hogy e szegény emberek életéről szóló kézirat
— Móricz Zsigmond és Ortutay Gyula támogató véleménye ellenére — évekig hevert
íróasztalfiókokban, míg végül a Magyarország felfedezése című sorozat sikere ezt is
világra segítette. A kortárs Ortutay így magyarázza a késés okát: „ . . . a magyar
néprajz nagyobb hatalmasságai aggódtak, hogy a mű elkanyarodik a szokásos leíró
néprajzi írásoktól, s különösen, hogy alkalmas lesz minden politikai frázisnál alkalmasabb, a kietlen paraszti élet kegyetlen valóságának feltárására." (Ortutay Gyula:
Halhatatlan népköltészet. Bp. 1966. 204. old.) Pedig e két klasszikus néprajzi-szociográfiai monográfiában nyoma sincs az osztályharcos szemléletnek, még a népi
írók szellemi áramlatába sem kapcsolódik be, „csak" utolérhetetlen finomsággal és
hitelességgel tárja fel a szegény emberek addig alig ismert életét. Kiss Lajosnak e
hárommillió koldus főbb típusairól adott körképe olyan nagy ívű, hogy László Gyula
egyik lelkes méltatásában a világirodalom nagy eposzaihoz hasonlította. (László
Gyula előszava a Kiss Lajos: Vásárhelyi hétköznapok című, Bp. 1958-ban megjelent
műve bevezetőjében, a 7. oldalon.) E gazdagság valóban páratlan, legfeljebb még
Tömörkény István műveiben találkozunk ennyi társadalmi típussal, de a szegény
asszonyokról még ő sem ír oly gonddal és részletességgel, mint Kiss Lajos.
Ortutay Gyula a hivatalos néprajz „félelmét" ha talán kissé el is túlozta, annyi
bizonyos, hogy a társadalom vizsgálata szakmánk mindmáig egyik leggyengébb ágazata. Kiss Lajos előtt írt már ilyen portrékat a vásárhelyi Török Károly és a szentesi Ecseri Lajos is, és ők Tömörkény-nyel
együtt hatottak is szerzőnkre, de ilyen
részletességgel és főként belülről ábrázolva még senki sem szólott róluk. Mind a
vásárhelyi Tárkány Szűcs Ernő, mind pedig jómagam Kiss Lajos tanítványainak is
valljuk magunkat; de hatott ő a most legutóbb megjelent társadalomnéprajzi monográfiákra is. (Elsősorban P a p p Zoltán Sándor: A beregdaróci emberek élete a
századfordulón című, Bp. 1975. művére gondolok.)
A kortárs ismertetők világosan látták e klasszikus mű jelentőségét: ők is elsősorban a kép hitelességét, részletességét emelik ki, továbbá az egyén és társadalmi
kapcsolatainak pontos feltárását, a mindig és mindenben emberközpontú látásmódját, és az említett belülről való ábrázolás meleg, emberi színeit. „Türelöm köll a
szögénységhön", mondatja Kiss Lajos célszörű szögény emböreivel, akiknek egész
életútját: születéstől a munkán, a családi életen át a halálig végigkíséri. Biztos
szemmel igazodik el a legbonyolultabb alá- és fölérendelő munka- és egyéb viszo88-

nyok között; a máról holnapra élő napszámosok, a különféle kisbérlők, a nehezen és
a könnyebben élők minden típusa elvonul szemünk előtt. A szegény asszonyok gondjairól, a férfiakénál is nehezebb életükről szóló sorai a legmelegebbek. Mély humánumára vall, hogy minden típusának végigkíséri egész életútját, és a korabeli létbizonytalanság mélypontjára jutott öregekkel mondatja ki az e társadalmi körben
kétszeresen nyomós igazságot: „nem jó mögöregödni, kedvesöm".
Nemcsak mi, utódai, hanem Kiss Lajos maga is első helyre tette életműve egészén belül a szegény emberek életéről szóló írásait: „... a szegények életét élve, a
belső nagy értéküket figyelve, panaszaikat hallva, örömüket látva természetesenmagától értetődik, hogy ösztönösen csakis ennek a sokat tűrő, dolgozó rétegnek a
változatos élete vonzott, érdekelt, és akarva, nem akarva azok munkája, ősi foglalkozásának megrögzítése kívánkozott tollamra..." írja visszaemlékezésében. (Vásárhelyi kistükör. Bp. 1964. 17—18. old.)
Kiss Lajos egyénisége és életműve esetében érdektelen kérdés, milyen hatásokat
fogadott be, tartozott-e valamilyen iskolához, és tudományos módszerén mikor és.
mennyit finomítgatott, mert egyszeri és egyedi jelenség ő, ugyanakkor osztályostársainak tudatos fokon való megtestesítője. Visszafogott szerénységgel ő maga így vall
nagy „szerelméről", a néprajztudományról: „ . . . a magyar néprajzi tudománynak a
szögény emböre voltam és vagyok, aki anyagot hord és köveket, téglákat talyicskáz
össze, hogy ebből egykor felépüljön a néprajzi tudomány hatalmas hajléka." (Vásárhelyi kistükör. Bp. 1964. 11.)
Szülővárosa emlékszobával, domborművei, síremlékkel és több más jellel is
áldozott emlékének, ámde — ahogy eleink mondották — minden ércnél maradandóbbak az ő klasszikus művei. Azt hiszem, nemcsak a lelkesültség íratta le Ortutay
Gyulával Atyáról — ahogyan bizalmasan Lajos bácsit magunk között neveztük —
a következő sorokat: „ . . . a z évek múlásával e szerény, kicsi ember, akit a nehéz
évek súlya nem kímélt, egyre nőtt előttünk és nőni fog halála után i s . . . jelentőségetudományunk lényegének mind jobb megértésével egyre nagyobb lesz!" (Ortutay
Gyula: Kiss Lajos temetésén. Halhatatlan népköltészet. Bp. 1966. 217.).
ízlések és vélemények különbözhetnek, sőt akár önmagunk módszerét is számon
kérhetjük másokon, de ez mit sem változtat Kiss Lajos művei értékén, amelyek már
kiállották az idők próbáját!

POMOGÁTS

BÉLA

A testvériség jegyében
AZ ERDÉLYI HELIKON ROMÁN ÉS SZÁSZ KAPCSOLATAI

A történelmi Erdély tapasztalatai és hagyományai nemzetiségi türelmet tanácsoltak, az együttélő népek testvériségének és művelődési kapcsolatainak eszméje a
transzilván ideológia alapelvei közé tartozott. Kós Károly Erdélye meggyőző erővel
mutatta be az együttélés kulturális hagyományait. „Erdélyt — állapította meg Szentimrei Jenő — nem lehet, nem szabad másként felfogni, mint népek és fajok keveredő medencéjének, [...] kicsiben egy egész nemzetközi társadalomnak." 1 Asztalos
Miklós is nyomatékosan utalt arra, hogy a kisebbségi történetírónak „keverékfajú
89-

társadalommal" kell számot vetnie, és e társadalmat történelmileg kialakult organizmus gyanánt célszerű vizsgálnia. 2 Román részről a helikonisták munkásságát
felmérő Ion Chinezu szólt elismeréssel a nemzetiségi összefogás transzilvánista eszméjéről, noha az erdélyi gondolatot nem egészen fogadta el. 3 Az együttélés hagyománya parancsoló szükségszerűségként írta elő az együttélő népek: románok, m a gyarok és németek megbékélését és összefogását. Ennek az összefogásnak az ú t j á b a
komoly akadályok állottak: az erdélyi románok 1918 előtti és a magyarok 1918 utáni
nemzetiségi sérelmei, a hivatalos politika rangjára emelt magyar és román nacionalizmus. Még progresszív körök sem bíztak különösebben abban, hogy a nemzetiségi megbékélés könnyűszerrel elérhető. 4 Ezért különösen nagy szerep és felelősség
hárult az erdélyi megértés szolgálatában a művelődési, közelebbről irodalmi kapcsolatok gondozóira. Elsősorban nekik volt lehetőségük arra, hogy szembeforduljanak a nemzeti előítéletekkel és a nemzetiségi megbékélés érdekében fejtsék ki
tevékenységüket.
A romániai magyar irodalom nemes felelősségtudattal vállalta e nehéz küldetés
köznapi feladatait, összefogva a román, valamint szász haladó értelmiséggel, szép
eredményeket mutatott fel az irodalmi együttműködés terén a két világháború
között. Ennek az együttműködésnek közvetlen hagyományai voltak az erdélyi m a gyarság kulturális életében. Magyar részről Benedek Elek szolgálta eredményesen a
közeledés ügyét; több munkájában is megértő szeretettel emlékezve meg az erdélyi
románok törekvéseiről, önéletrajza: az Édes anyaföldem (1920) tanúsította, hogy milyen őszinte jóakarattal munkálkodott a magyar—román kapcsolatok gondozásán.
Nyílt levél egy román ifjúhoz című írásában a nemzetiségi megbékélés nemes eszméje mellett tett hitet. 5 A két szomszédos nemzet közeledését szolgálta Veress Endre
történetíró munkássága, amely nagy elismerést váltott ki a román tudományos életben. 6 A marosvásárhelyi Kemény Zsigmond Társaság is rendszeres szervező m u n k á val ápolta a művelődési kapcsolatokat. 7
A magyar—román együttműködés szolgálata hatotta át Bitay Árpád kiterjedt
munkásságát. A kolozsvári katolikus leánygimnázium, majd a gyulafehérvári katolikus teológiai akadémia román nyelv- és irodalomtanáraként foglalkozott a két nép
kulturális és történelmi kapcsolataival. 1922-ben jelentette meg úttörő m u n k á j á t ,
A román irodalomtörténet
összefoglaló áttekintését, amely nemcsak beható tárgyismeretről tett tanúságot, hanem a román—magyar irodalmi kölcsönhatások kutatásában is ösztönző eredményeket hozott. 1925-től 1937-ben bekövetkezett haláláig
rendszeresen előadásokat tartott Nicolae Iorga Váleni de Muntében működő szabadegyetemén, amely a fiatal román és nemzetiségi értelmiség állandó találkozóhelye
volt. Román irodalmi lapok: az Adevárul Literar §i Artistic, a Neamul Románese
Literar, az Universul Literar fórumán ismertette a klasszikus és az erdélyi magyar
irodalom nagy egyéniségeit. A két nép művelődésének kapcsolatait kutatva Széchenyi István munkásságának román visszhangjával, a XVI—XVII. századi erdélyi m a gyar történeti források román vonatkozásaival, Eminescu és az erdélyi katolicizmus
viszonyával foglalkozott. A román tudományos élet kivételes megbecsüléssel adózott
munkásságának, különösen Iorga érzett őszinte barátságot a magyar tudós iránt. 8
Bitay Árpád mellett mások is rendszeres kutatómunkával derítették fel a román—
magyar művelődési kapcsolatok történetét. Kristóf György, a kolozsvári tudományegyetem pozitivista szellemben dolgozó professzora 1925-ben Jókai Mórról adott ki
román nyelvű monográfiát, 1929-ben a romániai magyar irodalom első évtizedének
eredményeit összegezte Zece ani de literatura maghiara in Románia, 1934-ben pedig
a magyar nyelv és irodalom történetét dolgozta fel Istoria limbii
literatura
maghiare című, románul megjelent könyveiben. György Lajos, a Pásztortűz szerkesztője, aki ugyancsak a pozitivista irodalomtörténetírás híve volt, Magyar
elemek
a román irodalomban (1924) című könyvében gyűjtött össze jelentékeny adatokat.
Az irodalmi és nyelvi kölcsönhatások körében folytatott kutatómunkát Veégh Sándor, Józsa János, Orbán László, Blédy Géza és R a j k a László is.9
A román tudományos élet körében Nicolae Iorga, a népszerű történettudós és
90-

államférfi figyelt fel a két együttélő nép történeti kapcsolataira. Iorga több alkalommal is kiállt a nemzetiségi jogok és a román—magyar megbékélés mellett. Szabadegyetemén, Váleni de Muntében teret adott a magyar kultúra megismertetésének. 1922-ben Románi }i slavi, Románi fi unguri című előadásában a délkelet-európai
népek megértésének fontosságát hangoztatta. 10 1924-ben, midőn az Erdélyi Múzeum
Egyesület és az Erdélyi Irodalmi Társaság elküldte képviselőit a Román Kultúrliga
suceavai kongresszusára, a magyar kisebbség jogainak tiszteletben tartása mellett
nyilatkozott. 11 1925-ben pedig, midőn a nagyváradi Magyar Színház Bitay Árpád
fordításában bemutatta Apáról fiúra című darabját, az „irodalmi testvériesülésről"
beszélt. „Örülök — jelentette ki —, hogy így segíthetek a két nép között bizonyos
megértést teremteni. Ha ez a két nép régebben megérthette volna egymást, megváltoztathatta volna a világ ezen részének sorsát. Népeink annyira egybetartoznak,
hogy leikeinknek is egymásra kell találniok." 12
A román szellemi élet más képviselői is sürgették a román és magyar művelődés közeledését. Emil Isac, korábban a Nyugat, a Huszadik Század és az Esztendő
munkatársa őszinte hittel és jóakarattal kezdeményezte már a húszas évek elején a
román—magyar kulturális összefogást. Az Idea Europeana című bukaresti folyóiratban a nemzetiségi művelődés jogát hangoztatva „a román demokrácia vallomását"
fejezte ki.13 A kolozsvári Napkelet hasábjain pedig a kultúrák egyenjogúságának
eszméjét fejtegette: „Önök itt magyarok, akiknek a román államhoz való tartozása is
abban nyilvánul, hogy itt saját nemzeti kultúrájukat fogják fejleszteni." Ehhez az
állásfoglaláshoz csatlakozott ugyancsak a Napkeletben az Idea Europeana neves
szerkesztője, Motu Radulescu professzor is.14 Avram P. Todor Iorga szabadegyetemén tartott előadásokat a magyar irodalomról, G. Bogdan-Duica egyetemi tanár
1922-ben a Patria című lapban írt Petőfi Sándor költészetének jelentőségéről, Iosip
Popovici egyetemi tanár önálló könyvet írt ugyancsak Petőfiről, Ion Minulescu
költő 1924-ben hivatalos minőségben volt jelen az érmindszenti Ady-ünnepségen,
Octavian Goga pedig szinte rendszeres kapcsolatokat tartott fenn a romániai magyar irodalmi élet képviselőivel. 15
Az irodalmi együttműködés fejlesztésében alapvető szerep jutott annak a műfordítás-irodalomnak, amely mindkét részről bontakozni kezdett 1918 után. Először
néhány irodalomtörténeti fontosságú antológia mutatta be magyarul a román költészetet: 1922-ben Keresztury Sándor Űj román költők, 1924-ben Fekete Tivadar
Szerelmes kert, 1925-ben Kiss Piroska Átültetett
virágok, 1928-ban Bitay Árpád:
Műfordítások román költőkből és Gáldi (Göbl) László Műfordítások, 1930-ban Fekete
Tivadar Klasszikus kert című könyvei. Sorra jelentek meg Al. Vlahuja, Vasile Alecsandri, Panait Istrati, Aron Cotru? és Octavian Goga kötetei, 1934-ben pedig Kibédi Sándor fordításában Eminescu összes versei. Az erdélyi magyar folyóiratok
önként vállalt feladat gyanánt tolmácsolták a román irodalmat, az Erdélyi Irodalmi
Szemle rendszeresen ismertette a román társadalomtudományi kutatásokat. A kolozsvári magyar színház Eftimiu Prometheus, Caragiale Elveszett levél, Mihai $orbul
Vörös szenvedély, Valjean Vasilescu Nem zörög a haraszt, Lucián Blaga Zamolxe és
Constantin Rinletz A hercegnő fürdője című színdarabját játszotta Janovics Jenő,
Kádár Imre és E. Negrujiu fordításában a húszas évek elején. Román részről igyekeztek viszonozni ezeket a fordításokat. 1922-ben Nagyváradon jelent meg Justin
Ilie?iu Laura című antológiája huszonkét magyar költő hatvannégy versével, 1928ban pedig Liviu Rebreanu előszavával Ion Lupu szerkesztésében a Povestitori unguri ardeleni című válogatás a „Cartea Vremii" nevű sorozatban az erdélyi magyar
elbeszélők műveiből. Az idők során Áprily Lajos, Bartalis János, Bárd Oszkár,
Reményik Sándor és Szombati Szabó István versei, Benedek Elek, Kovács Dezső,
Ligeti Ernő, Tabéry Géza és Tamási Áron novellái jelentek meg román folyóiratokban, valamint Nyírő József Isten igájában című regényének folytatásos közlésére
került sor a Boaba de Gráu című lapban. 1935-ben adta közre Octavian Goga
Madách Az ember tragédiájának klasszikus erejű fordítását, a Tragédia
Omuluit.
Több román folyóirat: a Cele trei Cri§uri, a Gándirea, a Románia Literará, a Fami91-

lia és a Gánd Románesc foglalkozott alkalmanként a kisebbségi magyar irodalom
helyzetével és eredményeivel. 16
Az erdélyi népek közeledését szolgálták a több nyelven kiadott irodalmi és m ű velődési folyóiratok: az Aurora és a Cultura is. Az Aurora kétnyelvű: román és
magyar folyóirat Nagyváradon jelent meg 1922 decemberétől 1923 júniusáig. Alapítója George Bacaloglu ezredes, a „Societatea Cele Trei Cri?uri" elnöke volt. E t á r saság is jelentékeny szerepet vállalt a román—magyar megbékélés előmozdításában,
1922-es ankétján Bernády György, Karácsonyi János, Ligeti Ernő és Tabéry Géza
képviselte a magyar szellemi életet. A társaság magyar tagozatának Benedek Elek
lett az elnöke. „Az erdélyi román és magyar íróknak s művészeknek — írta Benedek Elek az Aurora 1923. február 15-i számában — egy egyesületben való tömörülése korszakalkotó esemény, s annak üdvös hatása nem marad el. Ez a lépés egészen az én szívem szerint történt." A társaság gondozásában készült kétnyelvű
folyóiratot George A. Petre, Keresztury Sándor és Salamon László szerkesztette. Az
Aurorának, sajnos, már csak rövidre szabott élete következtében is, nem sikerült
szélesebb köröket mozgósítania. 17
A Cultura 1924 januárjában indult Kolozsvárott négy nyelven: magyarul, románul, németül és franciául. Főszerkesztője Sextil Pu§cariu, a kolozsvári Román
Nyelvtudományi Intézet professzora volt, a magyar rovatot Kristóf György, a románt
Lucián Blaga, a németet Oskar Netoliczka, a brassói Honterus Gimnázium igazgatója, a franciát pedig Yves Auger, a kolozsvári egyetem francia professzora szerkesztette. A folyóirat programja a következőket állapította meg: „Folyóiratunk több
román, magyar és német tudós és szépíró közötti megegyezés alapján jött létre, és
az a hivatása, hogy összeköttetést teremtsen három legbelső lényegénél fogva különböző, de számos közös nemes érdek révén összekapcsolt etnikai tudat között. (...)
Folyóiratunk, mint az intellektuális kapcsolatok orgánuma arra törekszik, hogy hű
képet adjon hazánk szellemi mozgalmairól, irodalmi, tudományos és művészi életéről. Távol tartva magunkat minden politikai befolyástól, bátrak vagyunk kimondani
véleményünket, megőrizve ugyanakkor azt a tárgyilagosságot, amelyre az egymás
iránti kölcsönös tisztelet kötelez." A Culturának széles körű tudományos és irodalmi
összefogást sikerült megszerveznie. Tanulmányokkal magyar részről Buday Árpád,
Karácsonyi János, Kós Károly, Kristóf György, Makkai Sándor, Roska Márton,
román részről Nicolae Iorga, Joan Lupa?, Sextil Pu?cariu, George Válsan, német
részről Friedrich Teutsch, Oskar Netoliczka, Egon Hajek, Lutz Korodi jelentkezett.
Műfordításokkal pedig Bitay Árpád, Kiss Ernő, Franyó Zoltán, Kádár Imre és Octavian Goga szerepelt a többi között. A négynyelvű kolozsvári folyóirat csak néhány
hónapig dolgozott, ám e rövid idő alatt is változatos eszközökkel szolgálta a többségi és kisebbségi irodalmak tájékozódását, és széles körben népszerűsítette a kulturális megértés ügyét.18
A marosvécsi Helikon írói és folyóiratuk, az Erdélyi Helikon a kialakult irodalmi hagyományt követte, midőn a kulturális kapcsolatok kiépítéséhez fogott. Az
1926-ban rendezett első marosvécsi találkozó határozata is kimondta, hogy fejleszteni kell a magyar—román és a magyar—szász művelődési kapcsolatokat. 19 E program jegyében kapott meghívást a vécsi várba Emanoil Bucuta, a román Pen Club
főtitkára és Heinrich Zillich, a brassói Klingsor című szász folyóirat szerkesztője.
A Helikon írói nem politikai kompromisszumnak szánták az együttélő népek kulturális közeledését, őszintén hittek az erdélyi gondolat népeket összebékítő és irodalmakat közös munkára fogó erejében. „Nem lehet erdélyi magyar író az — hangoztatta Kuncz Aladár —, aki ezekről a párhuzamos irodalmi mozgalmakról (román,
szász) nem tud. Életünknek egymásra utaltsága hozza egymás közelébe ezt a három
irodalmat, s lehetetlen kikerülni, hogy ezeknek egymásra hatása, egymással való
bensőséges érintkezése ne legyen. Elodázhatatlan feladata az erdélyi magyar irodalomnak, hogy ezeket a szellemi érintkezéseket kimélyítse." 20 Kádár Imre a vegyes
lakosságú falvak példájára utalt, midőn az együttélés békés hagyományai mellett
tett hitet. 21 Ligeti Ernő pedig már gyakorlati javaslattal szolgált: magyar és román
92-

írókból kötetlen írói munkaközösség létrehozását javasolta, amely időközönként megvitátná a kulturális együttműködés feladatait. 22
Az első években valóban sokat fejlődtek ezek a kapcsolatok. A Helikon írói
1928. május 12-én Bukarestben tartottak előadóestet, amelyen Bánffy Miklós, Bartalis János, Kádár Imre, Olosz Lajos és Tabéry Géza, valamint Liviu Rebreanu és
Nichifor Crainic szerepelt. Bánffy Miklós bevezetőjében az együttműködés mellett
nyilatkozott: „Ügy vélem, ebben a szerény írócsoportban általános érvényű eszmény
lakozik, s talán egy jelentős tünet is: arra való törekvés, hogy ne azt keressük magunkban, ami megkülönböztetést, meghasonlást, gyűlöletet kelthet, hanem azt, ami
egyesít, ami összeköt és egymásban lel támaszt az önmagáért való művészetre való
törekvésben, megteremteni az együttműködés összhangját." 23 A közeledés ügyét szolgálta az az eszmecsere is, amely 1928-ban folyt a román Pen Club és az erdélyi
magyar írók kapcsolatáról: Nichifor Crainic tett javaslatot arra, hogy a kisebbségi
írókat vonják be a román Pen munkájába. Zillich a szász, Kuncz a magyar írók
válaszát tolmácsolta; örömmel fogadták a közeledést, de arra kérték román írótársaikat, hogy foglaljanak állást a kisebbségi jogok érdekében. Crainic válasza, majd
Krenner Miklós felszólalása viszont olyan szövetkezést sürgetett, amely nem függ
politikai feltételektől. Ez a javaslat azután általános helyeslésre talált, s 1932-ben
Bánffy Miklós elnökletével, Berde Mária, Kádár Imre, Makkai Sándor és Dsida
Jenő vezető szerepével Kolozsvárott létrejött a romániai Pen-klub magyar tagozata. 24
E szövetség, sajnos, nem lett hosszú életű. Ahogy a fasizmus Kelet-Közép-Európában
és Romániában megerősödött, az alakuló kapcsolatok felbomlottak. A Helikon eszményei mégis nyomot hagytak a román irodalmi életen; a fiatal nemzedéket tömörítő Abecedar című folyóirat erősen rokonszenvezett a transzilvánista ideálokkal. 25
A személyes kapcsolatok is megmaradtak a magyar és román írók között.
A két irodalom közeledése eredményezte, hogy az Erdélyi Helikon lapjain megnövekedett a román irodalom fordításának és ismertetésének szerepe. A folyóirat
olyan román költőket és írókat mutatott be fordítások és tanulmányok révén, mint
Vasile Alecsandri, Mihai Eminescu, Ion Luca Caragiale, Ion Creangá, Emil Isac,
Tudor Arghezi, George Bacovia, Ion Barbu, Lucián Blaga, Ion Minulescu, Octavian
Goga, Ion Pillát, Mihai Beniuc és Zaharia Stancu. A fordítások alatt Dsida Jenő,
Kádár Imre, Kiss Jenő, Szemlér Ferenc, Bardócz Árpád és Fekete Tivadar neve
volt olvasható. Az Erdélyi Helikon adott teret József Attila román fordításainak.
A költő 1934-ben Zaharia Stancu, Elena Faragó, Mihai Codreanu és Nichifor Crainic
egy-egy versének átültetésével jelentkezett. (Aron Cotru?, Ion Vinea, Ilarie Voronca
és Dávid Densusianu verseit a Korunk számára fordította le.) A román irodalomban
való tájékozódást segítette a rendszeres folyóiratszemle is, amelynek során Szemlér
Ferenc, Szabó István és Szabédi László hívta fel a figyelmet a román irodalmi élet
fejleményeire. Az Erdélyi Szépmíves Céh kiadásában jelent meg 1932-ben Kádár
Imre román népballadaválogatása, A havas balladái, majd 1934-ben ugyancsak Kádár Imre fordításában és Bánffy Miklós bevezetőjével öt román színdarab: Caragiale Az elveszett levél, Goga Manole mester, Eftimiu Prometheus, Minulescu A szerelmes próbabábu és Sadoveanu A métely című művei.
A román szellemi élet is figyelemmel kísérte az erdélyi magyar irodalmat.
A fővárosi irodalmi lapokban Ion Chinezu és Mihail Sebastian ismertette a Helikon
íróinak munkásságát, az 1935-ös bukaresti könyvhéten sikerrel szerepelt az Erdélyi
Szépmíves Céh.26 Különösen Corneliu Codarcea és Ion Chinezu támogatta a romániai
magyar irodalom ügyét. Codarcea baráti kapcsolatban állott Kuncz Aladárral és
Áprily Lajossal, 27 Chinezu pedig 1930-ban jelentette meg Kolozsvárott Aspecte din
literatura maghiara ardeleana című könyvét, amely az erdélyi magyar irodalom fejlődését és eredményeit mutatta be.28 E vállalkozások azt célozták, hogy a magyar
és román kultúra kölcsönösen megismerje egymás értékeit és törekvéseit.
A marosvécsi Helikon első éveiben szoros nézetazonosság és együttműködés
alakult ki az erdélyi szász irodalmi élettel is. A szász írók őszinte rokonszenvvel
üdvözölték a transzilván eszméket, hiszen ők is ápolni kívánták a „történeti Erdély
93-

szabadelvű hagyományait. Mint letelepedése óta kisebbségben élő nép, az erdélyi
szászság jó politikai érzékkel védelmezte anyanyelvi és kulturális jogait, történelmileg kialakult jellegét. A dualista Magyarországon a nacionalista magyar kormányok ellenfele volt, az 1918-as összeomlás után viszont óvatos politikai realizmust
tanúsított, és az erdélyi nemzetiségek közül elsőnek illeszkedett be az ú j román
állam kereteibe. A hivatalos nagyromán nacionalizmussal szemben azonban önvédelemre szorult, és a hathatósabb védekezés lehetőségét ismerte fel a magyar
nemzetiséggel való összefogásban. (A magyar és német nemzetiség tekintélyes erőt
jelentett, az 1930-as népszámlálás adatai szerint együttesen Erdély lakosságának
34,23%>-át adták.) A helikoni írók és a szász irodalom között ezért korán kialakult
az összeköttetés. Különösen Áprily Lajos, Kós Károly, Berde Mária és Molter Károly
szorgalmazta a szászokkal való összefogást. Berde és Molter, mint német szakos
tanár, jól ismerte az erdélyi német irodalmat, Áprily még Brassóban kötött ismeretséget Ottó Folberthtel, Kós pedig személyes barátságot tartott fenn Adolf Meschendörferrel és Ernst Jekeliusszal, az erdélyi szász irodalom neves képviselőivel. 29
Az irodalmi együttműködést segítette az is, hogy az 1927-es parlamenti választásokon a Magyar Párt és Hans Ottó Roth német néppártja választási szövetséget kötött.
Így került sor arra, hogy a marosvécsi találkozókon rendszeresen megjelenjék
Heinrich Zillich, a brassói Klingsor szerkesztője és Ottó Maurer író. 1928 júliusában
Nagyenyeden találkoztak a két irodalom képviselői, novemberben Kolozsvárott rendeztek Zillich, Folberth, Hermann Kloess, Egon Hajek, Meschendörfer és Erwin
Wittstock részvételével szász irodalmi estet, majd 1929 szeptemberében Brassóban
magyar estet, amelyen Bánffy Miklós, Berde Mária, Bartalis János, Finta Zoltán,
Kacsó Sándor, Kádár Imre, Molter Károly és Szombati-Szabó István tartott felolvasást. Ezeken a találkozókon a szászok is elfogadták a transzilvánista gondolatot. 30
1928-ban az Erdélyi Helikon megindulását Ottó Folberth a következő szavakkal köszöntötte: „A mi művészetünk formája a nyelv, s az erdélyi nyelvek alapjukban
különböznek egymástól. De éppen ennyire igaz, hogy egész természet-élményünk,
legfontosabb történelmi tapasztalataink s mai sorsunk közös élménye ugyanabból a
forrásból fakad. A sorsközösségből fakadó belső érdekek lánca az, ami bennünket a
mélyben összekapcsol." 31 Ugyancsak Folberth írta azt a szép tanulmányt, amely a
Klingsor 1929-es magyar számát vezette be, s amely az erdélyi öntudat, az egymásra
utalt népek szövetsége mellett tett hitvallást. 32 Zillich, Wittstock, Kloess, Hajek,
Meschendörfer és Bernhard Capesius is gyakran fejezte ki versben és prózában a
transzilván eszményeket. Rendszeressé váltak a kölcsönös fordítások és bemutatások
is. 1926-ban a Pásztortűz szász számában Hajek, Capesius, Zillich, Meschendörfer,
Kloess és Folberth verse, Capesius és Zillich elbeszélése, Hans Wühr, Friedrich
Müller-Langenthal és Kari Kurt Klein tanulmánya szerepelt. 33 1928-ban ugyancsak
a Pásztortűz és az Ellenzék adott közre ünnepi számot a szász irodalom alkotásaiból.
A Pásztortűzben Capesius és Folberth versei, Wittstock és Zillich novellái, az Ellenzékben Folberth, Kloess, Hajek, Meschendörfer és Zillich versei és elbeszélései jelentek meg.34 1931-ben az Erdélyi Helikonban Zillich verse (Kosztolányi Dezső fordításában), Wittstock elbeszélése, Folberth, Ernst Jekelius és Misch Orend tanulmánya kapott helyet. 35
Viszonzásul a Klingsor 1926-ban és 1929-ben adott közre magyar számot, e számok Gyallay Domokos, Molter Károly, Kacsó Sándor és Székely Jenő novelláját,
Áprily Lajos, Bartalis János és Remenyik Sándor verseit, Rajka László tanulmányát,
valamint Zillich és Folberth beszámolóit közölték. A beszámolók az erdélyi magyar
folyóiratokat: a Pásztortüzet, az Erdélyi Irodalmi Szemlét, az Erdélyi Helikont és a
Korunkat mutatták be a német olvasónak. 36 Az irodalmi közeledést szolgálta, hogy
az Erdélyi Helikon rendszeresen tolmácsolta, illetve ismertette a szász írók műveit,
és a Szépmíves Céh 1933-ban Kós Károly fordításában Corona címmel közreadta
Meschendörfer brassói regényét (Die Stadt im Osten). A szász regény megjelenését
követő eszmecsere az összefogás eszméjét igazolta, a regény transzilvánista mondanivalóját domborította ki.37
94-

A magyar és szász irodalom együttműködése lendületesen kezdődött, a harmincas évek közepén mégis végetért. A szász szellemi élet vezető gárdája, maga Meschendörfer és Zillich is, valamint a Klingsor című folyóirat a német fasizmus és a
„völkisch" eszmék vonzásába került. Az erdélyi vagy romániai népek összefogása
helyett a Harmadik Birodalom felé tájékozódtak, s hamarosan felmondták a kisebbségi szolidaritást. 1933-ban Molter Károly elítélő hangon szólt a Németországban
bevezetett barbár intézkedésekről, s rokonszenvvel beszélt a német kultúra antifasiszta képviselőiről. Zillich visszautasította Molter állásfoglalását, az Erdélyi Helikon és a Klingsor között éles vita kezdődött, a szakítás rövidesen elkerülhetetlenné
vált. A vita a helikonisták őszinte demokratizmusát bizonyította; Molter Károly,
Kós Károly és Tavaszy Sándor az emberi méltóságot és a humanista szellemet védelmezték, élesen határolták el a fasiszta fajelmélettől és kultúraellenességtől az erdélyi gondolatot. 38 A romániai magyar irodalom a román szellemi élettel továbbra
is összeköttetésben maradt, a szász művelődéssel azonban csak a felszabadulás után,
már az ötvenes években újultak fel kapcsolatai.

JEGYZETEK
1. Szempontok a megírandó „Erdély történeté"-hez. Magyar Kisebbség, 1925. I. 8S—86.
2. A kisebbségi történetírás feladatai és módszerei. Különlenyomat a Magyar Kisebbség VHI.
évfolyamából. Asztalos erdélyi történeti elfogásából: Gáli Ernő: Tegnapi és mai önismeret. 125.
3. Vö. Dávid Gyula: Találkozások. Kolozsvár, 1976. 173—184.
4. Ignotus: Erdélyi lexikon. Nyugat, 1929. n . 557—559.
5. Keleti Újság 1922. ápr. 2. Benedek Elek szerepéről: Engel Károly: Benedek Elek és a
román nép. Korunk, 1959. II. 1329—1335.
6. Engel Károly: Hídverők. Veress Endre és Bitay Árpád emlékezete. Korunk, 1968. I. 480—488.
7. Dávid Gyula: A marosvásárhelyi Kemény Zsigmond Társaság hetven esztendeje. — A marosvásárhelyi Kemény Zsigmond Társaság levelesládája. Szerk. Marosi Ildikó. Bukarest. 1973.
8. György Lajos: Dr. Bitay Árpád életrajzi adatai és tudományos munkássága. Kolozsvár,
1938., Nagy András: Feljegyzések Bitay Árpádról. Korunk, 1968. n . 1259—1262.. Dávid Gyula:
Találkozások. 35—36., 168—172.
9. Dávid Gyula i. m. 36—39.
10. Méliusz József: Sors és jelkép. Bukarest. 1973. 364.
11. Kacsó Sándor: Virág alatt, iszap fölött. 373.
12. Keleti Újság, 1925. 132. sz. Idézi: Jordáky Lajos: Nicolae Iorga. Korunk, 1965. II. 1639—1643.,
Vö. Iorga, Nicolae: Az együttélésről 1925-ben. Engel Károly bevezetőjével. Korunk, 1970. H.
1905—1907.
13. Osvát Kálmán: Idea Europeana. Zord Idő, 1920. aug. 1. 648—650. (Emil Isac: Egy magyar
költőhöz c. írásáról.)
14. Motu Radulescu—Emil Isac: A kultúrák közössége. Napkelet, 1920. 46—47.
15. Bitay Árpád: Magyar—román művelődési kapcsolatok 1919—1924. = Erdélyi Almanach.
Szerk. György Lajos. Bp. 1925., A. P. Todor nyilatkozata = Beke György: Tolmács nélkül.
Bukarest. 1972. 76., Kemény G. Gábor (szerk.): A szomszéd népekkel való kapcsolataink
történetéből. Bp. 1962.
16. Kádár Imre: Erdélyi magyar elbeszélők románul. Erdélyi Helikon, 1928. 479—480., Bitay
Árpád i. m., Dávid Gyula i. m.
17. Engel Károly: Hídverők példamutatása. Korunk, 1970. I. 845—853. Uő.: Mozzanat a két
világháború közötti írói szervezkedések történetéből. Nyelv- és Irodalomtudományi Közlemények, 1971. 51—63., Izsák József: Az Erdélyi Helikon és a román irodalom. Uo. 1968.
257—267.
18. Dávid Gyula i. m. 185—198.
19. Űj távlatok nyíltak meg Vécsen az erdélyi irodalom előtt. Ellenzék, 1926. júl. 22., Kemény
János nyilatkozata = Beke György: Tolmács nélkül. 105.
20. Erdély az én hazám. Erdélyi Helikon, 1929. 487—492. Vö. Tavaszy Sándor: Etikai szempontok a románság és magyarság viszonyának megítéléséhez. Erdélyi Helikon, 1934. 661—668.
21. A havas balladái. Kolozsvár. 1932. Bevezető.
22. Hol kezdődik a román—magyar kulturális közeledés. Erdélyi Helikon, 1931. 663—664.
95-

23. Ellenzék. 1928. m ä j . 20. (Közölte a Cuventul című román lap is.) Az est lefolyásáról: A H e likon írói Bukarestben. Ellenzék, 1928. m á j . 16.
24. Crainic, Nichifor: A P e n - k l u b és a kisebbségi írók. Ellenzék, 1928. okt. 1., Kuncz A l a d á r :
A P e n - k l u b és a m a g y a r kisebbségi írók. Erdélyi Helikon, 1928. 427—431., Berde M á r i a :
Magyar Pen-Club Erdélyben. Erdélyi Helikon, 1932. 438—440.
25. Vita Zsigmond: Transzilvánizmus a r o m á n irodalomban. Erdélyi Helikon, 1934. 73—75.
26. Izsák József 1. m. Vö. Ion Chinezu: Literatura maghiara de azi din Ardeal. Revista
Fundatiilor, 1935. 4. sz„ Mihail Sebestian: Erdélyi Helikon. R a m p a , 1935. 4. sz.
27. Corneliu Codarcea nyilatkozata «= Beke G y ö r g y : Tolmács nélkül. 51—68.
28. Dávid Gyula i. m. 173—184.
29. Kós Károly és Molter Károly nyilatkozata = Beke György 1. m. 15—16., 40., Rltoók J á n o s :
A „háromlábú szék" tanulsága. Korunk, 1978. 8. sz. 651—656.
30. Molter K á r o l y : Szász írók Kolozsvárt (1928) = Szellemi b e l h á b o r ú . Bukarest. 1968. 212—214.,
Ritoók J á n o s : A Klingsor és a hazai magyar irodalom. K o r u n k , 1971. IL 1851—1855., Mikó
I m r e : Magyar—német irodalmi kapcsolatok Romániában. = Akik előttem Jártak. B u k a r e s t .
1976. 220—226.
31. Szász üdvözlet az Erdélyi Helikonnak. Erdélyi Helikon, 1928. 66.
32. Die drei Durchbrücke. Eine Vision der siebenbürgischen L a n d s c h a f t . Klingsor, 1929. 321—327.
(Magyarul: A három áttörés. Erdélyi Helikon, 1931. 343—347.)
33. 1926. Júl. 4. 13. S Z .
34. Pásztortűz, 1928. nov. 18. 23. sz., Ellenzék, 1928. nov. 12.
35. Erdélyi Helikon, 1931. 5. sz.
36. Klingsor, 1926 . 6. sz., 1929. 9. sz.
"37. Makkal S á n d o r : Erdélyi sorsok. (1933) = Az élet kérdezett. Bp. 1935. n . köt. 239—254.,
Molter Károly: Die Stadt im Osten. Erdélyi Helikon, 1932. 204—206.
38. Molter Károly: A német szellem belháború)a. Erdélyi Helikon, 1933. 9. sz., Zillich, H e i n r i c h :
Ungarn und Deutsche. Klingsor, 1934 . 2. sz., Molter K á r o l y : Az elvarázsolt varázsló. Erdélyi
Helikon, 1934. 6—7. sz., Tavaszy S á n d o r : Üzenem a Klingsornak. Pásztortűz, 1934. 73., Zilllch, H.: Disputa egy üzenet körül. Uo. 1934. 194—195., Tavaszy S. válasza. Uo. 195—196.,
Jekelius, E r n s t : Ungarische-Sächsische Literaturbeziehungen in Siebenbürgen. Klingsor, 1935.
8. sz., Kós Károly: A szászok és mi. Erdélyi Helikon, 1935. 617—619.

jr*<?H

Dftí

LBEN
triW TRWM

BARTÓK ÉS KODÁLY A ZONGORÁNÁL
(KODÁLY ZOLTÄNNE RAJZA)
96

ROMÁNIA
MIRCEA

ZACIU

Tamási Áron
Kétségtelenül figyelmet érdemel Tamási Áron „Rendes feltámadás" című kispróza-gyűjteménye, amely a közelmúltban jelent meg Constantin Olariu fordításában
és Francise Pâcurariu előszavával (Obçteasca înviere, Editura Kriterion, 1979). Tamási a két világháború közötti Romániában talán a legérdekesebb magyar író. Különösképpen azért, mert — Erdély keleti tájairól, a Székelyföldről — páratlan képzelőerejű, teljes eposzi folklórkincset hozott magával s ezt a legmodernebb próza
szintjére emelte, mégpedig oly természetes zamatú írói nyelven, hogy annak stilisztikai varázsa — hasonlóan a Sadoveanuéhoz — nehezen ültethető át más nyelvre.
Sőt, magyarul is e nyelv tájjellege, a beszéd színessége, a mondatoknak a megszokottól eltérő, kihagyásos szerkezete, a váratlan képzettársítások arról tanúskodnak,
hogy az író összetéveszthetetlenül hozzátartozik egy zárt, rendkívül szívós közösséghez, amely bizonyos vonatkozásokban a mi avasi románjainkhoz vagy a mócokhoz
hasonlítható. Így hát Tamási első megkülönböztető tulajdonsága messzire visszanyúló székely eredetében keresendő; a parasztősök (akárcsak Arghezi „Testamentum"-ában) nála is „jelen vannak", mégpedig a maguk archaikusan egyszerű észjárásával, babonákkal átitatott vallásosságukkal. „Az én őseim, ameddig nyomon
lehet követni, apai és anyai ágon egyaránt mindig székelyek voltak és katolikusok"
(vallja az író 1937-ben, egy brassói újságnak adott interjújában); „néha m á r szinte
a függetlenségem rovására megy, annyira írásaimban érzem őket".
Második jellegzetessége épp eme tyrannikus falusi származástudatnak a következménye: az író teljes lényével a falu világához kötődik, ettől az ősforrástól lelkileg soha nem képes elszakadni. Vagy legalábbis hiába tesz rá kísérletet, mert az
idegen hangszínt, mely elsorvasztaná alkotását, gyorsan elfojtja, elveti. Egy esetleges
„gyökértelenné válás" érzése erősen nyomasztja őt is, mint nagy román kortársait:
Octavian Gogát, Ion Agârbiceanut, Lucián Blagát, Liviu Rebreanut. Miként ez
utóbbi, úgy Tamási számára is a szülőfalu az „álmok fészke" m a r a d : „Van nekem
egy falum — í r j a egyik vallomásában —, némelykor, ha lelkemmel burkolom magam
körül, úgy tetszik, mintha én építettem volna őt, mikor még Isten szándékában laktam. Máskor meg szülőmnek érzem, aki egy csillagos estén, szomorú-mókás mese
után fogant engem." E létrehívó humusznak, a szülőföldnek a „mítosza", összetett
értelemben, onnan táplálkozik, hogy az író valóban azonosította magát szülőfalujával. Quasi-misztikus érzés ez, amilyet Goga is átélt, s amit a „Vallomások"-ban
szintén úgy magyarázott, mint az együvéolvadás folyamatát. Blaga híres verssora —
„Azt hiszem, falun született az öröklét" (Szemlér Ferenc fordítása) — mintha tolmácsolást, parafrázist nyerne azon sorokban, amelyekben Tamási a maga rusztikusságának filozófiai-esztétikai igazolását keresi: itt a létezés formáit, mondja, balladai
zordonság veszi körül; az ű r oltalmazó bizonyosságokkal van tele; az élet ritmusa
egybeolvad a kozmoszéval; a születés nem csak kezdet, a halál pedig semmiképpen
7 Tiszatáj

97

sem csupán a vége valaminek; a nemzedékek váltják egymást, de az élet, a maga
közösségi lelkületében, megszakíthatatlan.
A szülőfölddel való összetartozás érzésére visszhangzik benne egy másik, még
nyugtalanabb érzés: az, amely a maga égi jeleivel-jóslataival s ősi szokásrendjével
beleolvad a mítoszok könnyű ködébe; ezt a mítoszi párát lélegzi Tamási egész prózája. Innen hát sok elbeszélésének „naiv realizmusa"; a szándékosan félszeg, üvegablakok szentjeire emlékeztető alakrajz, a „mennyei erők" beavatkozása egy-egy
meggyötört élet szerény mindennapjaiba (akárcsak Pavel Dánnál), a hősök és természeti elemek bensőséges viszonya, a hol mélabús, hol humoros líra. Egyfelől valamiféle „pogány" érzékenység táplálja e próza elemi egyszerűségét, másfelől áthatja, szellemivé teszi a (keresztény) transzcendencia felé való állandó törekvés. Egy
népmese- és legendaréteg találkozik itt össze a valóság érdes konkrétumaival, ós
ennek az akár „szimbolikus", akár „mágikus" realizmusnak az esztétikai lehetetlenségéből epikai formák sokfélesége jön létre, nem ritkán olyan tipológiák, motívumok, melyeknek okán Tamási művészete rokonítható a kortárs Agárbiceanu, Pavel
Dan vagy Victor Papilian prózájával.
Ion Chinezu már egyik korai méltatásában rámutatott Tamási nagy tehetségére,
bár annak csak egyetlen dimenzióját értette s fogadta el: azt, amely az erdélyi elbeszélés, novella ábrázolásmódját közelítette a képzőművészeti, úgynevezett „flamand" látványszerűséghez, amint ez megfigyelhető Slavici és Co§buc „idilljeiben",
Goga és Agárbiceanu portréfestésében s — a kritikus szerint — Tamási prózájában
is. Ezek a „parasztkorsók virágjaira emlékeztető törékeny és színpompás képek
(tudniillik a Tamási emberábrázolásai) megörökítik a napfényes gyermekkort, az
első szerelem édes-komikus lázát, a csavarintos észjárású, mókás öregeket, akik előszeretettel ugratják, csalják kelepcébe a városi nadrágosokat..." (Ion Chinezu:
Aspecte din literatura maghiará ardeleaná, Cluj, 1930. p. 98. — Képek az erdélyi
magyar irodalomból, Kolozsvár, 1930. 98. p.)
A magyar író ekkor (1930) alig tart első, útkereső, „önalakító" korszakának
végén; pompás karcolatai a maga mögött hagyott otthon világát mosoly és könny
vibráló fényében elevenítik meg, hasonlóan Agárbiceanu „FalurőF'-jához. Igaz, a
már megjelent első „regénye", a „Szűzmáriás királyfi" (Kolozsvár, 1928), élénk kritikai vitát gerjesztett, s a nem sokkal későbbi regény krónikáját, a „Czímeresek"-et
is támadások érték. Ha tehát Ion Chinezu elsősorban a — tipikusan erdélyi — „tradicionális" jellegzetességeket értékelte Tamásiban, a korabeli magyar kritika sem
volt fogékonyabb (néhány kivételtől eltekintve) a modernség jegyeire, amelyek éppen
1930 körül jelentek meg Tamási epikájában. Csupán az Ábel-trilógia — ahol tehetsége korláttalanul kiteljesedik, s amely összes addigi tapasztalatait, első köteteinek
egymást keresztező röppályáit magába olvasztja — módosítja majd a róla kialakult
képet és jelentőségét. A kritika visszatekintő távlatából az 1925—1930 közötti novellák „avantgarde"-jellege a szerző etnografikus, szülőföldközpontú szemléletében nyer
magyarázatot. „Expresszionista" jegyei — vélekedtek korábban — visszavezethetők
arra a föltételezett (ám nem bizonyított) kapcsolatra, amit amerikai irodalmi körökkel tarthatott fenn az író (1923 és 1926 között), később Szabó Dezső hatását emlegették, manapság elsősorban a balladákat, a népköltészetet jelölik meg szemlélete forrásaként (Dávid Gyula: Tamási Áron írói pályája; bevezetés az Ábel-trilógia ú j a b b
kiadásához; Kriterion, 1973). Ugyancsak a harmincas években, román vonatkozásban,
Lucián Blaga figyelt fel hasonló jelenségre: egy modern, lírai expresszionizmus jelentkezik ekkor a román irodalomban is, de nem csupán külső, könyvízű hordalékként, hanem mélyebbről fakadó forrásokból: a népművészet, a parasztkultúra szerves, strukturálisan „expresszionista" látásmódjából. Tamásinak is egész művészi pályájára jellemző az állandó visszatérés az eredethez, a szülőföldhöz.
Az író 1897. szeptember 20-án született Farkaslakán, Székelyudvarhely mellett.
Más nyelvi közegben, Blagánál két évvel fiatalabban, ő is kifejezője egy, a régiség,
a népi tapasztalat által épp oly erősen meghatározott tájegységnek. Ősei, századokra
visszamenően, a vidéki kisnemességig fölkapaszkodó parasztok, akik e szigorú, kere98-

setlen szépségű tájon, komor havasok között, nehezen művelték a sovány földet,
amit egymást követő nemzedékek hasítottak ki darabról darabra a végetlen erdőkből. Gyermekkorának világa közeli rokonságot mutat a csanádi Ion Agárbiceanuéval,
sőt udvarhelyi főgimnáziumi éveinek atmoszférája a román író balázsfalvi iskolájának szertartásos szigorúságát juttatja eszünkbe. 1917-ben Tamásit besorozzák katonának és a gyulafehérvári tiszti iskolába küldik, akárcsak nálunk Liviu Rebreanut.
1918-ban, az olasz fronton, részt vesz a piavei offenzívában, majd később, immár
Erdélyben, tanúja a monarchia gyors összeomlásának és az első világégést követő
történelmi átalakulásnak. 1919-ben Kolozsvárott beiratkozik a jogra, majd a Kereskedelmi Akadémiára (1920—1922), ezt el is végzi s rövid ideig banktisztviselőként
dolgozik. Ezekben az években közli első írói próbálkozásait a Keleti Újság, az Ellenzék, a Pásztortűz, a Napkelet.
Indulásakor portrészerűen ábrázol, korai novellisztikája Agárbiceanu 1905-ös
„példa-novella"-sorozatára emlékeztet, elsőként az 1922-es keltezésű „Szász Tamás,
a pogány". Székely szülőfalujának a fölidézése nem mentes romantikus reminiszcenciáktól, de ezeket hamarosan fölváltják az erős realista, majd a tartósabban megmaradó expresszionista vonások. Csípős humor, visszafogott mélabú, keserű irónia,
voltaképpen a mindenkori parasztember természetes észjárása, valamint a szókincs
és nyelvi erő teszik színessé elbeszéléseit. A romániai magyar irodalom első megnyilvánulásainál, az első csoportosulások idején vagyunk. Tamási — Balázs Ferenc,
Kacsó Sándor, Kemény János és mások mellett — csatlakozik a „Tizenegyek"-hez
(amely csoportosulás nevét az 1923-ban megjelent antológia után kapta). Ám még
ugyanaz év nyarán elhatározza, hogy kivándorol az Egyesült Államokba. Az erdélyi
világ, a maga gyötrő varázsával azonban mindenütt a nyomában van. A „Litvánia"
óceánjáró fedélzetén kel át az óceánon, előérzetek hatása alatt kezd a „Bajszerző
nagyvilág" megírásához, amit azonban csak 1926-ban fejez majd be, miután egy
másik hajó, az ,,Aquitania" visszahozza Európába. „Amerika felfedezése", az ott töltött évek, a New Yorkban és Welchben (West-Virginia) űzött különféle foglalkozások,
majd a „Merchants and Miners"-nél a banktisztviselősködés, olykor Kafka „Amerika"-jának hősét juttatják eszünkbe. Csakhogy a mindegyre szülőfaluja felé fordított tekintet, az a láz, amellyel — hiányérzetét kielégítendő — erdélyi tárgyú novelláit írja, hamarabb emlékeztet Peter Neagoe-ra, kit szintén kínoztak a maga Aciliujának alakjai, történetei és látomásai, míg föl nem szakadt belőle: There is my
Heart! Valahogy így kiálthatott föl Tamási is, kinek Kolozsvárra küldött írásai egymás után jelennek meg Kuncz Aladár lapjában (pontosabban a lap irodalmi mellékletében), és ez „másodszor és véglegesen" eldönti benne, hogy egyetlen lapra
tegye föl az életét: az irodalomra. Még az Újvilágban tartózkodik, amikor 1925-ben,
barátainak gondozásában, Kolozsvárott napvilágot lát a „Lélekindulás".
Hazatérve, miután a Tizenegyek szétszóródtak, Tamási egy másik írói csoportosuláshoz, a Kós Károly és Kemény János vezette Helikonhoz (1926) csatlakozik, és
munkatársa lesz az Erdélyi Helikon című folyóiratnak (1928). Meglehet, a teljes elszakadás Amerika gépi-kereskedői világától, a szellemi visszatalálás az egészen más
ritmusú és mentalitású tájra, de mélyebb ideológiai ösztönzések is közrejátszottak
abban, hogy az író 1928-ban a legendák, a valót a fantasztikummal elegyítő mítoszok
világa felé fordult. E kitérő gyümölcse a „Szűzmáriás királyfi" című kisregény.
Ennek a lázas útkereső korszaknak a végén, az 1918—1919-ben megélt történelem
nyomasztó emléke alatt született meg a „Czímeresek". A regény a monarchia széthullásának pillanatát ábrázolja, iróniával szemlélve az erdélyi magyar társadalom
csoportosulásait. Ennek az ellentmondásos epikának különféle szálai, megszűrve a
képzelet fikcióit, a dokumentatív adatszerűséget és az önéletrajzi tapasztalatot,
immár egy hatalmas műben találkoznak és szerveződnek egységes egésszé: az Ábeltrilógiában, melynek első része, az „Ábel a rengetegben" 1932-ben, második és harmadik része, az „Ábel az országban", illetve „Ábel Amerikában", egyazon évben,
1934-ben jelennek meg. A regény paradigmatikus hőse voltaképpen a szerző alteregója, úgyis mondhatnók: az írói tapasztalat hármas arca, amely a világ „primitív"
7*

99

(ősemberi) felfogásától eljut a világ racionális, józan megértéséig. Túl immár a paraszti „messianizmuson", amely néhány korábbi írását jellemezte. Persze, a „Rendes
feltámadás"-ban is érzékelte Tamási a valóság neuralgikus pontjait. Prózájába a társadalmi konfliktus a talajvíz észrevétlenségével szüremlik be. Nem tud kibékülni az
első háború utáni világgal, békétlensége nem mentes az elfojtott düh és csalódás
hangsúlyaitól, ezt már a ,,Czímeresek"-ben észrevehetni, ahol — a mű magyar értelmezői szerint — nagy nyomatékkal jelentkezik egyfajta „plebejus demokratizmus".
Ugyanebben a korszakban Ion Agárbiceanu elbeszélései (például a „Csalódások")
hasonló (kisbirtokos-paraszti) magatartást fejeznek ki. A trilógia — bibliai nevű
hősének szemléletén keresztül — azt a végkövetkeztetést sugallja, hogy Tamási a
„modern" (azaz kapitalista) változások ellenére is hisz az elpusztíthatatlan népi
szellemiségben. A parasztság sorsának ilyen értelmű fölfogása — noha a történelem
sodrása alapjaiban ingatta meg ezt a tradícióvilágot — még hosszú időn keresztül
megmarad az erdélyi (román és magyar) íróknál, nyomait megtaláljuk loan Alexandru lírájában vagy Ion Láncránjan prózájában is. Az ábeli „megoldás" — az
tudniillik, hogy Ábel kivonul a „világból" a szűz természet magányába, „a csillagok
alá, fák és állatok közé" — jelzi egy egész nemzedék visszavonálását a hagyomány,
a transzcendencia és a gyermekkor horizontja alá. Ezek a titokzatos, földalatti tájak
menedéket nyújtanak, sorompót képeznek egy ellenséges valóság ostromával szemben. A visszatérés az Ember és az emberiség gyermekkorába, ahol még minden
„szeplőtelenül" tiszta, a „csoda küszöbének" a revelációja, a belefeledkezés a mítoszba és fantasztikumba: sajátosságai mind a helikoni „transzilvanizmusnak", mind
a román „gindirizmusnak"; ezért érezzük közelállónak a „Jégtörő Mátyás"-t (1936)
és a „Szülőföldem"-et Pavel Dan, Ion Agárbiceanu, Victor Papilian vagy V. Voiculescu műveihez.
1944 után, immár Budapesten, Tamási továbbra is ezen az utópikus-lírai, önéletrajzba át- meg áthajló írói úton halad, tekintetét mindegyre székelyföldi gyermekkorának quasi-patriarchális világa felé fordítja, de ekkortájt írt műveiben fölfedezhetünk néhány ú j vonást is, amelyek láthatóbbá teszik megújulást célzó erőfeszítéseit. Fejlődése ambivalens, némelykor a szukcesszió, máskor az egyidejűség jellemzi;
megfigyelhető ez a „Kikelet" (1949), „Hazai tükör" (1953), „Bölcső és bagoly" (1953),
„Szirom és Boly" (1960), „Játszi remény" (1961) című műveiben, összes novellái két
kötetbe gyűjtve jelentek meg ú j r a „Elvadult paradicsom" és „Világ és holdvilág"
címmel (1958), népi játékait pedig az „Akaratos népség" (1962) tartalmazza. Műveit
számos nyelvre (francia, német, angol, holland, lengyel, olasz, szerb, román) lefordították. Tamási Áron két alkalommal kapott Baumgarten-díjat, 1954-ben pedig
Kossuth-díjat. 1966. május 26-án hunyt el, szülőfalujában, Farkaslakán temették el.
Fordította: ERDÉLYI K. MIHÁLY

Tamási-művek román fordításban
Félszáz esztendeje, hogy Tamási Áront a neves irodalomtudós és műfordító, Ion
Chinezu bemutatta a román olvasóközönségnek. írása a kolozsvári „Societatea de
Máine" (A Holnap Társadalma) hasábjain jelent meg (1930. április 1-i szám), mégpedig részeként egy olyan hosszabb tanulmánynak, amely nem sokkal később könyv
alakban is forgalomba került „Aspecte din literatura maghiará ardeleaná" (Képek
az erdélyi magyar irodalomból) címen. Ez a százötven oldalas könyvecske mindmáig
a romániai magyar irodalom legrészletesebb román nyelvű feldolgozása. Chinezu, az
egykori Riedl-tanítvány, széles körű tájékozottsággal rajzolja meg az erdélyi magyar
irodalom első évtizedét, értékítéletei ma is jórészt helytállóak; kár, hogy művéből
100-

mindössze egyetlen rövid részlet olvasható magyarul (A szabadversről — Korunk,
1971/12, Dávid Gyula fordításában). Tamásit — a „Lélekindulás", az „Erdélyi csillagok" s a „Szűzmáriás királyfi" ismeretében — a „székely írók" csoportjába sorolja,
akárcsak Nyírőt, Imets Bélát, Kacsó Sándort. Már a kitűnő kritikai érzékű Berde
Mária észrevette, hogy négyőjük közül kettővel, Tamási Áronnal és Nyírő Józseffel
szemben Chinezu nem tud „hideg maradni". Nyírő elbeszéléseit, mert hiányzik belőlük az epikum, „prózába öntött rapszódiáknak" nevezi, Tamási „pogány katolicizmusát" pedig a tehetség központi fogalmává emeli, mert e két szóba — vélekedik —
nagyrészt belesűríthető a Tamási-művek jelentése. Részletesen foglalkozik a „Szűzmáriás királyfi"-val, de értékesebbnek, időtállóbbnak tartja Tamási novelláit, hiszen
az író itt „engedi, hogy a dolgok és az emberek maguktól beszéljenek, ő megelégszik azzal, hogy följegyezze mondásaikat, finom megfigyelőtehetségével örökítve meg
az élet nedvdús üdeségét".
Sajnos, ez az oly biztatóan induló, értő és értékelő román nyelvű Tamási-recepció megszakadt. Nem csupán a Ion Chinezuéhoz fogható összegző vállalkozásra nem
került többé sor, hanem Tamási alakja köré is tartósan odatelepedett az értetlenség
köde. Csak jó negyven évvel később, 1972-ben, immár a Tamási-emlékmű farkaslaki
leleplezésekor mondhatta Sütő András : „ . . . a központi érdeklődés egyik személye
ezekben a napokban Tamási Áron. Jóleső érzésekkel olvastuk a román lapok megemlékezéseit róla. Jóleső érzéssel vettük tudomásul, hogy románra is lefordítják
műveit, . . . bizakodással várjuk, hogy Ábel meghódítsa a román közönséget is". És
ha nem is azon nyomban, de néhány év múltán, 1979-ben, valóban könyvesboltokba
került az első román nyelvű Tamási-kiadvány. A harminc novellát tartalmazó válogatás az 1968-ban, Bukarestben, magyar nyelven megjelent „Rendes feltámadás"
című Tamási-kötet alapján készült; válogatta és fordította Constantin Olariu, előszavát Francise Pácurariu írta.
Olariu neve nem ismeretlen a magyar—román műfordítás-irodalomban, hiszen
m á r sok klasszikusunkat szólaltatta meg románul. De vajon tudott-e nyelvi készségben egyenrangú társa lenni éppen Tamásinak? Képes volt-e megőrizni a nyelv tündértáncát? Sikerült-e visszaadnia Tamási írói nyelvének magas fokú stilizáltságát?
Indokolt e kérdések fölvetése, hisz Tamási bármilyen nyelvű fordítója bízvást félreteheti a szótárakat, voltaképpeni feladata nem a szöveg hű visszaadása-átültetése,
hanem a stílus, a nyelvi traszparencia azonos szintű megteremtése egy másik
nyelven.
Olariu a gyakorlott fordító tapasztalatával és biztonságával oldotta meg feladatát. A Tamási-nyelv t á j jellegének érzékeltetésében mértéktartóan következetes; nemcsak a szavakra, de az észjárásra is figyel, a kihagyásos mondatépítkezésre, a csattanós-frappáns párbeszédekre, a váratlan nyelvi asszociációkra. Számos példát idézhetnénk fordítói telitalálataiból, címfordításai általában sikerültek, bár p. o. a
„Specialiçtii" vagy a „Cornitele" nem foglalják magukba azt a jelentéstöbbletet, amit
az eredeti „Népszakértők", illetve a „Kivirágzott kecskeszarvak" szinte kihívóan
sejtetnek. Nem egyszer a Tamásira oly jellemző poétikai hangoltság átmentésével is adós
marad a fordítás : „Nagy Márton privea fintà înainte, îngîndurat, de parcá s-ar fi uitat
într-o fîntînâ eu fundul plin de taine. Açteptâ sâ se iveascà o scurtâ pauzâ în
diseufie çi, cînd aceasta se ivi, rosti eu multâ convingere: — Nu poate fi adevârat!"
(245. p. Azaz: Nagy Márton gondterhelten nézett maga elé, mintha egy kútba nézne,
amelynek feneke titkokkal van tele. Várta, hogy rövid szünet következzék a beszélgetésben, és amikor ez bekövetkezett, nagy meggyőződéssel mondta : — Nem
lehet igaz!). Bizony ez a fordításrészlet épp azzal nem ajándékozza meg olvasóját,
ami az eredetit összetéveszthetetlenül Tamási-szöveggé teszi s amit fentebb poétikai
hangoltságnak neveztem: „Nagy Márton maga elé nézett, mintha kútba nézne, melynek rejtelmes a feneke. Kicsi szünetet várt a beszédben, s amikor a kicsi szünet
bekövetkezett, nagy odaadással felmerítette magányából a szót: — Tiszta lehetetlen!"
(Isd. a „Szorgalmas tojás" című novellát a „Rendes feltámadás" című kötet 445.
lapján). Nem csak a „kicsi szünet" játékos megismétlése hiányzik a fordításból, nem
101-

is a szöveghűséggel „van baj"; valahogy „nem jön össze" az eredetivel egyenértékű
szövegkohézió, a fordító nem talált kielégítő megoldást a (lefordíthatatlan?) mondat
második felére: „amikor a kicsi szünet bekövetkezett, nagy odaadással felmerítette
magányából a szót". így aztán már csak természetes, hogy a novellabeli Nagy Márton „magányából felmerített szót", a „Tiszta lehetetlen!" kifejezést is egyébre, az
eredetitől messze eső „Nem lehet igaz!"-ra fordíthatta. Persze, céltalan szőrszálhasogatás lenne ily aprólékos (és kritikusi gyarlósággal végzett) szövegméregetésbe bocsátkoznunk. Elébb is pusztán annyit kívántunk illusztrálni, hogy a Tamási-nyelv
átültetése izgalmasan szép, de nagyon-nagyon nehéz műfordítói feladat. A fordítónak bele kell nyugodnia, hogy néha a lehetetlennel birkózik. Constantin Olariu
munkáját csak tisztelettel és őszinte megbecsüléssel forgathatjuk. Olvasás közben
érezni, hogy a fordító nem egyszerűen átülteti, de éli is Tamási világát. Vérbeli
műfordítóként tud stíluskohéziót, nyelvi koherenciát teremteni; a Lorca által gyakran emlegetett „duende" jelen van munkájában s így, a román irodalomból leginkább Creanga nyelvével rokonítható, „hiteles" Tamásival ajándékozta meg a román anyanyelvű olvasókat.
Nyelvi szempontból könnyebb feladata volt a második román nyelvű Tamásikötet, a „Czímeresek" fordítópárosának, Adrián Hamzea-nak és A. I. Brumarunak.
Az 1931-ben, a „szerző kiadásában" megjelent regény az 1918/19-es erdélyi eseményeket ábrázolja alig egy évtizedes távlatból. Ismeretes, hogy a korabeli magyar
kritika minő felháborodással fogadta. Nem csak szemlélete okán, de esztétikai értékének megkérdőjelezhetősége vagy legalábbis „konstrukciós hibái" miatt is. Később
Tamási jócskán átfésülte szövegét, az első rész 51. fejezetét teljes egészében elhagyta
a későbbi kiadásokból. A román fordítás az 1972-es magyar változatot vette alapul,
ám így is sok esetben fedezhetünk föl kisebb-nagyobb eltéréseket az eredeti szövegétől s épp olyan helyeken, ahol Tamási történelemszemlélete nyilvánul meg. Csak
örülhetünk a mű román nyelvű megjelentetésének; minden bizonnyal az erdélyi
múlt s a két nép kölcsönös megismerését szolgálja. Tudnunk s tudatosítanunk kell
azonban, hogy Tamási művészileg is teljes értékű felfogása a román—magyar együttélésről sokkal inkább az Ábel-trilógiából vagy példának okáért az „Erdélyi csillagok"-ból olvasható ki, vagy — hogy még találóbb példával éljünk: Tamási publicisztikai írásaiból. Bízunk abban, hogy nemsokára valóban Ábel is „meghódítja" a
román közönséget, és azt is reméljük, hogy a Constantin Olariu által „elsőrangú író
és publicistá"-nak nevezett Tamásiról (lsd. Igaz Szó, 1972/10. 623. lap) olvashatunk
még olyan szép és értő, összehasonlítva értelmező írást, amilyen a szóban forgó két
Tamási-könyv kísérőtanulmánya Francisc Pácurariu, illetve Mircea Zaciu tollából.
(Tamási Áron: Obfteasca ínviere; vál. és ford. Constantin Olariu; előszó: Francisc
Pácurariu; Ed. Kriterion, Buc. 1979; Tamási Áron: Blazonarzii; ford. Adrián
Hamzea
és A. I. Brumaru; előszó: Mircea Zaciu; Ed. Kriterion, Buc. 1980)
ERDÉLYI K. MIHÁLY

102-

SZÍNHÁZ

Vaszy után
BESZÉLGETÉS PÁL TAMÁSSAL AZ OPERAJÁTSZÁSRÓL

Mire ezek a sorok napvilágot látnak, Pál Tamás és a szegedi operatársulat nyugat-európai turnéját járja, vagy tán haza is érkezik már. Maga a tény, hogy magyarországi, vidéki operaegyüttes jó hónapot külföldön tölt, s megmutatkozhat teljes
fegyverzetében (magánénekesek, kórus, zenekar, műszakiak, mindösszesen 115-en)
az NSZK, Belgium, Hollandia nagyvárosaiban, huszonegy előadás erejéig, még ha
egyetlen műnek, a Trubadurnak szériájával is teszi azt, a kultúraközvetítésre, menedzselésre sem érvénytelen hazai karakterviszonyok ismeretében rendhagyónak számít. Hát még, ha azt vesszük, hogy a helyi operajátszás legfrissebb történetében
olyan előzmények logikusnak tetsző folyamányáról van szó, mint a közelmúltbeli
bulgáriai és ausztriai—grazi vendégszereplések önerőből kiküzdött valósága; az idei
évadtól rendszeres jelenlét Budapesten: szerződés és ennek nyomán előadások a
Pataky István Művelődési Házban; Gregor Józsefnek és az operát is játszó szegedi
szimfonikusoknak önálló lemeze, vagy hogy énekes szólistáink szívesen látott, visszatérő vendégei a fővárosi Operának.
Pál Tamás ötödik szezonját tölti Szegeden. Zeneigazgatónak hívták a színházhoz,
párhuzamosan a szimfonikusok élére, ám az utóbbi évektől ellátja a színház igazgatói teendőit is. Budapestről jött, mint az Állami Operaház karnagya. S ha a fentiekben rendhagyó körülményeket emlegettünk, hasonló tendenciákat az ő pályaképe
sem nélkülöz. Megszoktuk, mi több, természetesnek vesszük, hogy fiatal művészeknek a vidéki „gályarabság évei" (e macskakörmözött kifejezés Verditől való) kínálnak jogosítványt, az itt szerzett babéroktól előlegeznek meg bizalmat a fővárosi,
tehát a tényleges bizonyításra. Szokásreflexeinkben a karrier közlekedő edényei egyirányú utcák. Pál visszafordult, szemközt került beidegződéseink hagyománytapasztalásával: meddőnek ugyan nem nevezhető budapesti, operaházi múlttal a hátában
teremtett-teremt tekintélyt vidéken, szerzett-szerez presztízst magának. S ha netán
kivételszámba menően, a szabályt erősítendő, azért egyéni haszna az őt körülvevő
szűkebb közösség közhaszna is lehet egyben, ennélfogva jelenséget testesít meg. Az
operairodalom mélyvizében Szegeden tanult úszni, s nem akárhogyan, hisz azóta
kapott, immár vendégművészként, jelentékeny föladatokat a budapesti Operában is.
— Erős a gyanúm, Szegeden az operajátszásnak olyan kialakult tradíciója, a
vidékiség minden rosszízű mellékzöngéjétől mentes kultusza sietett segítségére, melyet röviden csak úgy emlegetünk: a Vaszy-örökség. Tudom, sokáig bénította.
— Befolyásol, útbaigazít ma is. Tegyem hozzá: szerencsére? Most, mielőtt belebonyolódnánk, mit jelent globálisan, miként határolja be a helyi operajátszás terrénumát ez az örökség, szűkítsük le a kört egyetlen pontra, melyről eleddig kevesebb
szó esett, pedig legalább olyan fontos meghatározója a Vaszy-jelenségnek, mint más
egyéb, nevezetesen Vaszy Viktor kivételes egyéniségére, annak a színházra, városra
kisugárzó hatására. Maradjunk ennél a pontnál. Rendkívül drámai személyiség volt,
mely éppen a drámaisága révén hatott az operában, szülte és tartósította a drámai
103-

személyiségek jelenlétének igényét, noha a maga sajátos szerepével sokszor éppen a
drámai személyiségek kibontakozásának esélyeit szorította korlátok közé. Előadásait
lehet vitatni is persze. Ha fölvételeit hallgatjuk, bizony előfordulnak rendetlenségek,
kidolgozatlan, fésületlen, piszkos felületek a zenei matérián, de emlékszem élőben,
milyen fékezhetetlen drámai csúcspontokat tudott teremteni, s ma sem felejtem
egyik Verdi Requiemjét, ahol sírni lehetett. Személyiségének varázsában érzem azt
a lényeges mozzanatot, mely döntően kihatott, közvetlenül és áttételesen, környezetére, s amely túléli őt, szerény becslésem szerint, még jódarabig. Halálával tudniillik
minden komplikáltabbá vált, hiszen már-már eufórikusán vonja magára a figyelmet.
Nemzetközi méretekben hamarjában Toscaninihez tudnám hasonítani, akiről szintúgy elterjedt, milyen mágikusan keltett érdeklődést saját személyisége iránt, s akinek ugyancsak adódtak halványabb produkciói, miközben azonban rá mindig figyelni
kellett. Nos, Vaszy egyenesen megkövetelte, hogy az érdeklődés középpontjában
tudják. Amit különösen így, utólag, többféleképpen lehet fölfogni, értelmezni. Bizonyosság, tény viszont, drámaivá tette az operajátszást. Tevékenységének eredménye,
ha a szegedi zenebarátok tudják, mi az, karmester, s nemcsak a nézők, de a közreműködő művészek, a zenekari játékosok is megkövetelik, hogy az operaelőadások
élén álló muzsikus, a dirigens, ne egyéb szempontok szerint, kizárólag a drámaiságánál fogva közelítsen a partitúrához. Nem szeretnék a levegőbe beszélni: jó pár
hónapja szombathelyi kollégám, Petró János mutatta be nálunk Szegeden a Pillangókisasszonyt, s a próbák soráni beszélgetéseinken hozta szóba, mennyire meglepte,
hogy a zenekar valósággal belehajszolta a drámai csúcspontokba. Amióta itt dolgozom, ezt várják el tőlem, is, színházon belül és kívül. Őszintén bevallom, a hazai
karmesterek közül, talán az egyetlen Ferencsik Jánost leszámítva, aki szintén hallatlanul drámai, Vaszy tette rám a legnagyobb hatást, éppen az opera drámai értelmezésének irányában. S minthogy ő is sokáig volt egyszemélyben színház- és' zeneigazgató, Vaszy útját járva magamnak sem árt megvizsgálnom operai szemléletének
rendkívüli drámaiságát, személyiségének művészi egocentrikusságát, azoknak fényés árnyoldalaival együtt.
— Ha már ilyen pőrén fölkínálja saját színház- és zeneigazgatói
tevékenységének vizsgálatát, arra kérem, legyen következetes, tehát még
konkrétabb.
— Szívesen. Vaszy egész életútjának ismerete számomra egy olyan művészember benyomását kelti, aki képtelen elviselni a szürkébb, beosztott karmesteri
munkakört, még ha azzal igazi nagytársulatoknál, vagy a fővárosban kínálják is meg.
Ő egészen egyszerűen ki akart tűnni minden vonalon. Nem utolsósorban ilyen személyes ambíciók vezérelhették Budapestről Szegedre, noha előzően m á r országosan
ismerték, jónevű dirigens hírében állt. S gyanítom, közrejátszottak műsorpolitikájának kialakításában, amit Szegeden oly nagy hatással valósított meg. A Verdi—Puccini repertoár tudniillik valósággal kiált egy ilyen drámai karakter után, ám ezek
mellé ügyesen választott kevésbé népszerű műveket, melyek távolról sem mondhatóak értéktelenebbeknek, mindenesetre ki lehetett tűnni velük, alkalmasak voltak
arra, hogy vonzzák rá és társulatára a szakma országos figyelmét. Igaz, mint fentebb
említettem, sokszor elnagyoltan fogalmazott, a maga árnyékába kényszerítette a rendezőket, sőt az énekes szólistákat is, akikből nemegyszer éppen a szuverenitásukat
oltotta ki, vagy fejlesztette vissza, s terelte természetüktől ellentétes mederbe. E tekintetben én más elveket vallok. Mindazonáltal csak ismételhetem, a Vaszy-féle
Verdi—Puccini operajátszás valamennyi hátulütőjével együtt félelmetes intenzitással
hatolt be a szegediek ízlésvilágába, s jómagam bár öt éve itt dolgozom már, valójában csak most, az első nagy Verdi-premieremen, a Simon Boccanegráén éreztem
azt, végre elfogad a törzsközönség. Az operajátszás bizonyos f a j t á j á t Vaszy nem
hagyta meghonosodni. S azáltal, hogy énekeseinek önálló kezdeményezéseit visszaszorította, pontosabban csak a saját elképzelései szerint hagyta brillírozni őket, azt
feltétlenül elérte, hogy a szakma fölfigyelt neveltjeire, szerződtette is többüket az
Operaház, ám ott, ahol másfajta követelményeket támasztottak velük szemben, éne104-

keseinek nem sikerül úgy kifutniok, miként a helyi teljesítményeik alapján várni
lehetett. Persze hangsúlyoznám, egyéni véleményemet mondom. S bárhonnan nézem,
faggatom az örökségét, szüntelen csodálattal, ámulattal adózom ama rendkívüli képességének, hogy egy ilyen fővároscentrikus országban mily bravúrosan találta ki a
receptjét, milyen módon tarthat élvonalban egy hátrányosabb körülmények közepette
dolgozó vidéki operatársulatot, hosszú időn át. Hagyatéka ezért lankadatlanul harcos
magatartásra ösztökél. Továbbra is bizonyítani szeretném, amit ő.
— Ha már szóba került a műsorpolitika,
nevezetesen a Vaszy-hagyaték,
Pál
Tamás zeneigazgatói működésével szemben itt merülnek föl az indulatosabb
kifogások. Körülbelül úgy sarkíthatnám, hogy sok a Mozart és kevés a néző, illetve leszűkült a repertoár, azoknak a daraboknak köre, melyeket a bemutatók
ünnepnapjai
mellett játszik a színház, úgyis mint a hétköznapok
ajánlatait.
— A feltételek összetettek. Van, ugye, egyszer a hagyomány, amit folytatnunk
kell; aztán az intézmény közművelődési jellegéből adódó feladatok, hogy lehetőségeinkhez mérten a legszélesebb repertoárral dolgozzunk; továbbá a közismert épületgondok, hiszen a nagyszínház rekonstrukciója miatt hosszabb távon kell beérnünk a
moziszínház mostohább környezetviszonyaival; s a műsorpolitikát körülhatároló feltételek között említhetem a társulat képességeit, valamint a magunk személyes ízlését, hozzáállását. E komponensek azonos intenzitással, tökéletes összhangban, sohasem hatnak. Pusztán azért, mert nincs par excellence drámai szopránunk, nem
mondhatunk le darabokról. És miközben eljátsszuk a drámai szopránokat igénylő
Verdiket, Pucciniket, nem feledkezhetünk meg a Mozartokról sem. Igényeknek teszünk eleget, miközben magunk is szüljük az igényeket. A vita mindig abból fakad,
ha szempontjaink közül valaki valamelyiket eltúlozza. Már az első Mozart-bemutatómnál fejemhez vágták, mozartianus vagyok és buffo-párti. Az operai műsorpolitika
doktriner megfogalmazása ezért életveszélyes. Hisz minden ellenkező híresztelés dacára sem teszünk mást, mint az eddigi vonalat folytatjuk.
— Vagyis? Hogyan körvonalazná szegedi operai programját?
— Egyrészt játsszuk az értékes, népszerű, azonnal ható olasz darabokat, melyeknek időnkénti ismétlődésétől sem kell tartanunk. Másrészt próbálunk két-három
évenként újdonsággal előrukkolni, ami még mindig a Vaszy-koncepció tartozéka; s
harmadsorban, melyet szükséges feltételek híján elődöm már nem valósíthatott meg,
igyekszünk kilépni a szegedi épület falai közül, eljutni Budapestre, külföldre, hogy
tapasztalatokat gyűjtsünk, sikerélményeink legyenek. Mert a szélesebb nyilvánosság
előtti megméretések visszahatásaképpen ismertethetjük el magunkat ország-világ,
előtt. Nekünk egyelőre mesterségesen kell megkeresnünk az ilyesfajta föllépések
lehetőségeit, hogy aztán hívjanak majd bennünket — mert hiszen eddig is, ha bárhová mentünk, tapasztalhattuk, erősebb reflektorfénybe kerülünk. Az operatársulatunk mostanában egyéb áldásos hasznát is látja a külföldi útnak. Kohéziós erejérenagy szükségünk van, mivel igazi otthonunk átépítés alatt áll. Félve gondolunk rá,
meddig, mert biztosat semmit sem tudunk, s így aztán hiába feszülünk meg az igyekezettől, hogy együtt maradhassunk, ha a közönséget nem tarthatjuk meg, mely
közönség elsősorban a színházhoz szokott, és nemigen akarja megszokni a mozit.
Ezzel összefüggésben válaszolnék a repertoárunk szegényességét célzó kifogásokra.
Évadonként 10—12 darabot játszunk, s ha minőséget akarunk produkálni, többre
nem vállalkozhatunk. Márpedig jelen helyzetünkben egyszerűen megengedhetetlen,,
hogy bizonyos színvonal alá csússzunk, mert akkor fővárosi és külföldi vendégszerepléseink álmait hiába dédelgetjük.
— A közönséget emlegette, a szegedieket, akik nemigen akarják megszokni a
moziszínház környezetét, sokkal inkább telítettek még mindig nosztalgiákkal a régi,
nagyszínház iránt. Eszembe ötlött egy korábbi beszélgetésünk,
ahol általában az
operaközönségről volt szó. Nevezetesen annak
megosztottságáról.
— Hasonló gondolatok azóta is foglalkoztatnak. Igazság szerint az opera helye105-

napjainkban tisztázatlan, hová tartozik. A színházhoz, ahol játsszák, vagy a zeneművészet tartományába, ahová műfaji jellegzetességei utalják? A lemezfelvételek
révén el tudott szakadni a színpadtól, a hallgató úgy gyönyörködik benne, m i n t h a
nem is eleven színházi produkciónak rendeltetett volna, ám minthogy színházban is
látja, ott úgy érzi, mert általában úgy tálalják neki, hogy a látvány pusztán a zene
illusztrációja. Az operajátszás azonban nem adta föl a csatát. Megújulásának egyetlen komoly esélye, ha az eleven produkció a drámát állítja középpontba, s igazi
műhelymunka során csiszolja hihetővé színpadilag is, amit a zene sugall. Hanem
tapasztalataim szerint az ilyen vállalkozások merev kritikai elutasításokba ütköznek,
mint például az operaházi Idomeneo esetében, ezért úgy érzem, pillanatnyilag éppen
a vidéki, mondjuk a mi szegedi operajátszásunknak adatik meg az a lehetősége,
hogy ebben az irányban munkálkodjon. Erős a gyanúm, hogy a budapestihez képest
kétségtelenül hátrányos helyzetű szegedi operának sikereiben ez a körülmény az
egyik legdöntőbb.
— Hónapokkal ezelőtt az Élet és Irodalomban kiterjedt vita folyt a magyar
operajátszás hasonló és más akut problémáiról. Többen elmondták véleményüket,
a
műfaj exponens hazai képviselői, többnyire karmesterek; nyilatkozott Pál Tamás is.
Előjött egyebek között zene és rendezés viszonya, a premiereket
követő
sorozatelőadások föltűnő színvonalingadozása,
sőt egymásnak homlokegyenest
ellenkező
megjegyzések is akadtak, mint például a muzsikus Fischer Iváné, aki — külföldi
tapasztalatai okán — provinciálisnak tartja a magyar nyelvű operaelőadásokat, szemben a
rendező Vámos Lászlóval, aki viszont éppen azzal méri egy operaház
színvonalát,
hogy milyen intenzitással szólal meg hétköznap és magyarul a Varázsfuvola, a Traviata, Carmen stb.
— Emlékszem a vitára, egyik-másik kitételén alaposan elcsodálkoztam. Érvelni,
lándzsát törni éppúgy lehet a magyar vagy az eredeti nyelvű előadások mellett, a
lényeg egészen másutt keresendő. Provinciálisak vagyunk. Egyebek között azért,
mert az énekesek drámaiatlanul közelítenek szerepeikhez, s tisztelet a kivételnek,
nem tekintik magukat szuverén előadóművészeknek; az operai szakkritika elszakadt
a színházi szakkritikától; csakúgy az operai rendezés a színházi rendezéstől; a lemezIpar tökéletesedésével kialakult a tévhit, hogy opera meglehet színpad nélkül, s a
közvéleménybe táplálódott annak tudata, hogy a színpad csak illusztratív kelléke,
nem pedig nélkülözhetetlen sajátja az operának. Pedig szilárd meggyőződésem, még
a legbárgyúbb librettót is ugyanoly tüzetes elemzés alá kell vetni, mint egy tökéletes Shakespeare-drámát, hiszen a zenétől elválaszthatatlan, s a mégoly csodálatos
muzsika sem teljesítheti célját, rendeltetését anélkül, hogy a szövegkönyvvel totális
egységben vizsgálnánk. Lehet, szerénytelenül hangzik, magam e tévhitek szétoszlatására tettem föl hivatásomat. A modern operajátszás kritériuma, hogy valamennyi
közreműködője szuverén művész legyen. Tarthatatlan szemlélet, hogy az énekes amolyan képzeletbeli trombita, amibe a karmester meg a rendező belefúj. A karmesternek behatóan kell ismernie a szövegkönyvet, a rendezés célját, értelmét, a rendezőnek a muzsikát, a karmester értelmezésének szakmai indítékait, az énekeseknek
pedig mindezeket együtt, s hozzátenniük a maguk sajátos egyéniségét. Tarthatatlan
tehát az a szemlélet, hogy az operajátszáshoz szükséges rossz, fölös gönc a rendezés.
S elszomorító, ha ez a szemlélet uralkodó a kritikában is. Megintcsak az operaházi
Idomeneóra hivatkoznék, ahol a rendező Ascher Tamás megkísérelte drámai színészekké avatni az énekes szereplőket, s olyan ellenállásba ütközött, kívül-belül,
mintha főbenjáró bűnt követett volna el — holott csak azt tette, amit a mű eredeti
szelleme sugall, ahogyan anno dacumál az megszületett, s nem aminek később kisajátították.
— Visszakanyarodva
•összetételénél fogva, a

a szegedi operajátszáshoz.
társulatot?

Elvárásaihoz

alkalmasnak

tartja,

— Csak bizonyos szinten. Huszonegy magánénekesünk van, művészi adottságok
106-

dolgában természetesen különbözőek, s ha perspektivikusan gondolkodom, elengedhetetlen a módosítás. Számításaim szerint úgy négy-öt szólista cseréjével kialakítható
egy olyan együttes, mely kifelé, külföldre is ütőképes. Egyelőre még mindig bizonyos
megalkuvásokra kényszerülünk, s ensemble-kultúrával igyekszünk pótolni, korrigálni,
ahol gyengébbek vagyunk. Kétségtelen, szereznünk kell igazi drámai és koloratúr
szopránt, spinto tenort, tárgyalunk is ez ügyben. Megpróbáljuk kihasználni, hogy
ismeretes épületgondjai folytán adakozóbb az Operaház. A feltételeket persze nekünk
kell biztosítani, s az igazi biztosíték éppen a színházépület v o l n a . . .
— Egyetlen kérdést még. Az elmúlt évadban huszonhét
Operaházban, az ideire nem kötött szerződést. Miért?

előadást

dirigált

az

— Ha az elmondottakból nem derülne ki, Szegeden hasznosabbnak érzem magam, szebb előadásokat tudok produkálni. Meg aztán időben sem győzném. Elvégre
Szegeden az egész színház igazgatásával is megbíztak.
NIKOLÉNYI ISTVÁN

Kisfal udy-játék
HARAG GYÖRGY RENDEZÉSE GYŐRÖTT

Ruhákkal, maskarákkal teleaggatott fogasok határolják a színpadot, középen
üres dobogó, jobbra hátul állványok és székek egy majdani zenekarnak. Gyülekezik
a közönség. A színpad élete már elkezdődött; egy muzsikus lassan felénk közelít,
mintha nosztalgiával átsuhanó Bihari-dallamot játszana hegedűjén. Nem a vágyódtatás, álomteremtés ambíciójával, hanem az idő megnyitásának hangoltságával. Színpad és nézőtér együteműségére.
Aztán egy cipekedő emberke tűnik elő, hátradőlve egyensúlyozandó tart ölében
egy fehér mellszobrot; költőnket véljük felismerni. Letenné, majd mégis tovább áll
vele. Eltűnik a függöny mögött, s megint előterem: a szobor sehol sincs alkalmas
helyen. Kellemetlen és fölösleges? Űgy lesz az még visszatérően a játék folyamán!
Kíváncsi, riadt, érdeklődő, tanácstalan arcok, alakok bukkannak elő az oldalfüggöny mögül. Majd eltűnnek, aztán finom, bizonytalan léptekkel, némi bátorsággal, ismét előjönnek. Mai színészek. Avval a megbízatással, hogy „ma este Kisfaludyt játsszunk"! „Játszunk?" „Rögtönzünk?" Az enyhén lejtő dobogón köpenyben,
álarcban, jelmezben összegyűlik a trupp. Egy hölgy székre áll fel és a prológusba
kezd. Felfokozott igyekezettel kéri figyelmünket és a pártolást. „És ha csekély mesterségünk fel nem éri a külföldnek régibb remekeit, engedelmet várunk, mert az
igaz igyekezet legelső kezdete a szebb tökéletesedésnek." Nem egyszerűen a Kisfaludy-darab invokációja. Általánosabb érvényességgel az egész színházi este ambíciója és Harag György immár tíz esztendeje vallott és gyakorlott programjának szerény megfogalmazása. Irodalomtörténetek, drámatörténészek vállonveregető ítéletei
ellenében az élő színházi gyakorlat az egyetlen lehetséges — mondja Harag György.
Amely Bornemisszától Csokonain, Kisfaludyn át Móriczig és Remenyik Zsigmondig
érv és bizonyíték lehet a folytonosan kisebbrendűségbe süllyesztő vélemény ellenében arra a kérdésre, hogy mit ér a drámairodalom, ha magyar? Annyit, amennyit
mai idegrendszerrel életelvben és játékban bizonyítani tudunk. Annyit tehát, amenynyit a magyar színjátszás ér.
És kezdetét veszi a játék. Az első részben a Tatárok Magyarországban, a Stibor
vajda, a Kérők és a Csalódások sűrített változatát kapjuk, a második részben a
107-

Zách Klára elevenedik meg. Haragnak, Pályi András és Morcsányi Géza dramaturgnak volt miből választania, hiszen Kisfaludynál talán csak Szigligeti játékgyűjteménye terjedelmesebb. Írójára jellemző ez az esszenciális válogatás, ami pedig a
megjelenítést illeti, az már Haragot reprezentálja.
De még a darabokról: történelmünket idéző és jellemző helyzetek és epizódok
követik egymást. Struktúráitan következnek a témák; Tatárok Magyarországban —
címe is beszédes, Stibor vajda: a belső fekély természetét m u t a t j a be — a zsarnokságtól szenvedő népet és közállapotot. A Kérők és Csalódások egybeillesztett játékos
kavalkádját Harag korrajznak jelöli, de az ő színpadi értelmezésében ennél is több.
Erőltetettség nélkül jelenkori magyari karakterünkről is beszédes galériát ad. Nem
cinikusan kívülről nézvést, hanem abszurdoid, képtelen állapotrajz kerekedik Harag
színpadán. Már-már követhetetlen, ki kit szeret, hibbant vágyak és hősi allűrök,
csökött ízlés és mucsai európéerkedés kap itt, nem is fricskát, hanem egymáshoz
való kapcsolatokat megmutató életrajzot.
A színházi este folyama aztán a Zách Klárában teljesül ki; összegzéséül is az
előbbieknek. A politika és a magánélet összefüggésében látunk kegyetlen feszes drámát. Erős láttatásban az ártatlanság mártíriumáról szól ez a Harag-féle értelmezés;,
egy mechanizmus, amely eszközzé őrli az erkölccsel és maga-tartással élő embert.
A méltóságot tehát. S ha az imént arra utaltunk, hogy a Kisfaludy-játékokkal
Harag jelenkori politikai, társadalmi állapotok allúzióját is megteremti, úgy az összefüggéssor történelmi hosszantiságban tragédiánkat láttatja: megintcsak a Tatárokra
utalóan — így indul a legrégibb időktől, s a Stiboron át, a két vígjáték a múlt századi abszurdoid nemesi lét (nevetségességében is a tragédia változata!) a jelenbe ér
a Zách Klárával. Huszadik századi, még a társadalom idegrendszerében igazán fel
se fogott és dolgozott démoni pokoljáratás. Mondván: bűnös vagy, mert mi így ítéljük. Szükségünk van halálodra, hogy uralmunkat zavartalanul igazoljuk. De mielőtt
megsemmisítünk, tudasd mindenkivel, hogy halálod jogos. Amely így törvényt teremt és uralmunkat is hitelesíti. Ajánlatos tehát felvállalt bűntudattal távozni! Netán
mosolyogva meg is kell köszönni ezt a túlvilágra bocsátó szíves gesztust!? Mert eltévelyedő báránya vagy őrződnek, ha csengőd hangja külön hallik a nyáj tói. Zách
Klára, vádold magad! Hogy beteljesítsük az általad kimondott ítéletet! Modern
inkvizíció tehát! Egykori inkvizícióban a jó lelkiismeret tied lehetett a reád zuhogó
vádak áradata közepette is, mondja Harag Zách-értelmezése; most a dobogót körbe
ülő játszóbírák önpiszkításra kényszeritik Klárát — ártatlanságban is b ű n t u d a t r a
szorítva. Hogy az ítélet a zsebükből előhúzott papírról, előre megfogalmazva elhangozzék. S az áldozat ott áll széttárt kézzel, égre emelt tekintettel.
Ott áll, mert másként nem tehet. S immár nem fohász, hanem egy keserű dal.
szól a csillagokhoz.
Az előadás szövegszerű öszefüggéseit vizsgáltuk eddig. Ennél is fontosabb kérdés
számunkra: Harag hogyan teremtett egységes stílust? Az időrétegek, d r á m a - és
játékváltozatokban mi tehát az összefogó, rendező elv?
Az a többdimenziójúság, ahogyan egy mai színiegyüttes egy Kisfaludy korabeli
színházi előadást megidéz, akik egy történelmi vagy éppen kortársi vígjátékot előadnak. Harag hallatlan egyensúlyjátékot vállal, nemcsak egy-egy jelenetet, hanem az
egész színházi estét tekintve is. Sem pamfletre, sem olcsó viccelődésre nem hajlandó.
De kézenfekvő volna pedig a történelmi drámák helyzeteiből, érzelmi fellobbanásaiból, a vígjátékokból karikaturisztikus színházi panoptikumot kreálni! Harag azonban
a feladathoz és a történelemhez is etikai tartással közelít. Az ügy, a játék méltóságát megőrzi, miközben velünk, jelenkoriakkal a finom distanciát érzékelteti. Épp
avval, ahogyan a mai komédiások, a régiek lelkét és színházát újraélik. De figyeljük
csak közelebbről Harag egyensúlyjátékát!
A Tatárok Magyarországban Kajuk kánnak harcosaihoz intézett szavaival indul.
Mi történik Harag színpadán? Az idézett prológot követően hujjogatással és dobogással harcos lépésekkel négy tatár érkezik. A dobogón törökülésben a közönségnek
háttal elhelyezkednek, majd hátulról fátyollebegtetéssel asszonyok tipegnek elő.
108-

Kajuk középen áll és szónokol. A harcosok és az asszonyok reagálnak szavaira:
„erős karjaitokat" — mondja Kajuk, s mind a négy harcos karja izmát dicsekvő
emeléssel felmutatja. „A vár felé indulunk" — halljuk a tatár vezértől, s a férfiak
és nők többszöri fejfordítással, mintha parancs hangzott volna, a képzelt vár felé
fordítják fejüket. Egy alig nyolcsoros szöveg mögött Harag játékot és stílust teremt.
Jelen nézőpontból stilizál, de eleink játékstílusának naivitását is megidézi, miközben
történelmi drámát játszat. Sorolhatjuk, ahány jelenet, annyi kompozíció. A Tatárokban még: a magyar tábor beállított hősi idillje egy olajnyomat, egy élőkép, és egy
romantikus színházi tabló finom elegye. A Stibor remek indítása: köpenyben, kezében cilinderrel, mély alázattal hangzik a sirató: „Segény magyar nép" — beszédhibás
komédiásunk? De hisz oly átélten sirat — nevessünk vagy véle szomorkodjunk?
S halljuk a következő sort: „Téged vihar t é p . . . " , s hátul három ágról szakadt szegénylegény egymást támogatva megjelenik — íme megint a stílus bravúros egyensúlyjátéka; amelyben a játék megható igyekezete sajátos jelenbeni transzpozíciót
teremt. Ugyancsak a Stiborból: micsoda remeklés, amint az emelvény mélyedéseiben
ülők feje fölött a Vajda és Dobrochna táncot lejtenek;^ miközben az asszony urát a
zsarnokságában erősíti: „Ne adj helyet semmi irgalomnak." Hatalmasok és kiszolgáltatottak, táncosok és börtönben szenvedők, politikai praktikákra készülődök és
némaságra ítéltetettek! Fenn és lenn. íme: mindez nem szavakban, hanem erős
látomásban elevenedik meg Harag György egyetlen pillanatában.
Aztán a csembaló-muzsikára megelevenedő Kérők és Csalódások — a játékosság
megannyi ötlete; szerepcsere, szövegzavar, félreértés, szerepátvétel. Élet és színház
megannyi leleményes fordulata. Ami ebben a rendező erejét mutatja, legalábbis a
premieren, nem hullik szét magánszámokra, karikaturisztikus, jópofáskodó jelenetekre. Helyzetek és képek sodró egymásutánját kapjuk néhány perccel ugyan méretezettebben, mint az első rész önfeledtsége engedné. S tánc és ének (zene: Orbán
György; Nóvák Ferenc koreográfiája) is bővíti, színesíti ezt a vígságos Kisfaludyádát.
Egyensúlyteremtés — mondottuk Harag egyik erényeként, s a jelenetek egymásutánjára és a színházi este egészére is értettük. Amikor az első rész a két vígjátékkal már-már a könnyed tónus felé lendítené el a játékot, ráütésszerűen következik
a második rész: Zách Klára. Középkori miniatúrák sorozatát látjuk: De figyeljük
ismét Harag stilizációját! Ahogyan a Kisfaludy-anyagot transzponálja. „Ha én folyóvíz volnék" — énekli Zách Klára szép, kitartott méltósággal, aztán az udvarban a
hölgyek már gúnyos rikácsolással az idézett dallal gúnyolják. A lány megaláztatása
után Harag farsangoló kavalkádot teremt, s ebben bábjátékosok eljátsszák Klára
történetét. S már a fababák kárálják: „Ha én folyóvíz v o l n é k . . . " A köznép pedig
röhög. Egy kiragadott motívum, amely eleven modern színházisággal egy egész drámát mond el.
Aztán bevégződik a játék, szívre tett kézzel meghajlanak komédiásaink. Tán
túlontúli bizonyossággal a költő szobra is megállapodik. Cipekedő aktorunk, némi
iróniával, akár állhatna is tovább. Mert az este a JÁTÉK megszületése egy művész,
a Kolozsvárról meghívott Harag György mániája volt.
Kisfaludy-játék. Harag György és az újraszerveződő győri színház tagjainak
játéka.
Életünk tehát.
ABLONCZY LÁSZLÓ

109-

KÉPZŐMŰVÉSZET

Az elárvult rajztoll
1980 decemberében elhunyt Vinkler László
festőművész.

Vajon mennyit árul el egyetlen rajz a művészpálya gazdagságából, egy emberélet szövevényes útjából? Egyetlen rajz a sok száz műalkotásból felidézheti-e Vinkler László emberi alakját, művészetének sokszínűségét? Hiszem, hogy igen, mert
minden rajzában, mint cseppben a tenger, ott munkált alkotói habitusának, tehetségének, világokat átfogó filozöfikus gondolkodásának lényege. A bravúros rajztudás,
a szürrealisztikus látásmód, a jelképi törekvés, a világ kétarcúságának összeszikráztatása
Apollon és Dionüszosz kései unokája volt Vinkler László. Számára a görög mitológia Európa folklórja, az a tiszta forrás, mely máig érvényes modelleket buzogtatott föl. A mitológia nyelvének gazdag és bő képi tartalma — vallotta — azért
nem veszett el az évszázadok során, mert nem alapított, dogmatikus vallás alakjai
és jelentései voltak, hanem a természet, illetve az emberi természet lényegének,
tulajdonságainak megjelenései. E világképben Dionüszosz nemcsak istenalak, hanem
az elpusztíthatatlan élet hordozója, Apollon pedig az ettől elválaszthatatlan szellemi
lét, harmóniaigény. S mindahányan ugyanannak a világnak különböző megnyilvánulási formái. Számára a mitológia, mely Kerényi Károly baráti közelségében lett kimeríthetetlen és örök vadászterülete, olyan művek megalkotására késztették, mint a
Trója, Európa elrablása, Aphrodité születése, Oidipus tragédiája, Antigoné és Iszméné, Odüsszeusz és Phenelopé, Elektra és Oresztész. S hogy mennyire nem földhözragadt illusztrációk voltak e művek, bizonyítják például az utóbbi alkotások, melyek
szinte filmszerűen, Bergman Jelenetek egy házasságból című művére utalva korunk
emberi kapcsolatait is vallatóra fogták. Így vált korszerű művé ecsetje, krétája,
tolla nyomán a görög mitológia, mint ősi népművészet.
Vinkler sokszínű művész volt. Klasszikus hagyományokon nevelődött, vonzódott
Cézanne és Picasso művészetéhez, nagyszerű portrékat készített, végigjárta az izmusok iskoláit, de sosem felejtette el, hogy mindig ugyanazt a valóságot kell XX. századi művészként visszatükröznie. Analízis és szintézis dinamikus szellemi folyamatai
erősödtek és gyengültek föl pályája során, hol a „Minden egész e l t ö r ö t t . . . " érzése
kívánkozott vászonra, máskor, életének utolsó, termékeny időszakában a rend felé
kapaszkodás, a fehérben kiteljesedő szintézis vált meghatározóvá. Egy olyan generáció tagja volt, amellyel igencsak mostohán bánt az élet, de külön utakat járva is
legjobbjai — mint Amerigo Tot, Bencze László, Tóth Menyhért, Iván Szilárd, Szabó
Vladimír, László Gyula — egyetemes értéket tudtak teremteni. Ebben egyenrangú
társuk Vinkler is.
Ecsettel a kezében halt meg egy készülő kép előtt. Mintha csak a következő
ecsetvonáson töprengene, mintha már a kész művet képzelné maga elé. Bizonyság,
még volt mit mondania számunkra. Sok száz tanítványának, sok-sok ezer tisztelőjének, ismerősének, akiket mágnesként vonzott töprengő jelleme, csöndességében is
meggyőző érvelése, hatalmas tudása, nyitott személyisége. Hatalmas anyag maradt
utána, melyet rendezni, feldolgozni és közkinccsé tenni már ránk testált feladat.
Vinkler László meghalt. De a vonal még mindig mintha futna a papír hófennsikján...
T. L.
110-

c i s s s Ó L L

A S o m o g y i - k ö n y v t á r k i a d v á n y a i sorozatban
Gyuris
György
és
Vajda
L á s z l ó n é írások
Mára Ferencről
című
b i b l i o g r á f i á j a j e l e n t meg. F o n t o s k ö n y v e t k a p t u n k D e b r e c e n b ő l is. A
Móricz
és Debrecen
r é s z e a n n a k a sorozatnak,
mely a magyar művelődés, irodalom
jeles a l a k j a i n a k a v á r o s h o z v a l ó v i s z o nyát tárja föl. A z a n y a g o t ö s s z e g y ű j tötte és a b e v e z e t ő t a n u l m á n y t írta
Szabó S á n d o r Géza.

Februári
Takáts

számunkban

Gyulát

lábjegyzetben
dott:

ám

a költő

fiatalo-

60 évesnek

vedésért

tíz

tüntettük

olvasóink

és

nézését

kérjük.

Takáts

Gyulának,

mével,

lendületével

módot

hasonló

az

évet
föl.

hogy
tollhibák

a
téel-

kívánjuk

fiatalos

sokáig

A

ünnepelt

Mindamellett

KAJAK! GYULA: KÖRÖSI CSOMA SÁNDOR
112

köszöntöttük

70. születésnapján,

szelle-

adjon

még

elkövetésére.

