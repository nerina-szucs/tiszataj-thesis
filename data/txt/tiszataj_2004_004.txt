tiszatáj
5 8.

ÉVFO

LYAM

Fenyvesi Ottó,
Gömöri György,
Juhász Ferenc,
Kovács András Ferenc
versei
Darvasi László,
Sigmond István
prózája
Kegény és történelem
(Gyáni Gábor,
Kibédi Varga Aron
írása)
^nay László kritikája
Diákmelléklet:
Orcsik Roland
Mészöly Miklósról

2004. április

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
fff
Nemzeti Kulturális Alapprogram
támogatásával.
NEMZETI KILLL RAIJS ÓROKSCG
M1MS/TÍRII MA
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, PfTerjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a p ° s
tahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

j

Tartalom
LVI II . ÉVFOLYAM, 4. SZÁM
2004. ÁPRILIS
JUHÁSZ FERENC: Költő a holdon ........................................

3

SIGMOND ISTVÁN: Apa kalapját keresem mindenütt .........

8

FENYVESI OTTÓ: Halott vajdaságiakat olvasva (Csépe
Imre [1914–1972]) ......................................................

47

GÖMÖRI GYÖRGY: József Attila sakkozik a Japánban;
Mese az almafáról .......................................................

51

DARVASI LÁSZLÓ: A Boromirok ..........................................

52

JÁSZ ATTILA: A zöld ruhás angyal ......................................

58

KOVÁCS ANDRÁS FERENC: Kavafisz-átiratok (Örökkévalóság; Káldeai táblakép; Theophilosz Palaiologosz) .....

63

MESTERHÁZY BALÁZS: és így tovább (stb.); Milyen napot?

65

KISS OTTÓ: A költő mosolya és más furcsaságok ...............

67

Arányérzék, ritmus és mellérendelő szerkezetek (Kiss
Ottóval beszélget Elek Tibor) .....................................

69

Regény és történelem
GYÁNI GÁBOR: Történelem és regény: a történelmi regény

78

KIBÉDI VARGA ÁRON: Történelem, történet, regény ...........

93

KRITIKA
RÓNAY LÁSZLÓ: Juhász Ferenc: Az őrangyal és a szél .......

98

SZEKÉR ENDRE: Gömöri György: A tél illata ..................... 104
TÓTH ÁKOS: Szóhalálában (Pályi András: Megérkezés) ... 107

Szerkesztői asztal ............................................. a belső borítón

ILLUSZTRÁCIÓ
KASS ESZTER munkái a címlapon, a 7., 56., 62., 97. és
a 106. oldalon

DIÁKMELLÉKLET
ORCSIK ROLAND: A nyelv útvesztői
Mészöly Miklós Saulusában

JUHÁSZ FERENC

Költő a Holdon
Rádőlök a Holdra,
mintha kazal volna:
szalmakazal-jéghegy,
vak sárga madárbegy
fekete madáron,
űr-fagy éjszakámon,
az éj-madár torkán
aranylemez vulkán.
És szívemig érnek
a vad derengések,
isznak a tér-gondok:
légy szívókorongok,
fekete pázsit-zsák
szívóajak-pumpák.
S mint a véres kések:
éles merengések.
S az éj ragály-öble,
mint a Sátán ökle,
mint a bánat könnye:
légylábakká köpve.
Tízmilliárd légyláb
kapar, mar mezítláb,
karomszőnyeg csokrok,
ködpárna-harangok.

4

tiszatáj
Rámtapaszt a fagy-csönd
megfeszítés-börtönt,
mintha kereszt volna
a kő-lomb fénygondja.
Nem jajgatok, sírok!
Bolygóval bolyongok.
Ó, mit is tehettem
Holdra-szögezetten.
Büntetés ez, vagy más
Hold-bánat megoldás,
sárgaláz-kifosztás?
Szorzás után osztás.
Mit is kell megbánnom?
Bocsánattá szánnom?
Éltem, hogy ne haljak,
angyalon vágtassak.
Angyalháton ülve,
szárnyak közt merülve:
angyal-nyak szűz kertem,
angyal-toll a nyergem.
A gyémánt-fej alatt
kék göndör-láng hajat
borzoltam fényrúdon,
mint bűnt a fájdalom,
s fodros tűzözönként
ittam bodor haj-fényt.
S Istent láttak a tág
túlvilág-pupillák.
Rádőlök a Holdra,
mintha kőszív volna,
s nincsen lüktetése,
szívbőr-remegése.

2004. április

5
Mint egy kinyílt ernyő,
sárga papírfelhő
az űrben keringő
szilánk-gömb kő-erdő.
Fekszem a Hold-tájon,
mint denevér-szárnyon,
patkós vigyorgáson:
babér-bajszú szájon.
Denevér-orr tálon,
sivatag magányon,
pénz halott szakállán:
fillér szőr-irgalmán.
Mint holt madárcsőrön,
szem alatti tőrön,
orrlik szaru-öble
szempillával födve,
szaru-aranykelyhe
szempillámmal telve,
s mozog a szőr-paplan:
hófüggöny huzatban.
S a csőr-tő gyász-ostyák
jéghegy-csönd pupillák
a jégszilánk puszták
torlasza magasság.
Élem a fény-kölcsönt,
a hold-kereszt börtönt.
Pedig odabent csönd,
pedig idekint csönd.
Kint por, kő-ér, szikla:
legyező-hasítva,
roppant kúpok, völgyek
gömbkérge kő-szőnyeg.

6

tiszatáj
Mint ásító szörnyek,
márvánnyá ért könnyek,
kő-örvény és kő-tál
ez a márvány-könyvtár.
S bent tán a Pokol forr,
bugyborog és horkol.
Kint halottnak látszik
bent mi vért virágzik.
A tűz-iszap horkan,
Önmagává torpan:
a robbanás könnye
lánggá gyömöszölve.
Bent vér-tűz és kő-csont,
magányán nincs hús-gond.
Forró kripta-szekrény
az űr köpte vak fény.
Benne a halott forr,
mustból erjedő bor,
mint hörgő, füstölgő
vízbe dobott lúgkő.
S lángol buborékzik,
szitásan lélegzik,
a vízben a kristály.
Anyám, mikor mostál!
Az elmúlás robban,
s pezseg a halottban,
mint a szódavízben
a szénsav-pont szellem.
S most mint öreg szolga
Sörényes lónyakra
rádőlök a Holdra,
a sárga halottra.

2004. április

7
Eres hegedűre,
ködszemű lófejre,
szőr-sírkő lóarcra,
ajak-habszivacsra,
lószem-óriásra,
orrlik-tágulásra,
csókolva lét-gyászom:
gyönyöröm és átkom.

8

tiszatáj

SIGMOND I STVÁN

Apa kalapját keresem mindenütt
1.
Vigyázzban állunk, Apa menni készül. Az arcok megkeményedtek, a tehetetlenség lelassult mozdulatait némán veszteglő hangok kísérik. Apa összeszedte a legszükségesebbet, a kalap ott maradt a konyhaajtó kampóján. Hogy véletlenül,
vagy szándékosan, sosem fog kiderülni. Anya nem segített csomagolni, állt, és
nézte a kilincset. Ha Apa kinyitja az ajtót, akkor vége. „Ne engedjétek, hogy Apa
kinyissa az ajtót!” – mondta Anya, de ezt csak a szeméből lehetett kiolvasni, hangosan nem merte mondani. Viszont felemelte az egyik kezét, s összeszorított ujjú
tenyerét Apa felé fordította, pedig sosem látott megálljt parancsoló közlekedési
rendőrt. Néhány perctől függött a sorsunk, vagy attól a néhány lépéstől, melyeket
Apának meg kellett tennie az ajtóig. Ha Apa elmegy, soha többet nem fogjuk
látni. Ezzel mindenki tisztában volt. Anyát kivéve, persze.
– Ír majd nekünk? – kérdezte Anya, társalgási stílusban kérdezte, akárha locsogni való kedve lett volna, közben kiszáradt, göcsörtös ujjai kifehéredve kapaszkodtak egymásba, a rend őre belehalt a megfeszült izmok rostjaiba.
– Nem – mondta Apa. – Nem tudok írni.
– Értem – mondta Anya, és nem értette. Nem tudta felfogni, hogy vannak
olyan időszakok, amelyek a mi életünkben érnek önmaguk végéhez. Az Apa időszak ilyen volt.
– S akkor mi lesz? – kérdezte Anya.
Erre a kérdésre már csak a kalap válaszolhatott volna, ahogy lengedezett egy
ideig a kampón, miután Apa becsukta maga után az ajtót.
Tél volt? Nyár volt? Nem tudom. Árnyék volt. Sok. És csend. Árnyékban
a csend csak önmagához hasonlít. Az ajtónak sem volt hangja, amikor becsukódott. Hová lettek a hangok? Féltem megkérdezni. Anya a padlón térdepelt, az
öklömmel szétlapítottam egy pókot a falon. Kicsit döngött a fal. Nem mondta
senki, hogy hülye vagyok, máskor mindig rám szóltak, hogy a pók szerencsét hoz.
És a csillagok is, szokta mondani Anya. Nem nagyon hittem, hogy a felhők mögött is vannak csillagok, ahogy azt sem hittem, hogy a szerencsénket én öltem
meg a falon.
A kampó most is ott van. A helyén. A kalap eltűnt róla, elképzelni sem tudom,
hogyan. A konyhaajtót kívülről szegezték be, derékig érő bozóton kellett áthatol-

2004. április

9

nom, hogy elérjek a keresztlécekkel leszegezett bejáratig. A zöldre festett ládát is
befedték a gyomok, a lakat hiányzott róla, de ott maradt ülőalkalmatosságként az
udvarra nyíló konyhaablak alatt. Odabent pókhálóerdő. És egyetlen pók. Az elsárgult függöny egymásba trottyant mintái között átszivárog egy sápadt fénynyaláb, a kimúlt pók égbe görbült, mozdulatlan lábain találkozik a fény a semmivel. Az elmúlás értelmet adott, az értékrendet nulla alatt is jegyzik valahol.
Vakok mozdulnak ilyen óvatosan, s a félelmet keltő szellemek a gyermekmesékben. Nézem a rozoga széket, ami embert már nem bírna meg, a múlt lekopott róla, a súlytalan jelen meg figyelmet sem érdemel, és nézem az asztalt,
amit nem tudott lesántítani az enyészet, egyszer majd összeroppan önmaga súlya
alatt. Ez lesz a dolga. Az elporladt padlódeszkák behorpadtak imitt-amott, az idő
silányítja bennük az erőt, s a viasz is megelégelte a senkinek sem szóló csillogást,
az elrozsdásodott lavór a fémkeretes mosdó alatt rostokol, egy-két pókháló-erődítményt szelnek át lassan mozduló karjaim, aztán mintha hangot hallanék
a mérhetetlen csendben, szögletesen mozdul a fejem, jobbra, hátra, fel, „van itt
valaki?” – kérdezem. S ahogy mozdulatlanul fülelek, belemerevedem a pókhálókkal benépesített konyhai tájba, hangom belesüpped a penészfoltos falakba,
a tapéta foszlányokban lóg alá, a dohos levegőben királykodva tesped az elmúlás.
Kilépek az udvarra, s leülök a zöld ládikóra, a konyhaablak alá. Innen át lehet
látni a szomszédba. Ajtajukon keresztléc. És függöny a konyhaablakon. Az udvart
belepte a gyom. A kaputól vezető ösvényt kókadozó burjánerdőkkel ültette be az
idő. A csűr ajtaját most is csikorgatja a szellő. De az egyszerre csaholó kutyák tetemét magukévá tették a gyökerek s az alant gunnyasztó rögös világ. A kiszáradt
diófa elszíntelenedett ágai között keresgél az emlékezet. Nem emlékszem, hogy
melyik ágon csüngtünk egyszerre hárman is. Vagy eltűnt az ág? Hogy is hívták az
öregasszonyt odaát? Egy veréb átrepült az udvaron. Utána nézek. Repül, mondom magamban. Ezek ilyenek. Szürkék és repülnek.
Behunyt szemek mögött életesebb a kép.
Ez Apa. Elszánt és nem beszél. Vállán tarisznya. Nincs arca. Vagyis hogy nem
látom az arcát. Pedig szembe fordult velem. A mozdulatait viszont követni tudom. Három lépés választja el az ajtótól. Az első lépést már megtette. A másodiknál vissza fog nézni. Nem teheti meg, hogy ne nézzen vissza. Ránk. A családra.
Nem nézett vissza. Valaki halkan sikolt. De oly halkan, hogy csak ő maga hallhatta. Akkor én voltam. Még hátra van az utolsó lépés. Már a kilincsre tette a kezét. S még mindig nincs veszve minden. Például ráugorhatnánk. Csakhogy Apára
nem lehet ráugrani. Apa nem olyan.
– A tehénre vigyázzatok! – mondta. Vagy nem mondta? Valamit csak mondott. Mit mondott?
– Selyemcukrot hozzon! – Ez Dilibözsi volt, kapott egy taslit. Nem csattant,
a hajfonat felfogta a zajt. Az ikrek hallgattak, szájuk nyitva volt, nem értették, miért néz mindenki csendben maga elé.

10

tiszatáj

Az ajtó is akkor szólt jobban, amikor Apa kinyitotta. A kilincs nyöszörgött talán. Kívülről szépen csukta be, vagyis hogy lassan, alig hallatszott, mintha gondolkozott volna közben. Apa. Vagy az ajtó?
Hatan maradtunk a konyhában. Néztük a becsukott ajtót. Hátha megszólal.
A rendőr is ott volt. Anyám kezében. Már csak limlomként volt jelen az elsatnyult
izmok között. Ilyen egyszerű a vég?
Elérkezettnek láttam az időt, hogy elinduljak a temető felé, a faluvégre. Lassan álomba szenderült a vidék, az ellombosodott árnyékok elkezdték feketére
festeni a falut. Kutyákat még lehetett hallani imitt-amott, de fáradt csaholásuk
belecsendesedett a szürkületbe. Vagy kutyacsaholás sem volt, csak az emlékek
hozták elő?
A temetőőr egy fatönkön ült a temetőkert félig behajtott kapuja előtt. A köszönést nem fogadta. Lehet, hogy morgott valamit maga elé, de ezt csak a bajsza
hallhatta.
– Mit akar itt? – kérdezte barátságtalanul, s kinyúlt a kerítéshez támasztott
kasza után. Szemében nem volt sem részvét, sem kegyelet, tulajdonképpen érdeklődés sem, ilyenkor mondani kell valamit, hát mondott valamit. Az őrök mindig mondanak valamit, félnek, azért.
Nézem a kaszát, ahogy a lenyugvó nap egy csillagot küldött az élére, tiszavirágnál is rövidebb életűt. Régi kasza volt, fékevesztett csillogás egy öreg jószágtól nem várható, de füvet vagy embert vágni lehet vele biztosan.
– Ez egy másik falu? – kérdezem meghökkenve, merthogy soha senki nem
villantotta rám a kaszát eddigelé.
– Mit beszél maga? Mit akar itt? – Már állunk mindketten.
– Emlékezni, sírni, nem is tudom – válaszolok. A temetőőr visszaereszkedik
a fatönkre.
– Sírjon a kapu előtt!
– Nem fogja nekem előírni, hogy hol sírjam ki magam. Bent akarok, és kész!
– Bent nem lehet. Ilyenkor már nyugovóra tértek a halottak, nyolc után nincs
látogatás!
– Mi az, hogy nyugovóra tértek? Maga itt ócska relikviaként riszálja az agyát,
közben orrfacsaró szagot áraszt. Elfelejtették eltemetni, bátyó?
A temetőőr nem tudott felállni, merthogy teljesen ráhajoltam, meg is ölelhettük volna egymást, de erre érthető okokból, egyikünk sem érzett indíttatást.
– Én magát nappal sem engedném be a kapun – tüzelt a temetőőr, nem
mondta, inkább rekedten suttogta, mintha egy féltve őrzött titkot közölt volna
velem. – Az ilyenek gyalázzák meg a sírköveket! Na, sipirc! – mondta, és már
nem suttogott.
– Csimasz! – mondtam meggyőződéssel. – Penészgomba!
– Virágtolvaj! – ordított fel a teremőr. – Még hogy én vagyok büdös?!

2004. április

11

Hogy a kasza is megcsillant, a jelzős minősítések további számbavételéről le
kellett mondani, egy gyors mozdulattal széttártam a kaput, s berohantam a sírok
közé. Túlzás volna azt állítani, hogy ezt követően kergetőztünk, mert a kifejezés
egymás játékos követését jelenti, s noha a gyakori irányváltás miatt sosem lehetett pontosan tudni, hogy melyikünk van elől, a játékosságot kizárták a temetőőr
már-már hörgésbe fulladt hangi mutatványai, a „kurva anyádat!”, vagy „hogy rohadnál a ganéba!”-szerű sztereotípiák. Letegezett, állapítottam meg, ilyenek ezek,
estefele már tegeződnek.
A családi sírkő mellett biztonságban érezhettem magam, lehasalva ugyan, és
mozdulatlanul, s már-már teljes sötétségben, de a vigyázzban álló sírkövek rendezetlen hadállásai kivehetők voltak holdfényben is, mintha a halottak védelmére találták volna ki őket az őrzők ellen, ahogy mozdulatlanságukban is teljesítették az öröklétig tartó szolgálatot, s ha úgy adódott, sorfalat álltak az élők védelmére is, lám, a temetőőr visszavonult.
Olyan sír ez is, mint a többiek, csak sűrűbben látott esőt, mint könnyeket.
A sírhalom felszíne jóval a cementpárkány alá süllyedt, a gondolatnak nem lehet
ilyen súlya, az idő könyökölhetett rá ilyen kegyetlenül. Arcom száraz, a könnyek
csendben kushadnak a helyükön, miért éltetek, kérdezem. Apát nem kellett volna
elengedni semmiképpen. A sírkövön nevek. Az enyéim nevét festették rá sorban
egymás alá. Előbb ágyat kaptak mindannyian. Azon az egyetlen ágyon a mindenkori haldokló várta a szekeret. A többi a padlón kapott helyet. Sorban felkerültek
az ágyra, magyarázkodásra senkinek sem volt szüksége. Apát nem kellett volna
elengedni semmiképpen. Az Ő neve után csak egyetlenegy szám olvasható, ebből
az derül ki, hogy megszületett. Odafesthették volna azt a dátumot is, amikor becsukta maga után az ajtót. Azt a napot, órát és pillanatot. Amikor lengett a kalap
a konyhaajtón meredező kampón. S a bénító csend ránk zuhant, alája szorultunk,
nem volt kiút, levegő sem nagyon. Az ablakon keresztül még megnézhettük volna
Apát, de senkinek sem jutott eszébe elhúzni a függönyt. Az ajtót is kinyithatta
volna valaki, de a rendőr anyám kezében halott volt, s a bátorságot Apa magával
vitte, egy szemernyit sem hagyott. Miért éltetek, kérdezem ismét és megint, ha
nem tudtátok Apát visszatartani, hogy a feltámadást itthon várja meg. Nem kellett volna elengedni semmiképpen. Ki kellett volna találni valamit, hogy Apa ne
menjen el. Újra kellene kezdeni az egészet. Ahogy Apa meglátta Anyát, ahogy
Anya meglátta Apát, innen, ettől a pillanattól kellene újraélni az életet, az övéket
és az enyémet, és az enyémet, és az enyémet, és az enyémet! S Apát megtartani,
visszatartani végleg!

2.
Úgy döntöttem, hogy az asztal helyét és méretét nem változtatom meg, azaz
ugyanazt az asztalt használjuk, ami mindig is a konyhában volt, csak az egyik lábát kellett megerősíteni egy léccel, de ez az ajtó felől nézve nem látszott. Persze

12

tiszatáj

letöröltettem róla a port, s a kellékessel tétettem rá egy kereszthímzéses terítőt.
A pókhálókat otthagytam a plafonon, hiteles környezetet kellett teremteni, Losonczyval hozattam három pókot is, az az egyetlen döglött hiteles volt ugyan, de nem
elegendő. Székeket úgy helyeztettem el, hogy a szerelmeseknek egymással szemben kelljen elhelyezkedniük. Apa a kezében tartotta a kalapját, ezzel kapcsolatban némi vita volt, merthogy egy új kalapot kellett előkeríteni, a kopottabb majd
a kampón fog csüngeni, amikor ennek is eljön az ideje. Apa időnként megforgatta a kalapot, nem túl gyorsan, nehogy játszadozásnak tűnjék, hanem csak
olyan várakozást, időtöltést sugalló lassú, ráérős mozdulatokkal. Anya egy kis fehér zsebkendőt szorongatott a kezében, ujjait egymásba fonva tartotta az ölében.
– Szöveg? – kérdezte Apa.
– Nincs szöveg – mondtam. – A lélek mélységeit ne kössük betanult szavak
bilincsébe.
– Nem bonyolult ez egy kicsikét? – Anya ezt bocsánatkérően kérdezte, mintha
nem is kérdezte volna, csak szelíden megjegyezte, mint aki már éli a figurát.
– Örökérvényűség, összeölelkező lélegzet – folytattam. – És arcot simogató
tekintet. És fény. Lássam a fényt, mely nem látszik ugyan, s mégis oly kemény,
mint a beton. Beterít, leteper, magáévá tesz. Ez kell nekem. Értem?
– Ki ne értené? – kérdez vissza Apa.
– Kezdhetik – mondtam.
A kalap gyorsabban forgott, mint eddigelé, Apa olyan bikás volt, a fejét valahogy furcsán tartotta, a szemét is tágabbra nyitotta, talán a lelkét akarta imígyen
szabadjára engedni, hogy az megnyilvánulhasson teljes nagyságában, bilincstelenül.
– Kurva egy meleg van – mondta Apa. – Ilyenkor a gatyát is alig bírom magamon. Hát, te?
– Nyáron mindig melegebb van – sóhajtotta Anya szívélyesen. – Isten akaratát el kell fogadnunk. Aztán majd jön az ősz, nem?
– Jön bizony – mondta Apa –, esők, szelek, miegymás. Az se jó, a kurva anyját.
– Jaj, istenem – mondta Anya –, miket beszél!
Ez a légyottnak induló találkozó már-már zsákutcába jutott, Anyától persze
nem lehetett elvárni, hogy „jaj, de drága maga, Dezső!”-szerű szövegekkel segítsen továbbgördíteni az eseményeket, Apa viszont megpróbálta feltalálni magát.
– Aztán majd kifestem a konyhát, jó?
–Fehérre! – mondta Anya kicsit megenyhülve, ici-pici lelkesedéssel. – Szeretem a mész illatát.
– Jól van – mondta Apa-.
Apa művész úr felém fordul, úgy kérdezi:
– Idáig jó?

2004. április

13

– Nem jó – mondtam. – Az nem jó, hogy megkérdezte, hogy jó-e, és az nem
jó, hogy a lelke olyan nyeszlett, mint egy elhasznált kapcarongy, és annak a kalapnak már rég meg kellett volna merednie az ujjai között, és az asztal lapjáról
hiányoznak a kezek, Anya művésznő kezei is felkérezkedhettek volna a terítőre,
és lassan közelítsenek a kezek egymás felé, hogy kézfogó legyen belőle, a szó életformáló értelmében. Értem? És miért festették ki lila rúzzsal Anya művésznő ajakát? Részeg a sminkes? Losonczy, mit tud erről?
– Beteges, szűz és szegény. Ezekhez lila ajak kell – mondta Losonczy. – Szerintem.
– Csakhogy a fénysugárban a lilára festett ajak kéjt sugall, különösen ha mozgásban van. S ha a lélek röpdös, a kéj kushad. Maga ezt nem tudta? Letöröltetni,
jó?
– Igenis. Piroskám, szívem! – kiáltott hátra. – Lila ajak megy, színtelen ajak
marad! Most!
– Folytassák, kérem.
– Akkor én most már semmit sem mondok magának – mondta Apa.
– Semmit se mondjon, Dezső – mondta Anya.
– Mindent megbeszéltünk – mondta Apa, és mosolygott.
– Mindent– mondta Anya is, megszeppenve ugyan, de jól láttatta, hogy lelkében béke van.
A kezek az asztalon közelítették meg egymást. Jól esett látni, ahogy Apa ujjai
ráfeszülnek Anya ujjaira, a vaskosabb férfiujjak befészkelik magukat az apróságok közé, a bütykös hüvelykujj helyet kapott magának a megizzadt, csöppnyi tenyérben, s nem volt itt jól megfontolt szándék, vagy kívülről érkező parancs,
a hüvelykujjra rágörbültek a vékonyka ujjak, Anya lehunyta a szemét, Apa kezében
megállt a kalap.
Losonczy a hátam mögött állt egy távbeszélővel a kezében, hogy bármikor kiszólhasson a nyitva hagyott ajtón az odakint ácsorgóknak, ha esetleg szükségem
volna valamire. A reflektorokat egyelőre nélkülözni tudtam, a huzalok karikákba
csavarva hevertek a padlón, az az egyetlenegy fénynyaláb, amely az elsárgult függöny egymásba trottyant mintái között verődött be a szobába, bőségesen elegendő volt.
Felejteni akarom a valót. Tudom, hogy Apa nem mosolygott. Nem volt bajsza
sem. Csupasz volt, mint a hernyók. Anya nézte, s azt mondta, hogy nem akarom.
Egy hétig verték. A hátát, a fejét. Aztán akarta. Volt egy tehene, azért. És a félelem. És a fájdalom. Akkor sem mosolygott, amikor a vékonyka gyűrűsujjra felkerült a gyűrű, s háromszor kellett megkerülni a házat, merthogy ez áldást hoz
a családra, házra, termésre, de csak az istállóig jutottak el, na, galambom, mondja
Apa, holtmiglan, holtodiglan, s Anya fejét nekitámasztotta a tehén farának. Anya
mondta a Miatyánkot közben, ügyes voltál, mondta Apa, amikor kilépünk, mosolyogj, a násznép szereti látni, hogy boldog az ifiasszony. Most meg húsz ujj ját-

14

tiszatáj

szódik, vonaglik, bújócskázik az asztalon. A kereszthímzéses terítő a gyűrött aszszisztencia, néha fészek, néha hívogató nyoszolya, a gyűrődések vonulataiból ittott előbukkannak az ujjak, váratlanul lecsapnak egymásra, hogy görcsösen öszszekapaszkodva meghaljanak egy időre, ima és kéj, nyoszolya és koporsó, élet az
asztalon.
–Repülj! – szólok rá. – Emeld fel a két karod, s repülj fel a magasba, fogd meg
Anya kezét, s vidd magaddal az ég felé!
Leállunk. Mindenki a padlót nézi. Én is. Pedig az fent van. Színpadon is. Anya
falfehéren ül az asztalnál, ujjai az ölébe bújtak.
– Nem tudok repülni – mondja Apa.
– Miért?– kérdezem. – Mi mindenre képesek vagyunk. Hinnünk kell abban
is, hogy repülni tudunk, s tudnunk kell elhitetni ezt mindenkivel, csupán ennyi
a feladat, a többit a tárgyak végzik el. Nem lehet ez olyan nehéz.
– Lehet, hogy nem nehéz – mondja Apa –, csakhogy én félek megpróbálni.
Félek, azt hiszem.
Nem félt, soha nem félt, mondom magamban. Amikor harmadszor is megkerülték a házat, megint csak az istállóba vezette Anyát, aki úgy görbült a tehén
farára, mint egy halott vakondok a föld alatti járatok útvesztőiben, a hányás végigloccsant a kezén, s a sűrű nyál a tehén faráról csüngött alá.
– Akkor ne erőltesse a repülést – szólok Apának. –A Miatyánkot tudja?
– Hát, úgy-ahogy.
– Losonczy!
– Igenis.
– Írjon ki Miatyánk órát a művész úrnak. És a bajuszt vegyék le róla. Szünet.

3.
Anya művésznő lila ajak nélkül határozottan anyásabbnak néz ki, azazhogy egyelőre lányosabbnak, kihúzott szemöldökére ragasztatni fogok egy kis bozótot, és
a testtartásán is változtatnom kellene némileg, lehetne odaadóbb valamelyest,
noha amikor egyszer hevesebben hajolt előre, az egyik melle mintha fent maradt
volna az asztallapon, a másik meg a terítő rojtjai között csüngött alá továbbra is,
ha a mellek nem tartózkodnak egy síkban, ez inkább kihívó érzetet kelt, mint
szűzies szelídséget, s itt az ártatlanságé a főszerep, az asztali kézjáték viszont egészében véve sikeresnek mondható, noha felmerülhet a keresztmintás terítő egyszerűségében is nemes hangulatának inkompatibilitása a kéjben egymásratalálásának hangulatával. Persze amikor a meredező, csontos hüvelykujjat átfogják az
ártatlan, vékonyka ujjacskák, itt csak a lélek munkálkodik, mintha tengeren
hánykolódó csónakocskák tapadnának a biztonságot jelentő mentőhajóra.
– Losonczy!
– Igenis.

2004. április

15

– Apa művész úr hüvelykujja legyen bütykösebb, s a körme fekete! Nincs manikűr! És Anya művésznő szemöldökén bozót legyen. Értem?
Losonczy vigyázzban jelent:
– Most éppen a Miatyánkot tanulják. Utána bütykösítünk, bozótosítunk.
– És hol van a fénynyaláb?
Losonczyt ritkán lehet zavarban látni, most mintha nem találná a szavakat.
– Hát, főnök úr, kérem, az a helyzet, sajnos, ugye, hogy a nap felfele ment az
égen. S ilyenkor, ugye, a sugarak földre vetülő szöge némi módosulást szenved…
– Legyen fénynyaláb, Losonczy! Értem?
– Lesz, tisztelettel. Kezeskedem.
A násznép kiválasztását Losonczyra bíztam, csak kinézésük sokféleségére
hívtam fel a figyelmet, a hitelesség nem csupán hangulati elem, sokkal, de sokkal
több ennél, hogy ezt Losonczy mennyire tudta felfogni, nem tudom, de a biztonság kedvéért szemrevételeztem a kiválasztott tömeget, férfiak, nők, gyermekek
csoportját, külön-külön. Miközben ellépegettem a kiválasztottak sorfala előtt,
hallgattam Losonczy magyarázatát.
– Az első bajuszos, a második nem, a harmadik bajuszos, a negyedik nem, az
ötödik bajuszos, a hatodik nem…
– Mi ez, Losonczy? – kérdezem.
– Sokféleség, tisztelettel. És itt vannak a hölgyek is, az első kendős, a második
copfos, a harmadik kontyos, a negyedik kalapos…
– Várjon csak – állítom meg –, maga kalapos?
– Városból jöttem haza látogatóba az ángyikámhoz – mondja, de nem néz
reám, Losonczy ragyogó arcába mered, jó volt, int Losonczy, emelt gázsi.
– S a gyerekek? – kérdezem.
– Kettőt szereztem, sajnos…
– Nyolc legyen – mondom. – Értem?
– Nyolc lesz – mondja Losonczy. – És bütyök, és bozót, és Miatyánk, és fénynyaláb. És minden.
A múltkoriban kértem egy élő lovat a színpadra, nyolc perc múlva ott volt.
Kifogásoltam, hogy nem nyihog, nyolc perc múlva nyihogott. Persze mindent
azért nem lehet Losonczyra bízni, a színészek kiválogatását természetesen nem
engedem ki a kezemből, noha az önjelöltekkel való csatározás igencsak felőrölheti az idegeket. – Én vagyok a legjobb! – mondta az egyik Anya szerepre jelentkező. – Nem fogom megvárni, amíg kiíratja a próbatáblára a szereposztást. Világos?
– Művésznő, őszinte leszek magához – mondtam. – Én tudok repülni.
– Nézze, én sokféle disznóságot hallottam magáról – mondta némileg megrökönyödve –, de ezt azért nem képzeltem volna.
– És akkor beláthatja – folytattam –, hogy Anyának és Apának is tudniuk kell
repülni.

16

tiszatáj

–Ez is valami? – szakított félbe. – Nem tudom, mennyire ismer engem, de én
tudok öreg lenni és fiatal, barátságos és gyűlölködő, gőgös és mérsékletes, élveteg
és szűzies, civódó, féltékeny, irigy és csaló, tudok szánalmas lenni és gyönyörű,
ölök, ha kell, és szeretek, transzcendens lotyó is lehetek, látta a mellemet, ide
nézzen!, ezt aztán szophatják napestig, és dugok is, bárkivel, bárhol, akárhányszor, mit szól, létezik nálamnál jobb?
– Nincs kegyelem a szemében – mondtam. – Én nem bordélyt akarok berendezni, hanem a szeretet otthonát, ahonnan senki se kívánkozzék el, ahol a hit
a falakból sugárzik elő, anyám egy szentség volt, ha színész lett volna, játszhatott
volna Szűz Mária szerepét a világ bármelyik színpadán, nem kellett volna csinálnia semmit, csak önmagát kellett volna adnia, ért ebből valamit, kérem?
Losonczy érzületei ritkán olvashatók le az arcáról, az újabb sikerélményre
csak a testtartásából lehetett következtetni, lezser volt, szinte hányaveti, miközben természetesen vigyázzban állt, a huzamos szolgálat különleges képességeket
fejleszthet ki.
– Tízen vannak! – mutatott a körülötte ácsorgó gyerekseregre.
– Brávó! mondtam. – Hát, igazán…
– A szomszéd falvakból elhoztam őket mind. Ennyien vannak – pontosított. –
Mosdatás? Kosztüm?
– Koszosan hitelesek – mondtam. – Kettőn legyen cipő, a többi maradhat így.
Értem? Ha egy kicsit tisztábbak, nem baj.
– Tökéletes – mondta Losonczy –, pontosan így gondoltam én is. Bocsánat
– folytatta –, valamelyik kislány arcán egy-két lázrózsa nem volna esetleg…
– Lázrózsa? Melyiken?
– Például ezen. Hogy lázasan is, a hitelesség, szóval, nem tudom…
– De. Nagyon jó. Csak ne ezen, inkább azon. Az mortálisabb, nem? Úgy értem, alkatilag.
– Értettem. Piroskám, szívem! – kiáltott hátra. – Két mortális lázrózsa gyerekarcra!
– És felnőttek? Olyan igaziak? Olyan falusiak? Nincs?
– Dehogy nincs – mondta Losonczy. – Találtam két öregasszonyt, az egyik
beteg, a másik halott. Fogják egymás kezét. Az élő imádkozik, a halott hallgatja.
Talán.
– És férfiember? Csak maradt valahol?
– Az utolsó önmagát temette el. Az imádkozó mesélte, hogy az illető leereszkedett a borospincébe, s a csapóajtót magára húzta. Többet nem jött elő, de biztosan buzgón imádkozott mindvégig, s noha az utolsó kenetet nem vette fel, de
nem is kellett neki, merthogy szent volt. Vagyis hogy lehet, hogy szent volt. Létezik ez?
– Nahát, ilyesmit még kitalálni sem lehetne!

2004. április

17

– Ilyet nem… Miért, ki kell találni ilyesmiket? Én, kérem, főnök úr, bármikor,
ugye…
– Nem, nem kell kitalálni ilyesmiket. A mesterséges fény is csak akkor az
igazi, ha elfelejtjük, hogy nem igazi. Érti ezt, Losonczy?
– Abszolút, főnök úr!
– Jól van. De az öregasszony, Losonczy, csak nem marad ott végleg?
–Megmondhatom az őszintét?
– Persze.
– Tökkelütött népség ez, főnök úr, kérem. Ezek nem tudják felaprózni magukat. Nem értik az összkomfort lényegét. A kicsi ima, kicsi tánc, kicsi élet, kicsi
halál elvét. Ezek vagy imádkoznak, vagy élnek. Az az öregasszony most imádkozik. Neki most ez az élet. És a halál is. És a tánc is. És a minden. Ez nem fog eljönni a halottjai mellől soha. Erőszakkal meg nem hozhatom el, mert nem lenne
hiteles. Ha meg lehetne győzni valahogyan, hogy pattanjon fel, tegye a derekára
a kezét, s tánclépésekkel jöjjön ki az ajtón, hogy onnan aztán kicsattanó mosollyal,
fonnyadt begyekkel, de álljon ott büszkén a felsorakozott násznép élén. Egy kackiás bajuszost állítanék melléje, annak még csizmája is volna. Repedne alattuk
a föld, főnök úr, kérem, olyan hitelesek lennének, mint a halott csontváza a borospincében. Ennél szebb jelenetet elképzelni sem lehet.
Vagy imádkoznak, vagy élnek, mondta Losonczy, merthogy elképzelni sem
tudja, hogy falun az élet s az ima egy asztalnál ült mindenkoron. Azt hiszem, Apa
sosem imádkozott, vagy nem úgy imádkozott, ahogy mi, a többiek, de ezért senki
sem szólta meg. Cipész volt, de mindennap déli tizenkettőkor a harangozásra is
gondot viselt. Leginkább délutánonként vette kézbe a lábbeliket, foltozta, talpalta, ragasztotta őket, varrni is varrta, ha meghasadt rajtuk a kikopott köntös,
a fehérnépeknek szívesebben javította a csizmát, félcipőt, kezét a lányok vádliján
csúsztatta felfelé, amikor cipőpróba volt, senki sem sikkantott, egyik-másik titkon sápítozott, hogy Isten szeme vajon tényleg látja-e az egész valót, mit szól ahhoz, hogy az asszonyfélék esetében merészebben tapogatott a cipész, a combjukra, majd hátul, a faruk alá is felcsúszott a tenyere, nem másért, de valamiben
csak meg kellett támaszkodjék, miközben a megjavított cipellőt próbálgatta a lábikón. No, kérem a lábikót, mondta Apa, ilyenkor Anya kinézett a falásnyi ablakon, számoljátok meg a pókokat a falon, mondta szelíden, hát számoltuk, s örültünk erősen, ha a szám mindegyikünknél azonos volt.
Aztán kifogytak a cipők, csizmák, topánkák, valami járvány fertőzte meg
a gondolatot, hogy sorban a város felé ösztökélte a népeket, aztán már mindenki
menni akart, a fiatalabbja hátra se nézett, úgy iszkolt végig a temető melletti poros szekérúton, az öregebbje is megpróbálkozott az iramodással, de a temetőnél
jobblétre szenderültek szinte mindannyian, előbb csak a szándék, a gondolat
restellte el magát, aztán a test is visszamaradt. A harang jubilált, azt hiszem, csak
Apát ünnepelte mindannyiszor, megszokta Apa kezét, lélegzetét és akaratát,

18

tiszatáj

ahogy nap mint nap felküszködte magát a tetőre, miközben a bámészkodók odalent mormolták a Miatyánkot, hogy csak most az egyszer, de bizonyisten utoljára
sikerüljön felmásznia a bizonytalanul ingadozó alkotmány oldalán.
Miután Apa elment, a harangláb elsétálhatott Apa után. Lehet, hogy megemelte a kalapját a templom felé, ez meg, apróra sikeredett imaház lévén, még
visszaköszönni sem tudott, csak nézte a hűtlen szolgát, ahogy Istent megtagadta,
s az emberhez szegődött. Persze az is lehetséges, hogy a harangláb egyszerűen
csak összeomlott, nem volt szükség rá, hát megroggyantak a lábai, a szóhadsereg
alagútjaiban a szüntelen dínomdánom szélesítette a járatokat, faluhelyen a köszvény a tárgyakat is megtámadja előbb-utóbb, ám megkérdezni ezt nem nagyon
volt kitől, az az asszony, aki énekelt a halottnak, Losonczy szerint már elhallgatott, s az énekek, amelyek megritkult fogai közül suhantak nemrég elő, befelé vonultak, így lesz a dallamból egyetlenegy hang, s aztán az is szertefoszlik a végleg
megpihent gondolatban.
Közben valami történhetett, a verebek hamarabb jöttek, azazhogy néma felhőként zuhantak elő valahonnan, fekete lett tőlük az ég alja, az ilyesmi még
mennydörgést is hozhat a vidékre, és ki tudja, még milyen bajokat, ilyesmit
mondogattak valamikor a népek, az eredeti elképzelés szerint háromszázan fognak elrepülni a méltósággal vonuló násznép fölött a virágokkal díszített udvaron,
hangulati elemként ugyanis igen hatásos lehet egy madársereg jelenléte az emberi örömünnepek csúcspillanataiban, tedeumszerű érzetet kelt egy hatalmas
felhő vonulása, amelynek némán repdeső élők az elemei, dicsérünk téged, Isten,
csakhogy itt nem háromszáz, legalább háromezer veréb zuhant a tájra, ebből
mintegy ötvenen csipogták el életük utolsó dallamát, mielőtt belecsapódtak volna
a szomszéd háztetőn felemelkedő pléhlapokba, amelyeket olyanformán kellett
tartaniuk az erre a célra felfogadott cigányoknak, hogy a lapokra verődő napfény
sugarai rávetüljenek a jelenetben szerepet kapott konyhaablakra, ugyanis a következőkben is szükség lesz az ablakon besugárzó fénynyalábra.
A szárnyaszegett verebek félholtan vergődtek a földre csusszant cigányok
nyüszítésétől is megrémülve, s mintha valóban dörgött volna az ég, csakhogy
a földről sugárzott elő a zenebona, nem az égiek küldték a vészjeleket, a lezuhant
pléhlapok ugyanis basszusban dörmögve ugrándoztak a sebtében kikövezett udvaron, miközben a derékig érő bogáncsosban próbáló kórustagok Losonczy édesanyját gyalázták, amit semmiképpen sem lehetett összeegyeztetni a mélyen vallásos színezetű, az égiek áldásáért fohászkodó, templomi ájtatossággal előadott
énekek hangulatával. De hát a gyalázkodást azért találták ki, hogy legyen mit leteperjen az áhítat. Így aztán helyreállt a rend, a tánccsoport sem okozott különösebb gondot, lévén hogy csak egyetlenegy segédszínész tudott becsületesen bokázni, noha azok a kis keresztlépések, melyeket a menyecske helyett kellett volna
előadnia, fel-felkapva a sarkát minduntalan, nos, ezeknek a színvonala messze
állt a tökéletességtől, a szomszédasszony messziről próbálta mutogatni, hogy mi-

2004. április

19

ként kellene végrehajtani a műveletet, közelebb semmiképpen sem jöhetett,
merthogy egyelőre az volt a dolga, hogy álljon a szomszéd ház küszöbén, vadul
integessen, miközben fültől fülig tartó mosolya örömmámort kellett imitáljon.
– Megbénul a pofám, Losonczy! – kiáltott az udvaron áthaladó ügyelő felé. –
Már a harmadik órája alakítom az örömgügyét, van magának istene?
– Tudja, hányan jelentkeztek erre a szerepre? – vetette oda az ügyelő roszszallóan. – Hitelesen, kérem, csak hitelesen! – Ez már a sorba állított násznépnek szólt, a szomszédasszonyra most nem lehetett több időt vesztegetni, a saját
életének főszerepében majd úgyis egyedit kell alakítania, a nyüszítő cigányokat
arrébb toszogatták, egyik-másik arccal a bozótosba került, de szükség volt a ház
előtti falásnyi udvarra, s még ezek után is várni kellett, amíg seprűkkel, vasvillákkal, ezzel-azzal megtisztították a területet az egymáson vergődő verebektől.
– Körülbelül itt volt – mondom Losonczynak –, három méter hosszú legyen,
és egy méter széles. És nagyon zöld legyen, nagyon zöld!
– Nagyon zöld lesz – mondta Losonczy, s mire beültették a nem tudom honnan előteremtett ágyásdarabokat, a lekonyult fűszálak itt-ott elsárgulva kókadoztak a műtrágyás humuszban.
– Apa seggbe rúgná magát, Losonczy, jó nagyokat rúgna a maga seggébe,
tudja?!
– Bocsánat, főnök úr, a műtrágya a hibás, az egész faluban nem találtam egy
maréknyi tehénszart, itt, kérem felzabálták az állatokat, aztán irány a temető.
Sem állat, sem ember sehol.
– Figyel, művész úr? – fordulok Apa felé. – Maga a lelkével öleli körül ezt
a darabka földet, a sötétzöldben pompázó fűszálak mindegyikén megpihen a tekintete, akárha minden egyes fűszál külön-külön a kedvese volna, de érezheti
oltári szentségnek is, ahogy kinyújtott kezével végigsimítja a fűszálak tízezreit,
a méhek zümmögése adja a zenei aláfestést, vagy csak a táj imitálja a zümmögést,
ha méhek nincsenek, a csirkék nem mernek belefosni a szentségbe, két arasznyira állnak meg Apa háta mögött, várják, hogy történjen valami, de semmi sem
történik, Apa motyog valamit, hogy neki nem elég ennyi fű, neki sokkal, de sokkal több fűre volna szüksége, és belenéz valahova a messzeségbe, mintha integetne onnan valaki, igen, ezt lehetne kiolvasni Apa szeméből, hogy integet neki
valaki.
– Ne menjen el, Dezső! – mondja Anya, akkor mondta először, hogy ne menjen el, merthogy meglátta Apa szemében, hogy valaki, vagy valami integet neki
a messzeségben.
Én meg beléptem az ágyás közepébe, és végigtapostam a füveken. Messziről
nézve táncszerű mozdulatoknak vélhették volna, ahogy minden egyes talpalatnyi
földbe beledöngetem a fűszálak százezreit, talpom gyerektalp, de mérete ahhoz
éppen elegendő, hogy konok következetességgel darabokra szaggassa a valahonnan integető arcának vonásait, mert hitem szerint az ágyásból érkezett az Apa

20

tiszatáj

szemében tükröződő mehetneknék, de Apa hajthatatlan, most a konyhában van,
a tarisznyáját keresi, közben megindul kifelé. „Álljatok az ajtó elé!” – kiáltom, és
felsorakozunk mindannyian, Anya középen térdepel, Dilibözsit pajzsként tartja
maga előtt, az ikrek egymáshoz dőlve állják el a bejáratot, ott vagyok én is, széttárt karjaimat az ajtófélfához feszítem, közben a násznép odakint menetel, ideoda tolódnak az évtizedek, a villanyórás is idebent lebzsel, pedig ő csak öt év
múlva érkezik, „Tartsuk be a sorrendet, emberek! – rendelkezem – Násznép,
nemzés, születés, s utána szenvedhetünk napestig, de Apát nem kellett volna elengedni semmiképpen, és mit keres itt a kaszás ember a temető elől, maga nem
temetőőr?”
– Dehogynem, tisztelettel, és római lovag, és hősszerelmes, és hóhér, és szűzlány, ha kell, most éppen násznép vagyok, de bármit elvállalok, tisztelettel.
– Temetőőrnek nagyon hiteles volt – jegyzem meg, s kénytelen vagyok arra is
gondolni, hogy Losonczy néha túl jó nekem.
– Én mindig hiteles vagyok, tisztelettel.
– És a kasza? – kérdezem. – Ahogy suhintott vele, szóval éles volt?
– Mi éles kaszával dolgozunk, tisztelettel, a segédszínész életének másképp
nincs értelme. Losonczy úr azt mondta, úgy futtassam meg a rendező urat, hogy
félelmében repedjen ketté segge peremén a gatya. Ha szétrepedt, akkor győztünk.
– Szétrepedt – vallottam be némileg kedvetlenül.
Arcán győzelem. Anya arcán nincs győzelem, ahogy tovább térdepel az ajtónyílásban. Konok elszántságot sugároz ez az arc, amelyből kiveszett a szokványos, hétköznapi érzelem. Ösztönlényekké degradált mindannyiunkat a tiltakozás?
– Szünet! – intézkedem. – Most jó volt, művész úr, láttam szemében a tengereket, a hajó tatját, s a horizontból integető kezet.
– Tarisznyát, asszony! – Apa határozott, mintha nem is hallotta volna, hogy
szünetet rendeltem el, ilyen bikásnak sosem láttam, megrökönyödve állunk
mindannyian, mintha azon csodálkoznánk, hogy a villám éppen közénk és éppen
most csapott be, s noha nem vett el tőlünk életet, a reményt hasította bennünk
darabokra, ám a hasítékok közötti szilánkokban maradt annyi erő, hogy egymáshoz tapasszon bennünket az ajtónyílásban, lefele nézünk, senki sem mer Apa
szemébe nézni, mintha a mennydörgésre vártunk volna mindannyian, amelynek
következnie kellett, és jött, és dörgött, és leteperte a csöppnyi bátorságot, amely
az ajtó előtt összekapaszkodó testeket együvé tartotta. – Most akarom! – Úgy
döngött, mintha valóban az égből jött volna a parancs.
És mozgásba lendülnek a testek. Apa két kézzel próbálja szétfeszíteni az útjában álló akadályt, a villanyórás hátulról fogja le Apát, Dilibözsi visít, talán csak
azért visít, hogy Apát lefogták, az ikrek egymást próbálják túlharsogni, Anya

2004. április

21

hallgat, kezében feléledt a megöregedett rendőr, két-három bizonytalanul felemelt ujjal megálljt kunyerál.
– Apát nem lehet lefogni! – kiáltom. – Apa nem olyan! És kicsoda az az állat,
aki rátette a kezét?
– A villanyórás – mondja Losonczy előzékenyen –, ő a legerősebb, a tavaly
díjat nyert a színészeknek kiírt szkanderbég versenyen.
– Harmadik díj! – ragyog a sápadt arcú Apa kivörösödött füle mellett, előregörbített válla között furcsán mered előre a feje, arcán dicsőség virít, mint akit
egyfolytában hozzászoktattak a huszonegyhez.
– Levegőt! Életet! Levegőt! Életet! – mondja Apa hittel, azazhogy a fulladozókra jellemző, kínos szótagolással, hittel ugyan, de hörögve szökken ki torkán
a szó, s emeli ő is a kezét, nem ütés szándékával bizonyára, inkább hittérítős
a mozdulat, vagy olyan Mózes-szerű, a szakáll-háttér hiányzik ugyan, de a kép középkori jelenetet imitál.
– Meg sem születtem! döbbenek rá, s oly hangos a döbbenet, hogy a családi
hangzavart csitítani képes. – Maga ne életezzen itt! – szólok Apára. – A világ s az
élet várhat odakint, inkább vegye elő a csutorját, s tegye a dolgát rendesen, mit
tétlenkedik itt?, nem akarom, hogy tehénszarban s löttyedten csüngő, lefejt csecsek között nemzzenek, fehér lepedőbe kapaszkodó imákat akarok, és megszentelt, görcsös akarást, eleven hitet, és nem istállóbűzt és lábakra fröccsent tehenek
szarát, Sóváriné! – kiáltok a megmerevedett Anya művésznő felé. – Feküdjön
már fel a családi nyoszolyára, magától függ, hogy lelket is kapjon a gyerek, s ne
töltse meg bűzölgéssel, gazzal a vele született enyészet.
Sóváriné feltornássza magát az ágytetőre, hátát a falhoz szorítja, akárha a sűrűn felfestett cseresznyeszárak között szeretne beleveszni a képzeletbe, vállalná
egy fényevesztett cseresznye szerepét, vagy lehetne egy kiszáradt testű pók a falon, s ahelyett, hogy átélné a szerepét, s tenné, amit kell, imígyen nyivákol benne
a gondolat: „Lehettem volna Antigoné, Desdemona és Júlia, vagy várfalak pereméről ugorhattam volna a tajtékzó habokba, ahol a holtak is napfürdő után lépik
át az öröklét kapuját, ehelyett odvas, penészes falak között várakozom a csutorás
folytatásra, nem lehetne megtisztelőbb a feladat?, sóhajtottam el a kérdést a kezdet kezdetén, lehet-e valami megtisztelőbb, mint a nemzés maga, s a szülés,
a szoptatás, s a gyermekgügyögésben elrejtett filozófia, válasz helyett kérdésekkel
csaptak agyon, lennék inkább nyüszítve onanizáló szűz egy kolostori cellában, lovak cafatja, vagy bármi egyéb, csak ezekkel a lesatnyult zacskókkal ne kelljen
szoptatnom soha!”
– Művésznő kedves – próbálom halkan oktatni, ahogy egy leendő halotthoz
illik intézni a szót –, midőn egy csecsemő szopásra csücsöríti apró ajkait, kegyed
Isten lesz, maga a Miatyánk, ki a jó franc nézi a zacskója állagát, érti már, hogy
életünk értéke nem mindig azonos a gázsival?! Érti már? S ha érti, mi lesz?

22

tiszatáj

– Na, jöjjön! –, hanyatlik hátra Sóvári művésznő megadóan – És oltsák le
már azt a kurva fényt!
Most már mozdulhatna, megadtam magam, csend van, sem fény, sem hang se
mozdulat, lehet, hogy magamra hagytak? Vagy szünetet rendelt el a hatalom? Az
ujjaira is várnom kellett a konyhaasztalon. Amíg megindult a minták között.
Olyan nehezen szánta rá magát, hogy ennél csak az volt nehezebb, elviselhető,
amikor megállt két minta között, mintha elbizonytalanodott volna menet közben.
S nem mozdult egyáltalán. Talán csak egyszer. Felfele kunkorította őket, mintha
nézte volna, hogy hol vagyok, és hogy vagyok-e egyáltalán, s ha igen, neki vagyok-e biztosan. Aztán elindult újra. Én is elindultam feléje, és féltem, hogy izzadt ujjaim megcsúsznak majd az abroszon. Szétterpesztettem őket, körmeim félig kifehéredtek, ahogy ujjaimat ráfeszítettem az asztallapra, kellett a tehén nagyon. Nem szédültem, de a gondolatot a szédület szülte biztosan, hogy rávetem
magam az elviselhetetlenül lassan közeledő férfiujjakra, de nem lehetett, mert
lelkem apró rezzenéseit kellett kivetítsem a hímzett terítőre, s ettől idegen lett
volna az agresszió, és felesleges is, mert a hüvelykujj végre megérkezett. A többi
is a közelben volt, de én ráfonódtam az elsőnek érkezőre, s aztán egymásba kapaszkodtunk egy időre. Akkor is csend volt. Sötétben a csend jobban hasonlít
a halálhoz, mint önmagához. Miért jutott ez eszembe? Most mintha éreznék valamit. Vagy mégsem?
Az ajtó egyáltalán nem csikorgott, amikor Losonczy berobbant a sötét konyhába. Mint egy primadonna, akit sikerei csúcsán az igazgató végre megcsicserész,
szinte nőiesen csacska, ahogy titokzatosan a fülembe csicsergi:
– Főnök úr, találtam egy vak gyereket, aki még tudja a himnuszt. Daloltassam
el vele?
Nézem Sóvári művésznő felfelé tartott, csóré fenekét, ahogy testére ráhúzza
a gyűrött lepedőt, testtartásán nem változtat, jól tudja, hogy minden jelenetet
folytatni kell.
– Az istálló felé menet a násznépnek jól jönne ez a himnusz-hecc, nem? És
bocsánatot kérek, főnök úr, kérem, de a törvény, az törvény, az ellés folyamatát
nem lehet leállítani.
– A tehén? – Az ikrek egyszerre visítanak, s ugranak is.
– Van tehén? Milyen tehén? – A villanyórás dörzsöli a kezét.
– Maga még nem is létezik! – szólok rá. – És nincs tehén! Értjük? Nincs tehén! Itt most engem nemzzenek, s maguk tehenek után akarnak koslatni? Nem
érzik, hogy istállószagú az életük?
– Kérem szépen – bizonytalankodik Apa művész úr, félig az ágytetőn van, félig a falhoz támaszkodik –, engem ez nagyon megzavart, most mit csináljak a gatyámmal, s ami benne van?
– Jézus Mária, az üsző! – Sóváriné lecsúszik a nyoszolyáról, a testére tekert
lepedőben vonaglik az ajtó felé, de visszaparancsolom az ágytetőre.

2004. április

23

– A boci egyik fülke már kint van! – ordít be a temetőőr a konyhaajtón, a kasza most nincs a kezében, az egyszemélyes tánccsoport elbokázik az ajtó előtt,
a menyecskés ugrabugrálásról lemondott időközben, a kórus is rohan az istálló
felé, a sorrendet a káosz rendezi, a kalapos lányok létszáma is megnövekedett az
utolsó számbavétel óta, már négyen jöttek látogatóba az ángyikákhoz, tódulás,
lökdösés, kibomlott varkocsok, a fonatnak álcázott hajcsomó városi lófarokká
silányul, egy leszakított lajbit a földön taposnak agyon, senki sem látott még ellést, hörgő tehenet és véres üszőt egy sebtében berendezett istállóban, a szomszédasszony vadabbul integet, mint eddigelé, „leszakad a karom, Losonczy!” –
suttogja panaszosan, ő maga is alig hallja, oly erőtlen a szó, de mosolya változatlan, csupa mámor az arc, gázsival kikövezett ráncsikátorok, a vak gyerek a bozótba veszett, onnan intonál hamisan egy valamikor ismerős melódiát, „jó kedvvel, bőséggel” – ismétli minduntalan, szopránja ártatlanságot sugall, még ha
a dallamvonal torzra sikeredik is, ennél fogva inkább óbégatásnak tűnik, de amúgy
sem figyel rá senki, a tehén odakint bőg az istállóban, az üsző félig már kint van,
a segédszínészek izgatottan ugrálnak a tehén körül, nem hiszik, mondja a temetőőr, lovag, fehér és szűzlány, ha kell, azok ott bent nem hiszik, hogy boci születik.
– Kit érdekel? – mondja a marhadoktor, s egy utolsó mozdulattal a világra
rántja az újszülöttet.
Sóváriné széttárt lábai közé gyűri a fehér lepedőt.
– Na, mi lesz, Dezső? – kérdezi beletörődéssel, csüggedten.
Sosem ellett a tehén, azt hiszem, de engem csak az érdekel, hogy ezúttal
a családi nyoszolyán foganjak meg, s ne legyen messzeség, hajó és hívogató kéz,
sem az udvaron, sem a képzeletben.
– Akkor szünet? – kérdezi Losonczy.
– Szünet – mondom. – S holnap a villanyórás füle mögött legyen tintaceruza,
s szóljon Dilibözsi művésznőnek, ha még egyszer kilóg a bal melle a kosárból, levágatom a gázsiját, világos? És a Miatyánk?
– Nagyon megy – mondja Losonczy. –A kísértésnél és a gonosznál még vannak apróbb félreértések, de a közös gyónásig menni fog.
– Honnan tud maga a közös gyónásról, Losonczy?
– Engedelemmel legyen mondva, én mindenről tudok, főnök úr, kérem.
– Jó, jó, na, még azt közölje, kérem, Sóvári művésznővel, miheztartás végett,
ugyebár, hogy a nemzéssel kapcsolatban jusson eszébe, hogy a születés hasonlít
a halálhoz, amennyiben az először felnyíló szemhéj, és az utoljára lecsukódó szemhéj hangja hajszálpontosan azonos. Értem?
– Szóval mindegy, hogy élünk vagy halunk? Jaj, istenem, olyan szép ez,
mindjárt elélvezek.

24

tiszatáj

– Losonczy, ne humorizáljon, koncentráljon a teendőkre: ceruza, Dilibözsi
melle, Miatyánk, értem? Egyébként attól függ, hogy holtan nézzük-e az élőket,
vagy élőként a holtakat. Világos?
– Kicsit dereng, főnök úr, kérem, nagyon kicsit, de dereng.
Két kórista a szomszédasszony tetemszerűen elfekvő testét próbálja visszahozni az öröklétből, vadul lélegeztették, egyikük még a száját is rácsúsztatta a lilásan szederjes ajkakra, a haldokló végre magához tért, „Loson… Loson…” suttogta elhalóan.
– Szegényke, vajon kiről álmodik? – kérdezte Losonczy elmenően az istálló
felé, az asztal már ki volt készítve az istálló közepén, az emberek sorba állva várakoztak a kisfőnökre, esténként mindig gázsiosztásra került sor, s csak utána
szolgálták fel a vacsorát.
– Azt a tehénbőrt vigyék egy kicsit arrébb! – mondta a két segédszínésznek,
akik éppen akkor húzták le magukról a jelmezt –, nem bírom a büdöset.
Egyedül maradtam, az ajtó előtti zöld ládán egyetlenegy fenékre szabták
a helyet, innen jól lehet látni a sötétet. Apát nem kellett volna elengedni semmiképpen, mondom magamban, aztán hangosan is. Ha más nem, a sötét biztosan
idefigyelt.

4.
Temettük a verebeket. Az egyforma tetemeket a segédszínészek lapátolták egy
közös gödörbe, egyik-másik lábbal rugdosta őket tova, Losonczyra villantottam
a szemem, pöcs maga, mondja, hol tartja a szívét, hangzik a regulázás, szóval mindenki tette a magáét, az áldozatok előbb-utóbb kivesznek az emlékezetből, a kegyetlen idő híjával van a kíméletnek, a porban, hamuban több az érzelem, mint
a napsugárban, mely csak életet ad, úgy mellékesen. Nem volt pánikhangulat,
noha az egyik cigányt mintha felszívta volna a reggeli köd, eltűnt valamerre.
A szomszédasszony báva maradt, de az erős reggeli kávé egyre serkentőbbé tette
benne a jószándékot. Mármint a folytatásra. A vak gyerek beleveszett a bozótosba, látni nem lehetett, de már kora hajnalban hallatta szívszaggató énekét,
mára már nem tűnt olyan hamisnak az intonáció, vagy idővel a hamis igazinak
fogadtatja el magát, ám akár hamis, akár igazi, a reggeli nótaszótól nem lettek
derűsebbek a tekintetek, a fenséges dallamokat senki sem dúdolta az alkalmi
szólista után. És semmi sem repült a ház felett. Nem jelentett ez semmit, sem jót,
sem rosszat, este majd újra megjelennek bizonyára, s valaki megjegyezheti, hogy
na né, szürkék és repülnek, ennyit tudnak ezek. Az ikrek odabent emelgetik
Dilibözsit, sóhajtoznak, nyögnek minduntalan, arcukon a kétségbeesés már-már
győzedelmeskedik a jószándék fölött, s noha többféle megoldással próbálkoznak,
egyik sem az igazi. Felemelni felemelik ugyan, de vinni is kell majd a konyhától
a budiig. Azt meg az udvar végébe ásták valamikor, az istálló mögé. Naponként
legalább egyszer, rendszerint kora reggel, a közös imádkozás utáni percekben,

2004. április

25

Dilibözsi elnyújtott, éneklő hangon adta hírül a családnak egyre sürgetőbb
gondjait. Az áment rendszerint úgy mondtuk el, hogy közben Dilibözsire meredtek a tekintetek: vajon az égbe menő „úgy legyen”-t beszennyezi-e ma is a földi
szutyok? Ez, persze, Anya gondolata volt, a lelkiismeret s az ész benne fogott
kezet.
– Jaj, istenem, szarni kell! – jajdult fel Dilibözsi, így hát az imént említett
szutyok része lett a reggeleknek, az ikrek máris vállra vették a nyomorékot, s rohantak vele a budi felé.
Megkezdeném a napot, de a kampón természetesen semmi sem csüng, pedig
ott egy kopottas kalapnak kellene lennie. Ezért is szólnom kell. És Apa művész úr
arca hófehér, ahogy megmozdul, felhőkben szálldos körülötte a púder. Intek
Losonczynak. Hallom, ahogy intézkedik, hogy Piroskám, szívem, meg négybe repesztett valag, meg lenyalni azt a fehér szart, folynak az előkészületek. Két cigány
üldögél a háztetőn, késő délután lehet, hogy szükség lesz rájuk, egyelőre besüt
a nap a konyhaablakon.
A villanyórást az utcán helyeztettem el, nem messze a kaputól, hogy amikor
hallózni kezd, hallani lehessen az udvaron. A szomszédasszony beállt a kijelölt
helyre, az ablakon kell majd benéznie, amikor ennek is eljön az ideje. Adattam
egy tükröt a kezébe, hogy tökéletesítse a „kíváncsian nézni” szemállást, majd
a „nagyon kíváncsian nézni”-t is, ez utóbbinál a tudatalatti is bejátszik némileg.
– Érti ezt maga? – kérdezem.
– Még szép! – mondja Szomszédasszony művésznő a szemét meresztgetve.
Losonczy megigézve nézegeti a művésznőt, időnként csettintget.
– Én csak tiszteletem a művészetet – szabadkozik, valószínűleg gyilkosabban
néztem rá, mint rendszerint.
– Maga inkább azzal foglalkozzék – szólok rá –, hogy Dilibözsi művésznő lába
időben legyen felkötve. Némi erőszakhoz is folyamodhat, ha feltétlenül szükségét
érzi, világos?
– Főnök, hálám az eget nyaldossa! – Losonczy szorongatja a kezem, már-már
kezet csókol örömében.
A ma reggeli eligazításon próbáltam a jelenlévőkben tudatosítani a lényeges
dolgok egyikét:
– Ez, kérem, a ház. Egyetlenegy helyiség, így is szentély. Mielőtt újra belépnénk, szeretném, ha észrevételeznék ezt a ládát, ezt a zöld ládát a konyhaablak
alatt. Fontos. Csak egyfenéknyi hely van rajta, nem a terefere színhelye. Anya
művésznő, maga néha észrevétlenül kivonul ide, leül, s számba veszi a gondolatait. Maga a család esze. Itt fogja megfejteni a világ titkait. Azaz a saját életének
a titkait. Mert mindenre megvannak a válaszok. Csak ki kell emelni őket a mélységből a fényre. Itt, ezen a ládán ülve fogja megtalálni a válaszokat, még arra
a kérdésre is, hogy a szürke veréb miért él. Érti a dolog lényegét?

26

tiszatáj

– Természetesen – mondja Sóváriné. – Ügyesen kisompolygok, mondjuk,
a hátsó kijáraton…
– Nincs hátsó kijárat, kérem – szakítom félbe –, de ha volna, maga akkor is az
első kijáraton jönne ki, magának jár az első kijárat, mert maga az Anyám. És nem
sompolyog. Csak kijön. Tartással. Persze ezt nem közli senkivel. Szépen leül ide,
hátradől, és kész. Értem?
– Világos – mondja Sóváriné, s ujjain számolja a teendőket. – Nincs sompolygás, aztán kitalálom, hogy miért szürke a veréb, és kész. Így jó?
– Imádkozzunk! – mondom. – Apa művész úr, szíveskedjék.
Apa sosem imádkozott velünk. Amíg egymásba kapaszkodva mondtuk az imát
az asztal körül, az ajtó nyitva volt, az Apa háta is ott volt velünk, néhány karnyújtásnyira tőlünk, a három négyzetméternyi, fűvel benőtt ágyás előtt mondta
a magáét, sosem hangosan, lehet, hogy imádkozott, lehet, csak nézte az integető
kezet, mi meg odabentről néztük Apát, ahogy térdepel az udvaron.
– Akkor én majd odakint – mondta Apa.
– Mindenki itt mard! – intézkedtem. – Az együvé tartozás, az egymásba kapaszkodó kezek, nem érti a lényeget? A kör közepén egy jóságos szellem tartja
a családban az egyensúlyt, Isten követe, kit idevezérelt a Mindenható, áldást küldött, megbékélést és szeretetet, és ámen.
– Jaj, istenem, szarni kell! – Dilibözsi négy szavas replikáját ezúttal nehezebben lehetett érteni, és hamarabb is jött a kelleténél, de hát a megbeszélt végszóra
érkezett, miközben egy fél zsebkendő lógott ki a művésznő szája üregéből, a zsebkendő másik fele összegyömöszölt állagban sikeresen szűrte meg a visongó hangokat.
– Némi erőszakhoz folyamodtam – szabadkozik Losonczy –, a művésznő
együttműködési készsége csődöt mondott a lábfelkötésnél.
– Majdnem kitörte a lábamat a marha! – sziszeg a művésznő.
– Na, mi lesz? – kérdezem.
– Az ikrek valahogy felemelik a féllábú testet, s megindulnak vele a budi felé.
Dilibözsi egyik lábából két évenként amputáltak tíz-tíz centimétert, az utolsó vágás jó arasznyira sikeredett, tizennégy évesen már csak egy összeforrott csonkot
viselt a lába helyén, egyedül nem tudott budira menni, vinni kellett. Apa nem
mozdult el az ágyása mellől, óvatosan meg kellett kerülni, őt is, az ágyást is, s az
integető kezet, az egyik iker erősebb volt, Dilibözsit a nyakába vette, a másik meg
a fejénél tartotta a magatehetetlenül oldalra csüngő testet. Apa a tengernek látott, ágyásnyi fűben édeleg a hívogató világgal, mely vágyakozóan nyújtotta feléje
a kezét. Arcán betegesen tündöklik az eksztázis, két karja olyanformán emelkedik
a magasba, mintha az önkívület kikötőjébe érkező hajókat üdvözölné.
– Dezső! – kiáltotta Anya, s érezve a veszély közelségét, becézett is: – Dezsőkém!

2004. április

27

A vak gyerek előbukkant a bozótosból, fejét mintha bogánccsal ültették volna
tele, óvatosan közeleg, jó magasra emeli a lábait, hogy az esetleges ütközéseket
időben kivédhesse, aztán szépen besétál Apa ágyásának a közepébe, jöjj el, Jézus,
én szerelmem, énekli, Apa mutatja, hogy hánynia kell.
– Minden fűszálért nem koslatunk, kérem! – Intek neki, hogy maradjon
veszteg, s próbálja visszatartani az ömleményt.
A szomszédasszony már nem bírja a tétlenség örökösnek érzett kárhozatát,
legyek kíváncsi, kérdezi, legyek, s tágra meresztett szemmel néz be a két arasznyi
ablakon, intek Losonczynak, hogy csapja rá az egyik ablakszárnyat, ha törik valami, hát törik valami, majd kicseréljük az üveget vagy a fejet, de már az ügyelő
se figyel ide, az ikreket bámulják mindannyian, ahogy Dilibözsi művésznő az
ölükbe csúszva szerencsétlenkedik, hátra kötött lábával nem tudnak mit kezdeni,
emelgetik, forgatják, küszködnek vele, mintha három lába volna, az az egyetlen,
fehér húsú comb hol egy nyakban látható, hol a deszkaajtót döngeti, néha megszorongat egy-egy elkínzott fejet, a gyengébbik iker már-már elengedi, aztán hatalmas döngéssel, egyszerre zuhannak a budiajtóra, hogy végre eltűnjenek a fedéllel ellátott, házikót imitáló, takaros kis alkotmányban. Innentől kezdve már
nem követhetők az események, noha a dolog neheze csak ezután következik,
a jöjj el, Jézus, én szerelmem most jól jönne, hogy hitet adjon a küszködőknek,
a bugyi levétele ugyanis, s ahogy magasra kellett tartani a lyuk fölött ingadozó
testet, emberfeletti küzdelmet feltételez, amelyet nap mint nap sikerrel kellett
végrehajtani. A vak gyerek most nem énekel, mintha megérezte volna, hogy néha
a himnuszok sikertelenül kérik az áldást odafentről.
– Elmegyek, Anya! –Apa hangja fénytelen, alig hallani, mintha betegség gyötörné, olyan. Arca sápadt, nyakán kidagadtak az erek, idegennek tűnik, pedig
Ő volt Apa, és az is marad, egy van belőle, nem engedhetjük el soha!
– Levetkőzöm magának, jó? – Anya nem suttog, úgy beszél, a hogy szokott.
Hangosan, érthetően.
– Miért?
– Még soha nem vetkőztem le magának, azért. – Anya remegő ujjai ügyetlenül gombolják ki a blúzra varrt apró gombokat.
– Elmegyek, Anya. S maradj így, ahogy vagy.
– Ha teljesen levetkőzöm, akkor sem marad? – Kezei fellebbentett szoknyája
körül matarásznak.
– Akkor sem.
– Táncolok magának meztelenül, mint Ribanc Nusi a faluvégről. Akarja? –
Most már a földön térdepel, arcáról lehervadt az imádság, kihívó, ledér, szóval
olyan dögös.
– Nem, nem akarom.
– Hátulról jöhet rám, miközben fejem a tehenet. Akarja?

28

tiszatáj

– Ilyesmit nem mondhatott egy asszony, ilyesmit soha! – mondatná velem
a kötelező kegyelet, csakhogy az emlékek kíméletlenek, előjönnek és ellentmondanak, ha kérik tőlük, ha nem.
– S közben is feji a tehenet? – A szomszédasszony legszívesebben rövideket
sikkantana, de hogy suttogva folyik a szó, kénytelen alig hallhatóan formálni
a szavakat.
– Dehogy fejem! – Anya szégyenlősen nevetgél, aztán elfogja a csuklás, küszködik vele, sikertelenül, és a karját is furcsán lengeti, mintha saját magának integetne, hogy a szavakat inkább lenyelni kellene, nem kiengedni. – Senkinek a világon nem mondanám el, de maga is mesélt nekem, szóval, állok, mint a cövek.
Azt szereti.
– S a feje lent? Egészen?
– Lent, egészen, s nyomkodja lefelé.
– Hát, elég figurás, baszom a lelkét! – A szomszédasszony megkockáztat egy
halkra fogott, elismerő vihogást. – És?
– És semmi.
– Mondjon még erről valamit!
– Más nem szokott történni.
– Akkor mondja el még egyszer, kicsit lassabban, hogy jobban átéljem.
– Mit akar átélni maga? – Anya meghökkenésében elfelejt suttogni. – Ne nézzen rám ilyen mereven, hallja? Jesszus, ez tüzel! – ugrik fel Anya, fiatal még,
szélvészként rohan végig az udvaron, s magára zárja a konyhaajtót.
A szomszédasszony terebélyesebb, rohanni képtelen, de a hév, mely agyában
gyorsabb lüktetésre fogja az ereket, a lábait is szaporább mozgásra ösztökéli.
– Ha beenged, mutatok magának valamit – suttog be a résnyire nyitott, falásnyi ablakon. – Ilyet nem látott soha. Azt is megengedem, hogy megfogja.
Anya térdepel. Napközben nem szokott imádkozni, most sem imádkozik, csak
nézi a mennyezetet. A mennyezet közelebb van az éghez. A szomszédasszony feje
éppen csak befér az ablakon, intek, hogy nyomja be egészen, hogy jelenléte hatásosabb legyen. Arcán csodálkozás, szólnia nem kell, a külső szemlélő hangtalan
részvétele a jelenetben feszültségforrásként működhet.
– Sóváriné, hisz maga valamiben? – kérdezem.
– Én egyfolytában hiszek! – válaszol némileg irritáltan –, s azok a nyeszlett
pókok hiába kapaszkodnak a plafonra, nem fognak megingatni a hitemben.
Losonczynak már nem kellett inteni, a vak gyerekkel hozatja a létrát, de egy
légycsapóval a kezében ő maga mászik fel a pókok után. Nincs szándékomban
szünetet tartani, noha Losonczy párosítása a vak segítséggel igencsak meggondolkoztató, a gyerek most is magasra emeli a lábait, s célozgatva az üres teret,
ügyesen lavírozgat a bútordarabok között, Anya művésznő végre lázban van, a hit
s a düh együtt parázslik a szemében.
– Akkor csináljon valamit, hogy Apa ne menjen el!

2004. április

29

– Én? – csodálkozik.
– Maga a kiválasztott! Maga a hit! Maga az ész! Maga itt a minden!
– Tulajdonképpen miért mentem el? – Apa végre részt vesz a beszédben.
– Én mondjam meg? – Bennem nem a színjáték, bennem a múlt tüzel. – Nézzen körül. Látja ezt a kopott küszöböt? Maga koptatta el. És az ősei. Ez a küszöb
már nem is küszöb, ha könnyek áztatták egykoron. A régi tárgyak emberi maszkot hordanak, s ha lerántja róluk az álruhát, mintha tükörben látná önmagát.
S csak nálunk illatoznak esténként a fehér petúniák, s a diófa mire való, ha nem
arra, hogy csüngjenek rajta a gyerekek?! S a hegyek ott fenn! Ha behunyja a szemét, látni fogja, ahogy visszaintenek. És Anyánál nincs szebb asszony a faluban.
Nem vette észre? És nálunk a tehénnek neve van. Éjszaka kimegyünk hozzá,
ha beteg. Az ágy fölött csüngő faliszőnyegen halvány foltot hagyott egy férfihát,
s a házban csak egy férfi van. Itt hagyja nekünk a foltját? A bánatok súlytalanok,
nem a hejehuja ellentétei, még ennek ellenkezőjéhez sincs közük, az idő kifelejtette belőlük a tömjént s a mirhát, felmorzsolják őket az idő kerekei, az örömök
viszont a falakba tapadnak mindörökre, a házba, a vidékre, s még a temetőbe is,
és mi magunk is részesei és egyben részei is vagyunk ennek a csodának. Ha elmegy, elvisz ebből egy darabot, csonkák maradunk és elesettek, mint ez a vak
gyerek. És azzal is vádolom magát, hogy a szülésnél sem volt jelen, akkor is az átkozott ágyása körül ténfergett, amit még újrateremteni sem lehet, Losonczyval
öntöztetem naponta háromszor is, a jelképpé magasztosított fűhengert pocsolyaként sem tudja működtetni az utókor, a fűszálak kókadtan haldokolnak, a hamis
istenek nem tudják életben tartani őket.
– A jó kurva anyádat! – kurjant a vak gyerek, kikapja Losonczy kezéből a légycsapót, céloz, s szétmázol egy jókora pókot a plafonon.
– A vak gyerek? – kérdezem.
– Segédszínész – mondja Losonczy –, ha kell, vak, ha nem, csak gyerek.
– S a himnusz? – jut eszembe.
– Hetekig próbálgattuk, amíg sikerült szétzilálnom agyában a dallamot, amíg
végre hamisan csengett ajkán a szó. Egy zseni fél gázsiért! Mit szól hozzá, főnök?
S a pókokat ingyen ütögeti.
– Az övé a jövő! – mondanám, de nem mondom ki.
– S az én jövőmmel mi lesz? – kérdezi a villanyórás, simléderes sapkáját jó
magasra tolja a homlokán, füle mögül előremutat a tintaceruza.
A lányok még soha nem láttak simléderes sapkát, sem fül mögül előremutató
tintaceruzát. Megigézve nézik. Csend van, volt halló, kapucsikorgás, minden úgy
történt, ahogy történnie kellett.
– Na, kérem szépen, akkor én most leolvasom a fogyasztást! – mondja a villanyórás, körbenéz, s hogy semmit sem lát a falakon, a plafonra veti a szemét.
Mindenki felfele néz, de odafent semmi sincs, csak a szétnyomott pókhulla kapaszkodik holtában is a plafonon.

30

tiszatáj

– A petróleumlámpa nem fogyaszt áramot – mondja Apa. A simléder még
feljebb kerül, szájak tátva.
– A jövőt nem lehet letiporni! – mondja a villanyórás hittel. – Ide is bevezetik
az áramot! Ide is!
Apa közelebb lép, egészen közel, fejük szinte összeér.
– Nem kell mesterséges fény! – Tiltakozik. – Hagyjanak engem a múltban!
Jogom van a saját múltamhoz!
– Honnan gondolja? – replikázik a villanyórás. – Joga van magának ahhoz,
hogy ezzel elvegye az én jövőmet? Kicsoda maga?
– Ne tátsa a száját! – szólok Apának. – Rohanjon az ágyáshoz, vesse magát
térdre, simogassa a fűszálakat, s nyögjön szenvedéllyel, lendítsen jó nagyokat
a karjával, hogy induljanak el azok a hajók, a tengerek hullámait legyőzi a vágy
s az akarat, s ha nem győzi le, a vágy akkor is élve marad, Anya mondja már, hogy
mindez nem igaz, tépje meg a ruhát, s tapadjon Apa hátához legalább, ne legyen
batyu, teher vagy ballaszt, legyen maga a múlt, az öröm s a gondtalanság megjátszva s tettetve, ha kell, de az legyen, s mondjátok a tehénnek, hogy bőgje el
magát, ikrek a kapuhoz, legyetek igazi Krisztusok, a szomszédasszony feje miért
nincs az ablaknyílásban, ne csodálkozzék, ordítson be azon a lyukon, bármit,
akárhogyan, hogy nem halt meg az a pók a falon, s a szőnyegfolt gazdáját nem
engedjük el soha, a lélek életre ítélte a falut, értitek már?!
És beindul a gépezet. A kórusnak senki sem intett, megjelentek mégis mindannyian, Losonczy egyre csak jegyzetel, hogy kinek kell gázsit adnia, nincs szöveg, dallamot sem hallani, behunyt szemmel zümmögnek valamit, a hangulat
hallelujás, csak az elöl bokázó táncos rontja némileg a hatást, a cigányok odafönt
ököllel döngetik a lemezeket, a vak gyereket alig hallani, pedig nyakán kidagadnak az erek, ahogy torkaszakadtából zengi az Istenhez szóló magyar imát, Losonczy tercel hozzá, miközben a számsorokon repdes fel-alá a ceruzája.
– Ki itt a rendező? – kérdezem, merthogy Losonczy mintha önállósította
volna magát.
– A himnusz-hecc egyszer már bevált, gondoltam, most is szuperál. – Losonczynak kéjben lubickol az arca, szeme ragyogásában van valami démoni, ilyen
a gondolat, amikor szeméttel szórja tele a mondatot.
A kopogás inkább dörömbölésnek hatott, azért érezhettük torokszorítónak,
mert hatásában túlvilági volt, a kórus zümmögésében is érezni lehetett valami
hasonlót, néha basszbaritonban zúgtak, döngtek, zsongtak körülöttem, pedig
csak nők sorakoztak fel az udvaron, s az öreg, akinek bokázni kellett, ellenpontként igencsak bevált, ágrólszakadt volt, és reumás, a segédszínész minden percben átéli a szakmai halált, néztük a becsukott konyhaajtót, az udvaron voltunk
mindannyian, odabent senki sem maradt, mintha inogni kezdett volna alattam
a talaj, ilyenkor jól jönne, ha valaki szorítná a kezem, de senki sincs mellettem, körülöttem, az ajtó mintha egyedül nyílna ki meg sem csikordul, nincs asztráltest,

2004. április

31

nincs dicsfény, nincs semmi, amitől tartani kellene, az ajtórésben ott áll Anya,
öregem, görnyedten, de szeme ragyog, arcán irgalom, kegyelem.
– Ki ez az ocsmány tyúk? – kérdezi Sóváriné, miközben Apa nyakába kapaszkodik, arcán könnyek peregnek, és két élő Krisztus fityeg a kerítésen.
– Anyám – mondom megrendülten. – Ez az ocsmány tyúk az én anyám.
– Csókolom a kezét. – A villanyórás lekapja fejéről a simléderes sapkát,
s meghajol. Meg-meghajolnak itt is, amott is.
– Áldás vagyok, nem kárhozat, kisfiam. – Az ajtónyílásból érkező csendes szó
az ájulásba kergetne, de a józan észnek erősebbnek kell lennie, intek Losonczynak, visszaint, hogy nem érti, mitévő legyen, állunk mozdulatlan.
– Tépje le a maszkját! – mondom csendesen. Losonczynak jól láthatóan nincs
ínyére idős nőket tapogatni, egy ideig kotorászik a látomás fejében, nyakánál
csipkedi a megfonnyadt bőrt, aztán csak vonogatja a vállát.
– Nincs rajta maszk! – mondja meghökkenve, aztán ujjongani kezd. – Ez
a katarzis, főnök? Jöjjön a kaszás ember a temetőből? Bőgjön a tehén? Kórus?
Tánccsoport? Himnusz? Mi legyen?
Anya megindul felém. Arcát, mozdulatait, tekintetét csak én ismerem. Ő az,
más nem lehet.
Feltámadás? Miért történik most? És miért történik velem? Nem kell már
számolni az időt? Vagy elölről kell kezdeni a a számolást?
Anya-csillogás van a szemében, ez most mit jelent? A föld alatti béke a felszínre költözött? Apa is előjön nemsokára? Ötévesen simogatom a tehenet, s halkan el-elbődül, mert tudja, hogy szeretem? Ez lesz most velem?
Egyszer megéreztem Anya illatát a temetőben, most egyre jobban érzem,
ahogy félszegen felemelt karokkal közeledik felém. Bódulat? Nem, nem bódulat.
A föld s az ég kegyelme egymásba olvadt benne, s érzem a fehér petúniák illatát,
a hajnalhasadás s a napnyugták révületét, s a nyoszolya is itt van velünk, a születés s a halál áldása elkísér mindenüvé.
Most előttem áll, s megérinti a kezem.
– Hiszem, Anya, hiszem a feltámadást. – Behunyt szemmel lehet csak elviselni, amikor Isten megfogja a kezed.
– Mondtam, hogy én vagyok a legjobb, faszikám?! – suttog rekedten a transzcendens lotyó, a festéket elmázolja az arcán, felragasztott szemöldökét eltünteti,
s hogy a szellemtesteknek kijáró rettegés dermedt csendjét felváltotta a szakmai
teljesítményt elismerő tapsvihar, a testéről letépett vászoninggel integet a szájtáti
tömegnek, hatalmas csöcsei szomorú meztelenségben csüngenek alá.
– Aki elsőnek érkezik, cickót kap szopira! – kiáltja szét az udvaron, a cigányok
is lecsúsznak a csatornán, a segédszínészek egymást tapossák agyon.
Ismét a ládikón.
– Anyám szűzen halt meg! – motyorékol a művésznő. – Becsületúristenemre!

32

tiszatáj

A művésznőt Losonczy hosszas vesződség után viszi ki a képből, a felkorbácsolt hormonok is nyugovóra tértek, gondolom.
– Lekötözzük Apát éjszakára? – Losonczy éberségében nincs hiány.
– Miután elalszik – mondom. – A családot nem kell beavatni. S reggel felé
időben vegyék le róla a szíjakat.
A sötét most engem néz. Árnyékok suhannak benne, a temetőőr rám köszön,
a vak gyerek is a közelemben halad tova, egy-két kórustag moccan, a bokázó
szalad, nehogy lekésse az eseményt, az istállóban messzire világítanak a petróleumlámpák, Losonczy biztosan pöffeszkedőbb, mint valaha.
– Ne forduljon oldalra! – suttognak jobbról. – Szépen, nyugodtan vegye ki
a pénzt a zsebéből, s nyújtsa át nekem. Semmi pánik, semmi zaj! – A villanyórás
lerekedt, mire befejezte.
– Milyen pénzt? – suttogom vissza.
– Az áramfogyasztás díját kérem, és nincs duma! Világos?
– Bácsi kérem – mondom ijedten, véznavékony hangommal puliszkát lehetne
kettévágni a konyhaasztalon –, tessék Apától kérni a villanypénzt, én csak ötéves
vagyok, nem is láttam még pénzt soha.
– S akkor te mit csinálsz itt?
– Kijöttem, hátha a bácsi játszik velem. Apát leszíjazták, vele nem, lehet.
– Sötétben? – csodálkozik a villanyórás. – Mit lehet játszani sötétben?
– Picsipacsit – mondom. – Mi mást?
Picsipacsizunk. Én és a villanyórás.
– A simléderest feltehetem? – kérdezem.
Átadja, felteszem. Most én vagyok a simléderes, és egyfolytában nyerek. Nincs
honnan tudja a szerencsétlen, hogy picsipacsiban verhetetlen vagyok az egész vidéken.

5.
Apa mindennap felmászott a haranghoz vezető grádicson, egy magas egyházi
méltóság vélekedése szerint ugyanis, ha már a kezdet kezdetén elfelejtődött az
fránya kötél, tessék a harangot kézzel meglódítani, így is hallatni fogja megszentelt hangját mindenüvé, noha a kötelet utólag is fel lehetne kötni a harangra, de
ehhez meg kellene szentelni, márpedig egymagában egy kötelet megszentelni
nem lehet Istennek tetsző cselekedet, Apa tehát felmászott minden délben a harangláb favázán, s ahogy a kampós botja segítségével haladt felfelé, a lent álló hívek, bámészkodók, kurjantozó gyerkőcök megtapsolták mindannyiszor, különösen, ha meg-megcsúszott esős időben a grádicson, a félénkebbje jajongott is egy
kicsit, utána meg hazakísérték Apát a kapuig, vitték a kalapját, lajbiját, ha bődületesebb volt a meleg, mint rendszerint, Apa ugyanis nehezen viselte el a kánikulát, a kampós botot többen is fogták, kitüntetésnek számított vinni a botot, harangszaga volt, biztosan azért, menet közben meg kérdezgették is Apát, hogy

2004. április

33

ugyan biza, milyen ott fent, milyen harangközelben a harang, hát olyan, mondta
Apa jelentőségteljesen bólogatva, képzelhetik, tette hozzá, hej, de szerencsés
kend, hogy ilyen sorsa van.
– A szerencsének több arca van, attól függ, honnan veszi szemügyre az ember,
érti ezt, művész úr?
Apa művész úr értetlenül nézegeti a falra aggatott lábbeliket, összesen huszonhét sorakozik a falon, mindegyik mellett egy-egy cédula, hétfőre, keddre,
szerdára, ezeket Dilibözsi szokta felírni, a nagybetűket csodásan tudja egymás
mellé rajzolni, aztán hogy melyik hétfőre, keddre meg szerdára szól a határidő, ez
nem volt odaírva, és rengeteg hétfőn, kedden meg szerdán szólalt meg délben
a harang, s a huszonhét lábbeli ott maradt sorban a falon, egyesekre keresztet
rajzolt Apa, másokra egy nyíl került, ez utóbbiakat néha átrajzolta keresztre, fordítva már nem lehetett igazítani, s ahogy telt az idő, már harangozni sem nagyon
volt kinek, a kísérők erősen elapadtak, aki még szívesen vitte volna Apa után
a lajbit, kalapot, kampós botot, az a köszvényével barátkozott odahaza, vagy csak
búcsúzgatott a hegyektől, ám a hegyek nem integettek a búcsúzkodóknak soha,
inkább ködbe vesztek a tekintetek elől, s nem kísérték el a temető melletti poros
úton a távozókat.
– Majd én elmagyarázom neki! – mondta Sóváriné. – Figyeljen ide, Dezsőkém, délután van, maga szépen leteszi ide a kivénhedt seggét, s elkezdeni foltozni
a lábbeliket. Ahol keresztet lát, azt már nem javítja, a gazdi a föld alól nem fog
reklamálni. Aki nyilat kapott, azt is hátrahagyhatja az utókorra, merthogy az illető nyakába vette a világot. Ahol csak annyit lát, hogy Józsi, Bandika meg Klári
néni, azokat sorban megjavítja. S adjon hálát az istennek, hogy legalább három
cipőnek gazdája van. Ez a maga szerencséje, világos?
Apában van valaki, akit Isten számításon kívül hagyott, gőgös, pökhendi és
akarnok, aki a tízparancsolatot megtagadja, vagy legalábbis nem szívlelheti, Apa
ugyanis harsogva üvölt, miközben a hokedlit felborítja.
– Nem akarok sem cipész lenni, sem harangozó! Nem akarok lenni! Érted?
– Hát mi a lószar akar lenni maga? – A szomszédasszony még mindig az ablakban tartja a fejét, nincs könnyű szerepe, s szöveget sem kapott, mégis kérdezős hangulatban van, Apa mintha felelt volna valamit félhangosan, hogy „ismétlésre vár a feltámadás!”, vagy valami hasonlót, ilyesmi nem volt benne a szövegkönyvben, s Apa részéről egyébként is túlságosan filozofikus a gondolat, nincs
idő megkérdezni, hogy mindezeket honnan veszi, a szomszédasszony kérdésére
felelet természetesen sehonnan sem érkezik, merthogy mi lehet valakiből, ha
azért nem akar lenni semmi sem, mert elfogytak a cipők s a legtöbb ember keresztet hord a feje fölött, vagy nyilakba öltöztette az emlékezet, a harangláb rogyadozik, s a hang, amelynek ércesen kellene szólnia, mintha repedt fazékból
jönne elő, és meghasadt az a legendás kampósbot, amit a büszke hívők vittek
utána a kapuig, most a legendás Ribanc Nusit viszik a vállukon, élet már csak

34

tiszatáj

a faluvégen élet, ahol putrik is vannak, meg éjjel-nappal zeneszó, ám a villanyórás nem ilyesmikre gondol, amit meg gondol, szóvá teszi hangosan is:
– Családot kellene alapítanom, mit szólnak hozzá?
A villanyórás az egyfenéknyi ládikón üldögélt, ahonnan a világosságot is
szemügyre lehetett venni, nemcsak a sötétet, néha kért egy-egy csésze vizet, enni
nem akart. Dél körül jött vissza megint, aztán a napkorong már elindult a földi
magaslatok felé, hogy a hegyek gerincén leereszkedve újabb vidékekre árassza az
egek malasztját, ám a villanyórásnak nem akaródzott elmozdulni a ládikóról,
a villanypénzről mintha lemondott volna, legalábbis nem, kérte senkitől.
– Mozgalmas maguknál a délután, jól érzem magam. A villanyórást még erősen feszíthette valami ott belül, talán a vallomáskényszer szorongott benne ily
féktelenül, noha a mozgalmas délelőttökről még nem lehettek tapasztalatai, amikor Dilibözsivel rohannak a budira a kora reggeli ima után, s bizony, bizony, nem
mindig sikerül időben célhoz érni, de hát az vesse rá az első követ, akit még nem
fogott el a fosás soha.
Aznap délután Apa csak egy kurta órányit időzött sóhajtozva az ágyásnál,
s amikor már nagyon nyögött, jött a Dezsőkém, édes, Dezsőkém, aranyom, persze
a mozgalmas elemeket ebben is felfedezhette a szemlélő, amikor Anya intésére az
ikrek a kapuhoz szaladtak, hogy teljesítsék a megfeszítettségnek nevezett szolgálatot, imígyen zárva le az utat a külvilág felé, s amikor Apa megnyugodott, az alkalmi Krisztusok eltűntek a kapuból.
A villanyórás erősen ráncolta a homlokát, de nem a gondterheltség ráncai
voltak ezek, merthogy szemében a felfedezés öröme áradt szerteszét. És nem
bírta magában tartani a szót, mondta is:
– Mintha integetnének azok a hegyek, észrevette már valaki?
– Bizony – mondta Anya –, látod, Dezsőkém?! És a tehénnek neve van nálunk, tudja?! És ha beteg, kimegyünk hozzá éjszaka. És nálunk illatoznak a legcsodásabban a fehér petúniák. A miénk itt minden! – büszkélkedett Anya,
s körbe mutat a falásnyi udvaron, ameddig a szem ellát, odáig terjed a családi birtok. Hogy a szem kénytelen megállni a kerítésnél, erre csak én gondolok, de nem
mondom ki hangosan. Inkább a hegyeket nézegetem, esküdni lehetne rá, hogy
integetnek, ha sokáig merednek rá a szemek.
Apa még nyögdécsel egyet-kettőt az ágyása fölött, aztán jött visszafelé.
– És jó-e a fizetés? – kérdezte.
– Hál' istennek – jött a válasz. – Minden hónapban vehetnénk vele egy gyengébbecske lovat.
A villanyórás nevetett, s talán csak tréfának szánta a megjegyzést, de senki
sem nevetett vele, a lovak besuhantak ugyan a fülekbe, de ki is trappoltak onnan
rögvest, a többes szám viszont megtelepedett az agyakban, mármint hogy „vehetnénk”, a lányok, asszonyok álló helyükben meredtek meg, mint valami egy-

2004. április

35

másra csodálkozó szoboralakok, lélegzetüket visszatartották, az áhítat s a kapzsiság keveréke ott feszengett az arcukon.
– Akkor válasszon! – mondta Apa. – Sorakozó! – kiáltott be a konyhaajtón. –
Amelyiket akarja!
Elemi erővel tört ki a dulakodás. A panasz nélküliségben szunnyadó, szelíd
várakozásból feltörtek a hormonok hurrikánjai, mindenki elől akart állni a sorban, itt ugyanis jobban szemügyre lehetett venni a bájakat, a lányok kidüllesztették apró bögyeiket, hogy miért csücsörítettek mindannyian, felfoghatatlan,
combjukat összefonták, hogy feszüljön altestükön a szoknya, Dilibözsinek persze
nehezebb dolga volt, de sikerült középre kerülnie, valahogy rézsútosan helyezkedett el, hogy a csonkját eltakarják, s hogy a combok összefonására nála gondolni
sem lehetett, oly igézően meresztgette a szemét, mintha az ilyesmit a kis katekizmusból tanítanák. No, ezt tessék megnézni, Szentlélek bácsi, mondhatná az
a tájékozatlanabb óvodás korú, akit a falhoz szorít a szerteágazó révület, ezek
nyögdécselnek, rendesen, hogy mi fájhat nekik, nem tudom, furcsa fájdalom,
mert nem tépik magukról a ruhát, de a szemüket felvetik, s úgy pislognak, ahogy
a pillangó szárnyai szoktak rebbenni az ujjaim között, görcs ez, biztosan, egy kiló
egrest megeszel, aztán szarni sem tudsz már rendesen, nagyinak volt ilyen
a szeme, amikor haldokolt, de ő nem döngicsélt, mint a megveszekedett darazsak,
és nagyi körül volt hely elég, összekuporogtunk mindannyian, vártuk, hogy végre
elvigye valaki szegényt, de most mozogni sem lehet, bizony, egy sóhajtásnyival
sem lehetnénk többen idebent, teszem hozzá immár felnőttként, hogy láttassam
a valóságos helyzetet, a félhangosan elrebbentett imáknak sem maradt hely,
Anya magában motyorékol, nem is igényli a külső teret, lelkében a hely rengeteg,
imából épített hegyek várakoznak türelmesen, minden kérésre, jajra, hálára,
gyászra megindul a kőrengeteg, a zakata most is fergeteges, nincs férfi a faluban
szinte egyáltalán, béklyóba kell kötni a simléderest, ha másképp nem lehet.
– Megütött! Megütött ez a buja tyúk! – nyüszít fel az ikerművésznők egyike.
– Csak hajat tépni! Csak hajat! – próbálom túlkiabálni a különböző hangfekvésben összekeveredett visongásokat, a csókák kéjes csatarászásához hasonlatos
a hanghatás, a jelenet egyébként hiteles, „a belemet adnám egy férfiért!”, a szomszédasszony túljátssza a szerepet, Anya megpróbálja lefogni a kezét, mert az aszszonyság minduntalan a saját szoknyája alatt kotorász, miközben vadul ringatja
magát, valami tangóra ösztökélhette a zsigereiben ólálkodó epekedés, ketrecbe
zárt papagájhoz hasonlít, az szokta mozgatni a farát ilyen ütemesen a kistükre
előtt, de mindezek a mellékszálak eseményei, a legfontosabb érzékeltetni a lényeget, hogy Anyának az öröm szinte elvesztette az eszét, eddig a boci születése
volt a legnagyobb családi esemény, nagyi halála valahogy elfelejtődött időközben,
Anya néha imába foglalta a nevét, segítségért is rimánkodott hozzá, amikor már
nem bírta cipelni a napi terheket, s ha az Apa ágyásában csábosabban zöldellt
a fű, akkor is előzuhantak a foghász-hegyek, de a mostani olyan eseménynek ígér-

36

tiszatáj

kezett, amikor tizenhétre ráhúznak egy lapot, s a királlyal megnyerik a játékot,
most egy simléderes koronát húzott ki a család, és jött, és végignézett a hölgykoszorún, és azt mondta, hogy „nahát!”
– Hijj, a jóságos úristenit! – tette hozzá. – Ritkán látni ilyen csodát! – meresztgette a szemét. – Az öregebbje, gondolom, csak töltelék, ugye?
A szomszédasszonyt Losonczyval húzatom ki az egymáshoz tapadó lányok
sorfalából, egy kicsit kapálózik, de aztán engedni kényszerül, „nincs rajtam bugyi”, súgja Losonczy fülébe, „ugye, nem mondja meg senkinek, szívem?!”
– Az ablakból figyelheti az eseményeket – mondom neki –, s csak akkor jöjjön, ha beintek, világos?
– Akkor jövök – mondja megadóan, s ahogy hátrakoslat, tíz évvel öregebb.
– Eszem a lelküket! – kurjant a villanyórás idebent. – És mit tudnak a lányok,
kérem szépen? – Sapkáját feljebb tolja, hogy a szemügyre vételezés zökkenőmentes legyen.
– Mindent! – ragyogott Anya. – Amit egy menyecskének tudni kell, felkészítettem őket becsületesen.
– Annak a szeplősnek a mellén megáll a kanál! – A szomszédasszony bekotnyeleskedett az ablakon, de hát ő keresztelte mindegyiket, joga van büszkének
lenni, ha már úgy hozta a sors.
– Hogyhogy megáll?
– Hát, úgy. Laposan ráteszi a bimbaja mellé, aztán ottmarad. Ül s nem mozog. A nyele kicsit felkunkorodik, tisztára egy csoda. Mindig félek, hogy egyszer
megszólal.
– Tulajdonképpen a villa is – szerénykedik Anya, mondhatta volna a levesestálat is, de nem merte mondani. – Utoljára nyolc búzaszem is megült az egyik cicijén!
A villanyórás elhelyezkedett az egyetlen széken, hátradőlt, aztán keresztbe teszi a lábát, s füttyent, ahogy a lovaknak szoktak füttyenteni a cirkusz porondján.
– Levetkőzzem derékig? – Az ikerművésznő tizenhat évesre veszi a figurát,
szűziesen pötyögi a szót, alázat a jelszó, és megadás.
– Persze – mondja Anya. – Magunk vagyunk, nem?
Losonczynak kéjben lubickol az arca, remegnek rajta az apró izmok, szemében a ragadozó mámora.
– Egy kicsi dobpergés, olyan delejes, nem kellene? – kérdezi. – Cigánykórus,
mintás szoknyák, hejehuja, izzadságszag, büdösség? Főnök?
– Ez az ember menjen ki! – A művésznő arcán lángolnak a szeplők. – Én, kérem, eladó lány vagyok, nem Ribanc Nusi! Bárkinek nem vetkőzöm!
Sorban kivonulunk. Amikor Losonczy valami képtelenséget hall, rendszerint
jelentőségteljes pillantásokat vet az égre, most is ezt teszi, és mondja is:
– Mesélhetnék!

2004. április

37

Leintem, mert idekint Apa következik. Ő vezeti a sort, neki a legsürgősebb, leereszkedik az ágyása mellé, és énekel. Rövid ujjú, fehér ingbe öltöztettem, ennek
jó hatása lehet a környezetre, s a környezetről visszaverődhet a jó hatás, így azonosulhat a tárgy s a személy. Apa homlokán vastagon kidudorodnak az erek kétfelől, nagyon nagy baj lehet nála odabent, vagy éppen ellenkezőleg, a hála feszíti
az ereket, karjai, mint göcsörtös faágak mutatnak az ég felé, hosszú ideig tudja
tartani imígyen, a mozdulat átkozódáskor és hallelujázáskor egyformán használható, a hangok nem segítenek különbséget tenni a végletek között, egyformán
szakadnak ki a torokból, hangja oly fojtottan szól, akárha kínok között szülték
volna a hangszálai, ha valaki meghallotta volna felhőközelben, biztosan megtorpant volna az ég felé menet, merthogy lefelé kétezer éve nem jött senki és semmi
sem, szóval megáll, hogy szemügyre vegye a hangforrást is, azaz Apát, aki arcán
viselte a görbécske kereszteket s az elfelé mutató nyilak tucatjait, melyeket sorban felrajzolt az elrongyolódott lábbelikre, s ott volt a kampósbot is, és az elárvult harang, ahogy némán is tanúsítja az isteni diadalt, és látom a lajbit egy
gyerek kezében, ahogy büszkén viszi az izzadságát törlő harangozó után, és a petúniák illata is ott volt azon az arcon, Dilibözsi, az ikrek és Anya, és keresem rajta
a saját arcomat, de nem lelem, pedig ott kellene lennie.
Mindenhol egyszerre nem lehetek jelen, remélem, odabent sikerült a jelenet,
a nyolc búzaszemet Piroskám, szívem ragasztotta fel a művésznő mellére, a kis
sárga szemecskék körbevették a bimbóját rendesen, a villanyórásnak meredt ki
a szeme, a csirizes hátú kanalak is megállnak a megnedvesített bőrön egy ideig.
– El vagyok ragadtatva! – álmélkodik a villanyórás, közben pillantása tétován
röpköd ide-oda. – Olyan helyesek, olyan egyformák ezek itt, kérem, szinte képtelenség lesz választani. – S ahogy végignéz a kínálaton, hangja csodálkozóvá válik: – Ennek hibádzik a lába, kérem?
– Tőből – mondja Anya, nem kenyere a kertelés. – De jó lélek ez is. Főz, mos,
vasal, énekel.
– Lehetne arrébb vinni egy kicsikét? – mondja a leánynéző kedveskedve. –
Főzzön s mosson ha kell, s közben énekelhet is, ha akar. Halkan, jó?
Dilibözsinek parázslik a szeme, nem beszél. A faliszőnyeg átforrósodhatott
a szeme melegétől, ahogy fél lábbal a falhoz ugrál, majd arccal ráhajol a megkopott
falidíszre.
– Hát te? – A simléderes vérszemet kapott, nyúlkál a harmadik felé, olyan
csicserészős mozdulattal, ám kezében megtorpanni kényszerül az esetleges szándék.
– Én jobb Krisztus vagyok, mint ő! – mondja a művésznő suttogva, s a szeplősre mutat. – Apa nem fog elmenni soha! – Nyápicka teste a többiek fölé magaslik.
– Mondjad a tehenet is! – emlékezteti Anya.

38

tiszatáj

– És a tehén engem szeret a legjobban! – mondja, aztán felsikkant: – De ez
hülyeség, ugye?
– Anyám sírna! – mondja a villanyórás meghatódva. – Ha élne, itt ülne, és
sírna. És ráadásul itt a picsipacsis. Hol van a picsipacsis?
– Milyen picsipacsis? – kérdezi Anya.– Jaj, de huncutnak tetszik lenni! –
mondja gyerekesen selypítve a villanyórás. – Ragyogó család! Tetszik már érezni
a menyegző illatát?

6.
Hiába rendeltem el szünetet, Apát nem lehet leállítani, a megveszett kutyák ilyenek, már nem csaholnak, szemük véres, nyáluk folyik, habosan, fehéren, a testükbe költözött reszketéstől zsigereik mindegyike mozgásba lendül, mintha helyet cserélne bennük a tüdő, a máj és a vese, remegő bőrük mögött a csontdarabok is költözést színlelnek, terhükre van a test, mely adatott nekik, csak harapni,
reccsenteni, ölni kell! Apában a veszettség rosszabb a kutyákénál, vészjóslóan
intellektuális gondolattorna, nincs kapkodás, fékeveszettség, vagy szolgálatmegtagadás a barázdák között kanyargó agytekervények háza táján, „nekem már nem
integetnek a hegek!”, mondja Apa, „nekem menni kell!” A hegyek helyett én integetek, Sóváriné tudja a dolgát, rácsimpaszkodik Apa hátára, hervadozó, sovány
kis asszony, de ereiben nem toccsan-loccsan a vér, kőrengeteget zúdít mindenüvé, hogy szilárdan álljanak a hitüket vesztett gátak, zsilipek, „vergődj, énekelj,
káromold az Istent, csak ne hagyj itt minket, Dezső!”, siránkozik Anya, karjait
Apa nyakára tekeri, lábai a derekát ölelik körül, Apa még mindig az ágyása előtt
térdepel, Losonczy engem figyel, hogy mi legyen, ezt már nem lehet nézegetni
tétlenül, orvos kellene, a kórus mintha tudná a dolgát, felsorakozik a kerítés
mentén, a vak gyerek magasra emelt lábbal menetel a kórus előtt.
– Ne hülyéskedjünk! – szólok rájuk. – Losonczy, nem tudná legalább egyszer
átélni a jelenetet. – A szemrehányástól idegen az ordítás, de én sem lehetek egyfolytában tökéletes, Losonczy valamilyen válaszra készül, de erre már nem jut
idő, merthogy a vasvillás temetőőr lép elő, és fenyegetően közeleg.
– Ki hívta ezt ide? – kérdezem.
– A vég – mondja Losonczy. – Azt hiszem.
Lám, még mélységeket is lopni lehet, szerencsénkre Apa megszólal, s amikor
Apa megszólal, mindenki mozdulatlanná merevedik, olyan pantomimszerű a kép,
az előadás szünet előtti másodperceit éljük, látványban ehhez hasonlít most
a tömeg, a homlokdudorító csendben egymás kicsavart végtagjaira mered a szemünk, már látnivaló nem nagyon akad, különösen, hogy mi vagyunk az előadók
is, a közönség is, és a fejekről is szólnom kell, egyik-másik kókadtan lóg alá,
mintha lemondott volna arról, hogy cseresznyét öntsenek tálszerűen egymáshoz
tapadó tenyere kelyhébe, a másik kakasszóra várva, peckesen magasra tartja
a fejét, szemében hit, attól oly kerek, mosolygós és fehér, taps nincs, mert itt nem

2004. április

39

tapsra megy az élet, Apa sem énekel, de valami fontosat akar mondani, mert integet, hadonászik, szóval mozgásba lendül az ágyása felett, lehet, hogy a csendet
sem szereti, mert a jelen csendjében a múltak csendje zavaró lehet.
– Álmomban mindig sötét van – mondja Apa. – A fényről beszélünk állandóan, de senki sem tudja, milyen.
– Szorítsa magához! – szólok Anyához. – Ne kapjon levegőt, annyira!
Korán van még, nemrég kelt fel a nap, a szomszédasszony a küszöbön didereg, még semmit sem kell tennie, de a nagy alakítást jelző pillanat már közeleg,
reggelizésre, imára még nem került sor, a villanyórás ott fekszik félmeztelenül
a családi nyoszolyán, az ikrek mellette, kétfelől, az egyiknek a feje odabent maradt,
mármint a valahol a dunyha alatt, lába kilóg, fenekén fehér bugyi van, combja
hajlatában is szeplők sápadoznak, lehetnek vagy hatvanan. A nyápicabb iker, akit
a tehén szeret, annak a feje szabadon van, azaz a dunyha felett, valahogy oldalra
fordulva kapott helyet a férfinyakon.
Apának nem sikerült egyeztetnie a szöveget a hangerősséggel, amennyiben
egy mélyen filozofikus szöveg dallamtalan elüvöltése visszatetszést kelthet, a mi
esetünkben a kórus abbahagyja a pantomimet, folyik a csevegés erről-arról, miközben a temetőőr a vak gyereket ijesztgeti a vasvillával, holott ezt trágya rakásához használják leginkább, nem szurkálásra.
– Állítólag meg lehet fogni! – süvölti Apa, éneklően és vágyakozva egy elérhetetlen után. – Valaki úgy emlékezett rá, hogy a kezében tartotta, és ez volt az
öröm csodája, mely egyszer adatik meg nekünk.
Paposan csengett a szó, mintha többezres tömeg hallgatta volna az Igét, hogy
miről beszélt Apa, az álomról, a sötétről vagy a fényről, sosem fog kiderülni,
a szentekre is gondolhatott, vagy Istenre talán, a falusi rébuszok megfejthetetlenek, ki megfejthetné, a temetőben van.
A bent levők közül egyedül Dilibözsi hallhatta a szöveget, de nem figyelt oda,
a saját belső hangjait kellett kordában tartania, csakhogy minél tovább nézte
a nyoszolyán fekvő alakokat, a torkában egyre nagyobb tüzet csiholt a fájdalom,
s amikor a lánggolyó kiröppent a szabadba, magával vitte a rikácsoló szavakat,
nyüszítés volt benne, irigység és düh.
– Jaj, istenem, szarni kell! – Két kézzel kapaszkodott a vaságy lábak felöli vázába, s oly veszettül rázta a nyoszolyát, ahogy a diófa ágait ráztuk annak idején
a szomszédasszony udvarán.
Rohanás. A megszervezett összevisszaságnak is megvan a varázsa, de esetünkben akkor következhet be az eszményi végkifejlet, ha Dilibözsit időben fogja
magasra tartani valaki az udvar végében elhelyezett, takaros kis házikóban. Az
ikrekről szó sem lehet, hiszen ők dunyha alatt vagy fölött, de összekulcsolt kezekkel aludtak el, az ámen még ott ül az ajkukon, s amikor az áhított anyaság felé
rohan velük az álomhajó, a földi zengzetek, hordozzanak akár jajpanaszt, akár
ovációt, rozoga tutajként vesznek el a vágyálmok ködében. Apára meg nem lehet

40

tiszatáj

számítani, amióta a lábbelik rárohadtak a konyha falára, vele kapcsolatban
a családdal való azonosulás eszembe sem jutott, de ha mégis erre vetemedne
a gondolat, csak a zöld ágyás kerülhet szóba, és a nemlétező tehén az istállóban.
Anya pedig mással foglalkozik, Apát kell megtartania nekünk, ebben nem lehet
szünetet tartani, ott gubbaszt Apa közelében s félig-meddig rajta is, én meg férfi
volnék, vagy valami afféle, olyan picsipacsis kinézetű, de mégiscsak hímnemű,
mindezek kizáró körülmények, ami engem illet, a szomszédasszonynak kellett
beintenem, hatalmas léptekkel száguld végig az udvaron, szinte szikráznak talpa
alatt a kövek, az ajtót nem tépi le, mégis buldózerszerű a megjelenés, Dilibözsit
vállra veszi, és futólépésben megindul vele a budi felé.
Apa közben felemelkedik, és megpróbál elrohanni a kapuhoz. A szándék
szintjén ragyogóan halad, ám az ágyástól a kerítésig jelentős távolságot kell
megtennie, Anya a fehér ingbe kapaszkodva nyüszíti a mindenkori végszavakat
– „Dezsőkém, édes, Dezsőkém, aranyom!” –, s noha a szomszédasszony nem ütközik az egymást sanyargató, két tagnál többnek tűnő embercsoporttal, figyelmét
nem kerülheti el a látványos küzdelem, így aztán önnön magára sem tudott figyelni néhány pillanatig, s közben Apa béklyóként vonszolja maga után rimánkodó asszonyát, Dilibözsi csusszanni kezd, azazhogy csusszanna, ha lenne mivel,
de hogy hibás fele maradt támasz nélkül, zuhanva repül alá, a szomszédasszony
kapkodást színlel, aztán int, hogy vége van.– Fel! – kiáltom. – Vissza!
– A művésznőnek nagydolgozni kell! – teszi hozzá Losonczy, valakinek magyarázkodik, de ő sem tudja, hogy kinek, hiszen az egész udvar tudja, hogy mi
a tét, a kórust elfogja a röhej, „így, kérem, nehéz művészetet csinálni!”, mondja
a temetőőr, intek a vak fiúnak, hogy simogassa meg az ilyeneknek jót tesz a gyermeki delej.
Apa lerázza magáról a béklyót, Dilibözsi meg újra a szomszédasszony nyakán
feszeng, furcsán huhuzik közben, mintha vonatfüttyöt imitálna, pedig csak a beléből készül kiloccsanni a tegnapi leves, persze az is lehetséges, hogy nem huhuzik, de valami hangot ad ki, vészhelyzetben az állat is selypítni képes, a kasztrált
kanok például hasonló hangot adnak ki a hajnalban végrehajtott procedúra előtt,
után és közben. A budiajtót fejjel lökik be, a terhe alatt bukdácsoló test erre már
képtelen.
Végkifejletszerű a hangulat, mintha akasztásra gyűlt volna össze az egyre inkább összetömörülő tömeg, vagy éppen ellenkezőleg, védelmezés a szerepe, az
Apa múltjában fellelhető imádságos helyzeteket kellene posztamentumra felsegíteni, nincs kóricálás, röhej és duma, a karok felfelé mutassanak, de ne imitálják a görcsbe merevedett, kiszáradt faágakat. Apa karjai néha ilyenek, amikor
a kételyeknek megadja magát az amúgy is apróra zsugorodott bizakodás, s ahelyett, hogy önmagát venné célba, az égre mutogat.
A szoprán s az alt térdre borul a kerítés előtt, akinek sebes lesz a térde a jelenet után, dupla gázsit visz haza, zuhanjatok alá, kiáltom, zokogó anyákat akarok

2004. április

41

látni, akik könyörögve és félig tébolyultan imádják Apában a jelent, amelyben
nemcsak a múlt, hanem a múltak múltja is benne van, az örök reménykedés
nyomot hagyott a szenvedélytől eltorzult arcokon, a kezek kulcsolódjanak imára,
ne legyen hangos a szó, a fohászharangok odabent kongjanak, és ítéltessenek
kushadásra a lélekharangok mindahányan, a férfiarcokon düh legyen, bőszültség
és felháborodás, de az együvé tartozásra is esküt tesznek a mozdulatok, nincs közöny, nincs egyszerű kíváncsiságba menekülő, lelki pusztaság, és maga ott balfelől, igen, az a fehér inges, maga lesz a jelkép, az egyedüli, akinek az égre mutatnak a karjai, legyen mezítláb, hogy érezze a földből sugárzó energiát, a száját
tátsa ki, és ne vegyen levegőt, és bömböljön, zúgjon, harsogjon a szó: „halleluja!
halleluja! halleluja!”, és arcából sugározzon a hit, ez az a hit, amely életben tartja
a háromszáz verebet s a petúniák illatát, de csak egy részlet, mely sokadmagával
hordozza a minden ujjlenyomatát, és a hírnökök, Losonczy, kerítsen elő egy lovat, hogy valaki vigye el a szót a környező falvakba, és mindenüvé, ahol ajtót
nyitnak a hírhozónak, hogy a hit győzelmet aratott idehaza.
Apa közben megérkezik, és belerohan az emberfalba. Aztán mintha végleg
feladta volna, állva marad, s mozdulatlanul néz le Anyára, aki a lábait átölelve
térdepel előtte, teste alázatosra görnyed, de arcán ragyog a győzelem, a diadal.
– Egy tehénbőgés nem jönne jól ide? Az optimista kicsengés miatt…
– Maga csak azért született, hogy meghaljon! – mondom Losonczynak szomorúan.
Válaszra már nem kerülhetett sor, a szomszédasszonynak kellett átadni a terepet, az udvarról úgy zuhant be a konyhaajtón, mintha szellemek gyűrűjéből
tépte volna ki magát, intek Losonczynak, hogy jó volt az időzítés, a művésznő sosem volt ilyen ragyogó, ahogy görcsben fetreng a kopott padlózaton, tanítani lehetne a Színművészeti Akadémián, persze már eddig is előfordult, hogy túljátszotta a szerepet, ezekkel az öregedő lányokkal mindig az a baj, hogy szűzikének
már nem alkalmas, öregasszonynak még nem elég potrohos, ha feltűnést kelt,
előkelő helyezést remél a rendezői agyakban, most sem értem, hogy miért tépdesi tincsenként a haját, szólni nem tud, a sűrű próbálkozástól véreresebb
a szeme, mint rendszerint, a halak tátogásához nem hasonlítható, merthogy az
alpári horkantások tébolyult sikkantások kíséretében zuhannak elő dagadtra harapdált ajkai közül, körbeálljuk, s megpróbálunk közelebb kerülni a szája nyílásához, ám karjainak úszómozdulataival távol tartja magától a kíváncsi füleket,
egy-két szótagot azért sikerül kihámozni a hangzavarból, „pálinkát!”, mintha ezt
hörögte volna, hát töltünk neki, kiissza, nyújtja a poharat, kiissza, megint nyújtja
a poharat, s ez így megy egy ideig, aztán a nyolcadik pohár után a falhoz támaszkodva ül a padlódeszkán, ezután öregasszonynak is jó lesz, azt hiszem, szemében
a tébolyultság jobb, mint bármelyik eredeti, amit alkalmam volt megfigyelni életem folyamán.
– Beesett – mondja csendesen.

42

tiszatáj

Apa szájához veszi az üveget, tudatához elér a szó, s ott belemarkol valamibe,
miközben főnevek és kötőszók ezreit csapja agyon, Anya mereven néz előre egy
ideig, karjai csüngenek, az elfelejtett virágszálak haldokolnak imígyen a „Temetővirágot tessék!” című pantomimban, nem üvölt, nem sikít, ki akar rohanni, Apa
átfogja a derekát, az ikrek is rajta csüngenek kétfelől, Losonczy, jegyezze fel, hogy
ismétléskor a vak gyerek is legyen a közelben, semmit sem lát, de tapsikol, hahózik, élvezi a jelenetet, mintha követne minden mozdulatot, ahogy egyik tépi
a másikról a ruhát, s egymás arcába vinnyogják a gyászt, aztán Anya elkezdi a jajongást, nem lehet leállítani, siratóasszonyosra veszi a figurát, ragyogó alakítás,
a villanyórás gatyában ugrándozik a nők körül, próbálja hasznossá tenni magát,
egyelőre tétlenül tapicskol fel-alá.
– A párnát! – kiáltja a villanyórás. – Tartsuk a párnát a szája elé! Minden kihallatszik? Erre senki sem gondol?
Anya a párnába sikolt tovább, fogni is kell, mert ugrani készül kifelé, a villanyórás felhúzza közben a nadrágját, megszerzett presztízse kérdésessé válhat
egy térdig érő, nem egészen makulátlan gatyában, a szomszédasszony jobbrabalra forgatja a szemét, mintha Dilibözsit akarná felidézni, valahogy kiesett
agyából az eltorzult arc, csak domborodó fejebúbját látja állandóan, s aztán
ahogy egyre kisebb lesz a domborulat, majd sehol sincs, mert végleg elmerül
a folyékony felszín alatt.
Dilibözsi többet nem került szóba, mintha nem is lett volna soha, hiánya idővel nem tűnt fel senkinek, a kórussal elénekeltettem egy tedeumot, valaki kezdeményezte, hogy vessünk keresztet, hát keresztet vetettünk mindannyian.

7.
A magokat szemerkélő csirkék ideszemtelenkedtek a konyhaajtó elé. Fejüket
olyan sebesen mozgatják fel-alá, hogy a harkályok irigykedve néznék a mutatványt. A zöld ládikó egyfenéknyi ugyan, most mégis ketten vagyunk rajta, én és
egy szitakötő. Hatalmas szemeit rám mereszti, s átlátszó szárnyaival integet nekem. Nézzük egymást. A villanyórás kilép a konyhaajtón, nyújtózkodik, a fehér
gatya most a bokáját veri.
– Na, mi van, picsipacsi? – kérdezi.
– Hát, csak itt né – mondom, és a szitakötőt megsimogatnám, de nem engedi,
noha a szemében szeretet van, ez nem vitás.
Tornászunk. Terpeszállás, karlengetés, guggolás. Levegőt szájon be, orron ki,
szájon be, orron ki, sosem értettem, miért, így lehet maradéktalanul fulladozni.
A szomszédasszony átlép a kerítést helyettesítő ribizlibokrok fölött, valahogy
oldalvást araszolva közeledik, óvatosan, mintha nem is akarna mellénk kerülni,
ösvényt sem tapostak ki a két udvar között, de a villanyórás mintha vonzaná az
erre járó népeket, a tornamutatványt is nézni kell egy ideig, nem nagyon láttak
errefelé ilyesmit, aztán a szomszédasszony rászánja magát, hogy odavesse a szót,

2004. április

43

mint akit nem érdekel különösképpen a dolog, de ha már így hozta a beszéd fonala, vagyis hogy, ha már ilyen erőszakos a gondolat, kénytelen kiereszteni a szabadba, imigyen:
– Mondja csak – a szeme mered, nyálával küszködik, böffent, csuklik, arca
szederjes, hirtelen mindenféle nyavalya utoléri, a dereka s a lapockája közötti részen erős viszketést érez, megpróbálja vakargatni, nincs siker, csak úgy csapkodja magát feleslegesen, a csirkék is leszarták közben az egyik cipőjét –, szóval,
az ikrek, hogy úgy mondjam, terhesek? – Kimondta, a viszketés eláll, nyelni tud,
a csirkék elszéledtek.
A villanyórás azon a helyen tornászik, ahol Apa ágyásának kellene lennie.
A méregzöld fűszálak csak az emlékezetben lengedeznek, a hajók elmentek, vagy
nem kötöttek ki soha ezen a vidéken, valami integetésről is szót ejtettek valamikor, de senki sem integet, ki hallott már olyat, hogy a föld integetne egy gyalogjáró embernek?, apró kövek vannak az udvaron, kisarjadt fűcsomók imitt-amott,
por, kifehéredett, apró ürülék, és a formátlanul megszáradt sárban emberi lábnyomok láthatók, bennük a vékonyka csirkelábak százai. Rendben van.
A villanyórás lazító mozdulatokkal fejezi be az aznapi tornamutatványt is,
s ahogy a két karján rázogatja az izmokat, megközelíti a szomszédasszonyt, majd
egészen közel hajol hozzá, és suttogva mondja, hogy a hangokat felfogják az aszszonyi fülek, de én ne halljam meg:
– Maga üljön le a valagára, jó? – A villanyórás nem mosolyog ugyan, de egyáltalán nem tűnik idegesnek.
– Jó – mondta a szomszédasszony, és erősen aprítja a lépteket visszafelé, az
útjába került ribizlibokron nem lépett át, csak átgázolt rajta, aztán úgy vágta be
a saját ajtaját, hogy recsegni-ropogni látszik minden, talán még a cigányok is berezeltek a háztetőn, ilyenkor a csatornába meg lehet kapaszkodni, felkiáltanék
nekik, de bizonyára ráhasaltak a cserepekre, mert nem látom őket sehol sem.
– Hol a kaptafa? – Apa hangját hallani. – Eltűnt a kaptafa az ágy alól, nem
látta valaki?
–Kidobtam – szól be a villanyórás a megpattintott konyhaajtón. – A jövőnek
ára van!
Apa mindig nótára gyújtott, amikor kézbe vette a kaptafát. „Szép asszonynak
kurizálok, kurizálok, de kurizálok…” – énekelte, most a szép asszonyok hirtelen
megöregedtek benne, s ahogy egyre matrónásabbá rokkantotta őket a kor, arcukon már nem állt jól a ki tudja, mi mindent sejtető, élveteg mosoly, vagy a felsőtest alig érzékelhető, vonaglásszerű billegése sem lehetett volna élvezetes látvány, altestről meg nem is lehet már szót ejteni, altestük már nem is volt talán.
Odabent tétlenül üldögéltek, s hallgatták a csendet. Zajosnak tűnhetett nagyon, talán azért nyúlt olyan hosszúra a szünet.
– A tehenet megfejted? – kérdezte Apa, merthogy mondani kell valamit.
– Milyen tehenet? – Anya szavát alig hallani.

44

tiszatáj

Az ikrek az ágyban fekszenek, nézik egymást, őket nem érdekli a kaptafa,
a tehén, s már a villanyórás sem igazán.
– Az enyém nagyobb! – mondja a szeplős, s csak úgy slattyog belőle a szó,
a tettetett szégyenkezést érzékelteti imígyen a színművészet, merthogy a szótagok
andalgása nyomatékosítani tudja az igazságot.
– Ronggyal kitömted, azért! – A nyeszlett szelídebb, de ez nem jelentheti azt,
hogy elcsituljon benne a szó. – Én hiszem a szenteket! – mondja –, és szűzen
születtem!
– Simogasd magad – a slattyogás elmarad –, ha úgy érzed, hogy nehezebb
felcsináltnak lenni, mint hármasban szarni vasárnap is.
– Isten hallja! Tudod?! Isten hallja! – Ilyenkor fenyegetni illik, aminek sosincs foganatja, de kaput hagy a gondolaton. S nyitott kaput dönget, kit életben
tart az örök buzgalom. Ha ezt még senki se mondta volna, én mondtam ki, de
most már dolgozni kellene valamit.
Meteorológiai jelentést kértem Losonczytól, nem jelentkezett vele ugyan, de
most már feleslegesnek látszik, az időjárási viszonyok ugyanis igencsak kedvezően alakultak. A sárba száradt talpnyomokon kell igazítani egy keveset, legyenek apróbb nyomok is, ne domináljanak a férfitalpak, a hitelesség sok felöl jövő
és különböző irányba haladó, női cipőnyomokat igényel, s legalább hat csirke legyen állandóan az udvaron, nem baj, ha nem szemerkélnek, de sétáljanak fel-alá,
s egy-egy kotykotyot is igényelhet a couleur local. A szitakötő, mint hangulati
elem, jól sikerült. Piroskám, szívemnek szólni kell, hogy ne röpdössenek túl sokat
a szárnyai, és jó lenne, ha megkapná a hatodik lábát is, a kellékesek alkalmassági
vizsgáján kérni fogom a rovarok világában való tájékozottságot is, ki látott öt
lábú szitakötőt, kiröhög a világ. És amikor Anya azt mondja, hogy „milyen tehenet?”, halljam a kérdőjelet, ahogy rákunkorodik az életére, a felső görbületben az
egek tartják egyensúlyban a földbe kapaszkodó alsó tekervényt, s a pont egy virtuális kalap, amit a hitetlenek alant hordanak. S ne giccseskedjünk, kérem, azzal
a kaptafával, egy rózsaszín masnival feldíszítve a szemétkupac tetején éktelenkedik. A múlt jelképei nem díszesek, és nem is lehetnek azok, ha a rothadó szemét
mélyéből kell előkapargassuk őket minduntalan.
– Kéretek mindenkit az udvarra! Tessék felkészülni a közös gyónásra! Következik az utolsó jelenetek egyike, fontos fejlemény, biblikus próbatétel, mely
a Bibliából kimaradt.
A megtisztulást követően újrakezdhetjük a múltat, nincs smink, színpadi
zene, parabola és allegória, minden igazi lesz, bölcső, emberarc, élet és sírhant.
– Losonczy, kérem, mindenkit látni akarok, a kezekben egy-egy Biblia, kéretem a háztetőre a pléhlapokat, vak gyerek oldalról be, világos?
Itt állnak előttem. A villanyórás és Anya. A többiek sehol.

2004. április

45

– Kicsoda maga? – Simléder nincs a fején, és nadrágban áll az egyfenéknyi
láda előtt, szemében az idegenség beteges tünet is lehet, vagy csak az egyfolytában halni készülők, városból falura költöztetett leleménye.
– Kit tetszik keresni? – Anyából a falu tisztasága szelídül elő, nagymama kinézése van, megrokkant test, hátán a görbület a kérdőjel felső fele.
– Losonczyt – mondom, az izgága indulatok elültek bennem, oldalra moccan
a fejem, s látom a keresztléceket a szomszédasszony ajtaján.
– Itt csak mi vagyunk – mondja Anya. – Mi ketten.
– S a kórus, a cigányok, a tehén, és volt egy vak gyerek is, aki látott! – Dilibözsit és Apát említni se merem. – És a harang? – kérdezem. – Nem szól a harang? Tizenkét óra van.
– Milyen harang? – kérdezi a villanyórás értetlenül.
– Volt itt harang is valamikor – jegyzi meg Anya halkan –, mindig meghúzta
valaki.
– S kampósbottal mentek fel a grádicson – teszem hozzá.
– Honnan tudja? – Anya sápadt, barázdált arcán árnyékot látok, az árnyékok
mindig találnak maguknak egy helyet, ahol betakarhatják a ragyogást, aztán nem
látom a barázdákat sem, mert lehajtja a fejét, többet nem emeli rám a tekintetét.
– Adjon isten – mondom tétován, merthogy elfordultak a ház felé.
– Magának is – mondja a villanyórás.
– A temető arra van! – mutatja Anya az irányt.
– Tudom – mondom, s megindulok a cél felé.
Átgázolhattam volna a ribizlibokrokon, de inkább átlépek rajtuk, noha alig
látszanak ki a földből, csenevészek lettek, satnyák, gezemiceszerű sivárság, s ribizlit sem látni rajtuk, egyetlenegy gerezd is mosolya volna a tájnak, de itt már az
emlékezetben is kiapadtak a szivárvány színei.
Az út viszont ugyanolyan, mint a múltak útjai. Elől Apa, utána én. Apa sokkal
nagyobbakat lép, aprózom, aprózom rendesen, de nem tudom tartani az iramot,
pedig ott kellene lennem vele, mögötte vagy mellette, a hangomat még hallaná,
ha nagyon nagyot kiáltanék, de olyan nagyon nagyot nem tudok kiáltani, még
megugatnának a kutyák, a szomszédasszony egyszer azt mondta, hogy ne zajongjak, mert leszakadhat az ég alja, s akkor mi lesz velünk, hát, mi lesz velünk,
kérdeztem, de erre már nem válaszolt, na, tudod, mondta később, de ez a na, látod egyáltalán nem volt megnyugtató, csak akkor rendeztem magamban a dolgokat, amikor Anya elmesélte, hogy az ég alja már leszakadt egyszer velünk, valamikor réges-régen, s azóta lettünk mi földlakók. A kutyák mindezt nem tudhatják, de azért nem kiáltok többet, nem is lenne már értelme, Apa hátát látom
ugyan, de már nagyon messze van. A vállára vetett tarisznya mintha még felvillanna a távolban, Anya nem segített neki csomagolni, ő maga szedte össze a legszükségesebb holmikat, csak a kalapot nem vitte magával, lengedezett egy ideig

46

tiszatáj

a konyhaajtó kampóján, aztán csak ott csüngött, talán hogy emlékeztessen Apára
állandóan.
– Ír majd nekünk? – kérdezte Anya, már nem tudom, milyen választ kapott,
arra viszont jól emlékszem, hogy ültünk odabent a félsötétben, valakinek lámpát
kellett volna gyújtani, de hogy Apa szokta nap mint nap a kanóchoz tartani az
égő gyufaszálat, senki sem mozdult a szürkületben, nem sírtunk, nem szóltunk
egymáshoz sem, valamire gondoltam biztosan, például, hogy Apa magával vitte-e
a szivárványt, vagy itt hagyta nekünk, a temetőkapu előtt viszont nem juthat
eszünkbe ilyesmi, a temetőőrt nem látom sehol, s a kapu is eltűnt, kerítéssel
együtt, mindenestül. Itt-ott vakondtúrás és hangyaboly, de a sírok vigyázzba
állva védelmezik a holtakat.
A vándoroknak üzenném, kik erre a vidékre vetődnek valamikor, hogy a kampós bot megrepedt ugyan, amivel fel lehet mászni a grádicson, de megvan biztosan, az egyfenéknyi ládikóba rejtettem, a konyhaablak alá. Hogy ne keressétek,
ha szükség lenne rá, merthogy magától nem szólal meg az istenadta. Nem kell
hozzá különleges tudomány, ha meghúzod a kötelet, elkongatja a maga dallamát.
Noha a mieinknek már nem létszükséglet a harang, a fülekbe költözött, ott szól
állandóan. És a diófát se felejtsem elmondani: eszembe jutott a legfontosabb,
balról a második ágra kell csimpaszkodni, arra a göcsörtösre, amelyen hagytam
egy jelet, a többi ág csenevész, letörhet veled. És ne ordíts fel, ha a hegyek integetnek, fogadd el, hogy ez a természetes, köszöntsd őket reggel és este, ennyi elég
nekik, hogy megszeressenek. Ja, és a szitakötők, a hatlábúak, emlékeztesd őket,
hogy ott voltam velük az egyfenéknyi ládikón, és számolgattuk a csirkék sárba
száradt nyomait. Mondtam, hogy a csirkék szarnak is?! Na, képzeld el, hogy mi
történt…, ezt már ne mondjam el? Jó. Csak egy kérést, ha lehetne. Apa kalapját
keresd meg, ott csüngött a kampón, s eltűnt valamerre. Nagyon fontos lenne nekem. Az Apa kalapja. Az Apáé.

2004. április

47

FENYVESI OTTÓ

Halott vajdaságiakat olvasva
CSÉPE IMRE (1914–1972)
¤
Markában homokot szorongatott.
Gyerekkorában megfojtotta a kispulykákat.
Megverték. Folyt a vére.
Ráfolyt az új cipőjére.
Egyszer a vasárnapi mise után
Etelka megfogta a kezét.
Szél röpítette a virágok illatát.
A tehén tőgyén a mindenség lakmározott.
¤
Bevezetés a mezőgazdaságba.
Egy bögre tej. Mellette bicska. Éles, szalonnavágó.
Retek. Néhány szem morzsa. Ide-oda röpködő legyek.
Némán figyelnek a falak. Némák a nagy hagymafejek.
Bevezetés a nyomorba.
A bokáig érő porban egy roskatag talyigakerék.
Birkák mélabús kolompszóval.
Sűrűvérű, belső-bácskai emberek.
Ballagó gatyás parasztok, béresek, napszámosok.
Szívünkben csend hurkolja a vérrögöket.
¤
S jött felém az alkonyatban.
Az utak harmatos füvei fölött.
Kaszával a vállán. 95 kiló élősúly.
Zsigerek, inak, csontok, izmok gubanca.
Egy nikotinnal mérgezett mélytorok.
Bocskoros parasztköltő, faklumpás kubikos.
Majd hosszú csönd. Sokáig semmi.
Az őseim hitét tisztelem.

48

tiszatáj
¤
Rend és tisztaság.
A szobában volt két ágy, almárium.
Asztal, négy szék. Kanapé.
A kemence mellett a subával letakart heverő.
A sarokban régi katonaláda.
A szoba földje frissen mázolva.
Voltak rongyszőnyegek.
A falon fogas, fényképek.
Tükör. Sántikáló falióra.
Végtelen jókat lehetett aludni
abban az almaszagú csöndben.
A konyhában volt asztal, két ülőke.
Földes tűzhely, vaklyuk a falban.
Sok-sok virágos tányér, pecsenyéstál.
Cica és sámli a sarokban.
A kamra tele köcsöggel, bögrével.
Edények, szakajtók. Kenyerespolc.
Káposztás- és paprikásdézsa.
Felakasztva füstölt kolbász, szalonna.
Kisebbfajta boroshordó.
Egy csillogó fülű kristálypohár.
¤
Aztán asztalhoz ültek.
Túrót tett az asztal közepére a gazda.
Cserépedényben. Két kanalat, meg egy
malomkeréknyi, harmadnapos kenyeret.
Imára kulcsolták időharapta szép kezüket.
Vacsoráltak. Jó volt a túró, birka.
Jó lett az éjszaka. Hideg. Kellett a bunda.
A szél hátára kapta a havat,
a puha sötétet, és messzire nyargalt vele.
Kellett a bunda, a kesztyű.
A harang szava odafagyott
a templom körüli fákra.
¤
Akkor még minden muzsikált.
A fák, az utca, a karácsony.

2004. április

49
Muzsikált a mozsár, az angyalok.
Törték a mákot. A süvegcukrot.
A gyömbért, a sót, a diót, a vaníliát,
a borsot meg a többi fűszert.
Csengtek a mozsarak,
nyikorogtak a fagyos kútgémek.
Még a macska is muzsikált.
Fehér virágot himbáltak a fák.
¤
Nem mindenki tud ám pipálni!
Bal kézbe kell venni a zacskót,
a szárát le kell gyűrni, egész a dohányig.
A pipa makkját a jobb hüvelykujjra kell tenni,
s belemeríteni, közben a jobb kéz
mutatóujjával tömni kell bele a dohányt.
De csak úgy, hogy egy kicsit legyen összepréselve,
ne legyen túl kemény, mert akkor nem szelel.
Ha ezzel készen vagyunk, csak akkor lehet
a bajusz alá lökni és megszívni,
hogy van-e benne huzat.
Ha ezzel megvagyunk, a zacskó szárát
össze kell csavarni, nehogy kihulljon a dohány.
Mehet a gatyakorcba. Jöhet a gyufa.
¤
Elvesztett valamit az ember.
Kiveszett alóla a föld. Eltűnt belőle a tűz.
Elfolyt a víz. Megkeseredett a levegő.
Elvesztett valamit az emberfia.
Elvesztette a pipáját. A táj illatos alkonyát.
Már nem hallja a muzsikát se.
Elkallódott a tapló, a parázs. Az esztendők.
Hol lehetettünk huszonnégy évvel ezelőtt?
Az Ódri Bélánál kapáltunk Gunaras alatt,
azt hittük, szavunkra megáll a tarajos délibáb.
24 esztendő. Börtönnek sok, életnek,
szabadságnak kevés. Néhány siker.
Egy nyaláb balsors, csalóka bizalom,
konyult remény, egy fűzér csalódás, tört hit,

50

tiszatáj
fanyar öröm, sok-sok temetés.
Elvesztette magát az ember.
Esztendők, elvitték fogát, erejét, színét,
látását, hallását, füttyös muzsikáját.
Tekintetét elnyelték vályogfalú töpörödött házikók.
¤
Régi idők, régi nyarak.
Péterek, Pálok.
Mezei dolgok.
Jobb illata volt a virágnak.
A falusi akácok alatt.
Esztike szoknyájában.
Subavásár, meg ami vele jár.
Csibék a napon.
Az utolsó főzet törköly.
Pálinkusz domesztikusz vulgárisz.
A tyúkeszű tökmagárus.
Úgy elaludt, hogy elfelejtett felkelni.
Egy fityóka rézeleje.
Pirkad a homok.
Egy csokor napfény.
¤
Egyszer legurulunk majd életünk lejtőjén
és apró szilánkokra törünk.
Apró szilánkokra, mint a sörösüveg.
¤
Markunkban homokot szorongatunk.
Körmünk alatt az éjszakát.

CSÉPE IMRE (1914–1972) költő, író. Négy elemit végzett. Kéményseprő, kanász, kisbéres,
söprűkötő, kubikos, cukorgyári munkás, erdőőr, könyvügynök volt. 1956-tól az újvidéki
Magyar Szó napilap tárcaírója. A bácskai Kishegyesen élt.

2004. április

51

GÖMÖRI GYÖRGY

József Attila sakkozik a Japánban
Koestler és Attila sakkoznak.
Koestler mindig nyer. Tud valamit,
amit Attila még nem. Talán azt,
hogy még ebben a játékban
sem csak az ész a döntő.
Ma Attila játszik fehérrel, de K.
tisztáldozattal csapdába ejti. Győz
a fekete királynő. Sakk-matt, kész a parti.
A vesztesnek ez kis gyász; és már nem vigyáz
rájuk senki, de senki.

Mese az almafáról
„Kapum előtt egy almafa, nem látszik,
mégis minden hajnal előtt virágzik”
(Népdal)

Szedtem én is gyümölcsöt a láthatatlan
almafáról, ha nem is mindig
dinnyét, mint ismert rigmusában Sanyika,
s virágozni is láttam az ujjam hegyével.
Csak hát később más dolga is akad
az embernek. A követlen, furcsa
malomba is jártam eleget, őrletni.
De lisztemből már nem lesz új cipó,
s a molnárságot is meg lehet unni.
Mégis néha hajnaltájt arra ébredek:
lám, az almafa megint kivirágzott.

52

tiszatáj

DARVASI LÁSZLÓ

A Boromirok
A Boromirok azt állították magukról, hogy bolgárok. De azt mindenki mondhatja magáról, hogy bolgár, magyar, román vagy szerb. Felkaptat valaki, egy idegen, a templomdombra, és azt mondja, bolgár vagyok, adjatok enni. Bolgár vagyok, fázom, adjatok kabátot. Bolgár vagyok, gyónni akarok. A Boromirok hárman voltak, az apa és két fia, soha nem gyóntak, és nem mondták, hogy éhesek.
A Boromirok hoztak mézet, vadhúst, keserű gyökeret és gyógyfüveket. Stefanosz
atyáék a környékbeliektől kaptak tojást, tyúkot vagy burgonyát, igazán nem szűkölködtek. Az adó olykor késett, máskor kevesebb volt a vártnál. Szegények voltak, de nem nélkülöztek, a templomot vörös fenyőből ácsolták, ez volt a harmadik épület mióta az atya itt szolgált, az előzőek leégtek. Egy tavaszi délelőttön,
néhány nappal Húsvét előtt, az idősebb Boromir váratlanul megbontott egy koszos gyerekpólyát, majd kiemelt a rongyok közül egy festett faképet. Stefanosz
atya nyomban érezte, hogy rendkívüli esemény történt. Könny szökött a szemébe. Az atya nagyjából ismerte az ikonkészítés művészetét, ama aprólékos,
megannyi szabállyal irányzott eljárást, amelyre az ikonfestőket kötelezik az évszázados előírások. Távol, a városban, mielőtt ide kikerült volna, számtalan
pompás ikont látott, nagy és lenyűgöző festményeket, olyanokat is, melyek egész
falfelületeket borítottak, és amelyeken számtalan egyéb szent szerepel együtt az
Istenanyával vagy a Megváltóval. Kopott, égett szélű, többször újrafestett ikonosztázuk nekik is volt a templomban. És volt szegényes oltáruk, szakadt miseruhájuk, és az adó késett, vagy kevesebb lett a vártnál. De havonta, vagy egy új
évszak kezdetén megjelentek a Boromirok, akik azt mondták magukról, hogy
bolgárok. Stefanosz atya egyszer látott egy ikonfestőt, aki, amiként szokás az
ikonkészítés megkezdése előtt, imádkozni kezdett. Ám alig ejtett ki néhány szót,
eleredt az orra vére, s néhány csepp vér az előkészített fatáblára hullott. A festő
a fiatal Stefanosz atyára emelte szórakozott tekintetét, elmosolyodott, de nem kezdett újabb fatábla kikészítéséhez, a véreset használta tovább. Stefanosz atyának
gyakran az eszébe jutott ez az ikonfestő, és bár maga sem tudta, hogy miért, de
úgy vélte, hogy bolgár.
Az első ikon, amelyet a Boromirok hoztak, olyan volt, mint valami ragyogó
ablak, melynek keretéből figyelnek bennünket. Az aranyozott háttérből a Pantokrator sötét tónusú mellképe emelkedett ki, jobb keze előre lendült, a balban nyitott könyvet tartott. A Pantokrator arcát megértő szigor és nyugodt komolyság

2004. április

53

jellemezte. Stefanosz atya mégis nyugtalan lett. Hirtelen nagyot csuklott. A legidősebb Boromir mozdulatlan arccal bámult, csak néha szívott a fogán.
Ki küldte, kérdezte Stefanosz atya, és nem mozdult a képért.
Nem kell fizetni, tolakodott előre a kisebbik Boromir fiú.
Olyanok vagytok, mint akik csak elvesznek, fürkészte a sánta fiú arcát Stefanosz atya.
Bolgárok vagyunk, bólintott a kisebbik Boromir fiú, csak bolgárok.
Miért küldte, kérdezte Stefanosz atya ingerülten, tett egy mozdulatot, hogy
felkapja a képet, de az utolsó pillanatban visszarántotta a kezét. Már hideg volt
az arca, hideg csík ereszkedett a szakállába. Varjú recsegett fel a közeli fáról,
mintha hozzájuk károgott volna.
Tudok mókust fogni, hadarta a kisebbik Boromir fiú, mert mindig ő beszélt.
A nagyobbik fiú csak hallgatott, vagy néha felröhögött. Az idős Boromir szívta
a fogát, kiköpött, hümmögött, mint akit nem érdekel az egész. Félig eresztett,
súlyos szemhéja alól bámulta az ikont, amely a pólya mellett hevert.
Foghatnék persze borzot vagy vadmacskát, de neki mókus kell, magyarázta
a kisebbik Boromir fiú. Meg nyúlháj az enyvhez. Tudja, atyám, a mókusnak olyan
puha a szőre, mint ami puhaság a némberek hónaljában terem.
Ez már pimasz fecsegés volt. Az ifjabb Boromir tett néhány billegő lépést az
udvaron, s közben a kacska lábát úgy húzta maga után, mintha azt már csak
a buggyos gatyája fogná a testéhez. A homlokát ütögette az öklével, mint akit felzaklatnak az emlékek.
Nem borz, nem vadmacska! Fogjál mókust, Boromir!
A bátyja felröhögött, és kicsapta az orrát.
Hozzátok el a templomba, kiáltotta erre Stefanosz atya, és közben igyekezett
szigorú képet vágni. Ám inkább vicsorgott. Maga is érezhette, hogy nincs hatalma a Boromirok fölött, mert dühös legyintéssel felkapta az ikont, és berohant
vele a paplakra nyíló oldalajtón. De még hallotta, hogy a fiatal Boromir utána
kiált.
Gyefektnyíj, bátyuska, úgy hívják, hogy Gyefektnyíj!
Nem pontosan ettől a naptól fogva, de járni kezdett a templomba a nép. Jöttek a favágók, a szénégetők, és jött az erdőkerülő a népes családjával, jöttek
a mérnökök a közeli építkezésről, a gyanakvó, apró szemű falusiak, néha vándorkereskedők, medvés mutatványosok és cigányok zenés hordái rikoltoztak a templomdomb bokrai között, jöttek idegenek a távoli völgyekbe rejtett tanyákról,
messzi erdőhátakról, a vadon mélyéből, barlangokból és földbe vájt lyukakból.
Holott Stefanosz atyát nem kedvelték. Alig egy hete szolgált a kerületben, amikor
leégett a régi templom. A nép nem bocsátotta meg neki a katasztrófát. Azt gondolták, a tűz az ég intő jele volt. És amikor néhány hónap múlva a másik, alig elkészült templom frissen festett fáját is felfalták a lángok, a bizalmatlanság szinte
gyűlöletbe fordult. Ám Stefanosz atya maradt. Ha valaki az öklét rázta felé,

54

tiszatáj

ő megáldotta. Ha valaki köpött utána, csak állt, és bámult, nem válaszolt. Aztán
váratlanul egy másik falusival összeveszett. Álltak a sáros út közepén, és kiabáltak
egymással.
Az atya tömzsi alkatú volt, gyakran birizgálta gubancos fekete szakállát, és
olyan takarékosan nevetett ki a járomcsontig felhúzódó dús szőrbozontból, hogy
némelyek gúnyolódó göcögésnek vélték ezeket a hangokat. Hirtelen haragú volt,
néha a végletekig szenvedélyes, ám érzelmének túlzásait mindig ellensúlyozta tekintetének élénk fénye, és gyermeki sérülékenysége, amely jellemvonás a lélek
embereinek, már ha bírtak ilyesmivel, inkább a hátrányára, mint sem az előnyére
vált. Billegve járt, mint aki alatt hullámzik a föld. Mint aki nem bízik a saját lépteiben. Stefanosz atya okos ember volt, ráadásul az a fajta, aki egész életében
szenved, mert folyvást azt érzi, képtelen jó lenni. A gyakorlat persze más. Ha
adsz, elveszik. Ha nem adsz, akkor is elveszik. De attól még nem vagy jó, hogy
adtál, akkor még semmilyen sem vagy. Stefanosz atya jó akart lenni, és aztán már
csak a Boromirokat várta. Olyanok voltak a hajnalok, mintha fémet reszeltek
volna a tájra. Csak azt szabad odaadni, amit többé nem vehetsz vissza, neked is
jobb így. Stefanosz atya olykor finoman és bonyolultan beszélt, máskor meg úgy
dühöngött, mint egy disznópásztor. Azt beszélték, iszik. A babonás falusiak az
atya személyiségének e kettősségét értették talán félre, mert miért nem egészen
jó az, aki pedig félig az, és miért nem elég bölcs az, aki pedig nagyon okos. Ha keresztelt, ha vízbe mártotta a csecsemőt, vagy egy gyerek testét kente végig, bizalmatlanul méregették.
Ám ahogy megkapta az első ikont, jönni kezdett hozzá a nép. A templom előtt
terülő lankás dombhát hétről hétre szűkösnek bizonyult. Az emberek bezsúfolódtak a padokba, és sötét arccal szorongtak egymás mellett. Stefanosz atya nem
tudta, mitévő legyen. Fogalma sem volt, az ikon miatt jönnek-e, vagy hogy azt
lássák, imádság vagy szentírásolvasás közben mint csuklik el a hangja, mint tör
elő torkából a gurgulázó hörgés. Aki nem fért be a templomba, s még a faajtóig se
tudott feltolakodni, a templomtér lejtőjén keresett helyet, fatönkre, kőlapra ült,
vagy hátát egy nyírfa törzsének vetve hallgatózott.
Gyefektnyíj, mondta a fiatal Boromir fiú, és bólintott.
Mintha nem is telt volna el néhány hónap, azzal kezdte, amivel befejezte. Az
apja káposztás hordókat emelt le a szekérről. A Boromirok káposztát, füstölt halat és mézet hoztak. Az idősebb Boromir fiú a lovat csutakolta. Ősz volt, a pára
ezüstös fényt kent a véresen didergő levelekre. Stefanosz atya úgy nézte a Boromirokat, mint aki üvölteni akar. Csorgott a könnye. A keze ökölbe szorult.
Nem úgy imádkozik, mint maga, atyám, magyarázta a sánta, aki soha nem
dolgozott. Igaz, a Boromirok közül csak ő beszélt.
De nem is ez az érdekes, atyám! Hó, ezeknek a festőknek annyi minden kell!
A fiatalabb Boromir fényes arca gondterhelt grimaszba szaladt.

2004. április

55

Mik vagyunk mi, atyám, bűbájosok? Varázslók?! Hozz, Borimir, földfestéket,
cinóbert, indigót, enyvet! Hé, Boromir, gyanta kéne! Vagy fügeméz! Hohó, Boromir, nem megmondtam, hogy okkerre, festékföldre, lenvászonra van szükségem?! És akkor hol van még a mókusbunda, atyám, kiabálta a fiatalabbik Boromir, és úgy hadonászott, hogy félő volt, elveszti az egyensúlyát, és belezuhan az
udvar cuppogó sarába.
Miért jössz ezzel a mókussal mindig, dünnyögte Stefanosz atya.
A Boromir fiú csücsörített a csodálkozástól, közel lépett az atyához, lekapta
a bundakesztyűjét, és felmutatta két tenyerét. Ujjait legyezőszerűen tárta szét. Kilenc ujja volt. A jobb kezéről hiányzott a mutatóujj. A csonk hegyén levedzett
a hús. A bal keze is számtalan heg és forradás vadhúsa fénylett. A Boromir fiú elmosolyodott.
A mókus harap, mondta. Ó atyám, az előkelő hölgyek, meg az uraságok mit
meg nem adnak egy helyes kis mókusbundáért!
Hirtelen letérdelt, és csettegni kezdett a nyelvével. Mint az elszabadult láng,
vörös bunda iramodott végig a közeli nyír foltos törzsén. A fiú a fához bicegett,
testét a törzsnek döntve bámult felfelé, és kitartóan csettegett. Hópor hullt
a nyakába, megőszült, fehér lett az arca. A mókus már a feje fölötti ágon himbálódzott, a fiú, ha felnyújtja a karját, elérhette volna.
Mert, atyám, hogy fogom meg a mókust, ez a kérdés! Ha elől a tarkóját kapom
el, a két hátsó lába körmeit nyomban a csuklómba mélyeszti. Ha meg a farkánál
ragadom meg, visszaharap. A kis dög!
A Boromir fiú felkacagott.
Két kézzel atyám, mindig két kézzel, de így is érhet bennünket meglepetés!
Vagy például itt vannak a papok. Az egyik kézzel fogják az embert, a másikkal
meg Istenbe kapaszkodnak! Az se könnyű, atyám, de nem ám! Hanem ők is mind
a két kezüket használják. Nahát, aki a tisztelt ikonfestő bátyuska ecsetfejéhez
mókusszőrt visz, az is mind a két kezét használja.
Miért hívják Gyefektnyíjnek, kérdezte Stefanosz atya.
A fiú dühösen felhorkant.
Mert ő is bolgár, azért! Mit tudom én, miért hívják az egyik embert így, a másikat meg úgy?!
A legidősebb Boromir, megcsóválta a fejét, hümmögött, a másik fiú felröhögött. A fiatal Boromir a szekérhez vonszolta magát, és élettelenül dőlt a szalmára.
A Boromirok mentek, a ló megcsúszott a sárban.
Hozzátok el a templomba Gyefektnyíjt, szólt utánuk az atya, de egyik Boromir
se fordult vissza, igaz, az idősebb fiú még fölröhögött.
A falusiak rákaptak az atyára. Ha vajúdott valaki, ágynak esett, bezörgettek
hozzá, és némi zavart toporgás után elkérték az egyik faképet, csak hogy a beteg
vagy a vajúdó nő ágya mellé helyezzék. Amikor Stefanosz átadta az ikont, gyakran könnyezett. Vagy csuklani kezdett, és már folyt is szakálla alá a könny.

56

tiszatáj

Stefanosz atya mind gyakrabban sírt. Eszébe jutottak a Boromirok, és máris hörögni kezdett.
A Boromirok hárman voltak, az apa és a két fiú. Az apa nagy volt és kövér.
A nagyobbik Boromir fiú inkább zömök testalkatú, szőrös és durva arcú, a fiatalabb nyúlánk és sánta, ritkás szőke haja a vállát csapkodta. Göndör szőke szőr
borította az állát, és a mikor megszólalt, úgy tetszett, mintha a nap átsütne
a szőrszálak között. A Boromirok azt mondták magukról, hogy bolgárok. De ki ne
állíthatna magáról ilyesmit, különben is egy bolgár nem szőke, mint a kisebbik
Boromir fiú, és nem úgy ejti a szavakat, és nem aranyozik szőke gubanc az álla
alatt. Persze vannak szőke bolgárok is, de azért mégis. Vagy jön egy másik ember,
ő meg azt mondja magáról, azzal kérkedik, hogy görög, magyar, hogy egyenesen
Belgrádból jött, vagy a még távolabbi Jasna Gorából. Néz rád, és azt mondja,
hogy ő lengyel. Na és?! Mondani bármit lehet. És akkor ennek köze van a hallgatáshoz. Mert ha azt mondasz, amit akarsz, akkor voltaképpen meg sem szólaltál. Mert amikor megszólalsz, mindig szól valami más is, mint ami te vagy, egy
másik hang, egy másik valaki, egy másik világ. És amikor mindenki beszél rajtad
kívül, és te úgy szorítod össze a szádat, hogy a véred serken, akkor is hallanak
téged.
Amikor Vízkereszt ünnepe után a Boromirok szekere befordult az udvarra,
Stefanosz atya éppen csupasz felsőtestére csapkodta a jeges vizet. A dézsa fölött
hajlongott, és kántált valamit. De nem lehetett érteni, hogy zsoltárt énekel vagy
imádkozik. Ahogy megpillantotta a Boromirokat, fel akart kiáltani, de a hangja
elcsuklott, és hörögni kezdett. Az idős Boromir kövér zsákot dobott az udvari lócára, és türelmesen várt. Megszívta a fogát, kiköpött, az orrát piszkálta, jókora
sebhely gennyezett a kézfején. Stefanosz atya tovább hörgött. Az atya nem köpött
habot, és nem rángatózott, és lefogni sem kellett. A zsák rongyai közt bújt az
újabb ikon. Az Istenanya karjai közt tartotta a gyermeket, miközben rámutatott.
A gyermeknek szögletes emberarca volt, és feltűnően hasonlított Stefanosz
atyára.
Mit mondtál neki rólam, csuklott az atya a fiatalabbik Boromir fiú felé.
Mi csak bolgárok vagyunk, dünnyögött a fiú.
Hozzátok el a templomba Gyefektnyíjt! Értitek?! Legközelebb hozzátok el,
kiabálta Stefanosz atya, s közben megérezte az ajkai közé szivárgó könny ízét.
Keserű volt. Az atya kiköpött. Aztán csodálkozva vette észre, hogy még mindig
mezítelen a felső teste, mégsem fázik.
A fiatal diakónus terítette a hátára a bundáját. Aztán a templomba vezette.
Alig egy hónap múlva csak a két nagyobbik Boromir jött, az apa és a zömök,
fekete arcú fia. A kisebbik nem hevert a szekérderékben.
Hol a sánta, kérdezte Stefanosz atya.
Nem jön többet, szívta meg a fogát az apa.

2004. április

57

Az idősebb Boromir fiú felröhögött, sápadt volt az ínye, beteges. Az apja lekászálódott a szekérről. Vizet húzott a lónak, abrakot dobott a vödör mellé. Recsegett a csizmája alatt a hó. Stefanosz atya körkörösen ingatta a fejét, úgy sírt.
Hörgése lassan megszelídült, és talán maga se vette észre, de a jobb karjával valahová el, messze mutatott, a mocskoskék párába burkolódzó dombok felé, ahol
az apró, fehér falú házakban megnyíltak az ajtók, és nyikordulva tárultak a kertkapuk, ahol a csikorgó utak mentén a bocskorok és a csizmák taposták már havat
idefelé. Olyan volt, mintha ez az egész soha nem múlna már el. Mintha az elrontottság lenne az örökkévalóság esélye a reményre. Elrontja, eltéveszti, hogy
örökké vágyakozni lehessen. És mintha mindig csak jönnének, és egyre többen
jönnének. Feltűntek az első falusiak. Lassan kaptattak felfelé a templom előtt
lejtő dombháton, és közben bámulták az atyát. Mint valami csöndes hadsereg,
olyanok voltak. Jöttek szerte a környékről, az erdők párolgó, rossz szagú mélyéről, akárha a feneketlenségből jöttek volna, egyenesen a pokol mocsarából. S végül, mint tiszta abroszt a megtört kenyér morzsái, a hófödte dombhátat ellepték
az emberek. A diakónus rákiáltott az atyára. Stefanosz atya megperdült, de a fejét
továbbra is ingatta. Az újabb ikon a kezében volt. Ló nyerített, mire az atya viszszafordult. A favágók nehézkesen mozgó, bundás csapata mellett nagyot döccenve haladt lefelé a Boromirok szekere. A nagyobbik fiú megingott, majd felröhögött, közben az apja könnyű ostorlegyintéssel nógatta meg a lovat. A diakónus karon fogta Stefanosz atyát. Biztosan többen jöttek el, mint kétszázan.
Lehettek vagy háromszázan, talán négyszázan is, mert néhány csoportnak már
egészen lent, csak a szeles horpadásban jutott hely. Stefanosz atya végigzokogta,
hörögte és csuklotta a szertartást, miközben végig az ikont bámulta, amely a világ
trónján ülő, aranyszakállas Pantokratort ábrázolta. És hiába dörzsölte véresre
a szemét, egyre csak azt látta, hogy a Pantokrator emelkedő jobb kezén csupán
csak négy ujj int az embereknek.

58

tiszatáj

JÁSZ ATTILA

A zöld ruhás angyal
Kétségtelenül a zöld ruha uralja a képet,
áll össze a kissé csúnya arccal,
amit az angyal kénytelen viselni.
Szürkés gólyaszárnyakkal,
az egyiket kitárva,
másikat lebillentve kissé,
csupán a kompozíció kedvéért.
Mivel egyébként lehetetlenül meredeznek
a zöld ruha mögött.
Mégis ez a kedvesen csúnyácska arc
az egyetlen kapaszkodó, út
e kissé mereven kezelt témájú képhez.
Melyen valami rést, repedést keres az ember
egy részlet kicsiny felületén,
amin keresztül be lehet jutni
a puritánul berendezett szobabelsőbe.
Elsőre nem, persze, csak sokadik próbálkozásra.
Nem bízhatod másra.
Be kell jutnod oda,
ahol éppen mozdulatlanná dermed a pillanat.
Egy pillanatra csupán.
Hogy aztán menjen tovább,
folytatódjon aminek folytatódnia kell.
A jól ismert történet.

2004. április

59
A zenészek éppen megszólaltatnák hangszereiket.
Eredeti mind, 17. század.
A karvezető a fejével már szinte int,
bólint, hogy kezdjék. Hogy akkor most.
De mégse történik semmi,
befagyott a mozdulat,
nem indul a gyomorból
az a kellemesen mélyülő zsongás,
ami egy kis borzongást okoz,
amit csak a viola da gamba
tud kelteni benned
basszus kísérőjével egyetemben.
De a kép,
bármennyire nem meglepő is, hallgat.
Vagyis a zenekar, persze.
Aminek szólnia kéne,
hisz beléptél a térbe.
Hogyne. És talán
feloldhatná a két főszereplő közti feszültséget
is közben.
Mely látszólag indokolatlan.
Vagyis az ismert történet szerint az.
De most mégis jól érezhető,
kitapintható a csend.
Mintha az angyal mondani akarna valamit épp,
de még mintha habozna, hezitálna kicsikét.
Valami jelre várna, valami bíztatásra.
Valakitől.
Ám Mária, hisz biztosan ő az, szintén hallgat.
A bizonytalanság köpenyében téblábol,
nem figyel eléggé. Nem tudja, mi van,
mi lesz.

60

tiszatáj
A következő pillanatban.
Mintha csak szándékosan húzná az időt.
A vonók meg közben a levegőben állnak,
miként ha a pillanat áhítatában.
Kívülről gonosz varázslat sejthető már-már
a képteremtő szándék mögött,
mikor váratlanul megindul,
a hatalmasra sikerült női kézfej felemelkedik.
Valami teljesen másról mesél
a türelmes szemlélőnek. Mintha csak ezért
állította volna meg a pillanatot
a festő, merevítette képpé az időt.
El akar mondani valamit.
Hogy itt történik, történt, történhet valami
lényeges. Talán még most is érdekes.
Kidolgozni néhány lényegtelennek tűnő részletet.
A zöld ruhás angyalt
Pinokkió-orral, elálló füllel
és göndör, vörös fürtökkel ruházva fel.
Aki, valószínűleg szintén erre várt,
mert annyira természetesen áll ott,
mintha sorban, boltban kenyérért.
Vagy multiplakát kedvesen buta arca volna
sugallva az eleve ismerősség igézetét.
Birtokban tartva a figyelmet az utcán.
A tereken, az út melletti, kopár helyeken.
Ahol egy zöld ruha a minimum,
vörös hajjal.
Miként egy álruhás angyal,
modellként a kamera előtt
pózol természetes arccal.
Az ismerősség igézetében.

2004. április

61
És eszedbe se jut, hogy ő csupán pénzért
vár a mester utasításaira.
Hogy meddig álljon mozdulatlanul.
Nem lehet, nem létezik, gondolod.
Hisz pontosan látod, bokáig
vattaszerű felhőbe süpped,
ott lebeg. Bár lehet,
hogy így szárnyai teljesen fölöslegesek,
puszta díszletek.
Mégis.
A hangszeres arkangyalok a kép felső részén szintén
felhőpárkányon ácsorognak.
Várakoznak valamire.
De így van ez jól,
rendjén,
hisz alattuk
a szellőfüggöny mögül
szőlőfürtként elrendezve,
alig felismerhetően
ezernyi apró angyalkafej lesi
a történet kimenetelét.
Hogy felismered-e
a sárga festéken áthasító
fehér galamb jelentőségét.
Hisz ő fröccsent némi fényt
a csukott szemű,
zöld ruhás angyal
kedvesen csúnya arcára,
onnan vetül tovább Máriáéra.
S kiemeli a szép, fiatal,
felfelé figyelő női arc
finom vonásait.

62

tiszatáj
De nem figyeltél eléggé,
mert a háttérben a viharos ég
(miként mindig is Greco képein)
már készülődik elzárni a menekülés lehetőségét.
Ott rekedsz a képben,
hogy a kellő komolyságú díszletek előtt
segíthessél végre az angyalnak,
átadni üzenetét,
és hogy megszólalhassanak végre
a hangszerek is,
és együtt dicsérhessétek az Urat.
De az angyal csak áll, némán,
elfelejtette az üzenetet,
míg a háttérben egy festett kutya ugat.

2004. április

63

KOVÁCS ANDRÁS FERENC

Kavafisz-átiratok
ÖRÖKKÉVALÓSÁG
Nemeslelkű, szelíd uralkodó volt Ardzsuna, India
bölcs fejedelme: lenézte a vérontást, megvetette
az öldöklést s a mészárlás vakult művészetét. Sosem szállt
harcba, nem viselt hadat soha. Mígnem a háború könyörtelen
istene nem tűrhette tovább, hogy kiürültek, rendre kihaltak
templomai, s rommá hűlt, ridegült a sok oltár: áldozatoknak,
hálaadó füstnek rég nyoma sincs, se híre, se hamva… És akkor
az isten szörnyű haragra lobbant, s mint a futótűz, törve-zúzva zúdult
rá a királyi díszpalotára, dühöngőn rontva a trónterembe.
Ardzsuna rettent, sápadt hangon esdett: „Dicső, hatalmas istenség,
bocsáss meg, én gyilkolni nem tudok, én képtelen vagyok kioltani,
elvenni bármely ember kedves életét.” S a büszke, égi látomás
becsmérlőn vágta vissza: „Talán jobbnak, különbnek, tán igazabbnak
tartod nálamnál is magad? Hiú szavakkal többé ne áltasd magadat!
Egyetlen élet sem vehető el. Tudjad ezentúl, tudd valahára:
senki sem született soha még, soha senki se hal meg.”
(1895. november)

KÁLDEAI TÁBLAKÉP
Rég, mielőtt még Éa, az Isten, megalkotta volna az embert, a föld
tele volt a végtelenség végtelen testű urának, Apszunak,
és a nyirkos mélységek szörnyetegeket ellő úrnőjének, Tiamátnak,
az ősanyának, iszonyú fajzataival, a káosz förtelmes ivadékaival.
Minden kezdetek kezdetén léteztek még a lótestűek meg a madártestű
harcosok, szárnyas oroszlándémonok, s rengetegen voltak
az emberi alkatú, vad, hollófejű lények, s az elrettentő óriásbikák
nemzetségéből származók, akik szakállas emberfőt viseltek.

64

tiszatáj

Sárkányok, kígyók, emberskorpiók nyüzsögtek szét a borzalmas sötétben,
és éjjel-nappal csak veszett kutyák ugattak ott, félelmetes
haraggal, és halfarkukat csóválván vonszolták négy testüket. – De a jó
Éa s a többi isten megsemmisítette mindeme szörnyű teremtményeket,
még mielőtt a legelső embert behelyezte volna az Édenkert gyönyörűségébe.
(Ahonnan, jaj, milyen aljasan, szánalmasan mélyre bukott már.)
(1896. október)

THEOPHILOSZ PALAIOLOGOSZ
Beköszöntött az utolsó esztendő. Eljött
az utolsó görög császár ideje is… De jaj,
színe előtt, füle hallatára mennyire búsak,
s mind szomorúbb dolgokról szólnak a szájak!
A kapkodásban, végső zűrzavarban, reménytelen,
keserves fájdalmában így kiált föl a harcoló
nagyúr, Theophilosz Palaiologosz:
„Meghalnék inkább, mintsem ígyen éljek!”
Ó, Theophilosz Palaiologosz, fenséges nagyuram,
ó, mennyi kimerült vágy s bánatvert szenvedés,
ó, fajtánk mennyi fáradt, sóvárgó csüggedése
(sok igazságtalanság s üldöztetés a sorsunk)
csillámlott amaz öt, tragikus szavadban!
(1903. március)

2004. április

65

MESTERHÁZY BALÁZS

és így tovább (stb.)
mondtam történetet vegyél ki
a szívemből ne ilyen kis csodát,
abba majd jól beleégünk
aztán hogyan lesz majd aztán
hogyan lehet visszaadni annyi pillanatot,
mikor nem is volt más,
csak hajszálnyi repedés volt ott
nagy-nagy csókjain
nagy nehéz sírás, ahogy azt már
annyiszor jól megírták,
hogy hogyan lehet abban élni
egész nap, hogy mi is történt,
hogy ez itt nem is az tán,
hogy ez a történet most,
hogy ez történet most
egyáltalán, és így hogyan tovább,
és így tovább

mondtam történetet belőle,
és sebesülten néztem közben a szemét
és felolvastam, hogy én, hogy én „most
azt hiszem, hogy a szerelem nagyon
kevés” hogy nem lehet minden nap elégni,
mondod le kell cserélni, mondod
visszaadni annyi
hogy valakiért, szépen, szakítani
ilyen repedésen keresztül szét magát,
úgy „néztem én a megnyílt föld alá”,
és azt „gondoltam szerelmesen”,
akárhányszor meg is írták,
hogy „belehalok abba, hogy nem szerettél”,
mert mi is egy történet? le lehet
ilyen mondatokat
írni egyáltalán? na és
aztán. aztán nem kerestél soha többet
és hogy ez milyen botrány: ez a történet
most már az, amelyik arról
szól, hogy nem is volt talán,
és hogy én nem igazán tudok élni
nélküle, másrészről meg
éppen nélkülem
tud csak tovább

66

tiszatáj

Milyen napot?
Milyen napot akarsz litta-bitta something,
te édes, te igazán bolond drága,
amelyik hang nincs is, amelyik hangjába
szólhatnánk bele az érdektelenségnek
simán elbocsátó, szép üzenet lehetnélek
mikor a sok is megárt ám a jóból
felépítesz néha meg újra néhány szóból
és attól a kevés zajtól a mellkasban
már nem is látod, hogy amit mondasz
megint újra nem is a sajátod.
Milyen napot akarsz kicsim,
te édes, te mindenek nélkül is drága,
mondod papírból legyen kivágva
és felragasztva százezerszer a falakra,
hogy ott akkor alatta úgy lehessen szeretni
ahogy szokták néhány szívbe markolatja dalban,
sohase menjen le, te pirossal fesd be,
mert úgy akartam, régen is mindenki úgy játszott,
mintha ad(hat)tál volna mégis
valami igazán sajátot.
Litta-bitta something,
milyen napot, na milyet hagytam
ott neked amikor nemigen akartam
hogy belepusztulj a zajba és a szenvedésbe,
százezerszer írtam fel belülre: „felragasztva,
kipipálva, elégve, otthagyva”
és nem is akármilyen a Napba’
vettük észre először, hogy nem találok
vérző szíveink sorai közt
semmi sajátot.

szavakból intézlek el,
szavakból késtelek le...

hallod?
nincs is mit látnod!

szívbe markolatja,
különböző oldalakra
forgatja, visszajátszva
nagyon a dalba, kicsi csacska
hát ennyire, hát így akarta,
ezeket a betűket: „a Napba”,
„külalakra”, esetleg „ott alatta”,
olyan Attilánk on the beach
csak szenvedsz és írsz
„a zajba és a szenvedésbe”,
százezerszer írtad fel éppen
csak felragasztva
és nem is a Napba nézve
vettük először, ott vettük
először észre, hogy
nagyon más lesz akkor így a vége,
a szívnek van igen, ilyen saját
kis szenvedése.

2004. április

67

KISS OTTÓ

A költő mosolya és más furcsaságok
(Alkalmi vers 1991. április 11-ére)

VERSÍRÓ
Mondd, ki halott, ki pihen, hiszen itt ücsörögsz, figyeled, mint
írom e vers születő sorait, s azt mint kopogom le!?
KÖLTŐ
Csak megidéztél, árama ring, kavarog körülötted
egykori lázas agyamnak. Látom, még fiatal vagy,
értelek, és ha tanácsra igényed volna, segítek.
VERSÍRÓ
Mit szólsz? – Végre ma vértelenül sikerült, mire vártunk:
tölteni áttetsző folyadékot szép poharunkba.
– És tocsogunk, sáros, zavaros most mégis a lé itt.
KÖLTŐ
Jaj, fiatal vagy! Tudd: az a víz bár tiszta lehet, de
párás és maszatos poharunk, mert azt soha ember
nem töröli, s nem mossa kezével, csak beletölti
olykor a langy folyadékot.
Megkérlek, ne tegyél fel
több ilyen ostoba kérdést! – Bár nincs már alakom, mert
széjjelesett az a földön, némi tapasztalatom van,
ezt ugye sejted; bízd hát rám a kezed, vezetem most
óvón!
VERSÍRÓ
Kérni akartalak erre, de féltem, elunnád.
KÖLTŐ
Tedd ezután, amit illik ilyenkor: nagy figyelemmel
várd féltő szavamat, s majd úgy, a szerint cselekedjél!

68

tiszatáj
Rakd dobozába a gépet, rakd a fehér lapokat most
mind a fiókba, s nézd, a szobád üvegablaka ásít,
less ki a fényre! – A vers bár ott sem szebb-igazabb, ám
mintha valódibb: árad a ritmus az emberözönből,
sok kicsi tűsarkú versláb buja hexametert üt.
VERSÍRÓ
Nézz rám! Átalakult a figyelmem vasfegyelemmé,
hisz makacs arc az enyém; kérlek, ne akard, amit én nem.
Átnézhetsz rajtam, letekinthetsz vággyal a járdák
forgatagára, de óvatosan, ha lehet; befejezném
még ma e téged-idézőt. És ha nem engeded is meg,
én folytatni szeretném holnap, holnapután, mert
úgy lennél igazán te örökké vers közelében.
KÖLTŐ
Hagyd az örökkét, s hagyd a sohát, mert furcsa fogalmak,
túl bonyolultak hozzád! Ámde ha látni akarnád
őket, menj le a térre hamar, könnyű kezeiddel
megjeleníteni most azokat. Csak bökj le a földre, s
rajzoljál pici fekvő nyolcasokat be a porba!
VERSÍRÓ
Pillants rám röviden. Mondd, látsz-e reményt a szememben?
– Nem, hiszen az már elmenekült, az előbbi esély meg
kis darabokban ölembe esett…De miért mosolyogsz így?
KÖLTŐ
Érted mondom: még idejében hagyd el a verset,
mert ha te nem, hát ő biz megteszi – megcsal az egyszer.
VERSÍRÓ
Nem, soha nem hagyom el, tudom, ő se hagy el soha engem.
KÖLTŐ
Jót akarok, konok ember! Hallgass rám mielőbb, mert
újra-megint eltűnök hirtelenül, s ez a vers is.
VERSÍRÓ
Nincs igazad, hiszen itt vagy még és ömlik a szó… Most
meg hova tűntél?

2004. április

69

Arányérzék, ritmus
és mellérendelő szerkezetek
K ISS OTTÓVAL BESZÉLGET ELEK TIBOR

– Talán nem fogsz megcáfolni, ha azt mondom, jól sikerült éved volt a 2003-as: megjelent a nyolcadik könyved, az azonnal kedvező kritikákat kapott novellásköteted Angyal és
Tsa címmel a Palatinus kiadónál; az előző évben a Móra által kiadott Csillagszedő Márió
(versek gyerekhangra) című köteted elnyerte a Magyar Írószövetség zsűrijétől az Év
könyve-díjat; a Békés megyei irodalombarátokat tömörítő Körös Irodalmi Társaság neked ítélte oda a Körösök Gyöngye-díjat; lakóhelyed, Gyula város polgármesterétől Simonyi Imre szobrának avatásakor kaptál egy jelzés értékkel bíró tollat; év végére befejezted
új köteted (Javrik könyve) kéziratát – és közben (még csak, vagy inkább már?) negyvenéves lettél. Eredményes alkotómunka, könyvsikerek, országos és helyi elismerések, megbecsültség – hogy viseled a sikert, hogy érzed magad egy ilyen év után?
– A Körösök Gyöngye-díjnak kimondottan örültem, eleve jól hangzik, és aki nincsen
beavatva, mondjuk úgy a megye valamivel több mint kilencvenkilenc százaléka, az furcsán
tudja végigmérni az embert, ha olvasott róla a megyei lapban, mert ugye ez egy helyi díj.
De tényleg örültem, merthogy ez egy üveg borral járt, nem is akármilyen borral. Amúgy
meg: nem szoktam évértékelőt vagy számvetést, vagy ilyesmit csinálni, de az, amit felsoroltál, többnyire igaz. Persze csalóka ez a kép, hiszen így egymás mellé rendelve a dolgokat úgy tűnhet, hogy az élet csupa könyvpremier meg díjátvétel. Mint gyakorló íróember, te is tudod, hogy azért nincsen ez egészen így. Esetemben például arról van szó,
hogy sok minden erre az évre koncentrálódott. Az Angyal és Tsa című könyvet például
közel négy évvel ezelőtt fejeztem be, de csak tavaly jutottunk el odáig, hogy a Palatinus kiadhatta, akkor kapott rá támogatást. A Csillagszedő Márióval hasonló a helyzet, csak arra
másfél évtizedet kellett várni, még jó, hogy türelmes ember vagyok. Ilyen szempontból
valamiféle elégtételt is jelentett az Év Könyve-díj, rettenetesen meg is lepődtem, és azon
talán még jobban, hogy olyan szervezet, a Magyar Írószövetség szakmai kurátorai adták,
akikkel nem álltam semmilyen kapcsolatban. Korábban soha semmiféle díjat vagy ösztöndíjat nem kaptam sem azoktól, akikkel kapcsolatban álltam, sem azoktól, akikkel nem,
és erre büszke is voltam, de ez a privilégium most elveszett, amit, őszintén szólva, nem is
nagyon bánok.
Ha már a megbecsültséget emlegetted: az lenne igazán jó, ha így, negyvenévesen nem
kellene a helyi önkormányzathoz rohangálnom, hogy adjanak egy kis pénzt a Javrik
könyve megjelenésére. Ez jutott éppen eszembe, mert a napokban éppen ezt intézem, tavaly ősszel ugyanis erre a könyvemre sem kapott pénzt a Palatinus. Szóval, jó lenne, ha
nem csak ez lenne az alternatíva: vagy éveket várni megint a kiadásra, vagy menni kilincselni. De most azt hallottam-olvastam, hogy talán lesz végre valami változás, mert a kultuszminiszter vagy ki leül majd valamikor a legnagyobb írószervezetek képviselőivel ren-

70

tiszatáj

dezni végre közös dolgainkat, itt ugyanis, mint azt te is nagyon jól tudod, évtizedek óta
nem történt semmi. Illetve annyi történt, hogy a könyvpiac liberalizálása óta a kortárs
szerzők többsége nem a politikai, hanem az anyagi fenyegetettség tudatával kénytelen
együtt élni. Na jó, volt az a százmilliós pályázat, de az meg inkább rossz vicc, olyan, mint
egy Móricz-novellában, hogy a szegény ember vagy a dzsentri ember elé hirtelen odarakják a hat kiló libamájat, az meg jó esetben továbbra is éhen hal, rossz esetben meg az öszszeszűkült gyomrával halálra zabálja magát. Az kellene csak, hogy az íróember viszonylag
normális körülmények között tudjon létfenntartani. Engem például 2001-ben majdnem
megbüntetett az APEH, mert olyan keveset kerestem, hogy nem hitték el, persze kimagyaráztam, hogy ez hosszú távú befektetés, egy könyvön elmolyol az ember két-három évig is,
aztán további két-három évet vár, hogy megjelenjen, de aztán roppant mennyiségű pénzmaghoz jut, ami majd az adott évben lesz kimutatható. Persze a következő éves elszámolásom ellenőrzésekor gyakorlatilag kinevettek, ugyanis az a roppant mennyiségű pénzmag, amihez a Csillagszedő Márió megjelenése után jutottam, egy havi minimálbér öszszege volt, még jó, hogy jött hozzá az Év Könyve-díj, mert az meg kéthavi. Nem hogy olyan
illúziókba ringatná az ember magát, hogy az írásból megélni, csak hogy ne legyen olyan
nagyon megalázó. De hát panaszra tényleg nincs okom, mert ha belegondolok, valóban ez
volt a legjobb évem.
– Magam is épp azzal akartam folytatni, hogy nem volt ez mindig így, s nálam kevesen tudhatják ezt jobban, mert egyike vagy azon alkotóknak, akiknek a pályáját a kezdetektől, közvetlen közelről módomban volt figyelemmel követni. Az első két, nagyobbrészt verseket tartalmazó köteted (Lopott levegő, 1990.; Szilveszteri kaland, 1993.) például nem igazán neves kiadóknál készült, így nem is nagyon terjesztették, visszajelzést
se sokat kaphattál rájuk, sokan talán máig sem tudnak róluk. Hogyan és miért indult
olyan nehezen a te pályád, hogyan emlékszel vissza a kezdetekre?
– A nyolcvanas évek közepén, amikor a verseim nagy részét írtam, én még csak elvétve
publikáltam, akkor sem komolyabb folyóiratokban. Azokba a lapokba, ha visszaemlékszel,
az én korosztályomnak akkor még nem volt igazán bejárás – huszonegy-huszonkét éves
voltam, a megyei lapon kívül a debreceni Egyetemi Életben, a Nők Lapjában, a Magyar
Ifjúságban, az Új Tükörben, ilyen helyeken publikáltam, de nem volt ez olyan nagyon
rossz, mint amilyennek most látszik. Olyan nevek írtak ezekbe a lapokba, mint Oravecz
Imre, Sütő András, Kiss Benedek vagy Jékely. Nyolcvannyolc elején, huszonnégy évesen
mutatkozhattam be a helyi Új Aurorában, a Délszigetben, később a Ligetben. Ilyen előélettel értelemszerűen nem gondoltam nagyobb kiadóra, meg sem fordult a fejemben –
mondjuk ’88-ban, amikor a Lopott levegő összeállt, ha jól emlékszem, még nem is nagyon
volt a Szépirodalmin meg a Magvetőn kívül semmi, talán a Kozmosz Könyvek, ahol például a Háy Jánosnak ’89-ben kijött a Gyalog megyek hozzád a sétálóútonja. Szóval két év
várakozás után, Simonyi Imre meg a te noszogatásodra ’90-ben megjelent a Lopott levegő
a megyei könyvtár bibliofil kiadásában. Ha jól emlékszem, már abban az évben, aztán még
két-három nyáron át hívtak egy performansz fesztiválra, de mindig lemondtam, hogy én
nem csinálok ilyen akciókat. Hogy valamennyire mégis eleget tegyek a kérésnek, a ’93-as
meghívásra összeállítottam egy kis humorosnak szánt kötetet, az volt a Szilveszteri kaland, és csak ott és akkor lehetett kapni.
Arra meg én se számítottam, hogy ezekre a könyvekre valaki igazán odafigyel. Persze
pár antológiaszerkesztő azért csak odafigyelt, de ezekről az odafigyelésekről akkor nem

2004. április

71

értesültem. Néhány vers bekerült egy, a KLTE-n válogatott kötetbe, más versek meg egy
angol és magyar nyelvű antológiába, ez 1990-ben jelent meg, én tavaly, tizenhárom év
múltán szereztem róla tudomást egy véletlen folytán. Törékeny kontinens volt a címe és
magyar részről Orsós László Jakab szerkesztette. Méhes Karcsi meg Kurdy Fehér János
szerepelt még benne, meg biztosan mások is, ilyen nevekre emlékszem. Az antológiát
máig nem láttam, valami protokollra készülhetett, mert állítólag igen elegáns, bőrkötéses,
Göncz Árpád meg Charles, walesi herceg írt hozzá ajánlást. Hát röviden ennyi az én első
két könyvem története.
– A most nagy sikert aratott Csillagszedő Máriónak volt már egy korábbi, rövidebb
változata is, a békéscsabai Tevan Kiadónál 1997-ben megjelent Visszafelé hull a hó című
kis kötetecske, de tudom, hogy a versvilág ötlete vagy talán kézirata is még korábbi eredetű. Mi is tehát ennek az Év könyve-díjas kötetnek a története?
– Csakúgy, mint az előbb említett verseket, ezeket a gyerekdarabokat is a nyolcvanas
évek közepén írtam. Megvolt a könyv, összeállítottam, szétszedtem, újra összeállítottam,
ráértem, eszembe se jutott, hogy megpróbálkozzam vele az akkori egyetlen gyerekkönyvkiadónál, a Móránál. Néhány verset lehozott az Új Tükör gyerekoldalán Szepesi Attila,
ő ott volt akkor szerkesztő, aztán küldtem a Nők Lapja gyerekrovatának is, de ott nem közöltek, pedig publikáltam verset meg rövidprózát amúgy a lapban. A ’90-es évek elején
betettem az egészet a fiókba, és körülbelül ezzel egy időben hagytam fel a versírással, csak
az újsággal foglalkoztam aztán, a helyi hetilapnál voltam szerkesztő. Úgy öt év múlva
kezdtem „rendesen” prózát írni, a Szöveteket, Dérczy Péternek küldtem először az ÉS-be,
ő azonnal leközölte, aztán küldtem a Holminak, Domokos Mátyás válaszlevelében azt írta,
hogy a Holmi nem közöl regényrészletet, de ez esetben kivételt tesz, és ígéretet tett a postázott 30-35 oldal közlésére. Gyakorlatilag ott jött le a regény egyharmada, de az ÉS is sokat közölt, aztán meg Ambrus Lajos a Kortársnál. Akkor már, néhány helyi felolvasásnak
és lelkes tanárnőnek köszönhetően a Visszafelé hull a hó jó néhány verse fénymásolatban
terjedt a városban, aztán a környező településeken is, láttam néhány darabot kocsmák és
gimnáziumi meg vasúti illemhelyek falán, ez esett a legjobban. Mondták szalagavatók műsorain, művelődési házak iskolai előadásain, általános és középiskolákból kaptam gyerekrajzokat meg dolgozatokat, satöbbi. Egy békéscsabai fogadáson megkérdeztem a Cs. Tóth
Jánost, hogy vállalná-e a Móra, azt mondta, hogy vigyek kétszázezer forintot, akkor kiadják. Röviddel azután bementem a Tevanhoz azzal, hogy karácsonyra mindenképpen szeretnék belőle könyvet. Ez ’97 augusztusában történt, Kántor Zsolti volt akkor már csak ott,
el is vállalta, de ötvenezer forint kellett volna például csak a grafikusnak, és akkor
eszembe jutott, hogy van nekem egy jó barátom, a Kukár Pisti. Ő megcsinálta ingyen, én
meg összekapartam százezer forintot öt környékbeli szponzortól, 750 darab 42 oldalas
könyvre volt elég, 26 vers fért bele a hatvanból. Megcsináltuk, el is fogyott, Békéscsabán
meg Gyulán, mert máshol nem igazán lehetett kapni. Nagyon jó visszajelzéseket kaptam
helyi szinten, és történtek érdekes dolgok is, megkeresett például egy Kanadában élő magyar tanárember, hogy ő ott újranyomtatná, és kint terjesztené, aztán egy német vállalkozó, hogy kínaira lefordíttatná, mert Kína nagyon nagy piac, de egyikbe se mentem bele,
egyrészt mert nem igazán tudok kínaiul, ki tudja, hogy nyúlnak hozzá a szöveghez, másrészt meg nagyon üzleti szaga volt mindkét ajánlatnak. Aztán, 2001-ben a Boldizsár Ildikó
válogatott belőle a 4. osztályos általános iskolai tankönyvbe, később meg, de talán még
ugyanabban az évben megszólított engem a helyi könyvesboltos főnökasszony, hogy nem

72

tiszatáj

veszek-e gyerek cédét vagy kazettát. Mondom, minek vegyek, tudod, hogy nincsen nekem
gyerekem. Tele van a verseiddel, felelte, én meg pislogtam nagyokat, amikor elém tette,
mert tényleg rajta volt vagy tíz vers. Akkor felhívtam a Tevant, hogy ők tudnak-e erről, de
nem tudtak, azt javasolták, hogy hívjam fel a szerzői jogvédő hivatalt. Ráment vagy húszezer forintom a telefonokra, mire, körülbelül két hét alatt sikerült tisztázni az ügyet, tudniillik, hogy meg kellett volna engem kérdezni, mielőtt felpakolják a verseket a cédékre
meg kazettákra. Most már csak annyit tehetek, közölték két hét tárgyalássorozat meg jogászkonzílium után, hogy bírósághoz fordulok és bezúzattatom a lemezeket, vagy megállapodom a lemezkiadóval. Botrányt semmiféleképpen nem akartam, nem sokkal előtte
volt a Grecsó Krisztiánnak az a pletykaanyus ügye, megállapodtunk tehát, hogy úgy teszek, mintha megkérdeztek volna. Mást nem kértem, csak a törvényben előírt szerzői jogdíjakat. Na, még ma is abból élek, illetve az azt követő két másik lemez jogdíjaiból, mert
rengeteget adtak el belőlük, platina meg aranylemezek lettek, ehhez nem nagyon értek.
Persze van ebben egy jó adag túlzás is, már hogy abból élek, de az igaz, hogy az a pénz,
amit az elmúlt húsz év nyolc könyvéért meg az összes szépirodalmi publikációjáért kaptam, nincsen annyi, mint amit az első lemezért egyetlen év alatt.
Közben azért más is történt. Bedecs Laci megneszelte ezt a gyerekvers-vonalamat,
a Varró Danival együtt meghívott egy könyvheti beszélgetésre, ennek az anyaga lejött aztán
az Új Forrásban, és akkor sikerült publikálnom is ott tízegynéhány verset a könyvből kimaradtak közül. Talán ugyanabban az évben hívtak meg Szigligetre is, gyerekirodalom
estre felolvasni Szijj Ferivel, Tóth Krisztával, Békés Pállal, Petőcz Andrással, Janikovszky
Évával egyetemben. Az est után a Janikovszky Éva rám parancsolt, hogy azonnal vigyem
be a könyvanyagot a Mórához, mert úgy, ahogy van, nagyon jó. Segített a Békés meg
a Petőcz is, hogy igazi könyv lehessen végre az egész anyagból. Én akkor már a Paulovkin
Boglárkával elég jóban voltam, nagyon tetszett, amiket az ÉS-ben láttam tőle. Megcsinálta
az illusztrációkat, kétszer is, mert először színesben voltak, de arra kevés lett volna a pénz,
aztán fekete-fehérben. Visszafelé hull a hó címen nem jöhetett ki a könyv, mert akkor
nem lehetett volna vele pályázni az NKÖM-hez, így, Poós Zoli segítségével, találtunk neki
új címet, mert az első változat Kérem a narancsot az égről címmel ment el, de 2002 választási év volt, és annyira átpolitizálódott minden, hogy élő ember nem volt, aki egy ilyen
címre nem azt reagálta volna le, hogy én minimum elnöki hatalmat akarok a Fideszben.
Meg egy vers ki is maradt, hatvan helyett csak ötvenkilenc van benne, ugyanis az ívek miatt 64 oldalas lehetett csak a könyv. De azért ennek is nagyon örültem. Annak már kevésbé, hogy sem 2002 karácsonyán, amikorra megjelent, sem később nem lehetett kapni
gyakorlatilag sehol az országban, még az Írók Boltjában sem, ahol pedig szinte mindent
megtalálni. Ezer példányt nyomtak, és úgy tűnt el, mintha elnyelte volna a föld. Nagyon
sok telefont meg e-mailt kaptam, hogy hol lehetne hozzájutni, de én sem tudtam, és ma
sem tudok olyan boltot mondani, ahol lenne. A díj után úgy volt, hogy újranyomják, de
nem nyomták. Közben megkeresett engem egy szlovák fordító, megállapodtunk, el is készült a fordítás, de könyv még egyelőre nincs. Néhány hete meg újabb verseket kért belőle
a Nemzeti Tankönyvkiadó. Kábé itt tartunk ma.
– Szív Ernő még a tevanos kötet hátsó borítójára írott ajánlásában úgy fogalmazott,
hogy ezek Gyulán írott svéd gyerekversek. Én viszont, ezzel némileg vitázva, az utóbb Év
könyve-díjat kapott kötet verseiről azt írtam a kritikámban, hogy bár lehet ilyeneket
mondani, mert stílus-és eszköztáruk valóban emlékeztet az ún. svéd gyerekversekére, de

2004. április

73

valójában nem sok közük van hozzájuk, mert ezek könnyen érthető, szép és eredeti magyar versek, amikből ráadásul egy összefüggő történet bontakozik ki. Melyikünknek adnál igazat most, utólag?
– Én nem látok ellentmondást a két állítás között. Úgy is lehet mondani, hogy mindkét
állítás igaz, és ezt nem csak az udvariasság mondatja velem. Egy fülszövegnek azért más
a funkciója, mint egy kritikának, ha röviden be kell „tájolni” ezeket a verseket, azt hiszem,
az olvasónak is a svéd gyerekversek jutnak először eszébe. A hátlap szövege többek között
azzal a gondolattal játszik el, hogy svéd gyerekverset bárhol lehet írni, Rómában, Madridban vagy Gyulán, a svéd gyerekversekhez már egyáltalán nem kellenek a svédek. És hát
arról is szó van ott, hogy ezek a versek nemcsak önmagukban álló gyermeki rácsodálkozások, hanem egy összefüggő történet állomásai is – hogy a könyv egy család szétesésének
gyermeki krónikája. Ez nagyon pontos megfogalmazás.
A cím nélküli versek mindegyike egy-egy önállóan értelmezhető darab, egymás után
olvasva őket azonban a könyv egységes családtörténetté áll össze. Tamás Menyhért értékelésében egyenesen úgy fogalmazott, hogy a könyv új műfajt teremtett az irodalomban,
a gyermekverses családregény műfaját. Szóval a versek sok mindenben hasonlítanak a svéd
gyerekversekhez, de sok mindenben különböznek is tőlük. A nyolcvanas évek közepén,
ugyanúgy, mint ma, gyakorlatilag mindenki, aki Magyarországon gyerekverssel foglalkozott-foglalkozik, a nálunk sokkal nagyobb hagyományokkal rendelkező kötött formájú,
rímes-ritmusos gyerekverseket írta és írja, és hát valljuk meg, vannak, akik ezt nálam sokkal jobban csinálják. Nekem nemcsak az volt a szándékom, ha volt egyáltalán ilyen, amikor dolgoztam ezen a könyvön, hogy átvegyem vagy felidézzem ezt a nálunk már-már feledésbe merülő szabad verses irányzatot, szerettem volna „hazaira hangolni”, átértelmezni, kicsit meg is újítani.
– Szokták mondani, hogy az a jó gyerekvers, ami felnőtteknek is szól. Kortárs íróink
körében is van egy olyan tendencia, hogy ha gyermekverset írnak is, félszemmel a felnőttekre sandítanak, elég csak a legutóbbi látványos példára hivatkoznom, Varró Dániel: Túl a Maszat-hegyen című verses meseregényére. Szerinted van-e különbség a gyermekekhez és a felnőttekhez szóló irodalom között, elválasztható-e egyáltalán a kettő
élesen egymástól?
– Azt hiszem, az úgynevezett felnőtt és a gyermekirodalom között nem annyira éles
a határ, mint amennyire ez a köztudatban él. Ha egy könyv nemcsak felnőtteknek, hanem
gyerekeknek is szól, azért nem árt, ha viszonylag egyszerű szókészlettel és mondatszerkezettel rendelkezik. Vannak könyvek, mint például a Micimackó vagy a Kisherceg, amelyekről nem igazán lehet eldönteni, hogy gyerekeknek vagy felnőtteknek íródott, de szerintem ezt nem is kell eldönteni. Minden korosztályhoz szól, csak minden korosztályhoz
másképpen. A szövegek más rétege nyílik meg a felnőtteknek, más a gyerekeknek. A Csillagszedő Márióval én is ezt az utat szerettem volna járni. A történetet ugyan egy óvodáskorú kislány szemszögéből követhetjük végig, de ez nem azt jelenti, hogy a könyv óvodáskorúaknak szól, hanem azt, hogy egy óvodáskorú kislányról. Az alcímmel is erre szerettem
volna utalni: versek gyerekhangra.
– Miközben több mint egy évtizeden keresztül zajlott a gyerekhangra írt verseid
története, Te fokozatosan műnemet váltottál, s ha jól tudom, ma már prózaírónak tartod magad. Már a második könyved is tartalmazott a versek mellett prózai szövegeket,

74

tiszatáj

aztán 1999-ben a JAK-füzetek sorozatában megjelent a Szövetek című prózaköteted,
ami, az egyértelműen pozitív fogadtatás következtében, már országosan is ismertté tette
a nevedet. Mi fordított el a versírástól, vagy inkább mi késztetett a prózaírásra, hogyan
élted meg belülről ezt a műnemváltást? Kérdezem ezt azért is, mert mindhárom prózaköteted hátterében a lírai látásmód nagyon erőteljes jelenlétét érzékelem.
– A második könyvbe, arra a bizonyos fesztiválra készült Szilveszteri kalandba a szobámban fellelhető összes könnyed darabot beletettem. Belekerült néhány rövidpróza is,
innen tudom, hogy már akkor kísérletezgettem a prózával. Úgy emlékszem, 1993 után
vagy öt évig verset szinte egyáltalán nem írtam, később is csak akkor, ha valami nagyon
versben kívánta megmutatni magát. Valahogy elég volt, olyasmit éreztem, hogy amit
akartam, megcsináltam, viszont a prózával továbbra is kísérleteztem, valami hangot vagy
mit kerestem, olyat, amire azt mondom, hogy, na ez az. Évekig nem volt ilyen szövegkezdeményem, aztán ’95-ben vagy ’96-ban kért tőlem az egyik hetilap valami karácsonyi
anyagot, rövidpróza, 30 sor, ilyesmi. Akkor írtam meg A tárcsás embert, a Szövetek első
részét, és elindult bennem valami, alig tudtam letenni a tollat. Akkor éreztem, hogy megvan az a hang, amit kerestem. Hezitáltam egy csomó ideig, hogy neki merjek-e menni,
mert rengeteg dolgom volt egyébként a helyi hetilapnál. Kétszer is pályáztam a Móriczösztöndíjra, meg egyszer a Hajnóczyra is, átmentem a megyei napilaphoz, mert az egy kicsit szabadabbnak tűnt, de ott is rengeteg volt a munka, Gyula mellett kilenc település
ügyes-bajos dolgaival kellett foglalkoznom, azért közben, éjszakánként, mert szabadság az
nem volt, írtam a Szöveteket, nem bírtam nem írni, annyira dolgozott bennem a szöveg.
Így két évig tartott, ha csak ezzel foglalkozhattam volna, úgy számoltam, kábé másfél hónap. Na, és akkor ugyanazt írtam prózában, amit addig, a nyolcvanas években versben,
rájöttem, hogy nem is tudok nagyon másról beszélni. A Szövetek alapötlete például egy
haiku, vagy inkább tanka méretű vers volt, azt kívántam bővebben kifejteni. Megjelent ez
a darab a Lopott levegőben, lapnak soha nem kellett, illetve később, már a Szövetek megjelenése után az ÉS lehozta Estragon letörli homlokát címmel, valahogy így hangzik:
Ahogy a mértani pont idő- és tértelen, ám mégis létező, úgy belőle az alkotás – a rajzolt
kör – is csak valóság-varázs. Amint a rajzolt kör egyazon pontja a kezdet és a vég, úgy
fedi egymást a minden és a semmi. Emlékszem, mert ugye te szerkesztetted ezt a könyvet, hogy a gyulai gimnázium előtt kisebb vitába bocsátkoztunk azt illetően, hogy le lehete írni ilyen átfogó, lejáratódott kifejezéseket, hogy minden meg semmi. Neked volt igazad,
nem lehet, és ezzel akkor is egyetértettem, de azért le kellett írnom.
– A Szövetek esetében a műfaj kérdése is fölvethető, de még inkább a műformáé, mert
az, ha regényként olvassuk, ha novellaciklusként, mindenképpen rendhagyó. Műfajilag én
legszívesebben a kettő közé helyezném, de erre nincs elnevezésem. Hogyan született meg ez
a 31 fejezetszerű, de egymással sokféleképpen összefűzött, pontosan megszerkesztett, lendületes prózamondatból álló szerkezet? Miért ebbe a formába öntötted a részben battonyai gyermekkori emlékeidből táplálkozó történetet, vagy pontosabban inkább létélményt,
mert az talán fontosabb is itt, mint maga az elmosódott történet?
– Csak jelzem: a Javrik könyve is ilyen, hogy nem lehet eldönteni, micsoda. Mondható regénynek, novellafüzérnek vagy hosszú elbeszélésnek, de – majd látod, ha elolvastad –, ezek mind hamisak valahol, egyik skatulya sem igazán fedi. A Szövetekkel meg nagyon megnehezítettem a sorsomat, mert ez a forma, legalábbis nekem, nem volt könnyű.

2004. április

75

Könnyű lett volna, ha az időkezelés lineáris, de ugye nem az. Naivul azt hittem, valami
olyasmit találtam ki, ami még nem volt, de aztán rájöttem, Márton László hívta fel rá a figyelmemet egy levélben, amelyben nagyon okosan ír a Szövetekről, hogy Czóbel Minka
Pókhálók című könyve hasonló szerkezetű. Sokszor jártam már így egyébként, kis túlzással szólva szinte mindig, ha csak a gyerekkönyvet nézzük: én a mai napig nem olvastam az
Ami a szívedet nyomja c. gyerekvers-válogatást, igaz, ismertem néhány darabot, tehát az
„alapállást”. Vagy ha csak az előbbi versidézetet nézzük: a kilencvenes évek közepén,
a vers születése után egy évtizeddel nyomta a kezembe Turai Kamil filozófus barátom Kemény Katalin és Hamvas Béla Forradalom a művészetben c. könyvét, amelyben oldalakon keresztül megy a ponttal való példálózás, gyakorlatilag az, amit abban a hat sorban
nekem is sikerült elmondani. Sokszor látom tehát visszaigazolva a felkészületlenségemet,
így aztán most már taktikát váltottam, ha valami eredetinek tűnő gondolat pattanna ki
a fejemből, gyorsan utánanézek, aztán az adott könyv végére odaírom, hogy kitől van.
De hogy ne kerüljem ki egészen a kérdésed lényegét: mindenképpen ilyen mellérendelő szerkezetet szerettem volna, amibe bárhol be lehet kapcsolódni, mintha felmennénk
a hálóra. Olyan fikciós teret teremteni, ami, a történeti szálak meg az idősíkok hálószerű
összekapcsolódása mellett, alkalmas arra is, hogy leképezzen egy kis közösséget, egy falut,
amiről itt szó van. A szövegrészek anadiplózisos összekapcsolása – ezt a kifejezést is
a Márton Lászlótól tudom – pedig azt az asszociációs beszédmódot kívánta volna hitelesíteni, amit az egyes szám első személyben emlékező narrátor használ.
Ha kicsit jobban belegondolok, rá kell jönnöm, hogy ez az egész azért sokkal régebbre
nyúlik bennem vissza, mint azt az első pillanatban én is gondolnám. Pedig egyszerű lenne
mondjuk az információs társadalom térhódítására kenni, hogy ugye megbomlanak a hagyományos hierarchiák meg ilyenek. Az „igazság” azonban az, hogy mindig is ilyen mellérendelő alkat voltam, aki nem szeret parancsolni, de aki azt se szereti, ha neki parancsolnak. Ezt az új könyvben egyébként Javrik, a „főhős” ki is nyilvánítja, merthogy csudálatos
módon ő is éppen ilyen alkat. A mellérendelősdi tehát valahonnan máshonnan jön.
A nyolcvanas évek elején például, még jóval a gyerekversek születése előtt, kábé 19 évesen
írtam én egy könyvdrámát, amelyben már tetten érhetők ezek a vonások. Ez egy abszurd
játék öt képben, Egyenes kör a címe, nagyon felejthető, ennek ellenére a ’90-es években
elküldtem az Egyetemi Színpad és a Magyar Narancs által kiírt drámapályázatra, kapott is
egy 10 ezer forintos különdíjat, ami akkor jó pénz volt. Amiért szóba hoztam: voltak ebben ilyen címszavak, hogy arc, szív, száj, gerinc, ezek olyan lexikonszerűen voltak kifejtve,
szépírói eszközökkel. És hogy ez a könyvdráma olyanra sikeredett, amilyenre, később azt
gondoltam, hogy ha írok majd valami hosszabb prózát, netalán regényt, azt ilyen lexikonszerűen csinálom meg, ezekkel a mellérendelésekkel, hogy a történet a címszavakban legyen benne. Aztán néhány év múlva kijött a Por, és elveszett ez az ötlet, de valószínű, hogy
egyébként sem lett volna ez a szerkezet a Szövetekre alkalmas, akkor valami nagyon más
könyvet írtam volna, de biztosan nem olyan vastagot, mint a Temesi.
– A versesköteteid és a másik két prózaköteted is arról tanúskodik, hogy rendkívül
tudatosan dolgozó író vagy. Legyen szó egyetlen rövid vagy hosszú mondat nyelvi
megformálásáról, ritmusának kialakításáról, egyetlen vers vagy rövidtörténet (lásd Az
elmerült kert ún. fapados történeteit), elbeszélés vagy egy bonyolult szövegháló, vers-,
novellaciklus vagy regény szerkezeti megalkotottságáról, nyilvánvaló az alkotói tuda-

76

tiszatáj

tosság, a pontosságra, a tökéletességre törekvés. Honnan ez a szűnni nem akaró felfokozott szakmai igényesség benned?
– Szerintem ez alapvető az íráshoz, a többi kegyelem, alázat és arányérzék. Hogy honnan, azt nem tudom, talán az újságírói-szerkesztői évek lenyomata is, tudniillik, amikor
én elkezdtem hetilapot szerkeszteni, még nem volt szövegszerkesztő, az oldaltükröket
tipométerrel csináltuk, s ha én megköveteltem az újságírótól, hogy a negyven sor negyven
sor legyen, akkor magamtól is elvártam később, a napilapnál, hogy ha tizenkilencet kérnek, az ne legyen húsz. Aztán lehet családi örökség is, apám rendkívül precíz ember volt,
anyám meg gyerekkorom óta olajképeket fest, ott is fontos az arányérzék, a ritmus, lehet,
hogy ez így belém égett. Persze az is lehet, hogy ez mind nem igaz, nem innen jön, de talán
mindegy is honnan, a lényeg, hogy fontosnak gondolom. Sokszor csak inkább bizonyos
keretek között akarom tartani a szöveget, mint anyám a vásznain a festéket, amúgy szétfolyna. Egy-egy mondatból ezerfelé el lehet indulni, a szövegalkotás ilyen szempontból is
tudatos munkát feltételez. De ezek csak a nagyon nagy keretek, a kereteket megtölteni, az
már finom és szeretnivaló munka. Amikor befejezek egy-egy novellát, vagy most a regényt, érzem, hogy na, csináltam valamit. Addig, sokszor hetekig-hónapokig, csak a torzó,
de van úgy, hogy úgy is marad, évekre, mondjuk. Amúgy én vonzódom a torzókhoz, nagyon is szerethetőek, van is néhány ilyen darabom, azokat nem adtam le sehová. A Szöveteknél, amikor megvolt a fejemben a forma, megvolt a nyelvi struktúra, nagyon gyorsan
szerettem volna írni, alig vártam, hogy vége legyen a napi munkának. Talán ez is közrejátszott abban, hogy a következő könyvem novelláskötet volt, itt csak egészen kicsi világokat
kell teremteni és felépíteni, az egyéb elfoglaltságok után könnyebb visszahelyezkedni beléjük. Amikor a Szöveteket befejeztem, azt mondtam, soha többet ekkora melót, de aztán
csak megírtam a Javrik könyvét. Igaz, magamtól nem kezdtem volna el, de éppen akkor
jött Dérczy Péter felkérése az ÉS-től, hogy havonta írjak tárcanovellát, amikor kerestem
valami más hangot, mint a Szövetek vagy Az elmerült kert vagy az Angyal és Tsa novellái.
Úgy vagyok ezzel, hogy megunnám magam is, ha a következő könyvet ugyanazzal a hanggal folytatnám, ahol az előzőt abbahagytam. Mindig megpróbálok valami mást, de nem
kell aggódnom, mert az mindig én vagyok. Olyan szempontokat szoktam figyelembe
venni, hogy ha én lennék az olvasó, szeressem a szöveget. Ez fontos, meg az, hogy tudja az
ember, hol kell felemelni a tollat, hogy mikor kell leszállni a számítógép billentyűzetéről,
de ez szubjektív, alkotói alkat függő.
– A nyelvi, formai pontosságra törekvés mellett már az első verseskötetedben felfigyeltem annak gondolati igényességére, arra, hogy már induló költőként a végső kérdésekkel próbálsz szembesülni. A beszélgetésünkre készülve előkerestem a tizenöt évvel
ezelőtti jegyzeteimet, és többek között azt olvasom: filozofikus, ontologikus líra. De ha az
Elmerült kert vagy a legutóbb megjelent köteted, az Angyal és Tsa novelláira gondolok,
akkor is azt látom, hogy különböző ismeretelméleti és művészetismeret-elméleti kérdések, egyáltalán a művészet és valóság, irodalom és valóság, valóság és metafizika bonyolult viszonya mindmáig rendkívüli módon foglalkoztat. Tudsz-e, akarsz-e erre valamilyen magyarázattal szolgálni?
– Ezek engem tényleg foglalkoztatnak, mindig is foglalkoztattak. És hogy legalább nekem izgalmas legyen a szöveg, kénytelen vagyok ezeket a kérdéseket is boncolgatni. Az új
könyv, a Javrik könyve is boncolgat ilyen témákat, persze nem direkt módon, csak

2004. április

77

amennyire egy regényben lehet ezeket boncolgatni. Azt egy kicsit sajnálom, hogy a Szövetekkel ilyen értelemben nem foglalkozott a kritika, mondjuk Bod Péter írása érintette
a legjobban, de volt aki meg teljesen félreolvasta a szöveget, emlékiratnak titulálta a könyvet, számon kérve rajta a kor reprezentatív bemutatását vagy legalább az egy darab főhőst
és az ő fejlődőképes jellemét, valamint ex katedra kijelentve például, hogy a cím (!) – Szövetek – egyébként is ellentmond a regényes szerkezetnek. Az emlékirat titulusnál már
csak az volt a szebb, amikor a Visszafelé hull a hó kapcsán behívtak az m1 egyik műsorának felvételére, és megkérdezték, hogy nekem mikor váltak el a szüleim, merthogy
a könyvben elválnak a narrátor kislány szülei. Nekem soha, mondottam, ezzel be is fejeződött a felvétel, utaztam egy fél napig visszafelé. De ez azért melengeti az ember szívét, már
nem az, hogy kislánynak nézték, hanem hogy valamennyire hiteles tudott lenni a szövegben, mondjuk más eset ez egy tévés szerkesztőnél, és megint más egy képzett kritikusnál.
Ezt elkerülendő a Javrik könyve kapcsán kijelentem, hogy apám soha nem volt orvos,
merthogy ez meg egy vidéki orvos beteg fiának története. Látom én ebben az alaphelyzetben a drámát, és gyorsan elmondom, hogy nem azért nem bontom ki a könyvben, mert
nem lenne rá lehetőség, hanem mert arról van szó, hogy éppen azért van az a feldobott
labda, hogy szembetűnőbb legyen: nem azt akarom leütni, más jobban foglalkoztat, azok
a dolgok, amelyeket emlegettél.
– Ami számomra különösen izgalmassá teszi prózádat az az, hogy műveidben mindezen (és természetes más) kérdések (is) gyakran a játékot, az iróniát, a humort sem nélkülöző, groteszk helyzetekben is bővelkedő, élvezetes, olvasmányos stílusban előadott,
érdekes történetek alakját öltik. E mögött van-e valamiféle tudatos világnézeti esetleg
poétikai megfontolás vagy egyszerűen csak ilyen az író alkatod, észjárásod?
– Inkább az utóbbi.
– Prózád valóságérzékenységéről is beszélnünk kellene, hiszen mind a Szövetek,
mind az Angyal és Tsa írói világa az egzisztencializáló, mitizáló törekvésekkel együtt is
leplezetlenül és kíméletlenül mutat azokra a szomorú társadalmi, szociális viszonyokra,
amelyek az országnak azt a csücskét jellemzik, amelyben eddigi életedet leélted. Én prózádat a klasszikus realizmus – sok XX. századi magyar és világirodalmi kísérlet tanulságait magába olvasztó – XXI. századi megújítási törekvéseként is tudom olvasni. Jól
látom-e, hogy tudatosan törekszel a referenciális olvasati lehetőségek megőrzésére is?
– Igen.
– Látom azt is, hogy lassan túlzásba viszem a kérdezősködést, ezért már csak egy
dolog érdekel. Ha jól emlékszem, azután, hogy az Angyal és Tsa-t elolvastam, a gyulai
vasútállomás előtti parkolóban (ahonnan csak egy köpés a lakásod) beszélgettünk akkor, amikor megkérdeztem tőled, tudod-e, mi a művészeted (versvilágod, prózád) kulcsfogalma? Elsőre nem találtad el, talán azt mondtad, hogy az angyal vagy Isten, de másodikra már igen: a szeretet. Legyen most ez az utolsó kérdésem: miért?
– Elsőre Istent mondtam, aztán a szeretetet. Gyakorlatilag ugyanaz a kettő, legalábbis
remélem. Majd meglátjuk. Vagy nem.
Gyula, 2004. február 7.

78

tiszatáj

„Regény és történelem”
GYÁNI GÁBOR

Történelem és regény: a történelmi regény
Irodalom és történelem, mint ahogy azt jó ideje megszokhattuk már, egymást kizáró beszédmód gyanánt állnak szemben egymással. Ez a helyzet azonban újabban változóban
van. „Történelem és fikcionális történetmondás – jegyzi meg Lionel Gossman – tehát az
elbeszélés gyakorlatának két ellentétes pólusán elhelyezkedve hagyományosan konfrontálódik és dacol egymással. Fejlődésének jelenlegi szakaszában azonban mindkettőt komoly hasonlóságok és néhány jelentős feszültség jellemzi.”1 Ennek jele az a ma már korántsem szokatlan törekvés, amely folytonosságot teremt a két pólus között. A tényirodalmat (vagyis a Gulag irodalmát, nevezetesen Szolzsenyicin és Danilo Kiš egyes műveit)
elemezve szögezi le Oja: „A következőkben azzal a feltevéssel dolgozom, hogy nincs abszolút különbség az elbeszélő történelem és az elbeszélő fikció között. Azaz feltételezem,
hogy semmiképp sem gondolhatunk rájuk úgy, mint minőségileg különböző műfajokra,
legfeljebb mint egyetlen kontinuum vagy spektrum ellenkező végpontjaira… Minden, ami
e két pont közé esik, váltakozó mértékben ugyan, de természetesen egyaránt magában
rejti a két pólus vonásait; a spektrum közepén fekvőkre pedig, beleértve két megvizsgálandó példánkat is, a legkétértelműbb hibridekként gondolhatunk csupán.”2
Nem öröktől fogva állt azonban szemben egymással a költői és a történetírói beszéd.
Gossman az ókortól követi nyomon kettőjük szoros (noha folyton változó) kapcsolatát,
majd végül kimutatja, a felvilágosodás vagyis a 18. század után következett be szétválásuk
döntő (ha nem is végérvényes) pillanata. Hiszen, ha valaki ezt megelőzően történeti tárgy
ábrázolására vállalkozott, az költői és történetírói célokat egyaránt maga elé tűzött. Voltaire-t említi első helyen, aki „a történelmet az eposz modern utódává kívánta tenni”,
majd Gibbont említi, akiről tudjuk, hogy „nagy ívű történeti műve tárgyaként számos,
szóba jöhető téma közül választotta ki végül a Római Birodalom hanyatlását és bukását.
Fő szempontja az volt, hogy a tárgy az általa adekvátnak gondolt irodalmi feldolgozásmódnak megfeleljen”.3

1

2

3

Lionel Gossman: Történetírás és irodalom. Reprodukció vagy jelentéstulajdonítás. In: Kisantal
Tamás, szerk.: Tudomány és művészet között. A modern történelemelmélet problémái.
L’Harmattan–Atelier, Bp., 2003. 140.
Matt F. Oja: Fictional history and historical fiction: Solzhenitsyn and Kiš as exemplars. History
and Theory, XXVII, 2 (1988) 112.
Lionel Gossman: i. m. 143.

2004. április

79

A történetírás 19. századi szaktudománnyá válása eredményezte a történelmi realizmus diadalra jutását, ami a poétikus, a tisztán fikciós ellenpárjaként határolta körül
a múlt szakszerű elbeszélését. Ettől az időtől kötik a történelmi diskurzust a valóságreferencia definitív ismérvéhez, melynek nyomán a csupán nyelvileg létező tény fogalmát a diskurzuson túli struktúra, mármint a „valóság” látszólag tiszta és egyszerű másolataként
emelik piedesztálra. A tény, amely a jelentést is magában foglalja, közvetlenül a valóságból kerül át tehát a róla szóló beszédbe, következésképpen „az ’objektív’ történelemben
a ’valóság’ nem más, mint egy meg nem fogalmazott jelentett a referens látszólagos mindenhatóságának védelme mögött. Ez a helyzet határozza meg, fűzi hozzá Roland Barthes,
azt, amit valóság-hatásnak nevezhetünk.” Ilyenformán nem a történelmi diskurzus
eredménye, hanem a valóság folyománya a jelentés, a realista történetírói beszéd ezért
folyvást azt ismételgeti, hogy ez történt – s ezáltal juttatja kifejezésre, hogy az amiről beszél, valóban megtörtént.4
A valóság-hatás közkedveltsége a történetíráson kívül – még ha csak időlegesen is –
szintúgy a mimézisz, az utánzás követelményeinek rendelte alá a kreatív művészetek
hosszú sorát, a regényirodalmat is. S éppen ez az a pont, ahol sok hasonlóság fedezhető föl
a történetírás és a fikciós beszédmód között. Hiszen a 19. századi regény „realizmusa”,
valamint a korabeli történetírás „objektivitása” egyaránt abból a szándékból fakadt, hogy
a fogalmi tartalmat (jelentést) kimondatlanul, vagy ahogy Hayden White élesen fogalmaz,
„alattomos módon olyan referensnek tüntessen fel, amelyet állítólag csak leírni kívánt”.5
Ez az oka, hogy számos lényeges narratív strukturális azonosság (vagy hasonlóság) áll
fenn továbbra is a történetírás, valamint a korabeli fikcionális elbeszélés között.6
A 19. század végétől azonban kezdett elválni egymástól a két beszédmód további útja;
a történetírás ugyanis megmaradt a 19. századi keretek között, és csupán a még „tudományosabbá” válás iránt mutatott tovább hajlandóságot. Ez utóbbin az értendő, hogy a korábbiaknál is nagyobb vonzerőt gyakorolt rá a természettudományos kutatási és kommunikációs gyakorlat – a kliometrikus történészek jutottak végül ez úton legtovább.7 Törekvésük azonban logikus folytatása volt a narrativitás korábbi dogmájának, amely feltételezte, „hogy az elbeszélt történet formáját a történeti cselekvők által létrehozott történet
formája szabja meg”.8 Amikor tehát a történész az ilyenformán megjeleníthetetlen történéseket (pl. a struktúrákat) kezdi vizsgálni, akkor nyomban választania kell: vagy felhagy
a történetírással, vagy pedig szakít a narratív előadásmóddal. A kliometrikusok és számos
más társadalomtudományos történetírói áramlat képviselői ez utóbbi mellett döntöttek.
Mindezen fejleményekkel szoros összhangban Ranke számított továbbra is a narratív
történetírás töretlen példaképének. Ez azt jelenti, hogy (1) a történészek ezután is elhárították maguktól a (partikuláris) nézőpont kivételesen nagy jelentőségének a tudatosítását;
(2) továbbra sem vetettek számot a narrátor mindentudásának (és mindenhatóságának)
4
5

6
7

8

Roland Barthes: A történelem diskurzusa. In: Kisantal Tamás, szerk.: i. m. 97.
Hayden White: Az elbeszélés kérdése a mai történetelméletben. In: Uő: A történelem terhe.
Osiris, Bp., 1997. 168.
Erről ld. Lionel Gossman: i. m. 153.
Vö. Robert W. Fogel: „Tudományos” és tradicionális történészek. Világtörténet, 1986/3–4.
7–40.
Hayden White: i. m. 149.

80

tiszatáj

a problémájával; (3) nem néztek szembe az elbeszélő és a szerző lehetséges szétválásánakszétválasztásának a szükségességével; (4) változatlanul ragaszkodtak a kronológiailag tagolt,
egyúttal zárt történetforma alkalmazásához, melynek mindenkor van eleje, közepe és vége.9
Történelem és fikció elválása azonban éppen azért is következett be, mert a fikciós beszédmód idővel mind jobban eltávolodott a mimézisz addig követni próbált ideájától azáltal, hogy a modernséget, a modernizmust választotta; azt tehát, ami „az írásban és az
írás kudarcában, a szavak és retorikai figurák tételezésének és visszavételének hiábavalóságában mindig a kitalálás eljárását tárja fel s az olvasóban tudatosítja a fikció és realitás
közötti szakadékot”.10

Történelmi realizmus az irodalomban: a lukácsi kánon
Irodalom és történelem kapcsolatát a 19. században megszabó imént említett körülmények
kedvező tápot adtak a történelmi regény lukácsi fogalmának a megszületéséhez. Nem feladatunk Lukács realizmus fogalmának akár csak érintőleges bemutatása és értékelése sem,
mégsem kerülhetjük meg, hogy legalább néhány szóban ne térjünk ki rá. Hiszen A történelmi regény című munkájában Lukács a történelmi tapasztalat fikcionalizálására is alkalmazta irodalmi realizmus fogalmát, melyet eredetileg a kortárs társadalmi tapasztalat művészi feldolgozását értelmezve dolgozott ki kanonikus (normatív) szándékkal.
Lukácsnak a művészet, elsősorban persze a regény- és drámairodalom iránti érdeklődése mélyén az állt, hogy közvetett és sajátos összefüggést vélt felismerni a teoretikus társadalom és műalkotás között. Ilyenformán a művészi alkotásoknak szinte kizárólag azok
a sajátosságai foglalkoztatták Lukácsot, melyekben ezt a kapcsolatot tetten érhette. Az irodalmi realizmus e koncepciója, amely Hegel esztétikai elképzeléseinek köszönheti talán
a legtöbbet, a következő főbb fogalmi csomópontokon nyugszik: a konkrét egyetemesség
elve, az élet totális szemlélete, a tipikus fogalma, a társadalmi lét és az egyéni mikrokozmosz dialektikus szintézise, valamint az alkotó – a műveiben megnyilatkozó és a magánemberi hitvallásától olykor elütő – világnézetének a kivételes fontossága.11 Ezek együttes
eredményeként Lukács az irodalmi műalkotást, durván mondva, igyekezett a tartalmára
redukálni, amit így kimondatlanul is tudományos alkotásként értékelt. Ilyenformán nem
tett határozott és egyértelmű különbséget az emberi (társas) tapasztalatok fikcionális és
diszkurzív feldolgozásának eltérő két módja között, mégha implicite el is ismerte a megjelenítés irodalmi sajátszerűségét, kijelentvén: „Tehát a történelmi regény feladata az,
hogy a történelmi körülmények és alakok létét és éppígylétét költői eszközökkel bizonyítsa.”12 A költői eszközökről szólva a poétikai hatáskeltés kívánalmát hangsúlyozta: az
író törekszik rá, „hogy a történelmi valóságot úgy ábrázolja, amilyen az valóban volt; em-

9

10

11

12

Dominick LaCapra: History and the novel. In: Uő: History and Criticism. Cornell University
Press, Ithaca–London, 1985. 122.
Hans Robert Jauss: Az irodalmi posztmodernség. In: Uő: Recepcióelmélet – esztétikai tapasztalat – irodalmi hermeneutika. Irodalomelméleti tanulmányok. Osiris, Bp., 1997. 222.
George Bisztray: Marxist Models of Literary Realism. Columbia University Press, New York,
1978. 62–65.; ld. még Vajda Gábor: Lukács György realizmuselmélete. Híd, 1972/4. 582–596.
Lukács György: A történelmi regény. Magvető, Bp., 1977. 52.

2004. április

81

berileg hitelesen és a késői olvasó számára mégis élményszerűen”.13 (Kiemelés tőlem –
Gy. G.) Már az előbbi két rövid idézetből is kiviláglik, hogy Lukács szinte „tudományos”
elvárással közelített az irodalmi művekhez. A poétikai hatáskeltés – szögezte le – jószerivel csak eszköz, amely arra szolgál, hogy az alapjában mimetikus megjelenítés bizonyító
erőre tehessen szert. Mintha csak Ranke ars poeticá-ja köszönne vissza („ahogy az valóban volt”), csak ezúttal nem a történetíró, hanem a fikciós beszéd művelője elé állított követelmény gyanánt.
Nem véletlen, hogy Lukács egyik legfontosabb írói példaképe (egyúttal pedig esztétikai
mércéje) az a Balzac, aki az Emberi színjáték bevezetőjében nyíltan is megvallotta: történésznek tekinti magát, aki filozófiai, erkölcsi tanulmányokat ír, melyek módszeres megismerő tevékenységet kívánnak. Aligha meglepő ezek után, hogy Balzacnak és a történész
Thiersnek szakasztott hasonló elképzelései voltak tény és reprezentáció fogalmáról.
„A történetíró, gondoltam, a francia Társadalom lesz, nekem csak az a dolgom, hogy az írnoka legyek” – szól Balzac kinyilatkoztatása.14 „Legyen egyszerűen igaz, olyan, mint maguk a dolgok, nem több, mint azok. Csak általuk legyen s épp olyan és éppen annyi, mint
azok” – folytatja Thiers.15
Lukács szerint, amikor Balzac Franciaország történetének 1789–1848 közé eső szakaszát „ábrázolja történelmi összefüggésében”,16 Walter Scott művészi törekvéseit folytatja
és emeli mind magasabb (esztétikai) szintre. Igaz, nem a történelmi régmúlt, hanem saját
jelenkora képezi regényei témáját (Lukácsnál a téma egyenlő a tartalommal, ami viszont
az alkotófolyamat alapvető mozzanata),17 ami azonban legföljebb a történelmi szükségszerűség eredménye. „A történelmi regény továbbfejlesztése, fejti ki e gondolatát bővebben
is, a jelen ábrázolásának historizálásává, az ábrázolt történelmi előzmények továbbfejlesztése az átélt kortörténet ábrázolásává természetesen végső soron nem esztétikai, hanem társadalmi-történeti okokra vezethető vissza.” (Kiemelések tőlem – Gy. G.) Nevezetesen arra, hogy míg Scott angol környezete, a polgári társadalom továbbfejlődésének zavartalanságából adódóan megengedte, hogy az író „epikus nyugalommal tekintsen vissza
a történelmi előzmények válságaira és küzdelmeire”, addig Balzac francia környezete,
melyet a robbanásra kész folytonos kialakulatlanság és változékonyság jellemzett, a jelen
fürkészését tette az író sürgető feladatává.18
Lukács szemében Walter Scott már közvetlenül a téma megválasztása miatt is az eszményi történelmi regényírót képviselte; s épp azért pályázhatott nála Balzac Scott méltó
utódjának a szerepére, mert noha a múlt helyett ő már a jelent választotta ábrázolása tárgyául, azt azonban történeti megjelenítő erővel, vagyis historizálva ragadta meg. Scott
egyes művei alapján konstruálta meg tehát Lukács a történelmi regény ideális képét, melyet mint szigorú mércét alkalmazott a későbbiekben az irodalomtörténeti tabló áttekintése során.
13
14

15
16
17
18

Uo. 48.
Honoré de Balzac: Bevezetés az Emberi színjátékhoz. In: Uő: Emberi színjáték. I. köt. Magyar
Helikon, Bp., 1962. 1027.
Idézi Roland Barthes: i. m. 97.
Lukács György: i. m. 108.
Vajda Gábor: i. m. 583.
Lukács György: i. m. 109., 110.

82

tiszatáj

A történelmi regény, ennek értelmében, mindenekelőtt történetileg hitelesen szól
a múlt valamely eseményéről vagy eseménysoráról. De mi vajon Lukács szerint a történelmi
hitelesség igazi fokmérője? Semmiképp sem az empirikus hűség történetírói kívánalma,
hiszen „nem a leírás, nem egy tárgy komplex felsorolásának extenzív teljessége, nem annak az eseménysornak, amely egy ember életét kitölti, extenzív gazdag bemutatása a feladat” – teszi világossá. Scott „történelmi hitelessége” abban rejlik, hogy nála „nem a leírások sokat vitatott, úgynevezett ’lokálkoloritja’, amely csupán egy művészi segédeszköz
a lényeges mondanivaló megformálásához […és n]em az alakok elemzése, pszichológiájuk
magyarázata” áll előtérben. S azért értékeli egyúttal Stendhalt és Mérimée-t Scottnál jóval
kedvezőtlenebbül, mert az előbbi két író „közvetlenül a történelem empirikus tényeinek
éles, részletekre menő megfigyeléséből vonja le” az általános, minden időkre (így a jelenre
is) érvényes tanulságokat.19
Ha nem a múlt empirikus tényeinek végtelen sora, mi kezeskedik akkor vajon az ábrázolás történelmi hiteléért? Lukács szerint nem más, mint hogy a társadalmi folyamatokban gyakran rejtve megnyilvánuló történelmi szükségszerűséget a konkrét helyzetekben,
egyes emberi alakokban és sorsokban költőileg megformálva élményszerűen tárja elénk az
író. A történelmi szükségszerűség e felfogás szerint a mindenkori változás elkerülhetetlenségében áll, s ez az, ami a történelem folyamatát teleologikussá avatja. A változás ugyanis
mondhatni bele van kódolva a társadalom mindenkori adott struktúrájába, amely az egymással szüntelenül viaskodó társadalmi „fenn” és „lenn” dinamikájából nyeri kimeríthetetlen energiáját. Ez a dinamika hajtja előre a történelem kerekét, ami egyszersmind össze
is köti egymással a múltat és a jelent. A történelemnek ebből a fogalmából indul ki tehát
Lukács, amikor az „objektív művészi elveket” kéri számon az írókon (mely elveknek egyesek állítólag meg is felelnek), s ez az, amit „realisztikus történelemábrázolás” címén a kánon rangjára emel.
A félreértések elkerülése végett le kell azonban szögezni: az irodalomban teljesülő
(teljesíthető) történelmi hitelesség kritériumát megadva, egyszerre hivatkozik Lukács
a kontextuális, valamint a teleologikus történetkép feltétlen fontosságára. Lépten nyomon
hangsúlyozza ugyanis az írói ábrázolás konkrét történetiségének (ha nem is csupasz empirizmusának) a követelményét. Scott, mint írja, mindegyik történelmi regényében „hamisítatlan történelmi légkört” teremt, mivel a „lét széles megformálása” révén „mintegy magától mutatja fel, hogyan nőnek ki talajából a gondolatok, érzések, cselekvési módok”.
Vagy: noha Shakespeare „kevés gondot fordít a történelmi és társadalmi körülmények
részletező ecsetelésére”, az ezt helyettesítő jellemrajzok pedig „nem mutatják meg feltétlenül a széles, általánosan történelmi vagy epikus értelemben vett korszak színezetét, de
a kollízió történelmi meghatározottságát mindenképpen magukon hordják: lényegük a kor
specifikus mozzanataiban gyökeredzik”.20 (Kiemelés tőlem – Gy. G.)
Ugyanakkor mindezen történelmi konkrétumok könyörtelenül alárendelődnek Lukácsnál a teleologikusnak tételezett történelem átfogó fogalmának. A kettőjük közti űrt hivatott áthidalni a Hegeltől átvett „szükségszerű anakronizmus” kategóriája. Égetően nagy
szüksége van Lukácsnak erre a fogalomra, hiszen elméleti indoklást kíván az a továbbra is
függőben lévő kérdés, hogy mi teszi vagy mi teheti valóban jelentőssé a helyit és partikulá19
20

Uo. 49., 62. és 76–77.
Uo. 60., 62., 161.

2004. április

83

rist, a történelmileg konkrétat a nagy történelmi egész felől tekintve. A „szükségszerű
anakronizmus” fogalma arra szolgál tehát, hogy az empirizmus mocsarába való süllyedés
veszélye nélkül is megállapíthassuk a múlt valamely kontextusának a jelentőségét, miközben egy pillanatra sem vesztjük szem elől a történelmi folyamat egészét, azt, aminek a mai
elbeszélő van csupán teljesen a tudatában. Mint írja: „a ’szükségszerű anakronizmus’
szervesen nőhet ki a történelmi anyagból, ha a jelen költői által ábrázolt múltat világosan
a jelen szükségszerű előtörténeteként fogják fel és élik át […] És ebben az esetben a múlt
eseményeinek, erkölcseinek stb. újraformálása csupán annyiban áll, hogy a költő azokat
a törekvéseket, amelyek már a múltban elevenek és hatékonyak voltak, amelyek a jelenhez
vezettek, de amelyeket a kortársak természetszerűleg nem ismertek fel később átlátható
jelentőségükben, olyan jelentőséggel ruházza fel, amilyennel azok – a múlt termékei –
a jelen számára objektíve történelmileg rendelkeztek.” A történelmi szükségszerűség „igazi
összetevőinek” a művészi feldolgozása biztosítja Lukács szerint azt az „írói hitelességet”,
ami a történelmi regény történelmi hitelességét is kellőképpen szavatolja: „és emellett
egyáltalán nem jön tekintetbe, hogy az egyes részletek történelmileg megfelelnek-e a tényeknek vagy sem”.21
A történelmi regény nagyhatású lukácsi felfogását rekonstruálva arra kívántunk rámutatni, hogy a modernizmust megelőzően a történetírói és a fikcionális beszédmód azonosítása, vagy gyakori egybemosásuk annak ellenére is kézenfekvő volt, hogy ez időben
a tudomány már a művészet ellenében igyekezett magát meghatározni. A 19. század eleje
olyan kor volt, „amikor a művészet, a tudomány, a filozófia és a történetírás együtt próbált
közös erőfeszítéseket tenni a francia forradalom tapasztalatainak megértésére.” E cél érdekében pedig az értelmiségiek, bármilyen területen működtek is, készek voltak áthágni
az egyes tudományokat elválasztó határokat, s nyitottak voltak a valóság szerveződését
megvilágító metaforák előtt.22 Hazánkban viszont még a 19. század derekán is szinte közmegegyezésként alkalmazták a „történészi művek kettős, tudományos és költői természetének elvét (és értékelésük kettős normakészletét)”.23
Áttételesen ugyan, ám jól példázza ezt Lukács irodalmi realizmus elmélete és kivált
a történelmi regény kapcsán kidolgozott történelmi realizmus fogalma. Noha Lukács a modernizmusok korában élt és alkotott, akkor tehát, amikor az irodalom nyíltan fellázadt
a történelem ellen, de a marxista elméletalkotó antimodernista ethosz jegyében látott hozzá
a realista irodalomtörténeti kánon kidolgozásához. E vállalkozásához pedig szinte kapóra
jött neki, hogy a 19. század történetírói és irodalmi beszédmódját egyaránt mélyen áthatotta a mimézisz eszménye. Az a valóság-hatás, melyről Barthes is beszél a történelmi
diskurzus kapcsán, műfajok hosszú sorának adott ekkor (tartós) életet, melyek némelyike
máig sem vesztett jottányit sem vitathatatlan népszerűségéből (újsághír, képi megjelenítés, vagy a különféle dokumentarista műfajok). Nem hiányzik a sorból a realista regény
(vagy a történelmi realizmus jegyében írt történelmi regény) sem, amely idővel átadta
ugyan helyét a fikció és a realitás közti szakadékra reflektáló (azt egyszersmind temati21
22
23

Uo. 76–77., 79–80.
Hayden White A történelem terhe: Uő: i. m. 51–52.
Dávidházi Péter: Epika és történetírás közös forrásvidékén. Toldy Ferenc és a hazai Annales-hagyomány. In: Rákai Orsolya – Z. Kovács Zoltán, szerk.: A narratív identitás kérdései a társadalomtudományokban. Gondolat–Pompeji, Bp.–Szeged, 2003. 29.

84

tiszatáj

záló) irodalmi kifejezési formáknak, a realizmus igénye azonban ma is elevenen hat. Kivált akkor és ott, amikor és ahol a „tudományos” irodalomértelmezést a szintén tudományosként fellépő modern ideológia totalitásigénye hatja át. Ebből pedig már szinte automatikusan következik, hogy a valóság tudományos nézőpontja könyörtelenül maga alá
gyűri a művészi tapasztalatszerzés és kifejezésmód autonómiáját. Mi mással magyarázhatnánk, hogy a filozófus (és ideológus) Lukács oly mértékben előtérbe igyekezett állítani irodalomelméletében a művészet megismerő szerepét; ezzel ugyanakkor veszélyesen közelítette egymáshoz a kreatív művészetet (az irodalmat), valamint a diszkurzív tudásformákat, mely utóbbiakba a modern történetírás is mindig kész (volt) magára ismerni.

A valószerű és az igaz
„Ez a könyv olyan történész kalandozásainak eredménye, aki a múlt elmesélésének új
formáját választotta” – ezzel a mondattal kezdődik Natalie Zemon Davis Martin Guerre
visszatérése című munkája, amely egy 16. századi francia paraszt különös, a távoli múltban már többször is elbeszélt történetét eleveníti fel, hogy végül történeti narratívába
öntse. A könyv megszületése éppoly különös, mint volt maga a bemutatandó tárgy. Amikor Davis először találkozott a középkori eseménysor legfontosabb forrását képező valamikori beszámolóval, úgy ítélte meg, filmet, vagyis fikciós feldolgozást kíván a téma. Hiszen: „A történész csak ritkán talál egy ennyire tökéletes narratív szerkezetet a múlt eseményeiben vagy egy ennyire erős, tömegekre ható, drámai vonzerejű történetet.” A film
végül el is készült az ő tevőleges közreműködésével. A munka során érlelődött meg benne
az elhatározás, hogy történészként is elmerül a témában. Ennek két oka volt. Az egyik, hogy
a filmes fikcionalizálás egy sor olyan kérdésre irányította rá a figyelmét, melyekkel történész
ritkán vagy soha sem foglalkozik: mindenekelőtt a valamikor élt emberek személyes motivációjára. A másik, hogy a film készítése során az alkotók eltávolodtak a dokumentumoktól,
ami a megismerés racionalizmusától fűtött Davis némi elégedetlenségét váltotta ki. „A film
tehát, összegzi tapasztalatait, a kitalálás kérdésével szembesítette a történészt. […Következésképpen v]issza kellett térnem saját mesterségemhez. […] Elhatároztam, hogy elkészítem
e lebilincselő történet első részletes történeti feldolgozását a múltból megmaradt összes kis
papírfoszlány felhasználásával.”24 Az eredmény újólag szokatlanra sikeredett; olyan munka
lett belőle, amely „részben saját alkotó fantáziám szüleménye, melyet azonban a múltbeli
források segítségével tartottam szigorú ellenőrzés alatt”.25
Davis esete a legkevésbé sem kivételes, hiszen se szeri, se száma ma már az olyan,
többnyire élénk olvasói érdeklődést kiváltó, történetírói műveknek, melyek fikció és tudomány határmezsgyéjén foglalnak helyet. S nem is csak a Martin Guerre visszatérése
ragadta meg a filmesek fantáziáját, de Umberto Eco A rózsa neve című regénye szintúgy.
Ez utóbbinak azonban már a pontos műfaji besorolása is némi nehézségbe ütközik. A mű
a regényírói paktum értelmében26 kétségkívül regény, más szempontból azonban mégsem tisztán csak fikció. Például azért sem, mert szerzője tudós ember, és főként pedig
24
25
26

Natalie Zemon Davis: Martin Guerre visszatérése. Magvető, Bp., 1999. 5., 6.
Uo. 16.
A fogalomhoz ld. Philippe Lejeune: Az önéletírói paktum. In: Uő: Önéletírás, élettörténet, napló.
Válogatás Philippe Lejeune írásaiból. L’Harmattan, Bp., 2003. 31.

2004. április

85

azért nem, mert az elbeszélés történeti dokumentumokon alapul. Ez egészen odáig megy,
hogy Eco saját magát iratközlőként tünteti fel, aki nem tesz mást, mint hogy lemásolja és
nyilvánosság elé bocsátja Melki Adso másolatban fennmaradt kéziratát. A történet ténybeliségének látszatát tovább erősíti, hogy nagy számban szerepelnek a műben szakszövegek,
ami a regényt némiképp a tudományos értekezésekhez teszi hasonlatosssá. Végül Eco témaválasztása az új kultúrtörténetre és a történeti antropológiára emlékezteti az olvasót, melyek igazán kedvelt toposzai közé tartozik a népi kultúra, a marginalitás, a miszticizmus.27
De vajon történetírás-e még Davis „alkotó fantáziával” megírt munkája, és a történelmi regény konvencionális műfaját gazdagítja-e továbbra is Eco dokumentarista fikciója? Hogy ezekre a kérdésekre válaszolni tudjunk, érdemes lesz újból átgondolni fikció
és tény közkeletű fogalompárosát.
Kezdjük azzal a ma mindenképp közhelynek ható megállapítással, amely Arisztotelész
Poétikájában olvasható, miszerint: „nem az a költő feladata, hogy valóban megtörtént
eseményeket mondjon el, hanem olyanokat, amelyek megtörténhetnek és lehetségesek
a valószínűség vagy szükségszerűség alapján. A történetírót és a költőt ugyanis nem az különbözteti meg, hogy versben vagy prózában beszél-e […] , hanem az, hogy az egyik megtörtént eseményeket mond el, a másik pedig olyanokat, amelyek megtörténhetnének.”
Ennélfogva, szól Arisztotelész következtetése: „a költészet inkább az általánosat, a történelem pedig az egyedi eseteket mondja el”.29 Noha az írástudók nem mindig tartották később magukra nézve irányadónak Arisztotelész merev különbségtételét, a 19. század viszont újból „felfedezte” azt magának. Napjaink historiográfiai és irodalmi fejleményeinek
a tükrében azonban újfent bizonytalanság lesz úrrá rajtunk az arisztotelészi műfaji megkülönböztetés feltétlen érvényességét tekintve.
Valójában persze már akkor sem kizárólag Arisztotelész szava számított, amikor Balzac azt gondolta magáról, hogy történészként írja művei hosszú sorát. Korábban idéztük
ezzel kapcsolatos megállapítását, szövegét tovább olvasva arra is választ kapunk azonban,
hogy miért képzelte magát Balzac inkább történésznek, mint írónak. „[T]alán sikerül
megírnom azt a történelmet, amelyről a historikusok általában megfeledkeztek: az erkölcsök történetét. Nagy türelemmel és eltökéltséggel létrehozom a tizenkilencedik század
Franciaországáról azt a könyvet, amelyet sajnos Róma, Athén, Türos, Memphisz, Perzsia
és India elmulasztott ránk hagyni művelődéséről…” Ami, fűzi hozzá, teljesen új irányt
szab a múlt történelmiesítésének, a valóság gondolati feldolgozásának. „Aki kellőképpen
megragadja művem értelmét, látni fogja, hogy a rejtett vagy nyílt köznapi tényeknek,
a magánélet eseményeinek, okainak és okozatainak ugyanolyan fontosságot tulajdonítok,
mint aminővel a történészek eddig csupán a nemzetek közéletét ruházták föl.”30
Nem Balzac volt az egyedüli 19. századi író, aki ilyenformán adott hangot azon véleményének, hogy a (történelmi) regény, ha lehet, a történetírásnál is alkalmasabb a valóság
tényszerű ábrázolására. Joggal állítja tehát Carlo Ginzburg épp rájuk hivatkozva, hogy
27

29
30

Vö. Klaniczay Gábor: Az Eco-inga. BUKSZ, 1993, ősz, 336. A marginalitás egy igen sajátos, egyszersmind nagyhatású – antropológiai – fogalmi megragadására példa Turner liminalitás fogalma, vö. Victor Turner: A rituális folyamat. Struktúra és antistruktúra. Osiris, Bp., 2002. különösen 107–145.
Arisztotelész: Poétika (ford. Sarkady János). Magyar Helikon, Bp., 1974. 22.
Honoré de Balzac: i. m. 1027. és 1033.

86

tiszatáj

(történelmi) regényírói gyakorlatuk szinte megelőlegezi napjaink történeti kutatásának
egyik legfigyelemreméltóbb sajátosságát: a politikai és katonai eseményekre szorítkozó
történetírással való tudatos szakítást, az egyes ember és a különféle társadalmi csoportok
mentalitására (erkölcseire, ahogy akkoriban nevezték) vonatkozó kutatói kérdésfeltevést,
és nemkülönben a mikrotörténet, valamint a merőben új történeti dokumentumok felhasználása iránti fokozott igényeket. „Egy századnak kellett eltelnie addig, vonja meg
Ginzburg a mérleget, hogy a történészek elkezdjenek a XIX. század nagy regényíróinak
– Balzactól Manzoniig, Stendhaltól Tolsztojig – kihívásával foglalkozni, amikor is a hagyományosnál jóval szövevényesebb és komplexebb magyarázó modellek segítségével addig
elhanyagolt kutatási területekkel találták szemben magukat.”31
A történészek némelyike tehát azon témák és nem utolsósorban a megjelenítés olyan
módjai iránt kezdett újabban hevesen érdeklődni, melyek a 19. században többnyire mind
a regényírók illetékességi körébe látszottak tartozni; ez pedig egyszerre eredményezte az
elbeszélésnek a történetírásba való látványos visszatérését, valamint a tudományos megismerés új területeinek a meghódítását.
Hogy mi történt vagy mi történik valójában, azt fikció és tény eddig biztosnak vélt (bár
mindig lazán kezelt) határainak az átlépését tudatossá téve lehet csupán eldönteni. Eljött
az idő, hogy a ténybeliséggel hitelesíteni szokott tudományosan igaz fogalmát felcseréljük
végre a valószerű kategóriájával. Hiszen megfontolásra érdemes érvek szólnak amellett,
hogy a tény konstruált és nem pedig eleve adott entitás.32 Továbbá amiatt is, mert a forrás
által képviselt múltbeli valóság és a róla szóló történetírói beszámoló közt végeredményben a tudományos fantázia közvetít. „Az ’objektivitás’ körüli vita, jegyzi meg Koselleck,
olyankor lángol fel igazán, amikor egy adott ’tény’ bekerül a történeti ítéletalkotás kontextusába.” A forrásanyag, valamint a történelem „bármilyen elmélete” közti feszültség
végül oda vezet, hogy belátjuk: „Egy történet sohasem azonos a róla tanúskodó forrással.”
Következésképpen: „Ami egy történetet történetté tesz, az nem vezethető le maradéktalanul a forrásokból: a lehetséges történetek elméletére van szükség ahhoz, hogy a forrásokat
egyáltalán szóra bírjuk.”33
Ha viszont így áll a dolog, akkor a lehetséges és a valóságos nem is esik túlságosan
messze egymástól. Már Arisztotelész elismerte a költői beszéd két formáját, a komédiát és
a tragédiát hasonlítva össze egymással, hogy a megtörtént dolgok a lehetséges fontos kritériumául szolgálnak. A történet a komédiában a valószínűség, a tragédiában viszont a hihetőség alapján áll, miután „a meg nem történt eseményekről nem hisszük el, hogy lehetségesek, de világos, hogy a megtörténtek lehetségesek, mert nem történtek volna meg, ha
lehetetlenek lettek volna”.34

31

32

33

34

Carlo Ginzburg: Bizonyítékok és lehetőségek. Natalie Zemon Davis Martin Guerre visszatérése
című művének margójára. Helikon, 2003/3. 202.
Vö. Gyáni Gábor: A történetírás fogalmi alapjairól. In: Ö. Kovács József–Bódy Zsombor, szerk.:
Bevezetés a társadalomtörténetbe. Hagyományok, irányzatok, módszerek. Osiris, Bp., 2003.
22–27.; Gyáni Gábor: Posztmodern kánon. Nemzeti Tankönyvkiadó, Bp., 2003/a. 17–23.
Reinhart Koselleck: Elmúlt jövő. A történeti idők szemantikája. Atlantisz, Bp., 2003. 234., 235.
és 236.
Arisztotelész: i. m. 23.

2004. április

87

Ezek alapján joggal mondhatjuk tehát, hogy akkor kezdenek csupán a források „beszélni”, miután már rendelkezünk a lehetséges történelem fogalmával. Előzetes feltevések
(sejtések és tapasztalatilag igazolt vélekedések) olyan összefüggő láncolatáról van ez esetben szó, amely magában véve, magyarán: a források összegyűjtése, szelekciója és kritikus
értékelése nélkül semmit sem ér ugyan, de aminek hiányában még „tiszta ténykutatást”
sem végezhetnénk, a tények történetté formálása pedig végképp kivihetetlen lenne. A lehetséges történet előzetes elképzelése gondoskodik a dokumentumok „beszéltetéséről”
azokban az esetekben, amikor a forrásadatok hézagosak, és persze olyankor is, amikor
a hajdani valóság (csak) saját (utólagos) elvárásainkhoz képest bizonyul „szűkszavúnak”
vagy kaotikusnak. Valójában a lehetséges történetről alkotott elképzelésünk (a voltaképpeni nézőpont) már eleve megszabja magát a témát és mindazon kérdésfelvetéseket, melyek jegyében eldöntjük: mit mire és hogyan használunk fel a forrásokból.
Visszatérve Davis könyvéhez, ha a történész egyes-egyedül arról beszélne, amiről
úgymond megbízható dokumentumok állnak rendelkezésére, bizonnyal meg se próbálkozna mondjuk a középkori parasztok reményeinek, érzéseinek és tapasztalatainak a rekonstrukciójával. Hiszen minden, ami erről mint dokumentum hozzáférhető, túl azon,
hogy felettébb szegényes, ráadásul mégcsak nem is maguktól a parasztoktól, hanem másoktól származik, s így legföljebb közvetett információ. Ilyen szövegekben vannak mintegy
kódolt formában elrejtve a „tények”, melyek helyénvaló értelmezése (dekódolása), vagyis
az esemény(ek) elbeszéléséhez leginkább „illő” történet „megtalálása” mindig többet követel a „kicsinyes tényszerűségre való törekvésnél”: semmiképp sem nélkülözheti a történész „alkotó fantáziáját”. Georges Duby a nők középkori múltját kutatva szembesült az
iménti problémával. Hogyan képes a történész, tette fel a kérdést munkája elején, „csak
írásos emlékek” birtokában megrajzolni a régmúltban élt nők arcvonásait pusztán olyan
szövegekre hagyatkozva, melyek mind férfiaktól származnak és melyeknek elsőrendűen
tanítás volt a céljuk (így főként arról vallanak csupán, hogy milyen akart lenni a társadalom és milyennek kellett lennie). Mit tehet a történész ilyen körülmények között? Duby
válasza: „Nos hát elolvastam azokat az irományokat, szerzőik bőrébe igyekezve képzelni
magamat, hogy lerombolhassam azokat a téveszméket, amelyek meghamisították az értelmüket.”35 (Kiemelés tőlem – Gy. G.) Azért igyekezett tehát Duby belebújni (beleképzelni magát) mások bőrébe, hogy ne egyedül csak a szövegalkotó kódját, de a szöveg lehetséges értelmezésének a teljes spektrumát is feltárhassa. Ez utóbbi mutatja meg ugyanis
számára, hogy miből lett egyáltalán tény, amikor a szöveg keletkezett, és hogy milyen, az
övétől eltérő jelentése volt ezen tényeknek.
A képzelet, a fantázia mint a lehetséges történet kiindulópontja teszi egyáltalán elbeszélhetővé a múlt megannyi elbeszélésre váró potenciális történetét. Ilyen összefüggésben van értelme beszélni arról, hogy a valóság a lehetőségek színtere is egyúttal, vagyis:
minden, ami adott helyen és időben lehetségesnek bizonyult, úgyszintén része a valóságnak. Valóság és fikció, igazság és lehetőség nem áll tehát élesen szemben egymással, ellenkezőleg, egymást áthatva járul hozzá egy hihető történet megszületéséhez. Mindez persze a legkevésbé sem érvényteleníti a bizonyítás, a tudományos beszédmód fontosságát,
mégha némileg módosítja is a státusát.36 A bizonyítás az igazsággal, a lehető legjobb tör35
36

Georges Duby: A nő a középkorban. Corvina, Bp., 2000. 11.
Carlo Ginzburg: i. m. 208.

88

tiszatáj

ténet megtalálása pedig a valóság valószerű ábrázolatával ajándékoz meg bennünket.
A bizonyos fokig mindig fiktív, hiszen a hozzáférhető és a felhasznált dokumentumok ellenére egészében (és olykor egyes részeit illetően szintúgy) csak a képzelet révén megragadható, végképp elillant múltbeli valóság ilyenformán a maga valószerű mivoltában kelthető
csupán életre. Ez okból a valóság igazságai mellett és velük együtt a valóság valószerű
megjelenítését kell tehát számon kérni a történésztől, aki az immár távolivá és idegenné
(mássá) lett világ megértésére és bemutatására, s korántsem a benne egyedül testet öltő
valóság utólagos meghatározására (és igaz tudásként való tálalására) vállalkozik (vállalkozhat egyáltalán).
Valóság és fikció, igazság és valószerűség ilyetén szoros összekapcsolódását nem
pusztán a valóságtudomány, de a fikció felől is igazolhatjuk. Megkönnyíti számunkra ezt
az is, hogy nem osztjuk többé azon „hallgatólagos tudást”, mely szerint a fikcionális szövegek puszta kitalációk, a nem fikcionálisak pedig teljesen mentesek a fikciótól. Az az elgondolás, miszerint az irodalmi szöveg valóság és fikció keveredése, készteti Isert az adott és
az elképzelt összjátékából levezetett imaginárius fogalmának a feltételezésére.37 Eco,
ugyanilyen alapon, arra következtet, hogy a fikcióban teremtett világ a valóságos világ
„parazitája”, hiszen a fikció szövege a belefoglalt valóságreferencia révén is hatással van
olvasójára. Mindamellett, teszi hozzá: „Nincs rá szabály, ami előírná, hány fiktív elem fogadható el egy műben.”38 Ugyanakkor – és érvelése ezt követően két irányban halad tovább – bárminek mint igazságnak az elfogadtatása – a tudományban éppúgy, mint a művészetben – főként a bizalmi elvre épül, bár a bizalom eltérő fokára tartanak igényt. Ahhoz
ugyanis, hogy a regényíró megszerezze fikciós igazságai iránt az olvasó bizalmát, arra van
csupán szüksége, hogy a fikcióban tett kijelentések a fikciós történet keretein belül keltsék
az igaz benyomását. Ez az oka, hogy nem (elsősorban) a tényleges valóság igazságkritériuma szolgál a fikció igazságainak végső hitelesítésére.
Itt kell bővebben szólnunk az imaginárius Iser által bevezetett fogalmáról. A fikcióképzés aktusa, vallja, egyféle határátlépés, mivel: (1) „Amint a valóságok áthelyeződnek
egy szövegbe, valami más jelévé változnak. Ezzel együtt arra kényszerülnek, hogy elhagyják eredeti meghatározottságukat.” Továbbá: (2) a fikcióképző aktus „olyan alakkal [ruházza fel] az imagináriust, amely különbözik mindazon fantáziáktól, kivetítésektől, képzelődésektől és egyéb ábrándoktól, amelyek az imagináriust mindennapi tapasztalatainkban kifejezésre juttatják”. Miközben tehát a fikcióképző aktus maga mögött hagyja a valós
meghatározottságát, egyúttal olyan meghatározottságot kölcsönöz az imagináriusnak,
mellyel az eredetileg nem rendelkezett. „Ez persze nem jelenti azt, teszi hozzá, hogy az
imaginárius valós, bár kétségtelenül felölti a valóság látszatát, minthogy behatol és beavatkozik az adott világba.”39
Mindez pedig azt jelenti, határozott korlátai vannak annak, hogy az irodalmat közvetlenül eszközként használhassuk a „ténybeli” valóság megismeréséhez. Az ezt szorgalmazó
gyakorlatot nevezi LaCapra az irodalmi szöveg dokumentarista redukcionalizmusának,
melynek eredményeként: „Az irodalom redundánssá lesz, mert azt mondja el csupán ne37

38
39

Wolfgang Iser: A fiktív és az imaginárius. Az irodalmi antropológia ösvényein. Osiris, Bp.,
2001. 21.
Umberto Eco: Hat séta a fikció erdejében. Európa, Bp., 1995. 116.
Wolfgang Iser: i. m. 23–24.

2004. április

89

künk, amit egyéb dokumentáris forrásokból is ki lehet szemelgetni.”40 Nem osztjuk tehát
azt a nemrégiben is megfogalmazott véleményt, hogy a társadalomtörténet közvetlenül is
sokat átvehet(ne) a szépirodalmi tényábrázolásból.41 Igaz ugyanakkor, hogy a valóságreferenciáknak teljesen ellentmondó fikciós „állítások” sem tarthatnak igényt a fikció igazságainak megtisztelő rangjára.
A valóság milyen fokú jelenlétére van ahhoz szükség, hogy a fikció megfelelhessen
a vele szembeni jogos várakozásoknak – merül fel a további kérdés? Nem többre és nem is
kevesebbre, mint amennyit az olvasó (akit a szerző maga elé képzel, vagyis a mintaolvasó)
a hihetőség érdekében feltétlenül igényel. Az Enciklopédia kifejezéssel jelölt (Eco) tapasztalati és ismereti univerzum persze jóval korlátozottabb terjedelmű (és mélységű) annál, mint amivel a tudományos szöveg értő olvasója rendelkezik. Ilyenformán: az irodalmi
„mű által megkívánt Enciklopédia csökkentett mérete” is elég ahhoz, hogy az író megszerezze a regényolvasó bizalmát a fikcióban előadott igazságokat illetően. Ebből pedig azt
a számunkra fontos következtetést vonja le Eco, hogy: „a történelmi regény egyik alapvető
fikciószabálya, hogy bármennyi képzelt személy szerepeljen is benne, minden egyéb többé
vagy kevésbé meg kell hogy feleljen annak, ami az illető kor való világában történt”.42
Megállapíthatjuk: amíg egyik oldalon „az alkotó fantázia”, másik oldalon az imaginárius tevékeny közreműködése gondoskodik tudománynak és irodalomnak – a szövegként
való létezésükből fakadó – kétségtelen rokonságáról, ami azonban soha sem jelenti a kettő
feltétlen azonosságát.43

A történelmi regény ma
„A történelmi téma két hullámban, a hetvenes, majd a kilencvenes években került előtérbe
a magyar prózában. Először a félmúlt, újabban a régmúlt fantasztikus, legendás-mesei
felidézése, az archaizáló imagináció és retorikai minta… formájában” – szól az esztéta
megállapítása.44 A 20. századi történelmi tapasztalat fikcionalizálása többnyire és jellemzően a személyes emlékezés (a napló, az önéletrajzi imagináció) műfaji keretei közt valósul meg. Az elbeszélés cselekményét a régmúlt időkbe visszahelyező „áltörténelmi regények” szerzői ugyanakkor archaizáló nyelvi alakzatok és archaikus történetformák felvonultatásával a „mágikus realizmus” hatálya alá helyezik magukat.45 Módfelett kedvelt
ebben a körben a török hódoltsága kora, aminek az lehet az oka, hogy az a másfél évszázad
különösen alkalmas bizonyos, ma aktuális történetfilozófiai kérdések megfogalmazására.

40
41

42
43

44
45

Dominick LaCapra: i. m. 126.
Vö. „Századforduló-századelőképünk kialakításában akkor is fontos szerepet játszanak [a regények], ha a társadalomtörténeti munkák forrásként nem számolnak velük.” Sedlmayr Krisztina:
Életmód és enteriőr Kosztolányi Dezső Pacsirta című regényében. Folia Historica, XIII. Bp.,
2002. II. köt. 113.
Umberto Eco: i. m. (1995) 149., továbbá 160. és 162.
„Bizonyos műfajokban érintkezhet a non-fiction elbeszélést jellemző elhitető szándék és az elképzeltető funkciójú fikciós elbeszélés (H. White), ám ezek két különböző beállítottság és poétika
megnyilvánulásai.” Thomka Beáta: Glosszárium. Csokonai, Debrecen, 2003. 50.
Uo. 48.
Balázs Eszter Anna: Mágikusság és/vagy posztmodern? Café Bábel, 2003/1–2. 39–47.

90

tiszatáj

Ez bizonnyal az ország akkori hatalmi-területi szétdaraboltságából fakad, melynek következtében a regények gyakori nyersanyagául szolgáló krónikák (s egyéb narratív források)
egymástól eltérő nézőpontok szerint rögzítették a korabeli történéseket. Továbbá, az ország nyelvi megosztottsága és a nyelvi érintkezésekből adódó multikulturális beszédmód
is páratlan lehetőséget teremt a mai érzékenység számára oly becses nyelvfilozófiai és relativista elgondolások kifejtésére, s azok esetleges ütköztetésére.46
Történészként megkockáztatható ugyanakkor egy olyan feltevés is, mely szerint a történelmi múlt lineáris folytonosságának kora újkori megszakadása szintúgy belejátszhat
a hódoltság korával kapcsolatos tartós irodalmi érdeklődésbe (Jósika Miklós, Kemény
Zsigmond, Jókai Mór, Gárdonyi Géza, Mikszáth Kálmán vagy Móricz Zsigmond). Ha Balzac és kortársai a történészek által üresen hagyott hely kitöltése végett gondolták magukra
ölteni a történetíró képzeletbeli szerepét, miért ne gondolhatnánk, hogy a folytonos nemzeti múlt historizálásával szembeni elégedetlenség szüli a török kori töréspont „időtere”
iránti írói érdeklődést. Jóllehet biztosan nem az a szándék vezeti az írókat, hogy a diszkontinuus történelem Foucault-i fogalmát alapozzák meg ezáltal;47 sokkal inkább mozgatja őket az, hogy ezen elképzelt múltba, a múlt ide képzelt szegmensébe vetítsék ki önnön (mai) életérzéseiket, mert benne és általa lelnek rá arra a történelmi senkiföldjére,
melyet sem előre (a rákövetkező jövőhöz, a mi saját jelenünkhöz, netán a közeli múltunkhoz), sem hátra (a korábbi történelmi múlthoz) nem kötnek immár közeli és eltéphetetlen
szálak. A török kor azáltal, hogy mondhatni szabadon lebeg a múlt és a jelen közti univerzumban, éppúgy keltheti az archaikus múlt, mint az aktuális jelen benyomását; ily módon
kínálja fel végül fikció és valóság imaginárius egybeolvasztásának a lehetőségét.
A történelmi regény napjainkban jelentkező reneszánszát bizonyítja, hogy 2002-ben
Rakovszky Zsuzsa A kígyó árnyéka című regénye nyerte el az év könyve kitüntető címét.
A mű, ha úgy tetszik, „köztes” alkotás, amely a képzelet historizálását a mágikus realizmus
jegyében végrehajtó „áltörténelmi regények”, valamint a biografikus alapozású, a megélt
tapasztalatot történelmivé tágító fikciók határmezsgyéjén foglal helyet. Fiktív önéletrajzi
regényként beszéli el benne a szerző egy nő történetét, amely a 17. századi felvidéki városokban (Lőcsén és Sopronban) játszódik. A fiktív fogalmán nem csupán azt értem, hogy
a regény Ursula Binder, született Ursula Lehmann, egy képzelt személy emlékiratát foglalja
magába (mely iromány tisztán a fantázia szüleménye), hanem főként, hogy a regényíró,
valamint az a valaki, aki magát a történetet elmeséli (s egyúttal a történet főszereplője),
két külön személy.48
Adva van tehát egy – fiktív – visszaemlékezés, melyet Rakovszky Zsuzsa úgyszólván
csak közread a saját szerzői neve alatt, bár nem ő jegyzi a benne foglalt önéletrajzi beszámolót, hanem egy Ursula (Orsolya) nevű képzelt személy, aki ténylegesen nem írhatott és
nem is hagyhatott hátra semmilyen emlékiratot; így tehát mégis Rakovszky a fikción belüli fiktív visszaemlékezés szerzője. Kettőjük folytonos bújocskája közvetve jelzi, hogy
46

47
48

Rácz I. Péter: A történeti narratíva poétikai szerepe a mai magyar irodalomban. Márton
László, Láng Zsolt, Háy János és Darvasi László regényei. http://magyar-irodalom.elte.hu/prae
/pr/2001/m.html#3899
Foucault történelemfogalmához l. Gyáni Gábor: i. m. (2003/a) 12–17.
Az önéletírói paktum fogalmához, ami szerző, elbeszélő és szereplő azonosságának és eltéréseinek a lehetséges eredménye vö. Philippe Lejeune: i. m. 18–19.

2004. április

91

a regénybeli történet az identitások teljes bizonytalanságáról (könnyed felcserélhetőségéről)
szól egyetlen személy életútja kapcsán. A mintha mindent átható érzését tovább fokozza,
hogy a fiktív emlékezés képzeletbeli szerzője végül már abban sem teljesen biztos, hogy
valóban megtörtént dolgokról számolt-e be terjedelmes, ráadásul aprólékosan részletező,
visszaemlékezésében. „Néha már nem tudom én magam sem, csakugyan megestek-e
mindezek énvelem, vagy az egész csak puszta képzelődés, amelyet álmatlan éjszakáimon
koholtam, mert mostanában újra erős álmatlanság gyötör, hogy könnyebben elmúlassam
a virradatig hátralévő néhány órát.” Ha valami biztosnak tekinthető egyáltalán a szertelen
képzelgések (az álmok) eme fikciós világában, az nem több, mint hogy élt Kőszegen 1666ban egy Ursula nevű idős nő (akit azonban a regényben többnyire magyarul, Orsolyaként
neveznek), aki öregen visszaemlékszik gyermek- és ifjúkori életére. Ez és semmi más nem
kezeskedik a történet fikción belüli ténybeli hiteléért. „Ha azonban e teleírt papirosokra
pillantok, még ha tudom is, hogy az én kezem rótta teli őket, visszatér belém a bizonyosság, hogy mindez megtörtént csakugyan, s nemcsak álmatlan elmém képzelgése az egész,
délibáb, füst és pára…”49
A valóságreferencia szem előtt tartásával, más szóval: történészként közelítve a regénybeli történethez, megállapíthatom: a szerző szemmel láthatóan gondoskodik róla, hogy az
elbeszélő/főszereplő tudjon (és persze be is számoljon) megfelelő számú történelmi tényről
(eseményről). Ezek fikción belüli jelenléte alapozza meg a fikció historizálását, mert az élettörténetet elhelyezik a múlt idő- és térbeli rendjében. S mi késztette vajon a szerzőt arra,
hogy emlékező narrátor-hősét a történelmi időtérbe száműzze? Nem igazán tudok a kérdésre válaszolni, és csak sejtem, hogy erre valóban nyomós oka lehetett. Ha nem így lenne,
miért vállalta volna magára annak a többletmunkának a terhét, ami egy historizáló fikciós
narratíva megalkotásával szükségképpen együtt jár. Hiszen a történelmi referenciák megbízhatósága (hitelessége) érdekében történészként is el kellett némileg mélyülnie anyagában. Ez pedig jóval többet követel annál, mint hogy adott események, igazolt történelmi tények ténylegesen szerepet kapjanak a cselekmény egyik vagy másik pontján (ami, ahogy
meg tudom ítélni, helyénvalóan meg is történt). A több ez esetben azt jelenti, hogy a történelmi tényt (a valóságreferenciát), valamint a fikciós hősök éppígylétét (Lukács) mind
a történeti, mind pedig a narratív igazság szempontjából hihető (tehát valószerű) történet
keretei közt kell (kellene) egymásba fűzni. E tekintetben azonban, megítélésem szerint, hagy
némi kívánnivalót maga után a Rakovszky/Orsolya-féle fikciós narratíva.
A szakkritika is felfigyelt rá, hogy mennyire nem dolgozta ki az írónő a főszereplő vallásos tudatának (vallási énjének) a belső megjelenítését;50 holott az akkori heves felekezeti
villongások közepette a vallási-valláserkölcsi motiváció kétségbevonhatatlanul jellemformáló körülmény volt. A regényből nem hiányzik ugyan a vallásháború tényeinek gyakori
és hangsúlyos szerepeltetése (sőt, némelyik mozzanata össze is fonódik a hősök személyes
élettényeivel), mindez azonban arra szolgál csupán, hogy kivetítse, másként szólva, általánosítsa az egyéni sorsként megragadott identitásvesztésnek (és az identitás visszaszerzésének) a korabeli tapasztalatát. Fikció és valóság e lebilincselő regényben létrejött keveredése ezért is hagy bennünket némileg kielégítetlenül. Nem azért, mert (1) a szerző által
a fikció terébe átmentett valóságanyag úgymond „történetietlen” lenne; s nem is azért, mert
49
50

Rakovszky Zsuzsa: A kígyó árnyéka. Magvető, Bp., 2002. 462.
Elek Tibor: Valótlan, világtól idegen. Magyar Szemle, 2003/11–12. 184.

92

tiszatáj

(2) Rakovszky helytelenül strukturálta át (választotta ki és illesztette be) a történelmi valóság meghatározott elemeit a képzelt történet szövegvilágába. Az kelt bennünk főként hiányérzetet, hogy nem jön létre a kellő összhang a fikció és a valóság igazsága között, mely
két pólus az imaginárius közvetítésével hatol egymásba úgy, hogy végül valami egészen új
keletkezik belőlük.
Bizonyságként vegyük közelebbről szemügyre apa és lánya soproni életük idején „megjátszott házasságát”, nevezetesen azt, hogy mit gondoltak erről ők maguk. Furcsa, de érdemben szinte semmi nem szól a regényben erről a kérdésről, holott ez már az emlékezés műfajával is nehezen fér össze (mivel az kifejezetten identitásteremtő aktus, s mint ilyen, szinte
elválaszthatatlan tőle az önreflexió). Ugyanakkor történetileg sem indokolt a regény szereplőinek e téren mutatott feltűnő némasága, hiszen a kort, melyben éltek, mélyen átitatta
a vallásosság; ráadásul a folytonos felekezeti villongások úgyszólván egzisztenciális kérdéssé
tették hitük (milyenségének az) ügyét. A történeti igazságnak inkább megfelelő ábrázolás azt
követelné tehát, hogy a bűn valláserkölcsi tudatosítása (vagy legalábbis a vele való törődést
követő szublimáció) nyíltan is kifejeződjék a személyiségek rajzában.
Hogy mennyire indokolt ezen utóbbi elvárás, azt a tudományos „alkotó fantáziát” működtető történész példája is bizonyíthatja. Martin Guerre történetét elbeszélve Davis külön fejezetet szentelt az „eljátszott házasság” mentalitástörténeti értelmezésének. Ennek
során arra volt elsősorban kíváncsi, hogy mit gondolt magában az ál-Martin Guerre és
régi-új hitvese, Bertrande de Rols, midőn közösen belementek veszélyes játékukba? Mivel
egyikőjük sem beszél ezt illető érzéseiről és gondolatairól a fennmaradt forrásokban,
a historikus azért, hogy választ adhasson az őt oly mértékben foglalkoztató kérdésre, kénytelen számbavenni legalább a lehetséges kontextusokat: a népi hitvilág, a katolicizmus,
valamint a terjedőben lévő protestantizmus házassággal kapcsolatos elvont és pragmatikus tanításait és eljárásmódjait. Teszi ezt, hogy érzékeltesse: mihez folyamodhattak egyáltalán történetének hősei azért, hogy mentálisan megbirkózhassanak korántsem problémátlan helyzetükkel.
Nem valamiféle történeti igazság „kimondásának” a hiánya teszi tehát a regényt bizonyos fokig problematikussá. A minden körülmények közt éles helyzet (a regénybeli normaszegés egyenesen az incesztus tilalmának az áthágását érinti)51 szituált erkölcsi reflektálásának és „megoldásának” a fikcionálisan igaz ábrázolása szenved ezúttal csorbát,
miután a fikció tényei nem állnak teljesen összhangban a valóságreferenciákkal. A történelmi regény az utóbbi kívánalomnak is megfelelve és legföljebb annak mértékében tesz
vagy tehet eleget a hihetőség követelményének; ellenkező esetben nem több valamiféle
áltörténelmi narratívánál, amely viszont újból és újból felveti a kérdést: nem adhatta
volna elő a szerző a mondandóját valamilyen jelenidejű történet keretei között?

51

Persze még itt is közrejátszik némi bizonytalanság, Orsolyával együtt korántsem lehetünk
ugyanis maradéktalanul biztosak benne, hogy valóban vér szerinti lánya apjának.

2004. április

93

KIBÉDI VARGA ÁRON

Történelem, történet, regény
Arisztotelész nyomában
Ami a történelem és az irodalom1 kapcsolatát illeti, az ókorra visszanyúló2, klasszicista
európai irodalomszemlélet ezen a téren paradox módon több, egymásnak részben ellentmondó nézetet dolgozott ki3. Egyrészt abból indult ki, hogy a költészet a történetírás
ellentéte. A történész igazat mond, tőle megtudjuk az egyedi eseményeket, például azt
– írja Chapelain, a francia klasszicizmus egyik legjelentősebb kritikusa –, hogy mi történt
Caesarral vagy Pompeiusszal, mert az élet közömbös, nem különbözteti meg a jót és
a rosszat; ezzel szemben a költő feldíszíti és kiszépíti az eseményeket, nem úgy mondja el
őket, ahogy megtörténtek, hanem úgy, ahogy meg kellett volna, hogy történjenek4. Aeneas
és Ulysses élete költői, az ő történetükből tanulhatunk. A költő bizonyos fokig hazudik
(poeta mendax) és amit ír, azt versformába önti, azaz nem egyszerűen és egyenesen
mondja el.
Ugyanakkor – íme egy másik megfontolás – a költészet a prózával ellentétben nemes
műfaj; ami lényeges, azt a költő meséli el, nem pedig a prózát író egyszerű krónikás.
A költőket, eposzok és tragédiák szerzőit, az ókor óta óriási tisztelet övezi, amit ők írnak,
az igaz kell, hogy legyen. Ami pedig a verselést illeti, nem szabad elfelejteni, hogy a költészet
azokra az ősi időkre megy vissza, amikor az írásbeliség még ismeretlen volt, a versformára
tehát mnemotechnikai okokból volt szükség: mind a költő (a szavalóművész, adott esetben az énekes) mind a közönség csak így volt képes az elmondott eseményeket megjegyezni. Ezek szerint tehát a vers is igazat mond: közösségi élményt rögzít és elevenít fel

1

2

3

4

Gyakran abból indulunk ki, hogy a történelemnek csak írásbeli forrásai vannak. Francis Haskell
művészettörténész nagyon helyesen mutatott rá híres könyvében (History and its Images: Art
and the Interpretation of the Past, Yale University Press, New Haven, 1993), hogy a történelemnek vizuális forrásai is vannak, a történész rengeteget köszönhet a képeknek is.
Arisztotelész: „a költő dolga nem az, hogy a megtörtént dolgokat mondja, hanem hogy olyan
dolgokat, amelyek megtörténhetnek […]. A történetíró és a költő […] abban különböznek […],
hogy az egyik megtörtént dolgokat mond el, a másik pedig olyanokat, amilyenek megtörténhetnek. Ezért a filozófiához közelebb álló és magasabb rendű a költészet, mint a történetírás, mert
a költészet inkább az általánosat, a történetírás meg az egyedit mondja.” (Poétika, 9. fejezet,
Ritoók Zsigmond fordítása, Matúra, Budapest, 1997, 45.)
Az ellentmondásosság különösen világos a princetoni irodalmi lexikon „History and Poetry” címszavában (Princeton Encyclopedia of Poetry and Poetics, Princeton, 1974, 348–352.)
Jean Chapelain, „Préface de l'Adone du Marin”, 1623 (Opuscules Critiques, Droz, Párizs, 1936,
86.) – Költészeten egyébként mindig a narratív műfajokat, eposzt és drámát, kell érteni.

94

tiszatáj

minden egyes alkalommal, a vers a közösen elfogadott múlt, a történelem hordozója.
Nemzeti ünnepeken ma is szavalni szokás.
A közösségi élmény mindig valamire alapul, egy üzenetet továbbít új nemzedékek felé.
A történelem tehát nem teheti, hogy csak egyedi és morális szempontból közömbös eseményeket meséljen el. Azt kell mondja, amiből le lehet vonni egy tanulságot. A történelem
tanítómester, a történetírás retorikai eszközöket használ, a stilisztika alakzatait, hogy magasztalja vagy kritizálja a leírt események szereplőit és tetteit.

Narratív műfajok
Az eposz ma már idejétmúlt műfaj; Victor Hugo és Arany János még írtak ugyan, de
a narratív műfajok között a tizenkilencedik században végérvényesen a próza szerezte meg
az első helyet, azaz a regény. A romantika a történelem rabja, a (dicsőséges) múlt nosztalgikus szerelmese. Így alakult ki egy új, a korra nagyon jellemző és addig hivatalosan nem
ismert műfaj, a Walter Scott által „kitalált” ún. történelmi regény. Scott óriási hatással
volt egész Európában, így Magyarországon is (Jósika, Jókai). A történelmi regény keveri
a múltat és a jelent, helyettesíti az eposzt abban az értelemben, hogy a múlt eseményeit
– a „régi szép időket” – úgy állítja be, hogy azokból tanulságokat lehet levonni a jelen számára. Ez persze azt is jelenti, hogy bizonyos fokig meghamisítja a múltat.
A történelmi regény a romantikáig hivatalosan nem ismert műfaj: de csak hivatalosan! Az érdekes ugyanis az, hogy tulajdonképpen mindig létezett. Már az ókori görög regények azzal az igénnyel lépnek fel, hogy egy múltbeli valóságot mutatnak be, bármilyen
különösnek és csodával határosnak tűnjék is az; a modern lélektani regény talán legelső
nagy alkotása, Madame de La Fayette Clèves Hercegnője (1678), sem a saját korában, hanem százötven évvel előbb, II. Henrik király udvarában játszódik le. A régi, tizennyolcadik
századi magyar regényekre (illetve fordításokra) is az jellemző, hogy cselekményük
a múltba vezeti az olvasót, többé-kevésbé tehát szintén történelmi regények5.
Paradoxális módon talán nem is annyira a történelmi, hanem inkább a „jelenkori”,
a jelent bemutató regény az újdonság a tizenkilencedik században. A nagy realisták (Balzac,
Dickens) a radikálisan megváltozott, elpolgáriasodott új társadalom bemutatására vállalkoztak, és itt két kérdés merül fel. Egyrészt az, hogy mivel az olvasás mindig megismerés,
mi a különbség aközött, amikor az olvasó egy regényen keresztül a kortárs társadalom
számára ismeretlen aspektusait fedezi fel, vagy pedig egy már letűnt világ struktúráját?
Másrészt pedig az, hogy alig egy-két évtized letelte után a jelen múlttá alakul át, a realista
regény történelmi regénnyé. Aki ma egy Hitchcock-filmet néz6 vagy egy Camus-regényt
olvas, elhagyja a jelent, óhatatlanul a múlttal szembesül, a történelemmel. A különbség
egy régebbi realista és egy történelmi regény között legfeljebb az, hogy a történelmi re-

5
6

Vö. May István, A magyar heroikus regény története, Akadémiai Kiadó, 1985.
A filmek esetében ez még nyilvánvalóbb, mert sok olyan részletet tartalmaznak, amiről egy regény nem szükségszerű, hogy beszéljen; azért említem Hitchcockot: fekete-fehér a film, a divat,
az utca, az autók a mai idősebbeket gyerekkorukra emlékeztetik.

2004. április

95

gény szerzője eleve elmagyarázza mindazt, amiről feltételezi, hogy a kortárs olvasó7 nem
ismeri, míg egy régebbi realista regénynek a mai kiadása itt-ott már magyarázó lábjegyzetekre szorul8.
Kérdés, hogy mindez csak a realista regényre vonatkozik-e. Minden régebben írt regény, az Ezeregyéjszaka éppúgy mint a Don Quijote, növeli a múlttal kapcsolatos tudásunkat. A narratívák a társadalmi és lélektani megismerés alapvető forrásai, kapcsolatuk
a történelemmel tehát evidens.
Ez a kapcsolat ugyanakkor változik aszerint, hogy milyen narratív műfajhoz fordulunk. A regénynek általában több szereplője van, történelmi jelentősége tehát nem azonos
olyan narrációkkal, amelyek egy emberről szólnak, az életrajzokkal és az önéletrajzokkal.
Az önéletrajzok jelentőségét az utókor szabja meg, részben a szövegek irodalmi értéke,
részben pedig utólag megállapítható történelmi jelentőségük alapján. A történelmi megismerés szempontjából igazán jelentős önéletrajzok a tizennyolcadik század második felében születnek9, itt különösen a csodálatos német pietista és korai romantikus írásokra
gondolok, elsősorban Jung Stilling és Karl Philipp Moritz műveire10.
Az életrajz történelmi jelentősége nyilvánvaló, hiszen általában híres emberekről szól.
Itt viszont az a veszély fenyeget, hogy a szerző nem elfogulatlan a témájával szemben:
a híres embert csak dicsőíteni vagy becsmérelni lehet („laus aut vituperatio”, ahogy a retorika mondja). Az időbeli távolság egyébként megkönnyíti a „dicsőítést”, Nagy Sándor vagy
akár Napoleon hódító hadjáratainak véres következményeiről kevesebbet beszélünk, mint
Hitler áldozatairól. A retorikailag legszélsőségesebb dicsőítő életrajzok a személyi kultusz
termékei, például az észak-koreai Kim Dszong Il kétkötetes már fiatal korában – még apja
életében – megrendelésre készült életrajza11. Nekünk ma és itt, Észak-Koreától távol,
rendkívül mulatságos olvasmány, túltesz a Sztálint és Rákosit dicsőítő írásokon.

A posztmodern múlt
A strukturalizmus nagyon sokat foglalkozott a mesélés elméletével és a húszas évek orosz
formalistái nyomában kidolgozta a narratológia tudományát. Ez a tudomány azonban
csak a történetek globális és formális felépítésével foglalkozik, a tartalommal nem. Az is
különös, hogy leginkább csak extrém, a mindennapi élettől éppúgy mint a történelmi
eseményektől távol álló narratívákat analizált, a mesét és a krimit. Greimas a népmesékkel foglalkozott, Barthes pedig James Bond-filmekkel. Ezeknek a szélsőséges, csodálatos
vagy ijesztő történeteknek a történelmi valóságtartalma minimális, még akkor is, ha az
7

8

9
10

11

Ki a „kortárs olvasó”? Walter Scott vagy Jósika Miklós kortársainak vajon ugyanaz a történelmi
ismerete volt-e, mint a mai Scott illetve Jósika-olvasónak?
Vö. Szerdahelyi István, Irodalomelméleti Enciklopédia (Eötvös József Könyvkiadó, Budapest,
1995, 220.), aki Lukács György történelmi regény-felfogását kritizálja.
Bár vannak régebbi példák is, pl. Girolamo Cardano (De vita propria, 1542).
Érdekes, hogy a legismertebb monográfiák (Georges May, L'Autobiographie, Presses Universitaires de France, Párizs, 1979; Szávai János, Az önéletírás, Gondolat, Budapest, 1978) nem foglalkoznak a német pietistákkal.
Choe In Su, Kim Jong Il – the People's Leader, Foreign Languages Publishing House, Pyongyang, Korea, 1983.

96

tiszatáj

irántuk megnyilvánuló maradandó érdeklődés pszichológiai szempontból érdekes fényt
vet a mai emberre.
A történetírás és a történelmi regény közötti kapcsolat vagy ellentét felderítéséhez
a narratológia tehát nem járult hozzá. Sokkal nagyobb jelentőségű a röviddel később
– nagyjából Lyotard 1979-ben megjelent híres könyve óta – fellobbanó vita a posztmodernizmusról. A posztmodernizmus megkérdőjelezi a modernizmust, azaz a haladás „nagy
narratíváját”, a haladásba vetett hitet. Ha az idő folyása nem a nyíl mozgására hasonlít
– ahogy azt a nyugati világ mindig feltételezte –, azaz nem halad egyenesen célja felé, akkor
a múltból nem következik a jövő12. A múlt nem objektív, egymást szükségszerűen követő
tények láncolata, amelyikből – ha jobban, pontosabban ismernénk – levezethetnénk a jelent és megjósolhatnánk a jövőt.
Ha a múlt bizonytalan és szeszélyes, akkor a vele foglalkozó tudomány, azaz a történetírás módszerei is megváltoznak. A történetírás nem törekedhet általános és örökérvényű szabályok kidolgozására, inkább az egyes krónikák és történészek retorikájával, irodalmi jellegzetességeivel foglalkozik. A történetíró alkotása és az irodalom, pontosabban
a regény, között már nincsen alapvető különbség13. A régi történelem irodalommá válik14
és a regény önkényesen belenyúl a történelembe.
A posztmodern történelmi regény egy új műfaj, erre már többen felhívták a figyelmet15. Szabadabban kezeli a múltat, mint a Walter Scott-féle történelmi regény, hiszen
minden szerző maga dönti el, hogy le kell-e, le lehet-e vonni valamilyen tanulságot
a múltból. Peter Ackroyd saját belátása szerint újraírja Chatterton, a tragikus sorsú romantikus költő életét, Wolfgand Hidesheimer pedig kitalál egy tizennyolcadik század végén (nem) élő különc fiatal angol lordot, Sir Andrew Marbot-ot, aki megismerkedik Blakekel, beutazza Európát, Párizsban Delacroix társaságában nézi meg Berlioz operáját, Pisaban Byronnal, Weimarban pedig Goethével találkozik16.
Ebbe a posztmodern nemzetközi kontextusban kell elhelyezni Márton László, Rakovszky Zsuzsa, Szilágyi István és más magyar írók „áltörténelmi” regényeit.
Befejezésül még általánosabb eszmetörténeti összefüggésekre is gondolhatunk. Korunkban a történelem helyét a történetek vették át („Geschichte” helyett „Geschichten”).
Mit jelent ez? Többek között bizonyára azt is, hogy ma a nagy emberek és fontos politikai

12

13

14

15

16

Itt többek között Elizabeth Deeds Ermarth könyvére gondolok (Sequel to History – Postmodernism and the Crisis of Representational Time, Princeton University Press, 1992).
Vö. Jorge Lozano, El discurso historico, Alianza, Madrid, 1987; Christoph Conrad und Martina
Kessel, szerk., Geschichte schreiben in der Postmoderne, Reclam, Stuttgart, 1994; Hans-Jürgen
Goertz, Unsichere Geschichte, Reclam, Stuttgart, 2001; Kisantal Tamás, szerk., Tudomány és
művészet között, L'Harmattan-Atelier, Budapest, 2003.
Vö. Rüdiger Bubner, „De la différence entre historiographie et littérature” (Christian Bouchindhomme–Rainer Rochlitz, szerk., <Temps et Récit> de Paul Ricœur en débat, Cerf, Párizs, 1990,
53.).
Vö. Elisabeth Wesseling, Writing History as a Prophet – Postmodernist Innovations of the
Historical Novel, John Benjamins, Amsterdam, 1991.
Peter Ackroyd, Chatterton, Abacus, London, 1987; Wolfgang Hildesheimer, Marbot – Eine Biographie, Suhrkamp, Frankfurt, 1984.

2004. április

97

események iránt érzett kíváncsiság mellett egyre nagyobb szerepet kap az a kérdés, hogy
a történeteken keresztül jobban megértjük-e a magunk és a mások életét. Tulajdonképpen
már Arisztotelész etikája óta nyilvánvaló, de az utóbbi években különösen aktuálissá vált
az a megfontolás, hogy az ember „homo narrans”17, hogy önismeretünket és a társadalomban való eligazodásunkat mindnyájan rengeteg elmesélt és meghallgatott történetnek köszönhetjük.

17

A címet Keszeg Vilmostól kölcsönzöm (Komp-Press, Kolozsvár, 2002). – Egyébként a vitát Alasdair McIntyre könyve indította meg (After Virtue – A Study in Moral Theory, University of
Notre Dame Press, Notre Dame, 1981). Magyarul többek között Tengelyi László, Élettörténet és
sorsesemény, Atlantisz, Budapest, 1998.

Kritika

Juhász Ferenc: Az őrangyal és a szél
Új versek. Vagy mégsem egészen azok? Aki Juhász Ferenc
költészetével szembesül, kezdettől megfigyelheti, hogy alkotásmódjára az asszociációk zuhogó bősége a legjellemzőbb. A gondolati váltások, az idő szeleteinek egymásra rétegzése váratlan is, de követi az ember gondolkodásmódjának szabálytalanságait is, tehát egyfajta logika működik
benne, de nem a tudomány rendszerességével, hanem az
érzelmek szabad áramlását követve. Ezért érlelte sajátjává
az époszt, ám hősei nem vitézi tetteik és nagyszerű bukásuk
nyomán lesznek rendkívüli lények, hanem azzal, hogy
egyszerű emberek, akik ismételten az elmúlás bizonyosságával szembesülnek. Nagyszabásúvá a szenvedésük teszi
őket, a halálra való nyitottságuk, amelyet újra meg újra elBalassi Kiadó
lenpontoz a remény, az a tudat, hogy az emberlét mégis
Budapest, 2003
nagyszerű, mert benne inkarnálódik a létezés legmagasabb
83 oldal, 1100 Ft
foka, amely épp ellentéteivel válik nagyszerűvé. Már a kötet
első versében, a döbbenetes Dante-árnyékában megfigyelhetni ezt az ellentétet: a frissen
csonkolt lábú azt suttogja: „Szeretnék meghalni.” És közben…
És közben a többiek kerekesszékben ülve,
Kézzel bicikliküllős gumikereket hajtva
gurulnak erre-arra cikázva a szobában,
mint vízbőrön molnárkás lábszárvég-hab-sítalppal.
Emiatt a halál virraszt „a csönd-tájban”, amott a lassacskán gyógyulók furcsa tánca.
amelyet még elképesztőbbé tesz „a lábszárvég-hab-sítalp” leleménye. Itt az értelem, amott
a hajdan volt teljes ember utolsó rezdüléseként, „mint a kaszált rét fekszik” „Egy láb nélküli apró harangcsönd-öregasszonyt / könnyű bicikli-széken tol lánya mosolyogva”: Haláltánc? Vagy a visszaszerzett élet szökellései? Ez is, az is. A halálközelségbe belefényképezett élet látomása, amely fölött azért ott virrasztanak az elmúlás angyalai. Ahogy mindnyájunk fölött. Cikázunk s közben sunyítunk, mikor kap szárnyra egyikük, hogy megkopogtassa vállunkat: Itt az idő! De még van haladékunk, megfogalmazhatjuk a kétség és
a bizonyosság szavait. Még érezhetjük az új kalandokra hívó tavasz illatát, még kiszakadhatnak belőlünk a boldogság és az ítélet mondatai:
Így vagyok most tavaszomban,
merengve illat-sötétben.
Talán nem az utolsóban.
Új époszom vágya: éljen!

2004. április

99
Hogy látó-vak láthassam még
Árva kínom, túlvilágon.
S tudjam: nemcsak kék reménység
hitem, láng-özön a lángon.
Hogy elmondjam ezt a zsúfolt
itt-létet a természettel.
S mint a szemfenéki vakfolt
Legyek éj az ítélettel.
(Az éjszaka tavasza)

Nem kevésbé izgalmas mozgatója Juhász Ferenc lírájának egy másik ellentétpár: A racionális világszemlélet és a szinte korlátlanná növesztett fantáziából eredő képvilág
feszültsége. Józan kijelentéseket a végtelen felé röptető képek kereteznek. „Élek a halálban… – Reményem, se vágyam – nincs: föltámadásban” – írja, majd egy kitágított vallomással ellenpontozza: „Élek hűség-erdő – világ-vadonában. – Fölöttem zöld felhő – árnykazlat fog vállam.” (Hosszan lehetne értekezni az „árny-kazal” neologizmusáról, de a sűrítés Juhásznak olyan eszköze, amelyről sokat írtak már méltatói, például róla szóló könyveiben Bodnár György és Pomogáts Béla.) A racionalitás nemcsak a tények józan tudomásul
vételéből fakad, hanem a világban tapasztalható rossz feldolgozhatatlanságának tudatából
is. A látomásos és az ellenségeskedésből szőtt valóság metszéspontján álló költő figyelmesen szemlélődik, hol ezt, hol azt a rétegét szemléli, s a kettő egymásra rétegzésével,
ábrázolásával képes a teljesség illúzióját kelteni. Ábrázolhatja a költő a teljességet? Képes
a mindenséget versbe venni? Bizonyára nem, hiszen töredékesen látunk… De többet és
másként lát, éppen ebben rejlik költőiségének természete és varázsa. Juhász Ferenc új
kötetének címadó verse épp e mindentudás és mindent látás kifejezésének nagyszabású
kísérlete. Nem éposz, inkább önéletrajzi ihletésű, világértelmező „hosszúvers”. Szabó Lőrinc Tücsökzenéjét – legalábbis költője szerint – a tücskök ciripelése hívta életre. Juhász
költeményének életre hívója édesanyja figyelmeztetése. „Az őrangyal mindig ott áll a hátad mögött… Vigyáz rád.” Mert mindenkinek van ilyen őrző, óvó angyala. A költő hát viszszatekint életére, s előre néz a halálba, szívében kétséggel: vajon hatékony volt-e, lesz-e
a mitológiai lény jelenléte, netán másféle angyalok óvó szeretetében bizakodhatik-e.
A gyermekkori intelem máig kíséri: nézelődik, figyel, hol is az őrzőangyal, de
Az angyalt sose láttam,
se teljes lénnyel egészben, se részben…
Ez a megállapítás adja a „hosszúvers” lényegét. De már a legelső kijelentés feldúsításában megfigyelhetjük a vers felépítésének, megformálásának egészen egyéni, csak Juhászra jellemző módszerét. Nem látta az angyalt,
mint egy sugártömörből épült mézanyag kristályfát,
legalább mindenütt – szem arcát,
mint a két gyöngygolyó – sisakpúp gombát
az angyal-szitakötő szivárványfejet,
legalább mindenütt – szemgolyó mellkasát:…

100

tiszatáj

Öt sorban nyolc neologizmus: sugártömör, mézanyag, kristályfa, mindenütt – szem
arc, gyöngygolyó – sisakpúp gomba, angyal-szitakötő szivárványfej, mindenütt – szemgolyó mellkas. Valamennyi az angyal tulajdonságait, az őrzés minőségét és módját fejti ki.
Ezek a részletek kivétel nélkül túlmutatnak a megszokotton, a lírai kifejezésmód új dimenzióiba vezérlik az olvasót, a fantázia olyan birodalmát nyitva meg, amelyet eddig nem
ismertünk. Mintha a magyar nyelv addig soha nem ismert szókincsgyűjteménye kerülne
kezünkbe, a kifejezés szokatlan esélyeit sejtetve. Az „új” versek ennyiben kétségtelenül
visszautalnak a régiekre, önvallomásos jellegük azonban a költő újabb törekvéseit mutatja. Nem mintha Juhász Ferenc költészetéből eddig hiányzott volna a vallomásosság.
Ámde sajátos többleteként megjelenik e kötetében egy elégikusra hangolt gyermeki attitűd. Nem a játékos, hanem a kiszolgáltatott, sebzékeny gyermeké, akinek nincs semmilyen fegyvere, csak a jósága és a szeretete. Ezeket az erényeit mutatja föl, ezekre hivatkozva reméli a világ kedvező ítéletét:
Hitemben magasság,
vágyamban űr-mélység.
Nincs róka-ravaszság!
Erdőm őz-szelídség.
Ragadozó-nézés
nincs merengésemben,
pupillás arany-kés
lét-tekintetemben.
(Csontváz a pokolban)

A gyermekség és a tisztaság szimultán ábrázolása sem új fejlemény Juhász Ferenc
költészetében, de annak önmagára történő kiterjesztése bizonyos lírai szemléletváltás jele,
amelynek kezdeményei általában jellemzik újabb köteteit. Nagyobb lélegzetű verseinek
heroikus pátoszát ellenpontozzák, azt jelezve, hogy megismerte és értékelte az élet békésebb harmonikusabb adottságait is. Egyfajta kiteljesedés ez, most már nemcsak a földgolyó hideg leheletét érzi, hanem melegítő áramlatait is.
Térjünk azonban vissza az önéletrajzi tényeket is közlő hosszúvershez, Az őrangyal és
a szélhez. A gyermek a történés szereplője, de a mindenséggel azonosulni vágyó lírikus
a kommentátora. A múlt századi világlírában egyáltalán nem ritka ez a szemléleti kettősség.
Mintha egy oratórium bontakoznék ki, hatalmas kórustételekkel, melyek csúcspontja az
a kijelentés, hogy az őrangyal láthatatlan, a finom, csöndes tételekben pedig visszapergeti
a gyermekkor történéseit és érzésvilágát. Egy példa erre az ellentétekből szőtt ábrázolásmódra:
Pedig a konyhában mindig nagy volt a rend.
A rend mégis merev és sivár volt,
mint a hold.
Gyűrten sima, akár a rettegés, sejtelem-titok.
Hisz volt rá bőven ok!
És nem voltam otthon otthon.
Pedig csak otthon voltam otthon!

2004. április

101

A közlés módja egyszerű, a „sejtelem-titok” jóformán az egyetlen távoli asszociációkat
keltő szósűrítmény. Az otthont kereső gyermek az udvarra szökik, hátára fekszik, szemléli
a világot. Megindul a variációk sora:
ott feküdtem a kis zöld udvaron,
mint egy zöld növényhab-tutajon,
mint egy fehér kamilla-tajték tutajon,
mint egy selyemszál-moszathab-tutajon,
mint egy véres avar-tutajon
a szederlevélen, diófalevélen, orgona-levélen,
ecetfalevélen,
kifeszítetten is csobogva, mint az elmúlás a vérben,
ott feküdtem a sár-tutajon,
esőszál-szalmafonat víz-tutajon
a hótutajon, testem, fejem hó-vályú-keresztben
kis jéggel-bőrözött zománcos fagyhártya-kereszt a téltutajon,
mint jéghártyával benőtt tyúklépés-nyom, libatalpnyom
a hókristálykéreg talajon
forró anyag a hideg anyagon…
Ám ezek a felsorolások, ismétlések még mindig nem haladják meg indításuk gyermeki
szemléletmódját, egy-két kifejezés ugyan már-már szétfeszíti a szemlélődés kereteit.
S most következik a Juhászra oly jellemző, végtelenbe tágítani vágyó látomás-sor:
szív-lázas vágy a pörgő Mindenség-gömbegészen,
mint háromezer látózacskójú légyszem: a havon:
a látópontok ikerpajzsa arc-duplán, a
látó gránátalmákkal,
mint akinek arcára nőtt két pikkelypont ezüsthal,
feküdtem a keringő Földgolyón…
Époszának többségében hasonlóképpen lendül a tapintható valóság fölé, s a képek,
asszociációk zuhatagából egyszer csak az önmaga keserű levében forgó, mégis csodálatos
Földgolyóra látunk, amelynek bősége a Mindenség nagyszerű voltát hirdeti. „Őrangyal
nem volt sehol” – tér vissza újra meg újra a megállapítás, ez azonban nem jelenti a létezés
lefokozását, vagy az ember megismerő képességének csökkentését. Inkább azt jelzi, hogy
a magunk erejéből kell kiküzdenünk az arasznyi lét boldogságát. „Árvák lettünk két sorsgyűjtemény: – a Világegyetem, meg belőle én. – Tudtam: magam vagyok, hisz magam
voltam – és az leszek holtan.” De a sors még nem befejezett, ezt sugallja a zúgó szél és
a virágok szelíden bókoló erdeje. A végtelenben köszönt ránk a szabadság, s ha angyal
nincs is, Isten tekint ránk:
Mert tudtam: az isten mindenütt van,
minden természeti és ismeretlen dolgokban, feketén,
fehéren,

102

tiszatáj
mint az éhség a kenyéren.
És nincs is talán és talán nincs is a Teremtő-Ahol.

Van a költészet, van a múlt, vannak a legszentebb hagyományok. Nyitottan élünk az
elmúlásra, egyéni sorsunk megpecsételődik a halállal. Ám a költő-ember halála egy másfajta maradandóság kezdete.
Fülem a költészet mellkasára tapasztva
hallom szívverésed szivem habzó tavasza:
gyöngyvirág-függőkert, világ-szemhéj, színarany
kezű Csokonai, Berzsenyi, Ady, Arany.
Téged Vörösmarty, téged Petőfi Sándor:
hiteddel etették, fiókát madárszájból,
mint madár-apa csőr-szorgalma legyet a fán,
s a lágy csomag szája füst-méhű vértulipán.
És téged nádas-árny tavon: Vajda, Tóth Árpád,
Babits, Kosztolányi, Juhász Gyula: köd-hárfád.
Téged Illyés Gyula, szénagyűjtő fény-villa.
S tüzed, csontod, sírod űrlomb József Attila.
(Együgyű máglya)

Akárcsak ebben az elődeit szólongató felsorolásban, egy egész versben is hitet tesz Juhász Gyula mellett. Manapság jó néhány igen fontos és jelentékeny művész lefokozásának
vagyunk tanúi. Petőfi már nem jelképezi a magyar líra élvonalát. Juhász Gyula pedig
(Tóth Árpáddal) a kismesterek csoportjába csúszik. A rangsorok készítői megfeledkeznek
arról az alapigazságról, hogy névsoraik és értékítéleteik szigorú alá- ás fölérendelése ellenkezik az irodalom lényegével, a sokszínűség és árnyalatosság folytonosan megtermékenyítő ajándékával. Juhász Ferenc épp azt ragadja meg költő-elődjében, ami a lényege volt:
Csillag-zenét,
égitest Kozmosz-zenekart halló
Krisztus-fül az emberért,
föltámadást valló!
(A szívre tett kalap)

Csodálhatjuk-e, hogy ilyen közel áll szívéhez Juhász Gyula? Az eddig elmondottak
alapján aligha. A múlt század nagy költőjének „depresszió-oltárként” történt megjelenítésével a fiatalabb lírikus azt bizonyítja, hogy elődjét – mint sok mindenkit és mindent –
a szívével látja. Nem öltözteti katonaruhába, nem kényszeríti az irodalomtörténészek által
gyártott fiókok egyikébe. Versíró, sóhajtó embert láttat, Avilai Szent Teréz utódját, a legszebb magyar Mária-versek elsóhajtóját:
Tedd kalapod a szivedre,
mintha egy fekete liliom lenne,
úgy nézz,

2004. április

103
te férfi Avilai Szent Teréz
a létre, az elmúlás-szigetre
te sose-halott. Tökéletesség útja. Belső várkastély.
És nyilalj föl a szivárvány-zenében
aranycsengettyű kalászponttőrrel sírva,
mint a pacsirta,
akit dal-cérnaszálon
fölfele-fúródás aranyrakéta-szánon
húz a dal,
a szerelem-fiatal,
túl a meg-nem értett reményen.

A litániás hangnemet mesterien megválasztott képek teljesítik ki, amelyek Juhász
Gyula lírájának természeti megihletettségét és hangnemét érzékeltetik, s azt is bizonyítják, hogy a tragikus sorsú költő hatalma abban rejlett, hogy a halállal szembesülve énekelni tudott. Miközben szív a szívre rezonál, arra is érdemes figyelnünk, hogy Juhász Ferenc gondosan tanulmányozta a Juhász Gyulával foglalkozó jelentékenyebb írásokat.
Tudja, miként jellemezte líráját Babits, ismeri életrajzát, átérzi Annához fűződő kapcsolatának egyoldalúságát, de megint van ereje, hogy hősét a világegésszel mérje, s annak
távlataiban mutassa:
Sziveden a lassú Tisza folyik át fehéren, mint
az áldozat, mint a hömpölygő szerelem,
árva történelem,
sziveden a fehér Tisza folyik át,
amin sípolnak, dudálnak a gőzhajók,
mint a Mississippin,
s azokon a forgó, habzó lapát-szelvény-kerekes hajókon
gőzorgonák, mint az orgonasípok nyitott legyezője
szétmálló ezüst hímpáva-farok.
És jajgat, sír, fütyül, csahol az orgona-zene,
Sziveden a széles, fehér Tisza folyik át, a lét-súlya víz,
és szikrázik, csillog, ragyog, parázs-robbanás szálakkal és tűkkel
sziporkázik ez az egész töredék lét-egész…
Juhász Gyuláról van szó? Vagy már régen más dimenzióba röptette idézőjét a fantáziája? Is-is, mondhatjuk. Miközben a költő a széles és fehér Tisza partján üldögél, felszikráznak a csillagok, látni lehet a töredék lét-egészet, amelyet a szívével látó költő bármikor
érzékelhet és ábrázolhat, hiszen az ő arcán is megjelent a „Jézus-arc gyűrődése”, és tragikus csöndjében olyan sugallatokra hallgathatott, amilyeneket más nem foghat föl. Ez az az
„elektron-titokzatos magány”, amely Juhász Ferenc versében Kassákot is jellemezte. De
ezt a titokzatos magányt mindig benépesítheti a költő fantáziája. Olyankor megszenvedett,
hiteles emberi érzésekkel telik meg, s a lírikus „rejtelem-vágya” céljára, rendeltetésére
talál.

Rónay László

104

tiszatáj

Gömöri György: A tél illata
Gömöri György költői pályáját és életét a „Sens unique című,
Karátson Endrének ajánlott versében a következőképpen jellemzi: „egyirányú” utcán indult el, maga mögött hagyva a „napsütötte” örök ifjúság sugárútját. Aztán befordult az „ötvenhatos” saroknál, és azóta folyton egyirányú forgalomban halad. És ezen az egyirányú utcában találkozik barátokkal, nőkkel, ismerősökkel, feleségével, családjával – európai magyarként, emberként. Mindig megőrizve anyanyelvét. A Cambridge-ben élő költő egyik
prózai vallomásában világosan megfogalmazza, hogy „két hazát adott végzetem”, de csakis
magyarul tudja versbe önteni érzelmeit, gondolatait, a magyar múltat és jelent. A múltidéző bizakodik című versében a „porrá lett magyarok” szólítják meg: verjen „szó-hidat”
a múlt és a jelen között. Egy bujdosó 1604-es levelét szólaltatja meg mai versben: törvényről, biztonságról ír, fél az önkénytől, nehogy „összedőljön az ország”. Másutt meg Tótfalusi
Kis Miklós levelét küldi el Erdélybe a maga verses megfogalmazásában. A „nemzet hasznára” dolgozik Tótfalusi Kis, aki a pontos „Isten igéjét” őrzi, a Bibliát kiadva. A hazai viszonyok elmaradottságát veszi észre, az „iszonyú írástudatlanságot”. Szégyenkezhetünk
a „kiművelt nemzetségek előtt”. A költő szívesen fordul a magyar történelem korábbi időszakaihoz: kedveli Erdélyt, gyakran bújik bele egy-egy hajdani hős vagy közember öltözékébe. Ezekben a versekben legtöbbször pontos évszámmal figyelmeztet az elmúlt időre
(pl. XVII. század, 1604 stb.) vagy az általa felidézett személyre. Korábbi verskötetében
Szamosközyt idézi, Comeniusra hivatkozik, K. J. erdélyi hadvezér emlékiratait lapozgatja,
Rákóczi fejedelem vallomásain tűnődik, Mikes-töredéket ír. Most, A tél illata című verskötetében egy 1552-es történetet mond el György barátról, a tragikus témát („fülét levágták”) groteszkkel oldva („tésztafélét” neveztek el róla). Szerelmes levél a XVII. századi
Erdélyből – „édes lelkét”, feleségét félti, szerelmére vágyik – ebben a pestises időben.
Olykor az álom viszi el a költőt a messzi múltba, a tatárok idejébe, megrettenve, hiszen elrabolják a váltságdíjért. Itt is közbevág egy „mai” motívummal, álomszerű képtelenséggel
(„felültet tandem biciklijére.”)
A költő mindig szívesen foglalkozik „magával a költészettel”, költő-elődjeivel és kortársaival stb. A költészet állásáról című versében keserűen és őszintén vall a korunkban
tapasztalható műveletlenségről, az olvasás hiányáról, a költészet iránti érdeklődés visszaszorulásáról. Legtöbb ember napjainkban a „számítógép bolondja” De a Balatonfüreden,
2000 szeptemberében született versben mégis kicsit reménykedik: „Itt-ott a földön még
kibomlik / a gondolat fürtös virága, / S a harc a létért is megáll / A líra fuvolaszavára.”
Gömöri György, a költő leggyakrabban a szeretett Kosztolányit idézi.” Ez már kemény
utókor, rajtunk az út pora. / Nevünknél szebben csillog a sztárok tompora. / Ki hallgat jó
zenét, ki olvas verset itt? / Sűrű repkény fedi a költők sírjait.” (Négy sor Kosztolányinak)
Hosszabban szól, „nosztalgiásan” Kosztolányinak és Márainak, a műveikben rejlő borzongást, élményt, pillanatot, ízeket keresve. „Mintha csak gyorsvonatból / az elfutó vidéket–
Ister Kiadó
Budapest, 2003
85 oldal, 1500 Ft

2004. április

105

/úgy néztem most a múltat. / Pereg a teljes élet” – írja. Kosztolányi verssoraiban őrzött
„cseresznye-íz”, őszibarack zamatja”, a „szőlőskertek dísze: / a muskotály, a saszla” – olvasható Gömöri György versében is. Verskötetének címét: A tél illata – Füst Milán-mottóból veszi át: „Illata van a télnek.” S a szélnek, a nedves esőnek, fűnek, kikericsnek. Az
élet „remény-illata.” Vagy a szeretett magyar nyelv elé is ízzel teli jelzőket tesz a költő:
„Értőn ízleli meg Berzsenyi, Füst, Dsida, Áprily, József Attila mákízű-meggyízű nyelvét.”
A kortárs költők közül többször fordul Petri Györgyhöz. A Petrit olvasva című versében
a „tökéletest” kerülő költőhöz szól, a „sok kipécézhető” verssoráról, de határozottan állapítja
meg, hogy „Vannak persze »ércnél maradandóbb«” szövegei is. És bevallja azt, hogy
szkeptikus öreg pályatársának „kicsordul, bizony, a könnye.” Ezen vers mellé illik az In
memoriam Petrigyuri című, melyben fájó búcsút vesz költőtársától. „annyit mondogattad
hogy elmész örökre / hogy már-már örökéletűnek hittelek –”. Barátja fázós lelkéről ír,
a szertelen vodkaivásról, a lét eredendő szomorúságáról. Gömöri György Elkésett tisztelgés
című versét Baka Istvánnak küldi már a mennyei kávéházba, ahol Oszip Mandelstammal
és Joszif Brodszkijjal beszélgethet.” Az írás közlegénye voltál aki kitanult/ minden fegyvernemet s lett mesterlövésszé” – írja Gömöri. Elkésett tisztelgés még a Magánzárka,
Szász Béláé, a cella mélyét idézve, a zárka benti lámpáját és a pokol tüzét. S a költőtársakat köszöntő, üdvözlő versekhez tartozik az Egy régi versantológiára című, mely a laza
csokorba kötött száz költőről szól „szabadság szekfűcsokraként”. Olvasva az antológiát
eszébe jut, hogy hányan nem olvashatják már ezt a kötetet, mert búcsút mondtak „e szép
ringyó világnak.” A versben kulcs-szó: a nyelv, az anyanyelv, a sokfelé élő magyar költő
anyanyelve. „Száz költő, köztük én is, a múlttal szembenéztünk, / de az idő rohan; a ‛jobb
kort’ el nem érjük” – fejezi be a költő versét.
A lengyel történelem és irodalom közel áll, hozzánk, magyarokhoz, Gömöri György
a pesti egyetemen magyar–lengyel szakos volt, és a cambridge-i egyetemen lengyel nyelvet
és irodalmat ad elő. Korábban jelent meg a Polish and Hungarian Poetry 1945 to 1956
című könyve. Számos régebbi-újabb versének van lengyel gyökere (pl. Cyprian Norwid
levele New Yorkból Európába). Meghalt Camilla Mondral című versében a kitűnő lengyel fordítótól búcsúzik el. („barátod lett mind, akit fordítottál). Egy érdekes emlékeket
felvillantó verset ír – Varsó az ötvenes években címmel. A félig romváros rossz lakótelepeinek káposztaszagára és a szerelem szép pillanatára emlékszik, „míg odalenn zúgtak süvöltve feldörögtek / a Marszalkowska szilaj villamos-őslényei.” Máskor meg egy telefonszámot keresve lapozgatja noteszét, álomban és ébren, Wiktort keresi, aki más „érdemdús” lengyelekkel elköltözött a a Mickiewicz útról az angyalok sejtelmes másvilágába.
Egyik verse elé a lengyel irodalomtörténész, Jan Kott szavait illeszti: „A halál olyan, mint
a szeretkezés, a visszatérés reménye nélkül.”
A régi és az újabb magyar történelem gyakran tragikus eseményeit nem felejtve él
a költő a távoli Angliában, Cambridge-ben. A múltunkkal együtt él, a Rákóczi szabadságharc után váraitól megfosztott országgal, a menekülő néppel, a megmaradó magyar nyelvvel. Ő a bujdosó, hontalan ősök leszármazottja. Versbeli hőseivel együtt elborzadva nézi
a pénz hatalmát, a „vacogó, hajléktalan igazságot”, hisz „Játékszerek vagyunk a sors kezében.” Új évezred küszöbén vagyunk, teli félelemmel és reménykedéssel, rettenetes természetpusztító örökséggel vállunkon. Tépelődik, gondolkodik, elkeseredik. Budapesten az
utcán sok a koldus, a hajléktalan, a „pálinkaszagú vendégmunkás,” , nagy a nyomorúság.

106

tiszatáj

Régi utazásokra gondolva – mindkét országban hontalan. Mint hajdani költőtársa, a stockholmi Thinsz Géza, aki „két országban idegen, / két nyelv pártolt el tőle. / Sajnálod vagy
kineveted: / ő tovább lengeti, megcsúszik, magával rántja / és keveri-keveri. Svédmagyarul és magyarsvédül.” (Svédmagyaros). És a szerelem? Á la recherche…” Jázminbokorba
bújt, ott illatozik, / villódzik az égen távolodó repülő morajában…” Mariról ír, amely japánul igazságot jelent. A magyarkodókat és a hazaffyaskodókat kigúnyolva – ő nemzetiszínű
reggelit eszik: piros-fehér-zöld színnel, zöldpaprikát, vajas kenyeret, paradicsomot. Közérzetjelentést ír a nizzai szállodából, „harmadik kor sivatagában araszolva”, fájós lábbal,
Csehovra emlékezve. Gúnyos-szatirikus idegenforgalmi „propaganda”-verset ír a hullámzó Balatonról és a betyáros csárdákról és a „goulashról” (Why not visit Hungary?)
Megborzong a videokazettán újra levetített félelmetesen drámai New York-i terrortámadástól. („Most már egészen életünkre ráveti árnyát…”)
Kosztolányi, Gömöri György nagyon szeretett írója a boldogság váratlan-különös pillanatát írja le egyik novellájában. (Vagy másképp a Hajnali részegség című versének csodás soraiban.) Gömöri is, amikor utazik London felé, az autóbusz ablakából észreveszi
a naplemente különösen varázsos pillanatát. Vagy egy pillanatnyi „oázist” talál az Azúrparton, Nizzában. Másféle pillanat az, amikor ítélet előtt megméretve, „kialudt szívvel, száraz
aggyal / lelkünk reszketőn borong itt.” És „Isten lassan belép a képbe. / Csupán érezzük:
közelít, / megrendülten állunk elébe.”

Szekér Endre

2004. április

107

Szóhalálában
P ÁLYI ANDRÁS : M EGÉRKEZÉS

Sem 1991. április 30. keddje, sem a rá következő május elsejei nap nem tartozik a legújabb kori magyar történelem
fontos vagy emlékezetes dátumai közé. Hacsak azt nem
vesszük, hogy micsoda „identitászavar jellemezte nagy általánosságban az első szabad május elsejét. Pedig a tavasziasra fordult időjárás, s a hirtelen kizöldült természet
szinte tálcán kínálta a lehetőséget egy más minőség megjelenítésére, amelynek különleges és szomorú aktualitást
ad hazánkban a járványszerűen terjedő munkanélküliség.”
(Magyar Nemzet, 1991. május 3.) Vagy, hogy ugyancsak
ekkor számoltak be a lapok egy, az 1991-es év betegeit
minden bizonnyal rosszul érintő hírről, egyes gyógyszerek
árának közel 70%-os emelkedéséről. És ezen, az érdekesnek talán semmiképpen sem nevezhető napon indul el Baróti Dániel, volt t.-i főkonzul is a halál, ama „gyógyíthatatKalligram Könyvkiadó
lan távollét” (Lévinas) irányába. Erről azonban már koPozsony, 2003
rántsem a rendszerváltás sajtójának mára dokumentum320 oldal, 2490 Ft
értékűvé nemesedett, hajdan friss sorai tájékoztatnak, hanem Pályi András első nagyregénye, a Megérkezés. Hiszen a mű voltaképpen nem más,
mint a diplomata utolsó, teljes napjának olyan speciális, belső optikával való megörökítése, mely által a halálos kimenetelű infarktusa előtt közvetlenül elhangzó vagy belül
mormolt monológok sora, e végső megsemmisülés felé gyorsan és biztosan sodródó szöveghalmaz olvashatóvá válik, azaz fennmaradást remélhet.
A könyv egyik kulcsszava a megérkezés, ez a szerencsésen címmé is kiemelt, többértelmű kifejezés. A történet megfejtési kísérleteivel a kimondás lehetetlenségét megkerülve, végig annak a tapasztalásnak próbál nyelvet adni, melynek elszakítottsága a személyiség kulturálisan értelmezhető, s ezáltal könnyebben megszólítható oldalaitól az egészen nyilvánvaló, primér anyagot szolgáltatja számára, s ami mégis katartikus, megvilágosító élményként tör rá a regénybeli főhősre. „Honnan veszem a megérkezés elemi vágyát…”, „hová és miért akarunk megérkezni…” – hangzanak a mű valódi kérdései, melyek,
ha nem is maradnak teljesen megválaszolatlanul, de bizonyos tételszerű állítások rövidre
zárását mellőzik. A megérkezés örökké elhalasztott vagy módosított lativusának mind
tere, mind ideje így könnyen azzá a ponttá válhat, amely felé az egész, súlyos regénykompozíció, szétszórtságában is koncentráltan, láthatóan gravitál. Ha pedig számba vesszük
a megérkezéshez társított fogalmak jelentésszóródását (pl.: halál; a saját test; „megérkezés
önmagamhoz”; „az út vége, a végső periódus, ahol tartok” stb.), kirajzolódnak annak
a profán passiónak a körvonalai, melyet Pályi meglehetős biztonsággal, mégis a regény poé-

108

tiszatáj

tikai „tűrőképességét” pattanásig feszítve, „modern evangélistaként” szorgosan jegyez. Az
író eddigi, főként kisprózai alkotásaiban is rendkívül fontos volt egy-egy helymegjelölés
határozatlansága és a többnyire jól behatárolható, konkrét színhely közötti distancia (csak
az ismertebb, és a jelenlegi könyv legközvetlenebb előzményének tekinthető példákat említve: Másutt, Túl). Begyakorlott mozdulattal tehát a Megérkezés is előszeretettel „térbeliesíti” elbeszélése tárgyait, miközben a sorsanalízis végső fázisába érve a főhős (a könyv
egyetlen valódi szereplője) vagy elhalasztja a célállomás pontos kijelölését, vagy a lezárásnak, bevégzésnek még a lehetőségét is kérdésessé teszi. Itt kell utalnunk a könyv különlegesen magas színvonalú tipográfiai koncepciójának sikerére és a regény írásos, művészi
terébe való aktív beavatkozására. Keserü Ilona festészetének egyik alapmotívuma, a borítókon is megjelenő, s így a könyvtestet közrefogó hullámforma ugyanazzal a szemantikai
meghatározatlansággal vagy más megközelítésben, mindig újratöltekező formadinamikával rendelkezik, mellyel maga a könyvcím is (a grafikával érintkező írásos elem, mintegy
képaláírásként). A Keserü által emblematikussá tett alak éppúgy megjelenik a halál közelségét egész tárgyilagosan hirdető ravatalozófestményén, vagy a balatonudvari régi temető
sírköveihez kötődő híres akcióiban, mint ahogy, számos belső variánst most szándékosan
kifelejtve, a szexus, nemiség vizuális ábrázolásának appercepcióival is szembesít más művein. Az író munkamódszerében ugyancsak megfigyelhető a megnevezésnek/tematizálásnak olyan pozícióba szorítása, ahol az nem érintkezhet, vagy egyre nehezebben érintkezik
a bölcseleti beszéd logikájával vagy a művészi stilizáció sajátos arányrendszerével, és az
absztrakt (képi) forma némaságához hasonlóan saját eredendő, vagy vélt tisztaságából
szabadít fel titkos energiákat. Ezzel pedig azt a szélsőségek között mozgó, önnön monotonitását merészen felvállaló (ld. az 1. fejezetet később részeiben megismétlő, A bukott nő
című részt), ritmikus nyelvi mozgásformát részesíti előnyben, mely a jelenlét parttalanságának hangoztatásával maga is bizonyos hullámmozgást létesít.
Baróti Dániel szinte könyvhosszú monológjában az önértelmező európai ember kulturális mintáinak legfontosabb irodalmi és nem irodalmi típusai jutnak szerephez. Az életgyónás liturgikus gyakorlata keveredik a pszichoanalízis terápiájával, valamint a barokk
confessio-irodalom szellemi hagyományával, s mindehhez hozzájárul még az (el)beszélő
szubjektum(ok) közvetlenségének és nyíltságának csakis a modern naplóirodalomtól kölcsönözhető szabad(os) dikciója. Látható tehát, hogy meglehetősen különböző gyakorlati
lefolyású és funkciójú processzusok váltják egymást a regény lapjain: míg a gyónás lezárás, a bűnök felsorolása, majd elvétele egy szigorúan kanonizált egyházi aktus rendjében, addig a pszichoterápiás segítségnyújtás kerüli az atipikus jelenségek ilyen előzetes
besorolását, s a páciensben a terapeuta által felszabadított pozitív lelki energiák ebben az
esetben az én szembesülését sürgetik eleddig kevéssé tudatosított érzelmeivel, természetesen a továbbélés minőségi megújítása felé mutatva. Mivel a pszichoterápia tudományos
indoklása helyteleníti bármilyen jelenség bűnként való megnevezését, és ezzel stigmatizálását, a felmentés gesztusává ezért itt nem is válhat az eltörlés isteni kegyelme, de a tudatosítás vagy a destruktív elem kezelésének „lassan eltörlő” mozdulata mégis felidézi az
egyházi gyónásnak a kimondás eseményjellegébe vetett hitét és metódusát. A másik két
előzmény, a vallomás és a napló a gyónás és a gyógyítás szokásos társadalmi változatait
alkalmazva válhat olyan magányos, autoreflexiv gyakorlattá és sajátosan az írásfolyamatban rögzülő tevékenységgé, melyben az önelidegenítés rítusaiban megképződő, szorosan

2004. április

109

az írásképhez kapcsolódó „másik” a tükör-funkció kiiktatásával a dialóguspartner iránti
idegenség-igényt is képes kielégíteni.
Pályi regényelképzelésének eredetisége a Megérkezés esetében abból áll, hogy miközben rendre megidézi és aktivizálja az olvasásához szükséges szöveg-mintázatokat, szinte
sosem teljesíti be a hozzájuk fűződő beszéd-motivációk, személyiségkonstrukciók és történeti kontextusok elvárásait. Az életgyónás alól kétszeresen is kivonja figuráját: egyrészről úgy, hogy a megsejtett, de éppen a beszéd folytonosságával kiszorított halál mindvégig
távolinak tűnik, másrészről pedig Barótinak a halál előtti szónoklatokat illető negatív kritikája által, mikor is az „a felbomlóban lévő emberi agy izzadságszagú fontoskodásának”
bélyegzi ironikusan saját, lassan körvonalazódó beszédhelyzetét. Miközben számos érv
szól a pszichoanalitikus lélekelemzés módszertanának és narratív sémáinak regénybeli
felhasználása mellett (pl. a gyermekkori regressziók messzemenő felértékelése a felnőttkori viselkedés zavarai láttán), mindazonáltal Baróti életének váratlan és gyors lezárulása
éppen a tudatosított én-szegmentumok valódi megismerésének és továbbalakításának lehetőségét akadályozza meg. Úgy kell látnunk a főhősnek a freudista lélektantól („mindig is
irtóztam a freudizmustól, ami ugyebár a szubjektív idealizmus tipikus esete…”) és általában, a tudományos világmagyarázatoktól való elhúzódását – valamint ezzel párhuzamosan magánéletének a belső idillre törekvő, végül is klausztrofóbiát eredményező felértékelését –, mint egy olyan fordulatot, mely nem egy neoprimitivista vagy tételesen ateista/materialista eszmeiségen alapul, hanem a kor politikai filozófiájának, de még inkább
hivatalos életmód-ajánlatának a szélsőséges, ám spontán elutasításán. Pályi ezzel a belülről ábrázolt, személyessé tett korrajzzal a bezárkózás késő Kádár-kori értelmiségi reflexének egyik leghitelesebb irodalmi változatát nyújtja.
A szabályos vallomás vagy a napló meghiúsulása abból adódik, hogy míg Baróti monológjának egyes részei beszédként, addig más részei csupán gondolatfolyamatként rajzanak a regénytérben, de az írásbeli rögzítés, az élményanyag friss objektiválása végig csak
a regényforma másodlagos, ún. műfaji emlékezetének szintjén jelentkezhet. Ott viszont
annál hangsúlyosabban, hiszen Pályi tágabb, életművet átölelő vonzódásának tárgyai
a misztikus teológiai hagyomány ismert és kevésbé ismert szövegei, maguk is lélektani regények, vagy regény-kezdemények (és többnyire ugyancsak egyesítik magukban a felvázolt négy beszédmód – a gyónás, lélekfejtés, vallomás, napló – elemeit). Programja ezen
iratok eljárásainak, szókincsének áttelepítése a profán indíttatású, elsősorban literális kódokkal operáló szövegiségbe, s ezzel a regénynek újra olyan műfajjá fogalmazása – szinte
mindig kísérleti jelleggel – mely lehetőséget ad holisztikus világképének szándékoltan direkt bemutatására. A megváltozott kondíciók ellenére is meglelt életszentségnek szerinte
még mindig a szentéletrajznak (ami itt: a szent autobiográfiája) az elbeszélésíve szolgáltat
egyedül autentikus példát. Ennek modellje a szent, szakrális élmény felé való fokozatos
közeledésnek a teleologikus gondolatán nyugszik, az írás másodlagos jelenlétében az
odáig vezető utat újra, immár köszönetképp, virtuális zarándoklatként bejárva, természetesen az írás és a referenciális cselekedet tökéletes egybevetítésén keresztül. A Megérkezésnél a mindvégig ideiglenesnek szánt beszédszituáció, Baróti némiképp léhának vagy
felelőtlennek nevezhető viszonya saját múltjához: az elmélyülés igazi jele. A lét teljességének felidézésére törő, „habzsoló” akarat nála a munkálkodásként, társadalmi korlátozásként, idővel tilalomként feltűnő (elsősorban: írott) nyelv ellenében igyekszik „csak” ki-

110

tiszatáj

mondani az időt. Baróti, aki saját „néma ébredésének” döbbent tanúja, törvényszerűen
sodródik a hallgatás, a magány, a megszegés térfelére, hiszen „az óhatatlanul intim megvilágosodás, és nem a tudomány széles napvilága tárja elénk az igazságot, ami a dolgokéhoz képest bonyolult.” (Georges Bataille: Kinsey, az alvilág és a munka, In.: Az erotika,
Nagyvilág, 2001, 208.) A regény vagy a szélesebb értelemben vett irodalom azonban, mint
az emberi érintkezés egyik legdifferenciáltabb fajtája, eleve ezt a civilizációs normákhoz
szoktatott, domesztikált tudatformát preferálja és csak ritka, határpontszerű pillanataiban
enged utat a lapjairól olykor azért messzehangzó, „néma kiáltásnak”. Bár a Megérkezés
függőbeszédszerű elrendezésével megduplázza (néha megháromszorozza) a beszélők
kompetenciák szerinti megosztását és a szöveg reális kijelentéseit, burjánzó ideologémáit
úgy a jellemrajz részeként tárgyalja, mégis, a közbeavatkozások minimalizálásával bátran
ráengedi a könyvre a Baróti által képviselt, olykor kimondottan anti-irodalmi szempontokat is. A regényt egészében ez teszi az olyan irodalomtudomány- vagy kritika számára
provokációvá, mely tárgyában igyekszik előre megpillantani a majdani interpretáció téziseinek máris teljes értékű, sértetlen, „kicsinyített” alakmásait.
A regény szerepe itt nem lehet más, mint az önfeláldozás, azaz a mélyen egzisztenciális, a minden rendszerelvet tagadó olvasatnak való alárendelődés. Hiszen „az irodalom
a vallás nyomdokain jár, a vallás örököse. Az áldozat regény, mese, véres illusztrációkkal.
Vagy inkább színielőadás, kezdetleges állapotban, dráma, mely csak záró epizódokból áll,
melyben az áldozat, ember vagy állat, egyedül játszik, de addig játszik, amíg bele nem
hal.” (Bataille im. 108.) Ebben a kettős értelemben válik tehát a regény áldozattá, tegyük
hozzá, ezúttal néma áldozattá: úgy, hogy felajánlja terjedelmét a benne megképződő, végeredményben műfajidegen anyagnak, valamint azzal a képességével, hogy a modern regény kísérleti szakaszaihoz való visszatéréssel (pl. regényidő és valóságos idő diszharmonikus meghatározása a woolf-i regényben) több helyütt mintegy részletes kommentálójává válik a kitűzött feladat elvégezhetetlenségének. Pályi más munkáiban is végrehajtja
azt a Megérkezésben könyvméretűvé növesztett reprezentációs trükköt, melynek során az
írás olyan önfelszámoló cselekvéssorozat beindítója lesz, mely aztán, kifejlődése végpontján a szó eltörlésétől vagy fizikai megsemmisítésétől sem riad többé vissza. A Másutt című
kisregény hőse, Avilai Teréz éppen lezáruló kéziratának elégetésével az áldozat felajánlásának archaikus formáira utal: „Ezt az iratot pedig elégetem, ahogy elhatároztam. De az
emlékezet, mely ugyan a legesendőbb minden lelki tehetség között és a legtöbb modulációnak van kitéve, nem felejt. Ami megtörtént, belém van vésve, akár az indiánok ősi ékírása a kőbe. Megmarad, amíg a lélek él. Kérdezhetném, hogy mi a maradandóbb: a kő
vagy a lélek?” (In.: Pályi András: Éltem – Másutt –Túl, Kalligram Könyvkiadó, Pozsony,
2001, 202.) És amennyiben az új regény hőse a lejegyzés elutasításával már szándékosan
szegül ellen az olvashatóság kritériumának, és ezzel az olvasható, ám „hamis” kultúra egészének, annyiban ez a mű már egyértelműen a lélekbe karcolt jelek maradandóságát hirdeti. Ha úgy vesszük tehát, Pályi egész eddigi működése egyetlen nagy kérdés arra nézvést, hogy a misztikus tapasztalat irodalmilag kontrollált formában válhat-e a jelenkori
regény alapgondolatává vagy kortársként kénytelen-e lemondani a regényben megnyilatkozó kontemporalitás-eszméről, poétikája zavartalanabb megvalósítása érdekében. A regényt ezzel modern definíciói ellenére sokkal inkább tartja a cselekvés művészetének,
mint a megismerési folyamat nyelvben lejátszódó formájának. A mindenkori írással ki-

2004. április

111

bomló, autonóm cselekvés nála ezután éppúgy lehet a tapasztalás érzékletekre hagyatkozó
ösztönös nosztalgiája (korai novellisztikájának karakteres témájaként), mint a hosszan
rögzült félelmektől való megszabadulás (szintén), vagy az agónia.
Baróti Dániel feltartóztathatatlan közeledése halála pillanatához – mely gondolati teljesítményének az elégetéssel analóg megszűntével fenyeget – már csak azért sem jelent
veszteséget számára, mert az igazi megvonás nem a tudat elvesztésével megy végbe, hanem a test működésének felfüggesztésével. A kognitív funkciókban fellépő elégtelenségek
csak következményei egy előzetes, a beszélő szerint a halál lényegét mélyebben érintő
kérdésnek, a test és a tudat viszonyának. Nem más körvonalazódik e regény által, mint
egy testekre alapozott, eretnek etika, melyben a reflexió tárgya és alanya, kiváltója és hordozója egyszerre a test. Mivel a „test [az], aminek tudatunk ugyebár egyszerűen a funkciója”, ezért a mű a test mindennapjait mutatja be, miként nem is tehet mást, hiszen korán észrevételezi már, hogy a legártatlanabb leírás is megteremti önmagában a késztetések, elfojtások, a jellem alapját alkotó valódi erővonalak és a másodlagos tünetszerűségek
szabályos ellentéteit.
Ezért a misztikus mintákban megképződő hiány nyelvi formáját, azaz az istenség tapasztalható eltávolodásának tényét körülíró „negatív retorikát” a Megérkezésben az „érzéki mindentudás” (a regény vissza-visszatérő, kedvelt kifejezése) élménye és lexikája között tátongó szakadék idézi föl. Az igazi kimondás fiktív helyét ilyenkor gyakran a hiperbolákba menekülő nyelv által létrehívott szórend vagy szórendetlenség helyettesíti mindkét esetben. „Még csak nem is sejtettem, amit tudtam” – hangzik el a regényben a tudatformák közötti, mélyen rejlő aszinkronitásról árulkodó mondat. Az elbeszélés kényszere
pedig, mely önmaga is nehézségként tornyosul az extenzív, de nyelvileg mind kevésbé felvállalható élmény előtt, ugyancsak a nyelvhasználatnak a vallásos irodalomban megszokottá vált, jellegzetes „szaporító” alakzataival, az oximoronnal és a tautológiával operál.
A féktelennek tetsző és nyelvkritikai megfontolásokat látszólag nélkülöző, de úgyszintén
a noéma elérésére felesküdött Pályi-mondat persze nagymértékben eltér a korszak prózairodalmának tipikus mondataitól, melyek ideálisan a nyelvi trópusok mozgásának felügyeletén, művészi elrendezésén fáradoznak. De Baróti számára az érzékiségben feltárulkozó „mindentudásnak”, mely csakis a testek kölcsönös megváltatlanságáról tudósíthat,
nincs más választása, mint „megmaradnia azon a talajon, amelyen a kettő hiábavalóan
próbál eggyé válni (oximoron), és amelyen kettéválik az egy (tautológia).” (Ld.: Giovanni
Pozzi: A szentek ábécéje, In.: Olasz misztikus írónők, szerk.: G. Pozzi/C. Leonardi, Európa
Könyvkiadó, 2001., 50.)
A mű két konstans motívuma, a gyász és a nász kifejtésekor a világi elbeszélésként
felfogott polgári regény ilyen irányú gazdag előtörténetének szempontjai helyett még inkább elmélyíti érdeklődését, mikor a Zsoltároknak és az Énekek énekének a Biblián belül
is megkülönböztetett és különösen hatásos metaforikáját alkalmazza. Ezzel korántsem lép
ki a már bemutatott, gazdag misztikus teológiai hagyományból és indul el más utakra, hiszen tudnivaló, hogy azon szövegek fő hivatkozásai szintén e két bibliai könyv közül kerülnek ki. Az elbeszélés célképzetének, vagy az introspektív beszélő által az önéletrajzisággal szemben támasztott igazságkövetelményeknek a feltűnő hasonlóságai, valamint a legapróbb, mondatalapú részletek szólnak a jelenidejű továbbírás koncepciója mellett. Továbbírásról beszélni azért kell, mert a Pályi által felhasznált szentírási részletek tartósan

112

tiszatáj

magukban hordozzák (és nem csak az új és újabb irodalmi felhasználások miatt) az újbóli
kimondásban, az elismétlésben rejlő akusztikus áthagyományozódást, megerősítést, azaz
a bibliai textus példaszerű lezáratlanságát.
Egyenesen a regény tételmondatává válhat eszerint ez a szituációt árnyaló, eredeti helyén szinte esetlegesnek ható megjegyzés: „magamra hagytak az éjszakában.” Az írás eszszenciáját tartalmazó mondatban a beszélő, Baróti Dániel (vélhetőleg a szakrális beszédre
való öntudatlan ráhallással) a 22. zsoltár, a theologumenon magányképletének és a szenvedés / megdicsőülés sötét éjszakájának a toposzát ötvözi a regény számára több szempontból is előnyös módon. Gesztusával nem tesz mást, mint csatlakozik a „panaszima”
(P. Ricoeur) állandóan megújításra váró tradíciójához, és immár tételesen is passiónak
nyilvánítja saját, még lezáratlan történetét. A bibliai szókincs ilyen alapos, elemenkénti átemelése azért lényeges a Megérkezésben, mert az agónia, a szenvedés őseredetijeként és
mindenkori beteljesítőjeként megjelenő keresztrefeszítés és Jézus ott elhangzó, szintén
e zsoltár kezdősorait citáló szavai természetes mozdulattal kapcsolják be Baróti történetét
az elképzelhető legtágabb művelődéstörténeti kontextusba.
A mondat másik részét alkotó sötét éjszaka szimbóluma szintén létrehozza azt a regényidőn túli, egzisztenciálisan és kulturálisan is igazolható nézőpontot, mely a mű befogadásakor biztosítja a legkülönbözőbb értelmezői diskurzusok számára is a jól-olvashatóság egy módját. Az éj sötétje éppúgy lehet a lélek sötét éjszakájában a Vőlegényéhez kiszökő Menyasszony (az anima megtisztított fele) útjának és találkozásuknak a misztikus
tér-ideje (Ld.: Keresztes Szt. János művét), mint ahogy, egy teljességgel más filozófiai
rendszerben a bibliai univerzálé emlékét jobbára csak a hasonlat külső formája által megőrizve, a megváltó „semmittudás” éje is: „semmit sem tudunk, és az éjszaka mélyén járunk” (Bataille im. 344.). A Megérkezés végén (még megelőzve a ténylegesen utolsó, ám
inkább toldalékszerű, sommázó, és a könyv programjához képest másodlagos fontosságú
fejezetet), az Ünnep cím alatt a szerelmi egyesülésben való feloldódás és az emlékezetbe
hatolás egyszerre történik meg, egészen a memóriában való oly elmélyült tartózkodásig,
amelyből már nincs visszaút a főhős számára. Mondanunk sem kell, hogy mindezt
a könyvben kidolgozott és végig konzekvensen használt lexika utolsó, nagy erőfeszítése kíséri. Itt viszont valódi és szimbolikus éj, kozmosz és meteorológiai előrejelzés, Atya és
atyák, halál és születés, önátadás és végletes önzés többé jelölhetetlen különbségei által
a szó kerül olyan kritikus, egyszersmind ellenőrizhetetlen állapotba, hogy az olvasó egy
végső, valóban megérkezés-szerű pillanatban úgy érzékelheti, nem is annyira Barótinak,
de a szövegnek a szívverése áll le. Csak ekkor már „jobb is így, mit mondhatna.”

Tóth Ákos

Március 2-án Baka István költészetéről beszélt Kabdebó Tamás az ír rádió
irodalmi műsorában. Március 5-én pedig az Ír Írószövetség székházában került
sor a költő angol nyelvű válogatott verseinek bemutatására. A kötetet Kabdebó
Tamás szerkesztette, a verseket Zollman Péter fordította, Olasz Sándor írt hozzájuk előszót. A kiadást a belfasti Abbey Press vállalta.
*
A Tiszatáj Könyvek következő darabja, mely föltehetőleg irodalmi szenzáció lesz, áprilisban jelenik meg.
Kosztolányi Dezső Az Aranysárkány című regényének
az író által átdolgozott ifjúsági változata hetven éve nem
jelent meg, az első kiadásról az irodalomtörténet is megfeledkezett.
*
Az Orosházi Almanach harmadik kötete jelent meg
nemrég Sass Ervin szerkesztésében. A Jelen címmel
1922-ben már nyolc számig jutott el egy „irodalmi és
művészeti hetilap”. Az orosházi Kulturális Kapcsolatok
Egyesülete kiadóként ezt a nemes hagyományt elevenítette föl.

Májusi számunk tartalmából:
NAGY GÁSPÁR, KOVÁCS ISTVÁN, TŐZSÉR ÁRPÁD versei
FALUDY GYÖRGY, NAGY KOPPÁNY ZSOLT, PODMANICZKY SZILÁRD prózája
A hetvenöt éves Kányádi Sándor köszöntése
Mai magyarok mai magyarokról (GYÁNI GÁBOR, MONOSTORI IMRE tanulmánya)
Diákmelléklet: VADAI ISTVÁN Balassi Bálintról

i
Ara: 350 Ft
Előfizetőknek: 300 Ft

u u t u

