tiszataj
Aczél Géza
kabai lóránt
Nyirán Ferenc
Röhrig Géza
Takács Zsuzsa
Tandori Dezső
Vécsei Rita Andrea
versei
Hernyók Zsóka
Nyerges András
Radoslav Petkovic
prózája
SAUL FIA
Beszélgetés az alkotókkal
Dreff János
Fried István
Thomka Beáta
tanulmánya
Marton János
az Egri csillagokról

Tartalom
LXX. évfolyam, 4. szám / 2016. április
TANDORI DEZSŐ

Már csak .............................................................................................

HERNYÁK ZSÓKA

A Tanár Úr és a cseresznye; A Tanár Úr képe; A Tanár
Úr lelki világa; A Tanár Úr másik képe; Kérdés; Morze . 12

TAKÁCS ZSUZSA

A lepke ................................................................................................ 18

KABAI LÓRÁNT

tranzit; semmi különös,; nehézkedés; annyi és az .......... 20

RÖHRIG GÉZA

család; éjjel; hajléktalantemetés .............................................. 23

RADOSLAV PETKOVIĆ

A bitófák építője (Fordította: Túri Róbert) ......................... 25

ACZÉL GÉZA

(szino)líra (torzószótár) ............................................................. 30

NYIRÁN FERENC

ad incitas redigit; itt verdes; Záróra ...................................... 32

VÉCSEI RITA ANDREA

Galamb és papagáj; partmenti nekropolisz ........................ 34

NYERGES ANDRÁS

KBP (regényrészlet) ...................................................................... 36

3

A holokauszt mint tapasztalat (A Saul fia című filmről – Sághy Miklós beszélgetése Nemes Jeles Lászlóval és Krasznahorkai Balázzsal) ................................................................................................ 43
FRIED ISTVÁN

Tandori-ötletelés (Költői utazás/utazó a XIX. és a XX.
századból) ......................................................................................... 57

BÁNYAI JÁNOS

Szétzilált önéletrajzi regény kettős alcímmel .................... 67

DREFF JÁNOS

A túlon túl (Tandori Dezső Galambocskám – Tőrmellék című könyvéről) ...................................................................... 71

THOMKA BEÁTA

„Kiilleszkedettek”: szegedi, berlini variációk .................... 88

mérlegen
MÉNESI GÁBOR

Az alkotások dinamikus hálózata (Horváth Csaba:
Háy János) ......................................................................................... 95

SZARVAS MELINDA

Jogi és irodalmi következményekről (Várady Tibor:
Zoknik a csilláron, életek hajszálon) ..................................... 99

KOVÁCS KRISZTINA

Az olvasó a részletekben (Vári György: Az emberiség
végnapjai) .......................................................................................... 103

KELEMEN EMESE

Telepi boldogtalanság (Mán-Várhegyi Réka: Boldogtalanság az Auróra-telepen) ...................................................... 108

PINTÉR JUDIT NÓRA

Auschwitz arca (Nemes Jeles László: Saul fia) .................. 112

MIKOLA GYÖNGYI

A végső menedék (Jichak Katzenelson: Ének a kiirtott
zsidó népről) .................................................................................... 115

GEROLD LÁSZLÓ

Bányai János (1939–2016) ........................................................ 119

ILLUSZTRÁCIÓK

Ámos Imre Háború című alkotásának részlete a címlapon,
Tandori Dezső rajzai a 11., 17., 19., 56., 70. oldalon és a belső borítón.

Diákmelléklet
MARTON JÁNOS

Miért nem a legjobb Egri csillagokat adják ki több
mint ötven éve?

TANDORI DEZSŐ

Már csak
Evidenciusz
Ma van a névnapom,
Evidenciusz napja.
Embernek ezt nagyon
megadja anyja-apja.
De ha így sincs egésze,
ott van a felesége.
Többjét a világ hozná,
bár jó-mi-köze hozzá.

Irodalom
Nem túl szerencsés szakma.
Még-innen hagy magadra.
S hogy teljebbjét megadja,
túl késő „légy magadja”!

Nem elég
Nem elég, hogy világra
jöttél, jön még a világ.
Hogy lennél bármi mása,
„irodalmat!” kiált.

Idők
Hogy ne legyen oly rémes,
mily kevés van már hátra,
a múltakra ne érezz
jöttödlenül e mába.

„

4

tiszatáj
Toldás
Foldás: Még csak azt sem
mondhatom: nagyon…

Foldás
Toldás: … elegem van az
egészből. Ez az életem. Már csak.

Ömlesztve, törve
Az irodalom: csak
oly olvasás,
mint a lóújság Racing
Postnak, kívül-belüljét
tudd, de versenyt ne láss.

Az életem
Ld. a mű végét.

Nincs mit tenni
Nincs tett minni.
Nincs tetten mi.
Nincs mi tettnyi.
Etc. Még csak azt se…
Na, tetssz!
… mondhatom ez.

Poéntalanságok
Ha nem érintkezünk,
az is felszínes legyen.
Én nem írok önnek.
Abszolút érintkezünk.

2016. április

5
Legföljebb
Legalább. Semmi „már csak”.

Kép, képp
Ha túl sok a kép,
gyengül az összkép.
Ha túl sok a „képp”,
gyengül az „össz-képp”.

De akkor
Már érdekesebb,
amit nem mondok,
ami
nem történik velem.
De akkor ez
tényleg ne történjen,
ne legyen.
Úgy legyen.
Így le (és fel).

Csak
Egyféleképpen csak
egyféleképp lehet:
hogy semmiféleképpen!

Egy régi
Ott járok a
Szpérónál,
mert ki tudja,
ő hol jár.

„

„

6

tiszatáj
A

önellentje

A pontosíthatatlan
szorzószám a pí.
No, így mondd:
„Az ember
a pont a pín!”

Lazán
Fele más
felemás.
Másfele:
más fele
és egésze.
*
Kintse, már csak.
Bentse, mártsak.
Mentse, ten te.

Tematizálatlan
Van-e szervesség,
mely tematizálatlan?
Van-e sík,
mely ily katlan?
Van-e érintkezés
ebben a jegyben?
A jegy: tematizáltság.
Nem kell mihez nem.
Semmi utazásra.

2016. április

7
Alap
Nem „a költészetben”
nem értik, de
rögtön azt nem,
ami költészet lehetne.

Társasság, márcsakság
Íróság, társasság, csak
nyilvánvalóbbá tesz:
magad vagy tematizálatlan,
mely nem volt és nem lesz.

Csak micsodás?
Elaludni.
Csodás.
Csak micsodás?

T. Á. Kutató Úrnak
Ha tudnám: „elég”,
nem lenne „már”,
s általa „még”.
Nem lenne már.
Nem lenne még.

Elválasztó jelek

Az ember elválasztó
jel.
Emberelválasztó jel.

„

„

8

tiszatáj
Holt art ok…
Art: mű…
Hol tartok?
Se hol,
se vala hol.

El, énem… (régi)
Elém, törten.
Elém, en-tört.
Tört én elem.
Eltört énem.
El, én, törtem.
Törtem én el?
El én törtem?
etc.

Komolyan
Komoly dolgokkal
foglalkozom:
irodalom (Mándy etc),
filozófia (tema…)
J. A., Jékely etc.
De ettől mégis ugyanolyan.
Ugyanolyan gépiesen,
komolyan etc. számolom
az ablakból az
autókat, gödröket,
fákat, az esőt…
de a fáktól, az esőtől
újra minden
kezdeti-komoly.
(Kört jár velünk…)

Nem jutnak
Nem jutnak odáig, hogy
értenék, mit nem értenek.

2016. április

9
A magánélet már…
… mindig mások.
Más ok.
(Arany: „Má’ sok.”)
De mi az igazi
magán? (Most már csak?)
Csak a tematikátlan
magamagán. Mindig már csak.

Az Úristen
Az Úristen a részletekben
lakik. (Az igazság etc.) Csak:
épp egész nincs.
Se épp, se ép, se pép.

Is, se
Borzasztó, ha nincs
kivel beszélni (v. ha
bármi van/nincs), ha van
kivel beszélni. Ha történik
(velem) valami, ha nem
történik (semmi). Akkor
mindig (mindkettő) borzasztó?
Nem. Mert van egy rés.
(Mindig már csak, most már csak.)

Ha van
Ha nincs tematika,
ne legyen tematizálás.
A „ne legyen” is már
Tematizálás! (Most már
csak azt se mondhatom.)

„

„

10

tiszatáj
Tör. Haml.
A TH átkos áldása.
Áldásos átka. (Aztán.)
Aztán. Időben se csak.

Hogy nincs
Valami épp úgy van
megírva, hogy nincs. Így van?

Kell a víz…
… a csapból. Másképp,
ha lezárják, ragacsosak
leszünk hamar (pl. én),
bénulunk, kirekesztődünk.
A gondolkodás száraz
valójánál is rosszabb.
Vizet, vizet! alakítás
és befogadás helyett!

Túl (sok)
Amin nem lehetett
túllépnünk, nem engedi
az írás folytatását.
(Nálam).
– ez az életem?!

Én mintegy
Megvagyok, írva. Mint
egy. Minek írjak?
Még csak azt se mondhatom.
Mélység-e, ha valaminek
nincs mélye? – Már
csak élek, t. i. most (bef.?)

2016. április

11
már csak az jön, hogy
meghalok. Ha nem
is rögtön jön, de rögtön ez
jön. – Már nem tudok
senkiről semmit, mert nem
találok ki többé senkit, már csak.

„

„

12

tiszatáj

HERNYÁK ZSÓKA

A Tanár Úr és a cseresznye
A Tanár Úr, főleg a mag miatt, ritkán eszik cseresznyét. Legutóbb két éve tavasszal
mosott meg magának egy tállal, és azóta nem próbálta újra. Nehezményezte a cseresznyemosás nehézségeit, ami a Tanár Úr szerint nagyon aprólékos munka, a szár
letépésének körülményességét, a külön tál készítését a magoknak. Mégse ehetek
onnan, ahova visszaköpök – mondta a Tanár Úr. De a Tanár Úr leginkább a cseresznyét nehezményezte. – Magát a cseresznyét – mondta a Tanár Úr. Nem szerette a
cseresznye nyálkás húsát, a magját meg egyenesen utálta, de a cseresznye méretbeli
kvalitásaival volt a legnagyobb gondja. – Úgy is mondhatnám, hogy a mérete egyenesen arányos az általa nyújtott gasztronómiai élvezet mértékével – mondta a Tanár Úr. Igen, a Tanár Úr mondhatná így is, de úgy is, hogy a cseresznye kicsi és
rossz. Apró és nem finom. De a Tanár Úr a cseresznye kapcsán a pontos fogalmazás
híve volt. A Tanár Úr a cseresznye iránti utálatát szerette. Ezért amikor néhanapján
cseresznyét evett, mindig pontosan megfogalmazta, hogy a cseresznye miért nem
tetszik neki.

A Tanár Úr képe
A Tisztelt Tanár Úrról egy kép született, és az nagyon jó. A Tanár Úr frizurája kopasz. De a haj hiánya nagyon jól áll neki. Tekintetével néz bele a gépbe, úgy néz, nagyon. Nagyon ingerkedő nézése van. A kipihent, ingerkedő Tanár Úr otthon ízlésesen összekomponálta a ruháit a képhez: mindenből a feketét választotta, de mindenből más színű feketét. Fekete paletta – gondolta a Tanár Úr – lehet, hogy költő
vagyok én is. Ez után a gondolata után elhúzta a száját, a Tanár Úrnak kiváltképpen
szép szája van, undorral húzta el. A képen már mosolygott, de nem nagyon, ízléses
ember a Tanár Úr, nem tudta, csak remélte, hogy ez a költői undor a képen is látszik
majd rajta. Igen, látszik. Akart ő költő lenni pedig, de nem bírta idegekkel, és ezért
nem lett. Szerinte azért nem lett költő, mert nem az az alkat, csak egy ideig azt hitte.
Én tudom. Látszik a képen is, a nézésén. A képen volt a Tanár Úr születésnapja. Ötven éves lett, kicsit ki is öltözött, feketébe. Boldog születésnapot, köszöni. Szívesen.
A Tanár Úrnak minden évben van születésnapja, de tízévenként ünnepli, ünnepelgeti – mondta. Úgy megéri neki, szép és okos embernek, hogy ne kelljen minden év-

2016. április

13

„

ben kifizetni a társaságot. A Tanár Úr nem fukar, nem, nem, nem. A Tanár Úr előrelátó és érzékletes és nem szereti a tömeget. Nem mindig szereti a tömeget. Ritkán
szereti a tömeget. Tíz évente egyszer szereti a tömeget. Pontosított. A Tanár Úr a
nagyon pontos emberek közül az egyik nagyon pontos ember. A Tanár Úr egy ülés
alatt elolvasta az Ulyssest, és aztán nem is feküdt le rögtön aludni, hanem még nem
aludt egy ideig. Látszik a képen is, hogy egy ülés alatt nagyon pontos ember. Soha
ily szép és ily dögletes napot – a Tanár Úr ezt mondta a képen. Magában mondta,
nem mozgatta a száját, azt akarta, hogy az látsszon a képen, hogy magában mondja.
Látszik is. Szépen látszik a mondat a Tanár Úr szájában. A szája belseje nem látszik,
csak ha kinyitja a száját, de a képen nem nyitotta ki, pedig gondolt rá, de amikor belegondolt, elvetette. A megfontolt, testileg és lelkileg ép Tanár Úr kicsit számított rá,
hogy példakép lesz. Amikor példakép lett, úgy csinált, mintha nagyon meglepődött
volna, pedig csak kicsit lepődött meg. Ezért később elszégyellte magát. Később meg
azért szégyellte el magát, mert példakép. Később meg azért szégyellte magát, mert
az előző kettő dolog miatt elszégyellte magát. Szegény Tanár Úrnak nagyon nehéz
volt bonyolultnak lenni. Már akkor bonyolult volt, mikor még nem volt Tanár Úr, de
egyenesen ez vezetett ahhoz, hogy az legyen. Mikor már régóta az volt, gondolta,
biztosan az marad. Egyszer lesz a biztosan Tanár Úrnak megmaradó Tanár Úrnak
ötvenedik születésnapja. Ez vezetett a képhez.

A Tanár Úr lelki világa
Nem tudom, hogy a Tanár Úr buzi-e. Mert szokott olyan lenni. Úgy mozgatja a kezét,
mint a buzik a tévében. Ha a Tanár Úr nem buzi, akkor valami más baja van. A buziság nem baj, nem azért mondtam, nem úgy értettem, csak nem értem a Tanár Urat.
Lehet, hogy a Tanár Úr pszichopata vagy szociopata. Nem tudom, mi a különbség a
kettő között, de egyik rosszabb, mint a másik. Ha a Tanár Úr pszicho- vagy
szociopata, akkor nem várható tőle semmi jó. A pszichopatáknak nincs empátiájuk.
Ez alapján a Tanár Úr vagy pszichopata, vagy hajaz rá. Lehet, hogy a Tanár Úrnak
nincsen komoly baja. Nem verték a szülei, nem boncolt madarat gyerekkorában.
Nem vizelt ágyba, nem játszott a tűzzel, egyszerűen balfasz. A balfaszság mindent
lefed a Tanár Úr lelki világával kapcsolatban. Jobban ruganyozza a lépteit, mint mások. Úgy ruganyozza a lépteit, mint egy balfasz. Majdnem biztos, hogy a Tanár Úr
egy balfasz. Együltében másfél órát beszél. Háromszor kell ráköszönni, hogy visszaköszönjön. Az első kettőt is hallja, de úgy csinál, mintha nem hallaná. A barna bársonynadrághoz barna inget vesz fel, de nem olyan barnát, mint amilyen a nadrág.
Ha beszél hozzá valaki, nézi az eget. Úgy csinál, mintha nézné az eget, de közben látszik rajta, hogy azt hallgatja, aki beszél – mozog a füle. A Tanár Úr, a balfasz nem
akarja, hogy az emberek tudják, hogy figyel rájuk. Ha akarná, hogy tudják, nem len-

„

14

tiszatáj

ne balfasz, ha nem figyelne rájuk, akkor se lenne balfasz. Szegény Tanár Úr. Nagyon
sajnálom őt. Olyan, mint egy kivert kutya. Egy az utolsó, kivert, kopasz fejű kutyák
közül. Megsimogatnám a Tanár Úr fejét, megvakarnám a fültövét és odaadnám neki
a maradékot. Behívnám kintről: – gyere be! Raknék neki homokot egy sekély ládába, hogy oda bele bírjon szarni, meg el is bírja kaparni, ha szobatiszta akar lenni. Ha
nem, minden nap kétszer kivinném a parkba és kutyaszarszedő zacskóba raknám a
szarát. Elvinném futtani, ha úszni akar, úsztatni, ha inni akar, itatnám, ha baszni, baszatnám. Találkoznánk más kutyákkal, lennének barátai. Elvinném mosásba, felvinném a padlásra. Vennék neki haldokló madarat, hogy meg tudja ölni. Büszke kutya
lenne. Büszke, fényes szőrű, jóindulatú kutya. Ugatna, de nem harapna. Ha szétrágná a papucsokat, nem verném. Ha véletlenül verném, néha, csak azért, mert nehéz
napom volt. Mindig bocsánatot kérnék. Ha kutya lenne. Ha nem lenne balfasz.

A Tanár Úr másik képe
A Tanár Úrnak van egy második képe magáról, ami nagyon hasonlít a Tanár Úr első
képéhez. A Tanár Úr a jól bevált fotós arcát mutatta a kamerának. Nem szokott kísérletezni, ha nem muszáj. Gondolt rá, hogy a szája másik felét feljebb húzza, de ez
nem olyan alkalom volt, majd máskor feljebb húzza. A Tanár Úr nem szokta retusáltatni a képeit, mert úgyse nézi meg őket. Volt már rá alkalom, sok dolgot ki akart
próbálni egyszer, de nem volt szokása. Egyáltalán semmilyen szokása nem volt a cigarettán kívül. Hónapok óta leszokott arról is. Egyik nap még dohányzott, a másik
nap leszokott. A Tanár Úrnak volt felesége, de nem beszélt vele. Egy ideig még köszönt neki reggel meg este, de aztán este már nem köszönt neki, mert egyszer egy
nap elégnek tartotta, aztán már reggel se, mert minek. Régen beszélt a feleségével,
de a felesége azt mondta, kiveszi a Tanár Úr szájából a szót. A Tanár Úr meg ezután
úgy gondolta, ha magától ki tudja venni, akkor vegye. A Tanár Úr nem akarta, hogy
lefényképezzék, de tudta, hogy lefényképezik, és nem állt ellen. A Tanár Úr tudta,
hogy az ellenállása több energiát igényelne, mint a fotós arcának beállítása. A Tanár
Úr nagyon jól tudott magában számolni, hangosan egy kicsit rosszabbul tudott számolni. A Tanár Úr csendesen lázadt, úgy gondolta, majd ha valaki jobban megnézi a
fotót, láthatja, hogy nem akarta, hogy lefényképezzék. Ha meg valaki csak kicsit nézi
meg a fotót, akkor láthatja a Tanár Urat. A Tanár Úr ritkán fogalmazott meg magáról
valamit, de ha igen, akkor a megfogalmazása midig nagyon jó volt. A Tanár Úr a másik kép elkészülte előtt megfogalmazta, hogy ő egy burkolt egyéniség. Első látásra
Tanár Úr, második látásra pedig nem akar fényképezkedni. Nem szerette a fölösleges dolgokat; a Tanár Úr amellett, hogy burkolt volt, letisztult is volt. Arra gondolt,
ha már muszáj, akkor ez a képen is látszódjon. A Tanár Úrnak megint igaza van: látszik.

2016. április

15

„

Kérdés
Csak egy kérdést szeretnék kérdezni. Nem akarom Önt lerohanni. Ön biztosan jobb
távfutó volt nálam ebben a korban. Nekünk otthon elromlott az áram, most ezt
máshonnan küldöm, el kellett mennem máshova maga miatt, de ez nem a maga hibája, hanem az áramé, hogy elromlott. Azt álmodtam, hogy meg akarja fogni a hajam. Nagyon kedves volna magától, ha nem álmodtam volna. Azért álmodtam ezt
szerintem, mert múltkor láttam magát, de aztán kiderült, hogy az nem maga, akit
láttam, hanem egy másik ember, aki ugyanúgy kopasz, mint maga. Amikor láttam
magát, mert akkor még azt hittem, hogy maga, a kopasz fejéről ismertem meg, hátulról. Akkor arra gondoltam, milyen jó, hogy magának nincsen haja, nekem meg
van. Maga akarja a hajamat? Én akarnám, hogy akarja. Kérem, ne bántódjon meg,
szerintem nagyon jól néz ki kopaszon. Ha lenne haja, az nem is maga lenne. Tudom
én, hogy maga nem teljesen kopasz, közelről látszanak a kis hajszálak, de távolról
belesimulnak a fejbőrébe. Én meg távolról láttam azt az alakot, aki nem maga. Pedig
nagyon megörültem, arra gondoltam, odamegyek hozzá megkérdezni, hogy hogy
van ebben a hidegben, mert sokan megfáznak, nyirkos időben nagy a vírusok aktivitása. Akartam volna tudni, hogy a maga immunrendszere milyen állapotban van.
Mert innen nézve jónak tűnik, de a vírusok nem úgy látják magát, mint én. Elkezd
köhögni, sajnálom, úgy kezdődik. Nálam úgy kezdődött. Nem mertem odamenni ahhoz az alakhoz, amikor még azt hittem, hogy maga. Mikor rájöttem, hogy nem maga,
odamehettem volna, de nem érdekelt. Az ismeretlenek immunrendszere engem
nem érdekelt máskor se, most meg csalódott voltam, hogy a maga immunrendszere
helyett ez a másik van ott, ami nem érdekel és dühít. Engem a magán kívüliek nem
érdekelnek. Maga meg mégiscsak maga, hogy ne érdekelne, már egy hete csak magára gondolok, mindig, meg megállva. Mindig megállok, ha magára gondolok, nem
csinálok semmi mást, a teljes kapacitásom kell hozzá. Hogy tetszik lenni? Ezt akartam kérdezni. Ebben látszik, hogy tele vagyok tisztelettel maga iránt. Én nem akarom szuggerálni magának a választ arra, hogy jól van-e? Azt csak maga tudja, de azt
akartam, hogy én is tudjam, hogy ketten tudjuk, hogy maga jól van. Vagy rosszul. Ez
a maga döntése. Nekem nincsen közöm a maga döntésének menetéhez. Csak ha már
eldöntötte, akkor szóljon. Kérem szépen. Ha nem szól, akkor nekem kell kitalálnom,
és amit én találok ki, az nem biztos, hogy úgy van.

„

16

tiszatáj

Morze
A Tanár Úrról nem lehet nem írni. Ha a Tanár Úrról nem írok, akkor kénytelen vagyok a Tanár Úrnak írni, de nem írok, mert a Tanár Úr nem válaszol a következő
kérdésekre:
1. Hogy van?
2. Hogy tetszik lenni?
3. Maguk mit esznek ma?
4. Maguk mit esznek szenteste?
5. Ha élő állatot kapna ajándékba, akkor örülne neki? Vagy csak úgy csinálna,
mintha örülne neki, mert sok bajt okoz az életében, mert az élő állatokat állatorvoshoz kell vinni oltásokra, és enni kell nekik adni?
6. A plüss állatnak nem örülne, ugye?
7. A karácsonyi fogásokat külön-külön eszi?
8. Egyszerre eszi?
9. Hány ingje van?
10. Ingben van most?
11. Ingben van karácsonykor?
12. Otthon van karácsonykor?
13. Otthon ingben van karácsonykor?
14. Máshol van ingben, nem karácsonykor?
15. Két tojás közül tudna választani?
16. Mi alapján?
17. Kiszárad a szája a hidegben?
18. Ha igen, bekeni?
19. Ha nem szárad, nem keni?
20. Műfenyőt használ?
21. Nem használ fenyőt?
22. A fenyőt nem használják?
23. Nézik?
24. Váltott eurót a karácsony miatt?
25. Belefért a forintba?
26. Kint fázik a füle?
27. Ha fázik, vesz sapkát?
28. Jól áll a sapka?
29. Az a fontos, hogy jól áll, vagy hogy fázik a füle?
30. Hogy csoportosítaná az embereket, magát leszámítva?
31. Maga melyik állat lenne, ha állat lenne?
32. Maga szerint az állatoknak vannak olyan tulajdonságaik, mint magának meg
nekem meg mindenkinek?

2016. április

17

„

33. Ha valaki büdös, és a borz is büdös, akkor az a valaki olyan, mint a borz, vagy
nem is hasonlít rá?
34. Ha valaki kutya, akkor mennyire kutya?
35. Lehet mérni tulajdonságokat kutyákkal?
36. Lehet-e mérni tulajdonságokat egy konkrét kutyával?
37. Egy konkrét kutya tulajdonságait le tudná mérni más kutyákkal?
38. Nem lehet ezekre válaszolni?
39. Nem jók a kérdések?
40. Miért?

„

18

tiszatáj

TAKÁCS ZSUZSA

A lepke
Mintha a világból futnék ki, olyan volt.
Nyilván a körforgalomban tévedtem el,
próbáltam nyugtatni magamat. Sötétedett,
az autópályán rajtam kívül senki nem járt.
A negyvenhetedik kilométerkőnél egy
lejáratnak kellett volna lennie, de nem volt,
a GPS sem tudott az útról. Rossz érzésem
támadt, a hely, ahol száguldok a kamionnal,
nincs és nem vagyok én sem… A vesztedbe
rohansz, ezzel ijesztgetett anyám, mikor
gyerekkoromban a rozoga biciklin a lejtőn
száguldoztam. …A vesztembe rohanok mondtam
magamban. Valóban, nem láttam táblát,
vagy ha volt is, le volt még takarva.
Kellemetlen, csúszós dara esett… Ha nem érek
időben haza, a feleségem megszül, s én nem
leszek vele most sem… Viharos szél támadt,
erősen fogtam a kormányt. Eszembe jutott
az előző havi fekete fuvar, fogalmam sincs,
mit szállítottam, fegyvert, gondolom, de nem
kívántam tudni a részleteket. Átadtam
a rakományt és fizettek rendesen,
ezzel vége – és többé nem teszem...
Eszembe jutottak még a varangyos békák,
hogy egy nyáron mennyit agyonütöttem,
volt egy véres kövem, azzal. Később keservesen
bántam, bár a békákon ez nem sokat segített.
Isten bocsánatáért könyörögtem, de nem tudom,
megbocsátott-e… A legközelebbi településig
elmegyek, majd ott kérdezősködöm,
döntöttem végül. A szél csillapodott kicsit,
csakhogy az út nem akart véget érni. Hirtelen
fény övezte árnyékot láttam, mintha szárnyai
lettek volna. Félrehúzódtam és kiszálltam,

2016. április

19
ám a fura jelenség eltűnt. Alig néhány kilométert
mehettem, amikor feltűnt újra, és szárnyaival
megállj!-t parancsolt. Megrémültem és leszálltam,
de ahogy a kamion elé léptem, szinte elnevettem
magamat ostobaságom miatt. A fényt eltakarva
éjjeli lepke vergődött a reflektor rácsa alatt.
Kiszabadítottam, és útjára bocsátottam.
Csak akkor pillantottam meg a kerekektől
négy-öt méternyire nyíló szakadékot.

„

„

20

tiszatáj

KABAI LÓRÁNT

tranzit
induljunk el, te meg én,
ha már kiterült az éj a város egén –
melynek borzalmas haragja és még borzalmasabb hálája
sehogy sem nevezhető biztonságosnak,
s ezt talán meglehetősen sokan látják,
de messze nem biztos, hogy fel is ismerik.
egyszer voltam hős, de akkor sem,
és nem vágyom már semmire,
csak kinyissam, amit még ki lehet nyitni,
bezárni, amit be kell – ez minden, és a tüskék.
tények érzelmek nélkül: való igaz,
lehetne időben másutt az éj,
ama másik, a soha be nem fejeződő
– induljunk el.
már nem remélem, hogy megfordulok,
sem új fejleményt, pláne hogy tehetséget,
látókört cseréljek, ilyesmire törekedni sem igyekszem,
jobban járunk, ha soha nem találunk rá,
mert aztán többet tudunk, érzünk,
mint valaha is akartunk;
így kezdődik a bánat,
és soha nem ér véget.
az emlékezet pedig nagyon furcsa:
a dolgok másképp állnak, mint hinnénk.
néha felébredünk, aztán újra elalszunk,
és a kettő között már alig is van különbség:
az alvást elrondítja a szégyen és a szorongás,
az ébrenlét tele elvetélt gondolatokkal,
melyek álomszerű képtelenségszilánkokká fakulnak.
persze meglehet, teljesen természetes folyamat ez,
az agy kiváló módszere a megszokottnak
ellentmondó tapasztalatok kezelésére – felejtünk.

2016. április

21
senki nem állította, hogy a mennyország könnyű poggyász
– ha valami túl magabiztossá tesz, hamar hazugsággá válik –,
megmártózni mások bánatában vezeklés;
a napfény mindenütt árnyékkal jár
és a titkok csak akkor tárulnak fel,
már ha feltárulnak, amikor az ész a végét járja
– ezért remegek most, ezt érzem, szétreped a fejem;
nem moccanok, virágot vet a fagy, a harmat csillagot –,
lélekharang, lélekharang… éj, ha jönnél.

semmi különös,
nincs társaság,
csak a saját, gondoló agyam,
nem fogok kiborulni ezen sem,
nincs meleg, mit őrizni kellene,
fény sem, mit rejteni,
a hajó elment, és a busz, villamos is,
a reménytelenség voltaképp
meglepően logikus dolog,
a nullával való osztást pedig,
nagy szamár, megoldottam;
sőt konkrétan semmi sincs,
nincs gáz.

nehézkedés
a négyszer kimondott név sem jelent semmit,
ha nincs is név, csak holmi félig elfelejtett árnyéka,
mint egy hallgatag és mísz idegené,
kinek hiába mondják, a paradicsom nem létezik,
ő mégis csak köti az ebet, márpedig ott akar élni,
és megalázónak érezné megvárni,
míg hazatéved az elkóborolt érzés,
köti a hideget, merre is van a vészkijárat,
dehogy mágus ő, csak véletlen hazavitte

„

„

22

tiszatáj
a kósza és megbízhatatlan életösztön mégis;
nincs név, legfeljebb csak rég tovatűnt,
néma visszhangja nevének, ama idegennek,
kinek legnagyobb bűne, ha nemcsak hadovál arról,
hogy nyomora nem póz, de tudomásul is veszi,
sőt megbékél vele, ha feloldja és elemészti,
és nem teheti máshová, csak vacak kirakatba,
gonosz doboz, motyog, csönd van.
vajon ki ült azon a megfáradt kocsmateraszon.
a kétely dadog.

annyi és az
elmondanám, ha tudnám, bár akkor is unnád,
hogy ezek a furcsa nyáreleji éjszakák
terhüket rám még durvábban pakolják,
szívszorító némaságuk
hogyan döf egyre csak át meg át,
lázas üvöltésük darabokra vág;
boldogok, akik nem tudják,
hogy a szorongás nagy úr,
és semmiből sem tanul,
van gyufája szemberöhögni bárki képében,
legyen az akár egy szerettem,
ki csak élni akar, meglenni világában,
gondja sincs rám, mert miért legyen,
ha itt az öreg haver,
magához hívja aztán még migrén cimborát is,
mondom, arcomba röhög vicsorogva
folyton az összes arc,
s hogy igazán szép legyen,
kiderül ám hamar, hogy ezt is csak én akarom,
ezt is csak én vezénylem,
kirojtosodott drótsodrony az idegrendszerem,
tudatalattim huncutkodik velem,
ennyi és ez – milyen szép.

2016. április

23

RÖHRIG GÉZA

család
dzsaljunk el innen
hagyjuk e falut
rajtunk itt csak nevetnek
szemükben mi eretnek
ördögök vagyunk
teknőben fürösszél
ússzon a szoba
mosd meg jól az üstököm
eltakarom kis tököm
ne nézzél oda
szoptass meg aludjunk
a sötétben mesélj
vágja le mind a sárkányt
kapja meg a királylányt
a legkisebb legény
reggel csánkig harmatban
eredjünk tovább
kocsmákban lóversenyen
holtbiztos hogy meglelem
meglelem apát
hisz te is komálod
bár elhagyott éppen
miattam ne aggódj
nekem is kell a gond
átkod az étkem

„

„

24

tiszatáj

éjjel
éjjel szülöm elrejtem
ne nőjjék állatkertben
ne nézzék ne etessék
ne mondják hogy milyen szép
lássa bennem a dzsungelt
rongy az élet ha úgy telt
ahogy mások akarták
ne áruld el a fajtád

hajléktalantemetés
ravatal? mécsláng?
vállon vitt koporsó?
nekik e malteros
talicska is pont jó
virág? fakereszt?
cipzáros neylonzsák
ahogy eddig
éppúgy folytatják
pap? beszéd?
unokák? tömjénfüst?
hajnali tömegsír
nyolcat ásnak el most
tor? mise?
fasírttal? haranggal?
ócska szívünkben
kussol az énekkar

2016. április

25

„

RADOSLAV PETKOVIĆ*

A bitófák építője
Mindent megteszek, ami tőlem telik, ennek ellenére semmi sem sikerül. Tudom,
egyfajta átok ül rajtam, olyan átok, amely azokat sújtja, akik a saját szakmájukban
felérnek a csúcsra – az engedélyezett csúcsra. Mindezt miután felülmúlták önmagukat, ami laikus szemnek úgy tűnhet, mintha csak saját ügyetlenségüket lépték volna
át. Ez nem más, mint a démonok gúnyolódása ‒ mert minden szakmának védő szelleme van, aki őrzi a lényeget s a mértéket. Ez történik velem is: túlléptem a mértéket és saját mesterségem eszközévé lettem, szakmám maximalizmusának hű kellékeként egyben a gúny tárgyává is váltam, mivel a tökéletességről álmodtam. Csak
azt tudnám, hogyan állítsam vissza a lerombolt egyensúlyt.
Amikor az ember fél évszázada bitófákat épít, ez egy idő után jelentős gondolkodásra készteti őt. Mert ilyen eszköz építése, nyomatékosítom, eszköz ‒ mivel ez a
hagyományos megnevezése a szakmán belül, bár én jobban kedvelem az építmény
kifejezést ‒ ugyanis fesztelen munkát kíván, mivel rengeteg óvatos kopogtatással
kell végighallgatni a megmunkálandó fa válaszát. Apró jelzések tanúskodnak a már
meglelt és az elérhetetlen egyensúlyról, de ez csak a nap korai szakaszában kivitelezhető, amikor alig van fény – legalábbis a munka kezdeténél fontos ez; később
már éjszaka is lehet dolgozni, mert akkor nyugodtan hagyatkozhatunk az érzékeinkre. Az akasztás helyszíne pedig lehetőleg mindig legyen üres, de nem azért, mert
szégyenkeznék a munkám miatt, ahogyan azt sok balga ember gondolja. Mi nem vagyunk képzett asztalosok, ennek ellenére az utóbbi időben egyre több mester jelenik meg a szakmában, akik a tolvajok szégyenkezésével készítik építményeiket. Ez
többségünkre nézve viszont nem igaz, és emiatt nincs is okunk szégyenkezni,
ugyanis a méltó halálhoz kiegyensúlyozottság kell.
Amit mondok, zavarba ejti a közembert, mert úgy tűnhet, hogy mi, építők, csak
amolyan segédmunkások vagyunk, akik a halálhoz biztosítják a szükséges felszerelést. A kivégzés nem csendben történik, hanem a kora reggel gyülekező embertömeg böfögése és csuklása kíséretében, amint kolbászt zabálnak és csapolt sört vedelnek, miközben zsíros szájjal, pajzán tréfákkal szórakoztatják egymást. Amikor
megjelenik a főhős fekete csuklyában, egy pillanatra abbamarad a csámcsogás, mert
*

Radoslav Petković 1953-ban született Belgrádban, a Belgrádi Egyetem Filológiai Karának akkori Jugoszláv és Általános Irodalmi Tanszékén szerzett diplomát. Műveit magyar, francia, görög, angol,
német, orosz, olasz, szlovák és bolgár nyelvekre fordították. Az író többek között Robert Louis
Stevenson, Tolkien, Daniel Defoe műveiből fordított szerb nyelvre. 2009 márciusától a Vajdaság AT
Kormányának kulturális miniszterhelyettese.

„

26

tiszatáj

ő tiszteletet, de gyűlöletet is ébreszt a csődületben. Ezután páni félelem vesz erőt a
sokadalmon, amolyan mély, őszinte és kimondhatatlan érzés. Hányszor láttam
munkához fagyos hajnalokon, és megborzongtam, amikor kezemmel megérintettem
a fát, visszaadva annak az életerőt s az erdő melegét, miközben megvetéssel gondoltam a mihaszna kis hóhérokra, akik learatják a babérokat a láthatatlan építők elöl,
dicsőséget és elismerést kapva a csőcseléktől. Bizony elismerés és dicsőség ‒ ismétlem, mielőtt gyűlölettel elutasítják érveimet. A hóhérok társasága tulajdonképpen
semmit sem érdemel azért, mert jó időben vannak jó helyen. Helyettük valaki más
épített fel mindent, azt is rejtve és gyűlölettől övezve. A hóhér pedig nem más, mint
egyszerű szünetjel a kottában vagy egy üres trombitahang. Aki a fekete csuklyát látja és a félelmetes harsona hangját hallja utoljára, az már lényegében halott. Manapság bizony megesik, hogy a romlás felfalja a rendet és gyűlölet övezi a szorgalmat
meg az ügyességet. Egyre gyakrabban emelkedik fel, kegyelmet intve, egy ujj a nehéz brokát terítőről, amely a bitófa előtt felépített páholy korlátját borítja. Ezek
után, a szertartást megszakítva bejelentik a kegyelmet és így romba döntik a páholy
építőjének munkáját és a takács dolgát is, aki megszőtte a kelmét. Mi mindannyian
komoly, magasztos cél érdekében dolgoztunk és komédiát, pontosabban bohózatot
csinálnak belőle. Senkinek sincs szüksége kegyelemre, mert a dicsőség csak a kegyelmezőt illeti meg, aki a bizalmunkat és az igyekezetünket imigyen rosszra használja, még akkor is, bizony még akkor is, amikor megaláztatásom pillanatában művem idegen színpaddá válik. Az elítélt már amúgy is halott. Aki a fekete csuklyás
előtt remegve, leggyakrabban halálra rémülve áll, teljesen más ember. A tetteket,
amelyeket erőszaktevőként elkövetett, már nem tudja megváltoztatni, még a kegyelmet gyakorló sem teheti meg nem történtté az eseményeket. Becsukhatják a
szemüket, kicsúfolhatják az alkotásomat, de vigyázzanak, mert a fejüket betörik
azon.
Minden szakma olyan titkokat rejt, amelyeket nem lehet bárkinek nyilvánosan
elmondani, főként a leendő csúfolódóknak. Mesterségem titkait csak a legjobb tanítványomnak fedném fel – ha bármilyet is remélhetek még ezek után. Másként
nem tehetek, ez nyilvánvaló. Titkaimat nem vihetem a sírba. Általános dolgokat
azonban elmondhatok. Mint az, hogy minden a faanyag fajtáján múlik. Minden fának
saját természete van: a szil, a nyár, a fenyő és a kőris, de a népdalokban gyakran
„fenyőágra” akasztanak. A fenyő egyáltalán nem használható efféle építményhez,
olyannyira nem, hogy azt még kivágni sem szabad. A veszélyes, bosszúálló fák, mint
a cseresznye és a fenyő csak akkor használhatók, ha nyomorba szeretnéd dönteni
az egész vidéket, ahol végrehajtották az ítéletet: nem nehéz megjósolni, milyen következményei lesznek az ilyen fák kivágásának és ezen akasztófák ’virágainak’ is,
ugyanis így hívjuk a szakmában a halálraítélteket. Egyébként nem kedvelem a nyers
céhes humort, de ezt a kifejezést igen helyénvalónak tartom. Tíz évvel ezelőtt cseresznyefából készítettem egy építményt olyan vidéken, ahol kétszer becsaptak a fi-

2016. április

27

„

zetséggel, de remélem, csak megfizettek érte mostanáig ‒ még ha nem is nekem.
Azon a helyen ugyanis még nappal is körtáncot lejtenek a démonok.
Az ember teljesen megbízhat a vadgesztenyében (Aesculus hippocastanum),
amelyet egyébként az élők békességéért ültetnek a temetőkben; ugyanez van a
nyárfákkal és a tölgyekkel is. A tölggyel viszont nagyon óvatosan kell bánni, mert a
mester találhat olyan kétszínű példányt, amely körül gyakran démonok gyülekeznek (így mondják, és bizonyára lehet is benne valami ördögi). Amennyiben a mester
a diófa mellett dönt (Iuglans regia), nagyon óvatosnak kell lennie, mivel ez a fa igen
szeszélyes; azonban, ha rábukkansz az igazi példányra, akkor a legjobb faanyagra
lelsz. Jaj neked, ha egy bosszúálló fára találsz: még a végén azt kívánod, hogy felakasszanak a belőle készült építményre. A hárs nemes lelkű, mondhatnánk semleges, mindig megbízható fa. Ebből eredhet az a történet, mely szerint Jézus Krisztust
hársfa keresztre feszítették meg. Ellenben kerüld a tölgyet! A fák királyát ne bántsd,
főleg, ha kezdő vagy a szakmában. A tölgy kiváló faanyag, ha kegyetlen bűnözőnek
szánják, de nem lesz jó, ha ártatlant akasztanak fel, ugyanis a tölgynek saját törvénye van: megítéli az igazat és a bűnöst. De hát végül is, ki ítélheti meg közülünk a
bűn mélységét vagy az ártatlanságot? Amit teszünk, nem azért tesszük, hogy ítélkezzünk. Ez valamilyen más szükséglet és ez nincs kapcsolatban azzal, amit a meggondolatlanok bűnnek vagy igazságnak neveznek.
Mindenkinek vannak elérhetetlen álmai. Én egy óriási rózsafát álmodok, melyből gond nélkül elkészíthető az építmény. Valóban álmodom ezt, ez tulajdonképpen
a legszebb álmom: napsütötte tisztáson egy rózsafa áll, akkora, mint egy hatalmas
tölgy és csillogó szirmok nőnek ágaiból, majd én könnyedén odalépek és a fenséges
illat boldogsággal tölt el.
Természetesen más titkok is léteznek. Amikor a céhbe léptem, megesküdtem,
hogy titkaimat nem árulom el beavatatlanoknak. Például a fa kivágásának módját és
idejét; némelyet éjfélkor, másikat délben kell kivágni. A fűrészelés menete és az
építmény felállításának módja összhangban kell lennie a felhasznált fa természetével. Figyelembe kell venni azt is, ha nőt akasztanak fel: fontos a nő kora. De ne is
reménykedjenek, hogy bármilyen titkot felfedezhetnek munkánk közben. Teljesen
tisztában vagyunk azzal, hogy számtalan kíváncsi tekintet figyel minden mozdulatunkra. Minket kiképeztek arra, hogy az igazi mozdulatokat áltevékenységgel álcázzuk. Újabb titkok is vannak, amelyet mesterétől idővel tanulhat meg a tanonc, aki
megnyerte tanítójának bizalmát; de mint minden más szakmában, semmi sem kárpótolja a tökéletességet és a kifinomult érzéket, amellyel vagy születtél, vagy nem:
éles hallás a fák csendes életéhez, a titkos jelek megértése, a rejtett lényeg kopogtatása és nem utolsósorban az a képesség, ami segít felismerni a megvalósított összhangot, amikor befejezted a saját építményed.
Nehéz jó építőanyagot találni. Ezért utazok lassan, egy esetlen ökrös szekérrel
(így utaztam, tényleg így volt: de jó is volt!). Az építéshez kora hajnalban fogok hozzá, egy nappal az ítélet végrehajtása előtt. A kezdéshez szükségem van némi fényre,

„

28

tiszatáj

de abbahagyom, amikor elkezdenek gyülekezni a téren. A rá következő éjszaka folytatom és hajnalban végzek. Napfelkeltekor csak egy rövid sétára jut időm és akkor ‒
nem azért, hogy dicsekedjek, de tudom ‒ az építményem hangtalanul visszhangozza
a tökéletességem ritmusát. Utazásaimat lassítja, hogy az akasztott három napig lóg
az építményen, én meg ez idő alatt körbeszaglászok a környéken a tökéletes faanyag után. Ezeken a napokon, amikor álomba merülök, a hatalmas rózsafa-álom
kísért. Amikor kopár vidéken töltöm el ezt a három pokoli napot, akkor az építményemet kerülgetem folyton és lefizetvén a goromba őröket, megbízom őket, hogy
vigyázzanak a bitófámra, nehogy valaki kárt tegyen benne. Ráadásul, ha akkor még
a bohóc hóhér, aki már egy közeli kocsmában vedel, is szóba kerül, az undok őrök
egyszerűen megszelídülnek. Van, amikor kétségbeesve figyelem a madarakat; ezek
az akasztott szeméhez közeledve minduntalan ürüléküket ejtik az építményemre.
De három nap elteltével, legyen az jó vagy rossz nap, összecsomagolok, szétbontom
az építményt és egy újabb lassú araszolás következik a rozoga utakon. Ezért gyűlölöm a nyomorult, pojáca hóhérokat, akikre csak egy feladat hárul: megérkezni a
készre és színházias mozdulatokkal ráhelyezni a hurkot a szerencsétlen nyakára.
A hurkot sem ők készítik, hanem természetesen a segédjük, mert az nehéz és felelősségteljes feladat, olyannyira, hogy nekik kifejezetten erre segéd kell. Aztán meg,
amikor meglökik a létrát, learatják a tömeg csodálatát, majd a kocsmában azzal dicsekednek, hogy munkájuk kifinomultságot és gyengéd érzéket kíván.
Mintha befolyásolhatná az esemény emelkedettségét azzal, hogy a hurkot egy
ujjnyival lentebb vagy fentebb helyezi el az elítélt nyakán. Majd a kocsma félhomályában lődörgő félnótások, akik tátott szájjal s dülledt szemmel hallgatják a hóhér
szavait, úgy viselkednek, mintha az akasztatott fertőzte volna meg őket. És közben
senki sem gondol arra a szerencsétlenre, akitől tulajdonképpen minden függ, és aki
akkor is éberen körbe jár s így virraszt a saját kezével készített kifinomult eszköz
mellett.
Mostanában különböző újításokat vezettek be, hogy megalázzák az igazi építők
tudását. Az egyik ilyen újítás egy csapóajtó, ami a padozatban gyorsan kinyílik és az
akasztott csak belezuhan az alatta tátongó mélységbe; de ezek a szerkezetek még
említésre sem méltók. Csak akasztófának nevezhetők; azokat még egy ostoba asztalos is elkészítheti. Ezekkel az újításokkal engem aláznak meg. Miért engem? Mert
irigyelték a tudásomat akkor is, amikor elismertek, és most is gyűlölnek, ezért csúfolkodnak velem, mintha kétbalkezes lennék. Eközben minden igyekezetem ellenére az építményeim lassan önállóvá váltak: feladatukat ugyan ellátják, de furán és kiszámíthatatlanul. Kétszer egymás után megtörtént ugyanaz a melléfogás: abban a
pillanatban, amikor a hóhér ráhelyezte a hurkot a halálraítélt nyakára, leszakadt a
keresztgerenda és szétcsapta mindkettőjük fejét. Először megmosolyogtam a történteket. A következő kivégzésnél viszont elszomorodtam; aggasztott az, amikor
deszkáról deszkára átvizsgáltam az építményt és észrevettem, hogy minden rendben volt, hovatovább, egyszerűen minden tökéletesen állt. Nem az én mulasztásom

2016. április

29

„

volt és nem volt semmilyen hiba sem az építményben. Ami történt, az viszont kétségbeejtő volt. Harmadik alkalommal az egész szerkezet összecsuklott és maga alá
temetett mindenkit, aki rajta állt. Akkor abbahagytam a munkát egy hónapra és új
faanyag után kutattam. Egy megszeppent kezdő elővigyázatosságával építgettem az
újabb építményemet, pont úgy, mint az, aki egy túlontúl nehéz kihívással találja
szembe magát. Minden mozdulatot háromszor ellenőriztem és minden tényleg tökéletesen működött: ennek ellenére, a hurok felhelyezésének pillanatában, amikor
a munkám méltó megkoronázását láttam volna, kipattant az egyik gerenda, a hóhért és a halálraítéltet egyszerre katapultálva a magasba. A hóhér tökéletes ívben
repült a tömegbe, az akasztott pedig viharos röhögés közepette megpördült a kötélen, mint egy játéklabda a madzagon. És csak azok nem röhögtek, akikre végül rázuhant a kövér hóhér.
Újabban a hóhérok már fel sem lépnek az építményeimre, mert ezt az újfajta
csapóajtós szerkezetet – az akasztófát – egyszerű asztalosok is elkészíthetik. Így hát
most csak bolyongok az erdőbe hallgatva a fák kedvességét és gonoszságát. Kitaszítva és leköpködve, én vagyok az egyetlen, aki tudja, hogy ami vereségnek tűnik,
az tulajdonképpen a tökéletes alkotó végső győzelme. Mert építményeim olyan tökéletesek, hogy önálló életre keltek. Az igazi alkotó, akárcsak Isten, valóban élővé
teszi műveit, melyek saját akarattal és szokással rendelkeznek, beteljesítve teremtésük célját. Ez minden alkotó álma. Az én győzelmem és dicsőségem abban is rejlik,
hogy tudásomat és bölcsességemet nem teszem ki többé pár gonosz kacajnak. Magammal viszem, amikor – követve a félelmetes harsona hangját – elindulok azon az
úton, amelyen minden egyes halálraítélt jár.
Fordította: TÚRI RÓBERT

„

30

tiszatáj

ACZÉL GÉZA

(szino)líra
TORZÓSZÓTÁR

aligha
régen tudom már e parányi létben arányok kérdése minden legfeljebb e bölcsesség
meredek szakadékához közel ugyancsak ingerel a kozmikus léptékkel fölnyitott téridőben semmilyen elfogadható megoldásom nincsen a célkeresztbe állított valóról
és hogy ne essek le a képzelt lóról inkább végig lazán fogom a gyeplőt holott racionális lénynek ez maga a pokol a feszes gondolatok hiánya akkor is ostromol ha természetes a fantázia tágulása olyankor már éjszaka is ülve ülök be az ágyba mi lehetne a megoldhatatlan megoldása némely virtuális képnek hol a kételyek végleg
elenyésznek és az összekapart áltudás feléled bár félelmetes amikor a rend hasznosul pimaszul szólva a legmagasabb rendű erőlködéseknek sincs semmilyen egója talán csak mint szellemes adomát görgeti tovább a tudat az egészet noha a nagy biológiában végleg közönyös képlet miként alakulnak szellemi szinten a dolgok hiszen
katasztrofizmusba mártva rossz kedélyem a megoldások kényszerének aligha
mondok keresztbe ráadásul nem szívesen feszülnék a keresztre inkább párnák között hagynám magam mikor eleresztem hiányos agyam

alighanem
vénségemre gyakran jutnak eszembe a volgai hajóvontatók nem mintha a parton
megszakadva közöttük volna jó ám lelki szemeim előtt lebeg egy festmény és töredezetten a versnek tudása mikor a magyar hangsúlyokból kilépve a russzicizmus
erejével szavalni kezdtem az iskolában a klasszikus alkotást alighanem a néplélekből is fölsejtve talán valamit nem vonszolva magam után még a kínt melyet a nyomorult politika jobbról és balról alattomosan ráfuvallt én inkább ráéreztem a hazai
ugart a gályarabokat az örök szenvedőket a tarkón lőtteket az éhező koszos gyerekeket a megerőszakolt nőket és azóta is így maradtam s bár a szenvedés sokat finomult alattam most a hetedikről nézve meghosszabbított különös élményként ma
is felkavar ott lent a hidegben füvet kaparászók sárga mellénye és a nélkülözések
megalázott uzsonnája túl olcsó demagógiaként hessentem el amint a parvenü gőg
telepedne rája rákapva a torz ideológiákra hogy ezért és azért alkalmasabb a silány

2016. április

31

„

mely gyalázattá foszlik majd odaát miközben magad a gyűlölködéstől rángatod viszsza mert érzed de mégsem biztos melyik most az igazi premissza

alighogy
mostanában már kedvetlenül élek az ünnepeket sose szerettem így aztán közönyösen kezdtem a karácsonyi estebédnek legfeljebb az a hamisan üde érzés borzongatott hogy magam szintjén közelítgetem a plafont extra kacsamellel s burgonyakrokett lesz hozzája igaz csak fagyasztott a gazdagon majoránnázott házi masszára erő
ugyanis már nem telik és nem maszatolhatok ott a konyhában reggelig legfeljebb a
mártáshoz hiányzik a kétharmados törvény kislányom nem nagyon érdeklődik így
aztán az anyja miként az örvény a facebook-on celebeknél megolvasott gránátalma
öntetre tör még és a szakácskodó férfi hagyja hiszen a lelkében is van alapja ennek
a különös természeti csodának mert mikor keleti részekre ment delegátnak csodálta a mesésen villogó szimbólumot persze most pucolás közben a plafonig lövellt vörös leve s lelkemben így apadni kezdett kultúrtörténeti kelleme s helyette koncentrálni kezdtem a mézre mely folklóros módján majd megnyugtató derűt von a fanyar
egészre s alighogy a végszót kimondtam jött is családom az egyszerűn megterített
asztalhoz az étlapra véletlenül nem került föl a jászol most

„

32

tiszatáj

NYIRÁN FERENC

ad incitas redigit
sakkozott velem folyton ha
nem tábla előtt akkor fejben
permanens taktika volt az
élete kiszámíthatatlan húzásokkal
s többnyire utólag tudatosult
bennem hogy állandó készenlétre
és védekezésre kényszerített
harc volt számára a szerelem
is mindig a felülkerekedni
vágyás hajtotta ami az ágyban
működött egyedül de minden
energiám átszívta magába már
nem voltam önmagam s erre
az egyedüllét ritka pillanataiban
döbbentem rá még elmenekülhetnék
de magam sem értem miért nem
borítom rá az asztalt vagy
legalább állnék fel az eleve vesztes
partiból miért hagyom hogy
sarokba szorítson újra és újra várva
míg megmattol

itt verdes
itt verdes törött szárnyával az
erkélyemen hogyan kerülhetett
ide hisz repülni sem tud valaki
nagyon megkínozhatta ez
szemmel látható a felső csőrét
megtörte és beleszúrta az
alsó részbe ha meggyógyulna

2016. április

33
is a szárnya éhen hal így hát
segíteni akarok neki óvatosan
közelítek félek magam is
még nem tudom hogyan
fogjak hozzá irtózom valahogy
az érintésétől de ő megoldja
a helyzetet mert a rácson
keresztül leveti magát a
mélybe most ott forog
és csapkod törött végtagokkal
a betonon olyan mint aki
én is lehetnék

Záróra
ülünk a kocsmában hol billeg az asztal
keveset beszélünk de azt is minek
záróráig pultoslány melle marasztal
nem mintha kellenénk otthon bárkinek
nézzük a híreket és szidjuk a rendszert
olcsó bort iszunk ha telik töményet
nem bánjuk a sok fehérgalléros gengsztert
nekünk már mindegy ki lop ki föléget
kerül még akciós zsemle és parizer
ha nyugdíj érkezik legolcsóbb sör is
nézzük szótlanul a rendőr ma kit visz el
nem fér körmünk alá ennél több tövis
közel a záróra pultoslány mosogat
rezdül a melle nekünk csak ennyi kell
hazáig cimbora dűlöngve támogat
közben a járdán egy kutya levizel

„

„

34

tiszatáj

VÉCSEI RITA ANDREA

Galamb és papagáj
Összebújtak színesen, szürkén,
csőrhöz fejtető ért, tollak borultak egymásra,
pedig nem fújt a szél.
Messziről egyetlen nagy madárnak tűntek,
alattuk az ág műbőrös kocsmaszéknek,
hernyónyomok a szegecsek.
A fehéregyensúly vörös felé tolódott,
elcsúszott a sötét kupola,
karommal egymás ujjába martak,
nehogy lebillegjenek.
A kurva fél a szárnycsapkodástól,
szorosra húzza kötött kardigánövét.
Megborzongatja a sikoltás,
papagáj, hát az meg hogy kerül ide,
inkább egy nő, ne adj isten patkány,
az visít úgy, mint egy kisgyerek.
Otthon minden színt le kéne vetni,
piros körömlakk, lila tanga, mahagóni tarkó,
csak egy kis szürke dalt énekel majd,
meztelen, a kád szélén.

2016. április

35

partmenti nekropolisz
bizonyos vizeken hajózni rosszat jelent,
mélypontra küldelek,
háton fekszel, formál a szád, elvész az arcod,
szó helyett bugyborékolás.
színes kép maradsz elázott papírlapon,
só veri ki a szemgödrödet,
szagod nincs, és ízed sem volt,
annyira közel nem kerültél hozzám.
méhmagzatokként szűntek meg mondatok,
ijesztő, ami szép volt,
sérült falakon semmi nem fogan,
hiába próbálkozol.
vádlikon súlyos, zöld moszattal érkezni jót jelent,
ledőlök a napra meztelen,
megvárom, míg teljesen megszárad,
és lepereg rólam minden idegen.

„

„

36

tiszatáj

NYERGES ANDRÁS

KBP
(REGÉNYRÉSZLET)
Katz Simon a ruhásszekrény belső oldalára szerelt tükör előtt latolgatta, milyennek
mutassa magát a Kaán-szalonban, ahová – hosszas várakoztatás után – ma végre
bevezetik. Úgy vélte, hogy a meghívása jutalom és megdicsőülés is az elmúlt hetekben tanúsított hőstetteiért, de abban nem volt biztos, hogy melyikért. Afelől semmi
kétséget nem táplált, hogy bár a világ most, a hatvanas évek közepén, nem szívesen
nevezi így a rendkívüli helytállást, mindkét eset beillik hőstettnek. Sebaj, az ember
legalább önmaga előtt ne kicsinyítse az érdemeit. Jó érzéssel töltötte el, hogy ami
régóta járna neki, ma, ha minden jól megy, végre megkapja, ez az este elégtétel lesz
élete összes keservéért, képességeinek mások általi el nem, illetve fel nem ismeréséért. Olyan valami kerül elérhető közelségbe, ami mindig is a hiányzó dolgok legkívánatosabbjának tűnt, beteljesülése pedig épp ezért fölöttébb valószínűtlennek.
Sokféleképp tudta elképzelni az érvényesülést, de leginkább azt szerette volna,
hogy íróként válhasson híressé, csakhogy úgy tapasztalta, az életnek épp ezen a területén nemcsak a hírnév megszerzése, de az odáig vezető út első lépésének megtétele is szinte lehetetlen. Mármint olyan valaki számára, aki a tizenháromházban lakik, akit az özvegy anyja nevel, aki érettségi után kénytelen volt beállni a Reichenberger-tanműhelybe. Ehhez képest elhanyagolható tételnek látszott, hogy megvannak-e hozzá a képességei? Rendszeresen elolvasta a folyóiratokban más fiatal költők verseit, és még sosem támadt olyan érzése, hogy ő ne tudna ugyanilyeneket
vagy nagyságrenddel különbeket a kisujjából is kirázni. A probléma csak az, hogy
hiába tudna, mire menne vele? Postán beküldött verseit nem az irodalmi szerkesztő, hanem a levelezési rovat minősítette, s bár a válaszokban mindig szerepelt az a
szó, hogy közöljük, mellette ott volt az is, hogy sajnálattal. Abban a hitben élt, hogy
elég volna megszereznie egyetlen olyan ember ismeretségét, aki valahol már publikált, s ha egy ilyennel észre véteti magát, a sorsa már el is van boronálva. Amikor ő,
mint a tanműhely költője, találkozott Tükével, majd Pakulárral és Bocsárival, úgy
érezte, végre sínen van, ezekkel az emberekkel csak irodalmi barátságot kell kötnie,
és automatikusan szövetségesekké válnak, és ha a világ is megszokja, hogy ők egy
brancsba tartoznak, az is természetes lesz, hogy ahol a társai megjelennek, ott az ő
műveit is közlik. Nehéz volt tudomásul vennie, hogy ezek a költők, akiknek pedig
már kötetük is van, hiába szólnak érte, az ő helyzete ettől mit sem javul. Hogy egy
kötet csak az ő helyzetéhez képest számít valaminek, nehéz volt elhinnie. Azt gondolta, hogy nemigen emelnek érte szót, mert számukra kínos volna az ő klapanciáit

2016. április

37

„

támogatni, talán úgy érzik, hogy lejáratják vele magukat, de Pakulár és Bocsári letette a nagyesküt, hogy nem erről van szó. Épp azzal ártanának neki, ha támogatnák, tudniillik aki mellé mi odaállunk, az rögtön el is áshatja magát, magyarázták, de
próbáld ki magad, hogy így van-e, menj be egy szerkesztőségbe, és mondd azt, hogy
a Kaán-féle balosok kidobtak, a mocsok Bocsári vagy Pakulár a kisujját se mozdítja
érted, és meglátod, erre mi történik, rögtön fel fognak fedezni, mint az utóbbi idők
legeredetibb, legizgalmasabb verseinek íróját. te leszel az új titkos favoritjuk. Ha jót
akarsz magadnak, szidj minket gőzerővel, mondd el, micsoda gyalázatos összefonódás uralkodik köztünk, a baloldalon, milyen mocskos és tehetségtelen banda ez,
egytől-egyig irigyek és ostobák vagyunk – és kedves Simon, akik eddig átnéztek rajtad, azok majd most rögtön felfedeznek maguknak. Ezt ugye nem mondjátok komolyan, hüledezett Katz Simon. Ennél komolyabban még sose beszéltünk, vágta rá
Bocsári. De hogy mondanék rólatok rosszat, mikor ti vagytok a kedvenc költőim,
hozzátok szeretnék tartozni. Akkor hülye vagy, csóválta a fejét Pakulár, amit művelsz, az önveszélyes őrültség, jobban teszed, ha erről az útról most fordulsz vissza,
amikor még a hovatartozásod nem publikus, mert ha ez egyszer elterjed rólad… Simon zavartan vigyorgott, váltig abban bízva, hogy ezek ketten elröhögik magukat és
kiderül, hogy ugratás volt az egész, de erre hiába várt, s ő azt gondolta, ha nem vicc,
akkor nincs más hátra , mint előre, én hozzátok szeretnék tartozni, ismételte meg,
és nemcsak hozzátok, de Kaánhoz is, szeretném megismerni őt, intézzétek el, hogy
járhassak hozzá! Ez tényleg megőrült, mondta Pakulár, neked fogalmad sincs róla,
mi az, amit kérsz, mert velünk barátkozni – az csak ártatlan, önveszélyes butaság.
De Kaán maga a patás ördög, ő az ellenség, s aki vele szóba áll, eretnekséget követ
el. Mi ketten is azóta vagyunk megbélyegzettek, mióta az ő köréhez tartozunk, azóta
szűntünk meg reménykeltő ifjú tehetségek lenni, pedig mikor feltűntünk, még azok
voltunk, akkor még a szociálavantgardista verselés ifjú kísérletezőinek számítottunk, de aztán, mikor kiderült, hogy Kaán fantáziát lát bennünk, megszűntünk költőként létezni, és Kaán féregnyúlványainak könyveltek el bennünket, akikről nemhogy egy jó szót nem írna le senki, de még rosszat se, nehogy a hírünket növeljék.
Volt egyszer, három éve már annak is, egy nyilvános vita, ahová a forma kedvéért,
mert akkor még adtak a formára, csak hogy tudd, ma már ez sincs, szúrta közbe Pakulár, szóval oda még meghívtak minket, mi voltunk „a légüres tér költői”, s ebben
lett is volna valami, de a velünk foglalkozó előadás végig azt fejtegette, hogy mi, a
tehetséges indulás után végleg leszerepeltünk, örökké csak a légszomjunkról beszélünk, mintha a szocializmus társadalmára a fuldoklás volna jellemző, amit a magyar
nép egészséges optimizmusa nyilvánvalóan cáfol. Ez volt az utolsó eset, amikor
egyáltalán tudomást vettek rólunk, s azóta megvan a közös platform hivatalos kultúrpolitika és a rendszert mindenestől tagadó művészek között: minket kell negligálni, kiközösíteni, tehetségtelenné bélyegezni s akkor kész a Treuga Dei. Ezek után
nyilatkozz, öcsi, tényleg közénk akarsz-e tartozni?
*

„

38

tiszatáj

Katz Simon tisztában volt vele, hogy erre csak egyféle válasza lehet. Látta rajtuk az
értetlenséget, az álmélkodást, hogy létezhet még másik, hozzájuk hasonló őrült, és
tudta, hogy óvakodnia kell előttük az igazi indítékai feltárásától, mert abban, ami őt
mozgatja, nincs tiszteletet érdemlő heroizmus, neki minden jó, ami a mostani teljes
ismeretlenségből bármilyen irányban kimozdítja. Tükével, Pakukárral, Busóval,
Bocsárival együtt kitaszítottnak lenni – az neki dicsőség, amivel megalapozhatná a
jövőbeli nimbuszát. Neki arra sincs esélye, hogy bárki előbb reményeket fűzzön
hozzá, aztán csalódottan konstatálja, hogy nem az általa kijelölt úton jár s ezért levegye róla a kezét. Őrajta semmilyen kéz nincs, ezért is unszolja a két barátját, hogy
próbálják beszerezni azok közé, akik a Kaánhoz fűződő kapcsolatuk miatt közmegvetés tárgyai lettek, számára egy kis közmegvetés maga volna a beteljesülés, mert
azzal a világ tudomásul venné, hogy létezik egy Katz Simon nevű ifjú ember, akiből
még lehet valami. Amióta arról hallott, hogy a szalonban, az összejövetelek egy bizonyos pontján Kaán felszólít egy jelenlévő költőt, olvasson fel a legújabb versei közül, s ha az illető megtette, utána ő rendszerint kifejti, ennél pocsékabbul interpretálni verset készakarva se lehet, de ő – ha megengedik – majd megmutatja, mi minden maradt rejtve a műben, Simon ettől csak még eszeveszettebb vágyat érzett,
hogy ő is a meghívottak közt lehessen. Mit mondjak, áradozott Pakulár, annak,
ahogy Kaán verset olvas, egyszerűen nincs párja, ha az ő szájából hallod egy saját
versedet, azt kérded magadtól, hogyhogy ezt a remekművet én írtam? Mikor visztek
már el hozzá, kérdezte Simon alkalomról-alkalomra türelmetlenebbül, és mellékesen elmesélte, hogy a tanműhelyben miféle kísértésnek van kitéve, néhány öreg
szaki megkörnyékezte, hogy szívesen csinálnának belőle szakszervezeti bizalmit,
ami roppant kényelmes állás volna, védettséggel is jár, s emellett nem kéne nappali
szakon végeznie az egyetemet, győzné levelezőn, vagy estin is, itt meg kapná a fizetését, csak egyet kéne megígérnie, felhagy a versmondó estek ürügyén gyakorolt
politikai szájjártatással, mert attól a vezetőségnek feláll a szőr a hátán. Nosza, csináld, fakadt ki keserűen Bocsári, nem is értem, miért habozol, köztünk csak nyomor, mellőzés, meg nem értettség várna rád, odaát meg hasznot hajthatsz, jobb
órabért harcolhatsz ki, hosszabb ebédszünetet, tisztább mosdót, vagy mit tudom én.
A dolog már el is dőlt, agyő Kaán-szalon, agyő költészet, neked igazából nincs szükséged ránk, mi a fenét akarnál Kaántól? Ne bántsd a szerencsétlent, szólt rá Pakulár,
te is elvehetted volna a körkötőgépes nő nyáladzó lányát, kaptál volna vele egy itáliai nászutat, meg egy manzárdot a házban, mégis albérletben laksz, de akkor miért
nem érted meg őt?
*
Egymással veszekedve váltak el Simontól, mégis mindketten ostrom alá vették
Kaánt, mert úgy érezték, hogy a Katz-gyerek a vazallusuk, őket követve akar a vesztébe rohanni, vagyis közébük tartozni, márpedig túl nagy tolongás nincs ezért a kitaszítotti státuszért, s ha valaki ennyire odáig van, akkor az a legkevesebb, hogy segítik ebben. Kaán minden kísérletükre ugyanazt válaszolta, máris túl sokan húzód-

2016. április

39

„

tak be a szárnyai alá, nincs se ideje, se energiája ennél több emberrel foglalkozni,
legfeljebb napi három-négy órát alszik, mert mióta nincs állása, egyre-másra kap
sürgős alkalmi munkákat, és nem halaszthat határidőt, mindent percre pontosan le
kell szállítania, különben más nyomorultak kapják a segítséget. Csakhogy a régebbi
barátai máshoz vannak szoktatva, nekik a lelki támasz mindig adduramistenderögtön kell, s ők azok, akiknek nem szívesen mondana nemet, úgyhogy bár kíváncsi az
új fiúra, sajnálja, ebben a mostani extra módon hajszás felállásban további kliensek
az életébe már nem férnek bele. Az persze kivételt képezne, tette hozzá, ha valakivel valami rendkívüli történt volna, és megkérdezte, ilyesmiről van-e szó Katz esetében? Pakulár és Bocsári őszintén bevallották, hogy ilyesmiről szó sincs, a fickó a
tőlük hallottak alapján képzeli úgy, hogy az egész életét megváltoztatná Kaán megismerése. Amikor a nemleges választ tudatták Simonnal, olyanformán sötétült el az
ábrázata, mint aki szerint Kaán időzavara csak üres kifogás. Ennek hangot is adott,
egy elfuserált proligyereknek minek lelki támasz, az mások privilégiuma, miért is
képzeltem, hogy az olyan kivételes intellektust, mint a ti Kaánotok, az én problémáim érdekelhetik? Bocsári és Pakulár ritka egyetértésben nézett össze, s mindkettőjük agyában ekkor fogamzott meg az elgondolás, hogy eddig rosszul láttak a dologhoz, nem általánosságban kell protezsálniuk Katz Simont. Kaán figyelmét azzal kelthetik fel iránta, ha elmesélik, miként zajlott le a múltkor az a felolvasó est, és ha ez
sem elég, be kell vonniuk az akcióba Tükét, aki – nem tudni még, milyen eredménynyel –, de szintén Katz Simonnal konspirál az állatkert-ciklus megjelentetése dolgában…
*
Néhány nap elteltével Kaán azt üzente Simonnak: szívesen látja a szalonban, ha
nem is négyszemközti audiencián, de azon az összejövetelen, ahol kívüle még a kör
más tagjaival is megismerkedhet. Pakulárék siettek elmagyarázni, hogy ez is nagy
szó, s a szalon valójában nem szalon, Kaánnak csak egy másfél szobás társbérlete
maradt szülei egykor négy szobás, Dunára néző, lipótvárosi lakásából, a hatodik
emeleten, ahol – ha tíznél több embert hív meg – egy szardíniásdoboz is tágas hodálynak tűnik a lakáshoz képest. Már a Dunára nézés sem igaz, mert az ablak előtt
évek óta egy félbehagyott építkezés hullámpalával toldott-foldott állványai meredeznek, s nemhogy a folyót, de villany nélkül egymás arcát se látnák. Simon a vállát
vonogatta, mindjárt megszakad a szívem, gondolta, a mi ablakunk meg a gangra
néz, és pont velünk szemben van a közös budi, ahová az egész emelet jár. A meghívás mégis annak izgalmával töltötte el, hogy elért valamit, fellépett a magasba vivő
lajtorjának egyelőre a legalsó fokára. Izgalmába mégis üröm vegyült, mert ezzel az
esélylatolgatás is véget ért, most már, ha fellép rá, ha lent marad, valami lezárult. Eljött egy olyan pillanat is, mikor nem tudta eldönteni, tényleg akarja-e a Kaánékhoz
tartozást? Eddig azért rekedt kívül minden körön, mert sehol nem ismert senkit. De
vajon az jobb lesz-e, ha ilyen figurákkal zárja magát egy skatulyába? És mi lesz, ha
ebben a skatulyában máris nagy a tolongás, és a bent lévők nem örülnek egy újabb

„

40

tiszatáj

arcnak, mert abban csak azt látják, hogy eggyel több ember osztozik Kaán figyelmén? És vajon mennyire igaz, amit Pakuláréktól hallott, hogy bejutni bejuthat, de ha
benn van, innen már nincs tovább? A kételyek még a készülődésben is hátráltatták,
úgyhogy eldöntötte, igenis akarja a kiközösítettséget, hiszen számára egyelőre
mindegy, hogy rokon- vagy ellenszenv alapján-e, csak az a fontos, végre valakik valahol vegyék őt tudomásul. Később az ember dobbanthat, de ahhoz előbb legyen
honnét elrugaszkodnia s ő most éppen ezt a helyzetet készül megalapozni. Állt a tükör előtt, s ahogy vizsgálgatta magát, sehogy sem tetszett neki az a Katz Simon, akit
remélhetőleg ma utoljára lát. Te tűrted el, kiabált neki, hogy még a hervadt Hermina
is jobban akarja tudni nálam, milyen szemüvegben buknának rám a csajok. Te törődtél bele, hogy Misu bácsi akarja megmondani, jogász legyek-e, vagy bölcsész: Te
viselkedsz úgy, mint akinek nem jár senkitől semmi, s a legkisebb kegyért is hálálkodni illik. De mit bizonyít ez a mai nap? Épp az ellenkezőjét! Valami nekem is jár. A
finnyás Kaánéknak például kellek. Mert jár nekem a megbecsülésük. És tudom is,
mit kezdjek vele.
*
Már csak azt illetően volt tanácstalan, hogy végül is melyik hőstette érdemesítette
meghívásra? Mert ugye másféle megjelenést követel az egyik, és mást a másik. Ha
Kaánék az ő Melós Evangyéliomának a bátorságát méltányolták, ha Bocsári és Pakulár erről a versről számolt be, megtoldva történetét a felolvasást követő vészterhes
fenyegetéssel (és nem számít, hogy annak egyelőre nem lett folytatása, hiszen lehetett volna), és Kaán ennek hatására hívta meg őt, akkor célravezető lehet olajfoltos
overallban beállítani hozzá, mintha az embernek arra se maradt volna ideje, hogy
műszak után hazamenjen megmosdani és átöltözni. A borostát is meghagyja az arcán, csöppet sem árt, ha a szőrzet némileg keskenyíti a képét, mert épp arról szokta
Hermina azt gügyögni, hogy olyan édes, puha és kerek, mint a babapopsi. Gyűröttek
leszünk, s azt éreztetjük, hogy mi egy végigkeccsölt nap után, kifacsart állapotban
estünk be ide, ezért természetszerűleg kissé érdesek vagyunk, és bár örülünk a
meghívásnak, idejönnünk bizonyos értelemben mégis áldozat. Mindazonáltal lesz
nálunk megmutatásra szánt kézirat is, amit majd overallunk cipzáras felső zsebéből
fogunk előráncigálni, s ennek hitünk szerint szintén meglesz a maga varázsa. Meg
kell felelnünk a rólunk Pakulárék által felskiccelt képnek, miszerint kis termetünk
ellenére robusztus a külsőnk, és azt is hihetővé tesszük, hogy azon az estén lenyűgöző elszántsággal penderültünk ki a pódiumra, hogy a nézők gyávábbjának még a
szája is tátva maradt, mikor azt bömböltük, te csak gürcölj odalenn, újgazdagoké a
menny, meg hogy azt mondja a jesszuskresztus, proli, mindig neked lesz kuss. Egyesek
kifejezetten féltek, mások meg annál elégedettebben kuncogtak. Személyünkben a
szalonnak olyan vendége lesz ma este, aki fittyet szokott hányni a magyar élet legfőbb szabályának, miszerint soha semmit nem mondunk ki nyíltan. Hogy mi magunktól is ezt tettük, az szenzáció lehetett Kaánék számára, hiszen Katz Simon nem
az ő nevelésük, és lám, mégis ugyanazt hirdeti, mint ők. Ez meg azt jelenti, hogy a

2016. április

41

„

Kaán-féle társaságnak létezik utánpótlása. Nemcsak személyes sértődöttségük okán
félrevonult, egzisztenciájukat vesztett negyvenesekből, ötvenesekből áll az ellenzék,
hanem akad köztük olyan is, mint a huszonéves Katz Simon, aki tökéletesen igazolni
fogja a képet, amit felkarolható munkásfiatalokról ezek a merész teóriákkal operáló,
de életidegen értelmiségiek föltehetően ápolnak magukban. Nyílván feltételeznek
némi sutaságot és kisebbrendűségi érzést – rendben van, lesz sutaság és lesz félszegség, s az illúzióik kedvéért némi csetlés-botlás is, hadd legyen mi fölött jóindulatúan napirendre térniük. Másfelől résen kell lenni, nehogy a meghívóinak eszébe
jusson műveltségbeli fölénnyel eldönteni bármilyen vitát. Nem engedheti magát újra bevinni abba az utcába, amibe egy másik értelmiségi társaság egyszer már csalárdul becsalta, amikor valami Csomszki nevű ürge tételével akarták ledöfni az ő véleményét, s ettől szerfölött ingerültté lett. Próbált ugyan visszavágni, de az is roszszul sült el, a ti tovaris Csomszkitok nem tudhatja, jelentette ki, hogy miket gondolnak a magyar melósok, de én igen. Értésére adták, hogy a szki végződés dacára az illető nem tovaris, hanem amerikai tudós, mire azt üvöltötte, hogy szarok rátok,
intellektulkok, ti semmit se tudtok, itt egyedül én vagyok melós. Egyedül te vagy részeg, intette le a házigazda, akinek ő behúzott egyet, de végül maga is monoklival a
szeme alatt távozott. Hasonló kiborulásnak ma nem szabad előfordulnia, tökélte el
szigorúan, Katz Simon ma nem fogja meghallani, ha olyat mondanak, ami bánthatná,
mert hiszen ma nem az a tét, hogy ki melós, ki nem, azon viszont igenis sok fordul
meg, hogy sikerül-e egy kis helyet szereznie a közös üldöztetés napja alatt?
*
Hogy más lehetséges buktatókat is elkerüljön, Bocsáriékból jó előre megpróbálta
kiszedni, lappang-e olyasmi a meghívás mögött, amin kénytelen volna megsértődni?
Például nem arról van-e szó, hogy csak le akarják kvittelni, amit társaságuk oszlopos tagjáért, Tükéért tett, mert zsenírozná őket, hogy egy melósnak tartozzanak.
Ez a semmibevétel burkolt formája volna, amiből köszöni, nem kér. Kóros önérzettúltengésben szenvedsz, mondta Pakulár, de sebaj, Kaánt illetően erre semmi okod,
mert ha van ember, aki zsigerből demokrata, hát ő az. Sőt, maga körül sem tűrne
meg olyan valakit, aki téged képes volna akár a munkásvoltod miatt, akár valami tájékozottságbeli hiányért lenézni, tódította Bocsári, aztán rövidre zárta a jellemzést,
az csak a kisebbik fele a dolgoknak, hogy okos, mint a nap, de apádtól, anyádtól se
tanulhattál többet az emberekről, mint tőle. Simon rosszkedvűen intette le, a szüleimet inkább hagyjuk, apám nem él, anyámmal kizárólag cetliken érintkezünk, mert
mikor én dolgozom, ő alszik, mikor ő dolgozik, én húzom a lóbőrt, s így legalább
nem veszekszünk. Viszont ha a ti Kaánotok olyan tökéletes, akkor – röhögjetek ki
bátran –, kezdek félni tőle, és mégse merek elmenni hozzá. Pakulár és Bocsári elképedve néztek össze, arra nem voltak felkészülve, hogy esetleg el kell oszlatniuk Simon aggályait. Elmondunk neked egy történetet, látott hozzá Bocsári, ami után
eszedbe se fog jutni, hogy Kaántól félj. Azt tudnod kell, hogy hozzá képest a templom egere valóságos Rotschild, de a könyvszekrénye teli van féltett kincsekkel,

„

42

tiszatáj

ezért nem is ad kölcsön senkinek semmit. És mi történt legutóbb? Idézni akart valamit Morley Pamacskájából, s ahogy kivette a vitrinből, a könyv leesett és kinyílt.
És mi volt beleírva? Bocsári még utólag is elröhintette magét. Menyuskámnak szeretettel ötödik születésnapjára. És kit hívnak köztünk Menyusnak? Erre Simon is tudta
a választ, Busót. Bizony őt, és szegény Busó évek óta hiába keresi a Pamacskáját,
mert elfelejtette, hogy Kaánnak adta kölcsön. Simon elégedetten kiáltott fel, akkor
mindent értek, ez a mese arról szól, hogy Kaán se tökéletes, könyvet kölcsön nem
ad, de lopni lop. Látva, hogy megbotránkozó fejcsóválásra ingerelte Pakulárt, rákérdezett, miért, talán nem? Ha jól sejtem, Busó azóta szóba se áll vele, emberi dolog,
én se csípném, aki engem ilyen sunyi módon megrövidít. Rosszul sejted, csattant fel
Bocsári, benned fordítva vannak bekötve a dolgok, mi semmiféle tulajdonunk kedvéért nem áldoznánk fel egy barátságot! Simon kifakadt, azt mondtátok, Kaánnak a
könyvek féltve őrzött kincsei! Ez igaz, csakhogy neki igazából Busó, Busónak meg ő
a kincs. Simon hirtelen tudatára ébredt, hogy csaknem végzetes óvatlanságot követett el, mivel ő még nem tudja, hol verte le ez a kör a tiltó cölöpöket, de még egy
rosszul megválasztott szó Kaánról, s ezek a fickók kiábrándulnak belőle, akkor pedig fuccs a terveinek. Bocsánatot kérek, jajdult fel szívet tépő hangon, miket is beszélek, hiszen nekem is mindennél fontosabb a ti barátságotok! Felugrott, homlokát
az ajtófélfához verdeste s közben azt kiáltotta, hülye vagyok, hülye, hülye! Na, ebből
elég, szólt rá Pakulár és a szakállát simogatta, ami nála a felborzolódott kedély jele
volt, elég a jászaimarizásból, úgy látszik, kölcsönösen félreértettük egymást. Várj
egy kicsit, szólt rá Bocsári, a végét ő még nem hallotta, anélkül meg honnét tudná,
hogy ezt miért meséljük el neki? Az történt, fordult újra Simonhoz, hogy Busó elkérte a könyvét, gondoltuk, zsebre vágja és hazamegy, de nem, csak beleírt valamit, és
Kaán kezébe nyomta, no és mit gondolsz, mit írt bele? Az arcán révült mosoly jelent
meg, Kaán Karcsikának közelgő ötvenötödik szülinapjára, szeretettel Busó Menyus
bácsi. Ez tényleg kedves, jegyezte meg Simon, de Pakulárt ezzel nem békítette meg,
te még most se érted a lényeget, mondta, nem érted, hogy olyan társaságba kerülsz,
ahol a konfliktusokat ilyen módon szokás megoldani. Most szólok, és még visszaléphetsz, ha neked ez így nem smakkol. Bocsári megpróbálta élét venni a dolognak,
tudod, rólunk mások azt terjesztik, hogy semmi mást, csak acsarkodni tudunk, és ez
kifelé így is van, a falanx kifelé zár, befelé viszont rém hasznos, mert a saját rossz
ösztöneinktől is megvéd. Neked azért kell eljönnöd Kaánhoz, hogy beleszokj ebbe,
mert ha nem sikerül, bármilyen tehetségesnek tartunk is, nem leszel hosszú életű
köztünk.

2016. április

43

„

A holokauszt mint tapasztalat
A SAUL FIA CÍMŰ FILMRŐL*
Nemes Jeles Lászlóval, a film rendezőjével és Krasznahorkai Balázzsal, a rendező
munkatársával Sághy Miklós beszélget.
Sághy Miklós: Feltűnt, hogy sok a filmben a hosszú beállítás. A hosszú beállításokat általában
mélységi kompozíciókkal szokták kombinálni. Ennél a filmnél viszont az történik, hogy a hosszú
beállításoknak nincsen mélysége, vagy azért, mert homályos a háttér, vagy azért, mert elvakít
bennünket az ellenfény. Az így létrejövő klausztrofób élmény számomra olyan, mintha a főszereplőnek, Saulnak a tudatába lépnénk be vizuálisan. Jól értem, hogy bizonyos értelemben tudatfilmként is nézhető a Saul fia? Azaz mintha az ő tapasztalatainak világába akartátok volna
„beavatni” a befogadókat?
Nemes Jeles László: Én inkább úgy képzeltem a kamerát, mint egy társat, és nem Saul tapasztalatának a direkt közvetítőjeként, noha kétségtelenül a főhős világlátásából is átad valamit.
A kamera tehát inkább egy kísérő szereplő. Mindazonáltal nem akartunk szép filmet csinálni.
Előzetesen kikötöttünk néhány dolgot, például, hogy a Saul fia ne legyen egy szépelgő filmes
dráma. S azt is kikötöttük, hogy a hosszabb snittek két-három-négy percnél ne tartsanak tovább. Persze forgathattunk volna bravúros, 10 perces jeleneteket is, de nem ez volt a lényeg,
hanem hogy a kamera mindig a főszereplővel maradjon. Egyébként a felvételeken egyszerre
van jelen a szervezettség és a káosz. A külvilág, a láger közege is fontos főszereplő, hiszen
minduntalan interferál, kölcsönhatásba kerül Saul privát közegével. Ebben az értelemben a
kép nem „kétdimenziós”, hiszen a háttér nagyon is fontos szereplője a történetnek, sok minden lép át onnan az előtérbe. Ezért volt elengedhetetlen, hogy nagyon precízen építsük fel a
„hátteret”, ami szerves része az előtérnek. Ezért volt fontos az is, hogy Balázs, vagyis egy
rendező legyen, aki megrendezi a hátteret. Mindezt pedig nem a hagyományos filmes megközelítéssel és megoldásokkal akartuk elérni.
Krasznahorkai Balázs: Az előbb említetted, hogy a film kissé olyan, mintha áldokumentarista
volna. Valóban úgy terveztük, hogy a mozgások legyenek reálisak. Nem törekedtünk esztétizáló kameramozgásokra. Azt hiszem, ez tette lehetővé, hogy egyszerre közvetítse a kamera a
hitelességet és a személyességet, vagy, ahogy László szokta mondani, hogy egyszerre legyen
szervezett és kaotikus is a látvány. Szerintem ennek köszönhető az is, hogy az élet véletlenszerűsége is ott van a filmben.
N. J. L.: Igen, a láger és a krematórium szabályait pontosan akartuk rekonstruálni, ezért történészekkel is konzultáltunk, illetve vonatkozó dokumentumokat tanulmányoztunk. Ha nem
is a maga teljességében akartuk a szabályokat megjeleníteni, a lágerhierarchia logikáját –
például, hogy mikor kell levennie egy sonderkommandósnak a sapkáját, mikor és kivel beszélhet egyáltalán, vagy hogy a kápók hol, melyik sorban állnak az appelen stb. – mindenkép*

A beszélgetés 2015. június 10-én a szegedi Belvárosi Moziban, a filmbemutató után hangzott el.

„

44

tiszatáj

pen pontosan akartuk ábrázolni. Mert ezek fontos dolgok, amelyek a világot, a kontextust definiálják. Ehhez ragaszkodtunk, ezzel nem akartunk játszani. A filmben persze fontos kérdés,
hogy Saul miképpen tudja ezeket a szabályokat kijátszani, meddig tud a szabályok áthágásában elmenni. Ám mindezt a lehetségesség keretei közt akartuk tartani, semmiképpen nem
szándékoztunk a fantasztikus és az elképzelhetetlen régiójába átmenni.
S. M.: Ha jól értem, akkor fontos célkitűzésetek volt egy hiteles filmi világ felépítése. Mindazonáltal nekem több problémám is volt a hitelességgel. Saul például igencsak szabadon mozgott a
lágerben, jóllehet előzetes olvasmányaim, mint például Kertész Imre Sorstalansága alapján,
úgy képzeltem, azért ott nagyon szigorú fegyelem volt. Egy ízben Saul felszáll valami teherautóra, miközben a hátán jól látszik egy piros kereszt. A többi „utas” hátán nincs piros kereszt, tehát azt várnám, ez valamelyik őrnek feltűnik, és lerángatják onnét. De semmi ilyesmi nem történik. A szabad mozgás mellett feltűnt még az ékszerek felettébb aktív forgalma a lágerben.
Többek közt szintén Kertésztől úgy tudtam, hogy az ékszereket elszedték, kiverték a deportáltakból, nagy valószínűség szerint még Magyarországon a csendőrök, röviden nem sok minden
maradhatott náluk, mire a lágerbe értek. Szóval miért ilyen nagy az ékszerek forgalma a film
történetében?
N. J. L.: A sonderkommandósok világa egészen más szabályrendszerre épült. Mindaz, amit a
lágerfilmekből ismerünk, rájuk kevésbé vonatkoztatható, például a sonderkommandósok
rendesebb élelmet kaptak. Ám éppen „rejtettsége” okán nehezebben is rekonstruálható a világuk. A sonderkommandósok, ha nem is mozoghattak szabadon, de megvolt a lehetőségük
arra, hogy ezt mégiscsak megoldják valahogy. A sonderkommandósok ábrázolása történetileg hiteles a filmben. Az persze előfordult, hogy egy sonderkommandós csalt, vagy rizikót
vállalt, és ezért valamikor elkapták, valamikor nem, szóval voltak extrém helyzetek. Azok a
piros keresztek azért voltak a hátukon, hogy ha menekülnének, akkor céltáblaként működjenek. Minél inkább belemegy az ember a részletekbe, annál inkább rájön, hogy Auschwitz hihetetlen keveréke a jól szervezettségnek és a káosznak. Ennek a kettőnek az ötvözete tehát
fontos, s a filmek sokszor leegyszerűsítik a dolgot, uniformizálják a reprezentációt. Vegyük
például a németek egyenruháját. A valóságban korántsem úgy festett a kép, ahogy a filmek
mutatják. Több egyenruhatípus létezett ugyanis, hisz meglehet, az ukrán vagy a holland szolgálat után érkeztek a lágerba az őrök, vagy éppen egy öt évvel korábbi SS egyenruhába bújtatták őket. 1942-ben már más volt egy SS egyenruha, mint mondjuk 35-ben, és ezeket az
uniformisokat nem cserélték olyan gyorsan. Persze a néző az előzetes tudására épít, mi pedig
megpróbáltunk minél hitelesebbek lenni.
S. M.: Egyébként ez a káosz nagymértékben a hangsávban jön létre. Beszéltünk arról, hogy a
film vizuális síkon nagyon minimalizált, redukált és klausztrofób, köszönhetően a szűk látótérnek. Ezzel szemben a Saul fia hangvilága igencsak gazdag. Egy kis túlzással azt mondanám,
hogy valójában a hangsáv tartalmazza a film szörnyűségeit. Jól látom tehát, hogy a kép minimalizálása és a hangsáv maximalizálása volt az alkotói szándék? Ráadásul a díjak egyike a
hangmérnöknek járt Cannes-ban, ha jól tudom.
N. J. L.: Igen, négy közül ez az egyik díj Cannes-ban. A hang nagyon hatott az emberekre, és a
szerepe annál is inkább fontos, mert a kép szűk és fragmentált, részlegesen mutatja csupán a
környezetet. A hang pedig mindig ott van, és azt sugallja, hogy sokkal több minden van annál,

2016. április

45

„

amit látunk. A hang mintegy mélyíti, gazdagítja a film világát, és megnöveli a dimenzióit. Azt
tapasztaltuk, hogy minél inkább belementünk a részletekbe, annál több új dolog merült fel.
Ebben a filmben például nyolc nyelvet használnak a szereplők, persze nem véletlenül, hisz
Auschwitz nyelvileg egy nagy bábeli kavarodás lehetett. Szóval ez is a hitelesség része. Érzékeltetni akartuk – az egyéb környezeti zajok mellett –, hogy Saul nehezen érteti meg magát. S
minél többet dolgoztunk a hangsávon, annál inkább nyilvánvalóvá vált, hogy kellenek még és
még emberi hangok. Egy szokványos filmhez képest aránylag kevés dialógus van a filmben;
ugyanakkor a soknyelvű dialógusok nem mindig vannak feliratozva, éppen azért, hogy így
érzékeltessük a nyelvek sokszínűségének őrületét. Szóval csak adtuk hozzá az újabb és újabb
emberi hangokat, mert az anyag megkövetelte, és nem törődtünk azzal, hogy ezekhez a filmben nem mindig társulnak látható arcok is.
S. M.: A film gazdag hangzóssága kapcsán még egy dolog felmerült bennem, jelesül a holokauszt-ábrázolás paradoxona. Vannak ugyanis olyan elképzelések, miszerint a holokauszt-filmek
bizonyos értelemben a lehetetlenre vállalkoznak, hisz azt próbálják ábrázolni, ami ábrázolhatatlan: a holokauszt szörnyűségeit. E nézet egyik fő képviselője Claude Lanzmann, akivel, ha jól
tudom, láttam ugyanis erről képeket, találkoztál Cannes-ban.
N. J. L.: Igen.
S. M.: Tehát ez a Claude Lanzmann, aki a ’80-as évek közepén a Shoah című dokumentumfilmet
rendezte, azt állítja, hogy lehetetlenség a holokausztot játékfilmen ábrázolni. Továbbá azt is ő
mondja, hogy ha volnának archív felvételek arról, mi zajlott a gázkamrákban, akkor azokat
meg kellene semmisíteni, ezek ugyanis sokkal inkább az obszcén, perverz élvezeteket táplálnák,
semmint a holokauszt jobb megértését. A Saul fiában van egy megrázó jelenet, mely a gázkamra működését mutatja. Pontosabban: nem látjuk, mi történik odabent, csak halljuk, hogy dörömbölnek és sikítanak az emberek. A kérdésem az, hogy ha hangban „ábrázoljuk”, megidézzük
az ábrázolhatatlant, akkor ezzel elkerülhetjük-e az ábrázolás paradoxonát? Egyszerűbben
szólva: ha halljuk, ám nem látjuk a szörnyűségeket, akkor ezzel kivédhető-e az ábrázolásra vonatkozó (lanzmanni) tiltás?
N. J. L.: Most beszéltem Lanzmannal telefonon, és azt mondta, soha nem állította azt, hogy
nincs fikciós ábrázolás. Csakhogy ezt nem lehet akárhogy. Én azt gondolom, hogy tényleg teljesen másként működik a hang és a kép. Mi alapvetően a képzelethez próbáltunk utat találni
a filmünkkel. A vizuális megoldások, reprezentációk limitáltak ahhoz képest, ami a holokauszt valójában volt. Csak a képzelet segít a közelítésben. A hangnak pedig nagy szerepe van
ebben a folyamatban. Mert ha a kép el is visz valamilyen irányba, a hang az ellenállhatatlan.
S. M.: Szó volt arról, hogy a film nem ábrázolja a lágeresemények tágabb történelmi horizontját, s ennyiben mindenképpen elüt a Saul fia a holokauszt-ábrázolások fősodrától, vagyis az
olyan filmektől, melyek a gettósítás eseményétől, a transzporton át, a lágerbe történő megérkezésig stb. ábrázolják a soá egész folyamatát. A Saul fiában a főhős beszűkült perspektíváján keresztül látunk rá a holokausztra. S erről nekem eszembe jutott Kertész Imre Köves Gyurija a
Sorstalanságból. Köves Gyuri egy 14 éves fiú, aki – a regény szavát használva –, „természetesen”
nem tudja, hogy mi történik vele, honnan is tudná, hiszen fogalma sincs arról, hogy mi az a holokauszt. A történelmi horizont ugyanis a visszatekintésben, az utólagosságban képződik meg.

„

46

tiszatáj

Röviden: Saul korlátozott nézőpontja és Köves Gyuri korlátozott nézőpontja számomra nagyon
rokon egymással. A kérdésem az volna, hogy mennyiben hatott rátok, már ha egyáltalán hatott,
Kertész Sorstalansága?
N. J. L.: Abszolút hatott. Külföldön nőttem fel, sokat olvastam, de viszonylag kevés magyar
irodalmat. A Sorstalanságot már felnőttkoromban olvastam. Nagyon hatott rám, de inkább
csak tudat alatt. A filmre készülve nem használtuk Kertész könyvét, bár nyilván annak idején
mégiscsak beépült valahogy. Nála is megjelenik a limitált nézőpont.
S. M.: Igen. Ez az egyik fő eljárása a regénynek.
N. J. L.: A regény persze nyelvi alkotás, de nagyon hatott a vizuális fantáziámra.
S. M.: Az sem tipikus a soá játékfilmes ábrázolásainak esetében, hogy egy sonderkommandós
nézőpontjából látjuk a holokauszt történetét. A sonderkommandósok azok, akik a haláltábor
szívére láttak rá – hogy így fogalmazzak –, tehát a gázkamrák belsejére, a krematóriumra, ahol
a legszörnyűbb dolgok történtek. Hogy jutottál el az ő történetükhöz?
N. J. L.: Köztudott volt, hogy a sonderkommandósok a krematóriumban dolgoztak. Tíz évvel
ezelőtt került a kezembe a sonderkommandósok titkos tekercseinek francia kiadása, ami érdekes módon magyarul még nem jelent meg. Egyébként is kevesen ismerik ezt a könyvet. A
sonderkommandósok közvetlenül a birkenaui táborban történt fegyveres lázadás előtt rejtették el az iratokat. Ez volt egyébként az egyetlen fegyveres lázadás a táborban, és valóban
ahhoz hasonlóan történt, ahogy a filmben is láthatjuk, pár embernek sikerült kijutni, őket a
közeli erdőben érték utol, és ölték meg a németek. Szóval ez volt a kiindulópont. Olvastam
Mengele auschwitzi boncolóasszisztensének, Nyiszli Miklósnak a könyvét is. Ő viszonylag
szabadon mozgott a táborban, ezért mindent látott, többek közt a krematóriumok működését is, és mindezt megírta a könyvében. Ritkán tudósítanak a pokol szívéről ilyen elképesztő
módon. Holott Auschwitz olyan, mint egy fekete lyuk, amelyben elveszett a modern európai
civilizáció. Évekkel később foglalkoztunk behatóbban a témával, amikor elkezdtünk kisfilmeket forgatni. Azzal kísérleteztünk, hogyan lehet úgy történeteket mesélni, hogy minél többet
bízzunk a nézőre. Már ekkor éreztem, hogy nagyon speciális megközelítésre lesz szükségem.
Egyszerű történetben gondolkodtunk, ami persze kitalált, de az alapja nagyon is valós és jól
dokumentált. Úgy akartuk bevinni a nézőt a történetbe, hogy közben elfelejtse a prekoncepcióit, és csak az emberre koncentráljon. Ez volt a cél.
K. B.: Ehhez kapcsolódva volna egy megjegyzésem. Pár napja volt az Urániában egy közönségtalálkozó, és az egyik néző elmondta, nemcsak a formai rokonságot látja László Türelem
című kisfilmje és a Saul fia közt, hanem az is feltűnt neki, hogy László valahogy mindig a hiánnyal dolgozik. Nagyon találónak éreztem ezt a hozzászólást, és azt hiszem, kapcsolódik is
ahhoz, amiről most beszéltek.
S. M.: A főhős motivációja számomra egy kissé abszurd volt – persze mi nem abszurd a lágerekben? Abban az értelemben volt abszurd, hogy a halott gyereket mentő tevékenységével Saul lényegében veszélybe sodorja az összes társát. Gondolkoztam ezen az abszurditáson, és két magyarázat jutott az eszembe: az egyik az, hogy vagy megőrült Saul, ami teljesen érthető ezek között a körülmények között, a másik pedig az, hogy ő a láger legnagyobb realistája, aki belátta,

2016. április

47

„

egy haláltáborban voltaképpen mindenki halott, az is, aki még él. Emlékeim szerint Saul ki is
mondja a történet egy pontján, hogy a szögesdróton belül mindenki halott, nincs értelme a menekülésnek. Ebből következően ő nem a fizikai túlélésre, hanem egy emberibb halálra törekszik,
s a fiú temetéséért folytatott küzdelme ebben az értelemben valahogy az emberség, vagy ha tetszik, emberi méltóság megőrzéséről is szól. Jól látom tehát, hogy ő sokkal inkább egy belső, lelki,
mintsem egy fizikai túlélő?
N. J. L.: Igen, most körülbelül el is mondtad, amit válaszoltam volna. Én csak ismétlem a szavaidat. Na, de komolyan: ami kifejezetten izgatott a filmkészítés során, hogy van-e bármiféle
belső hang vagy hit, amikor nincs már semmi? Hogy Saulként volna-e még bármilyen döntési
lehetőségem. S nekem pont az volt az érdekes, hogy ebben az abszurd világban milyen cselekvési opciók léteznek egyáltalán. Hősiesnek számít-e például terveket szövögetni a krematórium felrobbantásáról, a szökésről, a túlélésről? Vagy ebben az abszurd világban jelentenek-e még bármit is Saul törekvései? Mit gondolnak erről a nézők? Azt hiszem, ezek a film
alapdilemmái.
S. M.: Hát igen, én is így értettem, csak fölmerült bennem a kérdés, törekedhet-e úgy a belső túlélésre Saul, az emberként megmaradására, hogy közben mindenkit veszélybe sodor? Elveszti
például a robbanóanyagot, és ezzel a tettével a többiek túlélési esélyét jelentősen csökkenti, illetve két ember halálát közvetve is előidézi. Ilyen eset, amikor a rabbi lapátját beledobja a vízbe, hiszen tisztában kell lennie azzal, egy lágerlakó akár az életével is fizethet az elveszett szerszámért… Röviden: megőrizhetjük-e az emberségünket, vagy méltóságunkat mások élete árán?
N. J. L.: Sokat vitatkoztunk erről többek közt Balázzsal is. Azt gondolom, hogy ezek az emberek halottak, így nehéz azt mondani, hogy Saul megöli őket… Szerintem a morálisan jogos
kérdés úgy hangzik: kik hozták létre ezt a tábort? Nem azt kell firtatnunk, hogy milyen módon próbálják túlélni a borzalmakat az emberek, és hogy a sonderkommandósok vagy a
judenratok a bűnösök-e inkább. Ne az áldozatokat hibáztassuk! Én ezt egyszerűbben látom,
bár a filmben nyilván nem felszólításként, hanem kérdésként van megfogalmazva mindez.
Mindenesetre vigyáznunk kell, hogy mit mondunk a felelősséggel kapcsolatban. A kérdést
mindenképpen felteszi a film.
S. M.: Ahogy említettem már, a filmben is elhangzik, pontosabban Saul mondja: a lágerben
mindenki halott, ezért nem is tudják őket „jobban” megölni. De Balázs bólogat, talán neki is van
erről gondolata.
K. B.: A helyzet az, hogy a forgatás előtt, még a snittek kitalálásakor ugyanezeket a kérdéseket én is feltettem Lászlónak. Én egy mániákus realista vagyok, és részben ezért, részben morális okokból fogalmazódtak meg bennem ezek a kérdések, de aztán „félretettem” őket magamban. Most így utólag azt gondolom, de már a vitánk után is azt gondoltam, jó, hogy felmerülnek ezek a kérdések, jó, hogy elgondolkozunk rajtuk, s hogy ki-ki eldöntheti végül, mit
gondol erről.
S. M.: Kérdés persze – mármint a film kérdése –, miképpen maradhatunk emberek. Úgy, mint
Saul, vagy úgy, mint a hősies ellenállók? A szökési kísérlet, vagy a halott-mentés a megfelelőbb
viselkedés egy ilyen helyzetben? Nyilván elméleti síkon nem lehet ezt a dilemmát eldönteni.

„

48

tiszatáj

Nem tudom, van-e a közönség soraiban valakinek kérdése?
N. J. L.: Csak még annyi, amíg elér a kérdezőhöz a mikrofon, hogy Saul ebből a szempontból
nem hős, és nem is túl hatékony a legtöbb dologban. De valahogy mégis szentté válik.
Kérdező: Gondolom, először a téma ötlete született meg. Mennyire kapcsolódott hozzá mindjárt
ez a fajta látásmód, úgy képileg, mint hangilag? Hogyan jött egyáltalán ez az egész létre?
N. J. L.: Hát… Önnek egyébként nagyon jó hangja van. Vagy talán csak az akusztika miatt?
(A közönség nevet.) De jó lenne a forgatáson egy ilyen hang! (A közönség nevet.) Igen, először az az igény volt meg, hogy csináljak egy filmet ebben a közegben. A zsidók megsemmisítéséről. De akkor még nem tudtam, hogy hogyan kell ezt megközelíteni. Ennek kigondolásához évekre volt szükség. Körülbelül 2005-ben, amikor Tarr Béla filmjét forgattuk, akkor találkoztam először az anyaggal. 2007-ben vagy 2006-ban forgattam az első kisfilmemet, maga
az ötlet pedig 2008-ban vagy 2009-ben született meg. Szóval ez egy hosszú folyamat volt.
Kérdező: Már a kisfilmnél megjelent ez a látásmód?
N. J. L.: Igen, igen, azok már előetüdök voltak.
S. M.: Előtanulmányok.
N. J. L.: Igen, előtanulmányok.
S. M.: Mindjárt lehet újra kérdezni, de amíg gondolkodnak, addig…
N. J. L.: Vagy nem is kell. Olyan jó kérdéseket teszel fel.
S. M.: Köszönöm. Visszatérve egy pillanatra még Saul törekvéseihez, melyeket érdemes talán allegorikusan is értelmezni. A fiú például, akinek a holttestét menti, bizonyos értelemben egy csoda, mármint a gázkamra túlélésének csodája, és ennek akár lehetnek transzcendens konnotációi is.
N. J. L.: Valóban volt néhány ilyen eset, de csak nagyon ritkán.
S. M.: Igen, igen. Ugyanakkor egy másik dolog is eszembe jutott Saul halott-mentéséről. Nevezetesen, hogy a fiú tisztességes temetése az emlékének, a halottak emlékének megmentéseként is
értelmezhető. Van egy furcsa jelent a filmben, melynek során Katz és Saul fényképeket készítenek, az égő testek füstje azonban megakadályozza a fotózást, illetve az őrök is felfigyelnek rájuk, ezért a főhős sietve az ereszcsatornába rejti a kamerát. Nekem a fényképezés jelenete már
az emlékezés, az emlékeztetés folyamatához kapcsolódik, hiszen Saul és Katz a fényképekkel, ha
tetszik, vizuális emlékeket, mementókat készítenek. Miért volt fontos számotokra a fotózás
eseménye a történetben?
N. J. L.: Négy fotó létezik, amit a sonderkommandósok titokban készítettek, ha érdekli a nézőket, akkor megtekinthetik őket az interneten, csak be kell írni a keresőbe, hogy sonderkommandó, és kiadja azt a négy felvételt. Hihetetlen kockázatot vállaltak ezzel, hiszen többek
közt be kellett valahogy csempészni a negatívot. Fényképezőgépeket még csak-csak találtak a
bőröndökben; de el is kellett készíteni a felvételeket, majd kicsempészni azokat a táborból.
És ezt a kockázatot azért vállalták, hogy hírül adják a világnak, a lágerben naponta tízezrével

2016. április

49

„

égetik az embereket. A fényképek megléte a haláltábor gépezetének hibájáról árulkodik. Tehát a kiindulópont egy valós esemény volt.
S. M.: Számomra a filmbeli fotózás folyamata az emlékezéssel, az emlékeztetéssel kapcsolódott
össze.
N. J. L.: De a testek, a holttestek azok fontosak. Éppen amikor Cannes-ban voltunk, akkor írta
nekünk Vági Zoltán történész, hogy a magyarok körülbelül 450.000 embert deportáltak
Birkenauba 8 hét alatt, szóval rekord gyorsasággal dolgoztak ’44-ben. Ebből körülbelül
100.000 volt gyerek, azaz 18 év alatti, s ők mind gázkamrában haltak meg. Azért azt elképzelhetjük, mennyi a százezer gyerek. Vági Zoltán azt mondja, ha lenne Magyarországon százezer nézője ennek a filmnek, akkor az olyan lenne, mintha e százezer gyereknek mégiscsak
volna temetése, akiknek egyébként a szüleik is mind elégtek. Ezek után az emberek után egyszerűen nem maradt semmi. Még a hamvaikat is beszórták a folyóba. Ráadásul a zsidó vallás
szerint tilos elégetni a holtakat, azért, hogy még feltámadhassanak. Ezeket az embereket
megsemmisítették, mintha nem is léteztek volna. Még a fényképeiket is elégették. Ebben a
közegben a „saját halál” visszaszerzése már feltétlenül jelent valamit.
S. M.: Igen, a halott-mentés eseménye értelmezésemben is összekapcsolódott az emlékezet fontosságával. Egy halottnak végtisztességet adni szimbolikus értelemben ugyanis a lágerben elpusztultak emlékének megmentéseként is értelmezhető. És ha már az emlékezésnél tartunk: interjúkban többször elmondtad, a Saul fiát a fiatalabb generációnak készítetted. A tízen- huszonéveseknek máshogy kell ezek szerint a holokausztról beszélni, történeteket mesélni? Hogy
értetted tehát azt, hogy a fiatalabb generáció a film célközönsége?
N. J. L.: Úgy, hogy nincs „egyenes”, közvetlen kapcsolódási pont, s ezért a holokauszt nagyon
könnyen absztrakt eseménnyé válhat. Bámulják a fekete-fehér képeket, és olyan furcsának
találják őket, mintha a Marsról néznének felvételeket. A mi célunk az volt, hogy visszavezessük a nézőt a hetven évvel ezelőtti jelenbe, s két órára a múltat tegyük valahogy átélhetővé.
Az „ott-vagyok” érzését próbáltuk előidézni. Szóval ez volt a cél. A megvalósulás nem tudom,
mennyire lett sikeres, de a „közvetlen kapcsolat” létrehozása nagyon fontos volt a munka során. A téma újszerű megközelítése teszi lehetővé, hogy a film témája, azaz a holokauszt ne
csak egy téma maradjon. Ha valaki elolvas két sort a sonderkommandósok írásaiból, akkor
soha nem tud majd úgy gondolni többé a holokausztra, mint egy absztrakt történelmi témára.
S. M.: Hát igen, erről is Kertész Sorstalansága jut eszembe. A regény végén Köves Gyuri Fleischmann és Steiner bácsit győzködi arról, hogy csupán a visszatekintésben tűnik a holokauszt egy
monolit tömbnek, egységes eseménynek, hiszen aki átélte, az mindig csak az aktuális percet látta, s nem az egészet. A Saul fia történetvezetése is erre a kövesi, vagy kertészi logikára emlékeztet engem. A látottaknak ugyanis mindig csak jelene van, nem tudjuk például, kik azok az emberek, akik körülveszik Sault, persze róla sem tudunk meg sokat, egyszóval nem ismerjük meg a
karakterek előtörténetét.
N. J. L.: Igen, volt a forgatókönyvnek egy olyan verziója, amelyből – főképpen a padláson folyó
beszélgetésekből – azért kiderül a szereplőkről néhány dolog. De rájöttünk, hogy ez nagyon
irodalmias megoldás volna, hogy nem lehet mindenféle háttértörténetet behozni. Nem, ezeknek az embereknek nincs jövőjük, és ennyi. Ezt éreztük igaznak.

„

50

tiszatáj

S. M.: Nem tudom, van-e valakinek kérdése a nézőtéren?
N. J. L.: Igen, kettő, egyszerre ketten.
A közönségből: Az volna a kérdésem, hogy a film végén ki az a gyerek, akivel találkoznak a menekülők, aki látja őket a kunyhóban, és akire rámosolyog a főszereplő. Megtudhatunk egy kicsit
többet ennek a jelenetnek, mosolynak a szimbolikájáról, értelméről?
N. J. L.: Az értelmezés a nézőre van bízva.
K.: Többször láthatjuk a filmben, hogy a hamut a vízbe szórták, illetve fölmerült már egy kérdésben, hogy Saul és Katz fényképeket készítenek; gondolom, bizonyítéknak, a későbbi bizonyosság céljára készülnek azok a képek. A gyerek pedig, ha jól értem, életben marad, hisz elszalad, s ha nem is látta, de szem és fültanúja szökésüknek, kivégzésüknek.
N. J. L.: Ő egy parasztgyerek.
K.: Persze ő nem tudja, hogy mik történtek a táborban.
N. J. L.: Igen.
K.: Gondolom, mindenki csak a saját nézőpontjából látta többnyire az eseményeket.
N. J. L.: Szerintem válaszolt a saját kérdésére. De tényleg, nem ironizálok. Fontos volt ennek a
gyereknek a szerepe. Az már a forgatókönyv első verziójában is benne volt, hogy a gyerek
„vezet ki” a filmből, viszi vissza a nézőt a mába.
(Egy másik néző kérdez) K2: Egy apró részletre kérdeznék rá. Miért Ausländer a főszereplő vezetékneve, ami ugye idegent jelent? Valamint én is gondolkoztam a gyerek-problémán; azt hittem, majd elkezd kiabálni, hogy Juden, vagy valami hasonlót, de aztán mégsem.
N. J. L.: De aztán nem.
K2: Ez szándékos?
N. J. L.: Igen, azt gondolhatjuk a megszokott filmélményeinkre alapozva, hogy akkor ez lesz.
De ő nem kiabál. Az Ausländer az Kárpátalján vagy a mai Szlovákiában elterjedt név volt. És
megtetszett, jóllehet nem kerestünk minden áron furcsa, kihalt vagy ritka neveket. Nézegettem a deportáltak listáját, s azon ehhez hasonló, furcsa nevek is vannak. Nem a szimbolikája
volt a döntő, hanem egyszerűen csak megtetszett.
K3: Ha már a neveknél tartunk… a keresztneve is érdekes, hogy Saul…
N. J. L.: Szóval érdekes a keresztnév?
K3: Igen, és biztosan nincs jelentősége annak, hogy Pál apostol zsidó neve Saul? A szentté válás
folyamata is ide kapcsolható, mármint, hogy a film végén Saul megdicsőül… De a cím is nagyon
erős! Önmagában egy kijelentés: Saul fia! Pál apostol zsidó neve behoz egy pluszjelentést, illetve
ehhez kapcsolódik a fiú szerepe. Érdekes, a filmben valahogy nem érezzük fontosnak, hogy tényleg az ő gyereke-e a halott fiú. Számtalanszor elhangzik, hogy neki nincs is fia. Szerintem ez na-

2016. április

51

„

gyon fontos, hogy ő ragaszkodik hozzá, de lehet, hogy nem is az ő gyermeke. És a végén az a fiú,
az a parasztgyerek, akire rámosolyog Saul, ő is mintha a fia volna, úgy éreztem.
N. J. L.: Igen. Vagy az a gyerek a fia, akit próbál eltemetni. A Pál apostollal való párhuzamot
nem értem, de ha kifejtené…
K3: Hát nem tudom, csak az én fejemben összekapcsolódott a két név. Tehát hogy van plusz jelentése számomra, csak ezt akartam mondani.
N. J. L.: Igen, volt a király is, de nekünk csak tetszett a Saul név. Nem volt más elgondolás mögötte.
S. M.: Ott van még egy, kérdező! Meg itt is!
K4: A fiataloknak szánta a filmet, ahogy volt már erről szó. Arra vagyok kíváncsi, hogy mi késztette arra, hogy teljesítse ezt a küldetését? Épp a napokban olvastam egy statisztikát, ami nagyon megdöbbentett. Eszerint a mai egyetemisták húsz százaléka egy olyan pártot támogat,
nem akarom kimondani a nevét, amely a holokausztot kigúnyolja, undorító módon beszél róla,
s ez egyszerűen elfogadhatatlan. A kérdésem tehát az, hogy Ön, aki ebben a témában autentikus, mit gondol, tud-e ezekre a fiatalokra hatni? A másik kérdésem szintén egy korábbi felvetéshez kapcsolódik. Volt arról szó, hogy nem maradt utánuk semmi, amikor elégették őket. Ezzel kapcsolatban az volna a megjegyzésem, hogy igenis maradt utánuk több tonna haj, több
tonna bőr, bőrönd meg cipő. Ezek megmutatása is olyan eszköz, ami alkalmas lehet arra, hogy
a fiatalok megismerjék a tényeket. Szóval a fiatalok nagyon nem ismerik a holokauszttal kapcsolatos történelmi adatokat, és jó volna ezen változtatni. Mit gondol, hogyan lehetne változtatni ezen?
N. J. L.: Nem tudom. Én azért is csináltam ezt a filmet, hogy megszólítsa az embereket, függetlenül attól, milyen háttérrel jönnek a moziba. Azt akartam, hogy hasson, hogy lebontsa a prekoncepciókat, és megváltoztassa az emberek gondolkozását. Aki pedig relativizálja a holokausztot, mert, nem is tudom, valami iparágnak gondolja, annak valószínűleg fogalma sincs arról, mi volt ez az egész. Ha olvasott volna róla két sort életében, akkor biztosan sírna. Persze
azért ez egy nehéz kérdés, mert az ilyen emberek nem feltétlenül fognak beülni a filmre. Remélem, azért százból egy legalább átgondolja, mi is volt valójában, szóval utánanéz, és nemcsak ugat a kutyákkal. Ez már jó eredmény lenne. Nem vagyok szuperoptimista ezzel kapcsolatban, de remélem, hogy valami minimális hatása lesz. Szeretnénk, hogy a film eljusson minden nézőhöz, hogy beszéljenek róla, és ne titkok uralják a világunkat. Ráadásul Magyarországon is létezik ez a probléma, mert itt minden titok, és így korrumpálódnak a lelkek. Én ez ellen próbálok harcolni.
S. M.: Nem tudom, mintha lett volna még egy kérdező.
K5: Valami hasonlót akartam kérdezni, mint az előttem hozzászóló, de aztán eszembe jutott
egy másik kérdés is. Úgy képzelem, egy filmrendező azért csinál filmet, hogy az emberek szívesen nézzék azt. Az ilyen témánál elkerülhetetlen, hogy közben mégis azt érzi a néző, nem akarom nézni, nem akarom nézni, legyen már ennek vége. Ez valahogy tudatosul azokban, akik készítik a filmet? Lehet egyáltalán ehhez tudatosan viszonyulni?

„

52

tiszatáj

K. B.: Ez érdekes kérdés. Én ugyan jóval „távolabbról” tudtam ránézni a forgatókönyvre, mint
László, aki évekig ebben a „filmben élt”, de az soha nem jutott eszembe, hogy a néző ne akarná nézni ezt a filmet. Persze lehet, hogy ez csak az én hülyeségem, mert szeretem a nehéz
filmeket, amelyek szólnak valamiről, és elgondolkoztatnak. Amikor én csinálok filmet, akkor
sem annyira a nézőre gyakorolt hatáson gondolkodom, inkább azon, hogy hogy tudom megcsinálni azokat a dolgokat, amiket elterveztem. Mindenesetre az érdekes, hogy a Saul fiát nehéz filmnek minősítik a nézők. Egyrészt persze értem, miért van ez így, másrészt pedig azt
gondolom, hogy moziba is lehet úgy járni, ahogyan könyvet olvas az ember, azaz elmélyülten
is lehet filmet nézni.
N. J. L.: Csak annyit tennék hozzá, hogy ez arról is szól, milyen filmeket nézünk egyáltalán.
Meg hogy milyen filmekkel altatják el az embereket. Hát én biztos nem olyan filmeket akarok
csinálni, amilyenekkel altatják az embereket. Persze nézője válogatja. Az is érdekes, hogy országonként is eltérő lehet a nézők hozzáállása. Azt például nem gondoltam volna, hogy Amerikában ez a film működni fog. Egyetértettem azokkal, akik azt mondták, hogy az én filmjeimet, ha ötmillió évig próbálkozom is, akkor sem fogják Amerikában támogatni. Nem gondoltam, hogy ez fog történni.
S. M.: Hasonlóra akartam utalni korábban magam is, amikor azt mondtam, hogy nagyon erős
fizikai hatása van ennek a filmnek, illetve, hogy ebben nagy szerepe van a szörnyűségeket közvetítő hangsávnak.
N. J. L.: Nagyon fontos, hogy ez nem egy digitális film, mert én azt nagyon nem szeretem. Szóval a film, mint nyersanyag az nagyon-nagyon hipnotikus, mert azon a fény és a sötétség váltakozása olyan…
S. M.: Zsigeri…
N. J. L.: Igen, igen. Bocsánat, nem akartam a digitálist szidni, csak nagyon rossz.
S. M.: Egy kényes kérdést szeretnék feltenni. Olvastam, hogy Cannes-ban tarolt ez a film – teljes
joggal, teszem hozzá –, Berlin viszont nem fogadta be. A Berlini Filmfesztiválon ugyanis nem
került be a versenyprogramba, bár egy másik szekcióban vetítették volna.
N. J. L.: Igen.
S. M.: Egy másik ide kapcsolódó információ, hogy a cannes-i díj után szinte közelharcot vívtak
egymással a különböző országok képviselői a forgalmazási jogokért, ám a németek nem akarták megvenni a filmet. Ami azért is meglepő, mert példaértékű az a múltfeldolgozás, ami az
utóbbi évtizedekben Németországban végbement. Mindazonáltal a Saul fia nem mutogat újjal a
németekre, hiszen az elkövetők, a bűnösök a személytelen végrehajtó gépezet részeiként jelennek meg a filmben. (Már ha egyáltalán megjelennek Saul perspektívájában.) Lehet arról tudni
valamit, hogy miért nem kellett a film a németeknek?
N. J. L.: Hát ezért, pont ezért…
S. M.: Komolyan?

2016. április

53

„

N. J. L.: Berlin először nem merte beválogatni a versenyprogramba, de amikor megtudták,
hogy Cannes-t érdekli – ami nagyon meglepte őket, hisz Cannes soha nem szokott filmet elvinni januárban –, akkor azt mondták, hogy akkor most betennék a programba, de mi azt akkor már nem akartuk.
S. M.: Ez azért elégtétel, nem?
N. J. L.: Óriási! Pedig mindenki azt gondolta, még a világforgalmazó is, hogy ezt a filmet nem a
pálmafák alatt kell bemutatni, hanem a Harmadik Birodalom volt fővárosában. Ebben a filmben nem a megszokott sémák köszönnek vissza, hogy például van egy nagyon gonosz SS katona, akiről kiderül, nem is olyan gonosz, és megváltozik a történet végére. Lesz német forgalmazás, és a németek biztosan foglalkoznak majd a filmmel. Talán nem is feltétlenül az intellektuális, hanem a szélesebb közönség köreiben. De az biztos, hogy ez egy érdekes fejezete
lesz a film befogadás-történetének. A Sony, a világforgalmazó is úgy véli, hogy a Saul fia korszakváltást idézhet elő a német mozikban. Egy jelzés lehet, ami talán elindíthat valamit.
S. M.: Jól értem, hogy azért nem vették meg, mert nem vádolta őket eléggé a film? Nem okozott
kellő bűntudatot?
N. J. L.: Nem ott várták a bűntudatot, ahonnan jött. Nehezebb vele mit kezdeni, mert nem anynyira fókuszált. És ez problematikus.
S. M.: Kíváncsi leszek a német recepcióra.
N. J. L.: Még annyit, hogy a német az első nyelve a filmnek, szöveg szerint abból van a legtöbb.
Meg a jiddis, ami majdnem német. Ráadásul három német színész is szerepel a filmben.
K6: Hallatszik a hangom, ugye? Mert elég gyönge. Koromnál fogva én már elég sok ehhez hasonló alkotást láttam, de ilyen megrázó és szép, mint ez a film, nemigen van. Tetszett a hölgynek az a megjegyzése, hogy „nem szeretem nézni”, ugye, így mondta? Valóban a „nem szeretem
nézni” filmek maradnak meg igazából az emlékezetünkben, mert azok ráznak meg bennünket a
leginkább. S talán most dicsérem a szerzőt és a filmet azzal, ha előhozok néhány párhuzamot.
Egy filmet és egy könyvet említenék a vonatkozó témában. Az egyik az Üzlet a korzón, cseh film
azt hiszem. Ismeri valaki? Reménykedem, hogy azért ismerik, fiatalok biztosan nem. Az nagyon
szép film volt, a témája hasonló, mint ennek, csak mégis más. A könyvek közül pedig Sempruntól
A nagy utazást említeném. Köszönöm, hogy felszólalhattam!
N. J. L.: Köszönöm, nagyon.
S. M.: Egy kicsit távolabb lépve a filmtől…
N. J. L.: Ott van még egy kérdező!
S. M.: Jaj, bocsánat!
K7: Szóba jött a németországi forgalmazás. Szintén lehet olvasni a sajtóban, hogy egy izraeli
koprodukciós partner elutasította az együttműködést. Ez valóban így volt? S ha igen, akkor mi
történt azóta, amióta Cannes-ban nagyon nagy elismerést kapott? Egyébként én köszönöm ezt
a filmet. Nekem is nagyon tetszett.

„

54

tiszatáj

N. J. L.: Senki nem akart ebbe a filmbe beszállni. Senki. Menekültek előle. A folyamat úgy néz
ki, hogy előbb koproducert kell találnunk, aki aztán megpróbál pénzt szerezni a produkcióhoz. Franciaországban és Izraelben a filmalap hajtott el bennünket, Németországban, Ausztriában pedig még koproducert sem találtunk. Szabályosan menekültek előlünk. Valahogy elkaptuk őket, de aztán eltűntek, és soha nem vették fel többé a telefont. Most persze sok producer írja, hogy mennyire szeretne velem dolgozni. Én meg azt válaszolom nekik: de jó lett
volna, ha legalább egy negatív visszajelzést küldesz legutóbb. Ilyenkor aztán vagy eltűnnek,
vagy nem. Ez persze inkább az európai filmfinanszírozásról szól. Nem akarok ebbe annyira
belemenni, de a lényeg, hogy nem akarnak rizikót vállalni. Ráadásul, ha még újító is akar lenni egy alkotás, akkor meg aztán tényleg menekülnek, elfordulnak. S ez valószínűleg azért van
így, mert a tévé és az internet most már teljesen legyőzte a mozit. Sajnálatos jelenség, hogy a
tévés és internetes esztétika egyeduralkodóvá vált. Mostantól úgy kell mozit csinálni, hogy a
tévé előtt ülőket szolgáljuk ki. Ők diktálnak Németországban, ők diktálnak Franciaországban
és így tovább. Szóval mi vagyunk a hiba a rendszerben. Senki nem számított erre. Izrael egyáltalán nem akart beszállni a produkcióba, ugyanis nem támogatnak kosztümös filmeket,
csak a mostani állapotokat tematizáló alkotások érdeklik őket. Szóval nem volt könnyű öszszehozni ezt a dolgot.
K8: Én azt szeretném megkérdezni laikusként, hogy, ugye, a magyar filmalap támogatta a produkciót? Mennyire szóltak bele a filmkészítésbe? Belenéznek-e a forgatókönyvbe?
N. J. L.: Van egy dramaturgiai tanácsuk, s ha ők elfogadják, akkor velük kell fejleszteni a filmtervet. Meg kell vitatni, mi az, ami jó, és mi az, ami nem jó a forgatókönyvben. Ez egy több
hónapos folyamat. De aztán, ha elfogadják a forgatókönyvet, akkor utána simán megy minden. Nekem az volt a tapasztalatom, hogy szakmai alapon döntenek.
Hangos ember: Bennem mocorog még egy kérdés, nem tudom, hogy itt kell-e föltenni, de azt
majd a László eldönti… Mostanában sok tudósításban olvasható különböző fórumokon, hogy a
filmet rendezte Nemes Jeles László…
N. J. L.: Most a nevemről lesz szó?
H. e.: A stáblistában Nemes Lászlóról olvastam.
N. J. L.: Igen…
H. e.: Megmondom, hogy mi a kérdésem.
N. J. L.: Jó.
H. e.: Az motoszkál bennem, hogy a filmet az apa-fiú viszony, a rendező személyes élettörténete
valamilyen szinten, érintőlegesen befolyásolta-e?
N. J. L.: Mindenképp. Na, akkor mindjárt lefekszem a szófára és… Skizofrén vagyok. Ez a válasz. (A közönség felnevet)
N. J. L. folytatja: Külföldön nőttem fel, és ott mindig is a Nemes vezetéknevet használtam.
Nyilván engem is úgy hívnak, mint az apámat, innen a Nemes Jeles. Mindenesetre külföldön a
Nemest ismerik, és én is egyre inkább ezt használom. Az apa-fiú viszonyra vonatkozó kérdés-

2016. április

55

„

re hosszú lenne válaszolni, és nem áll szándékomban egy két órás monológba kezdeni. (A közönség felnevet.) De azért köszönöm a kérdést. Már biztos fáradt mindenki.
K9: Nekem az lenne a kérdésem, hogy miképpen sikerült Röhrig Gézát kiválasztani a főszerepre?
N. J. L.: Elmesélem az elejét, s elmesélem a végét. Igazából nem terveztük úgy, hogy amatőr
színész legyen a főszereplő. Az elején egy külföldi, profi színészben gondolkodtunk. Azt persze tudtuk, hogy a hitelességhez az szükséges, hogy valójában ne színészkedjen a választottunk. Annyira közel van végig, annyira érezzük minden rezgését, hogy nem tett volna jót ennek a „nyers” filmnek, ha egy színész elkezdi működtetni a színészi eszköztárát. Aztán lassan
kiszerettünk a színész választottunkból, s ekkor jött Géza. Őt eredetileg Ábrahám szerepére
választottuk, mert azt egy magyar színésznek kellett játszania. Géza New Yorkban él, úgyhogy könyörögtünk a producereknek, hogy ide hozathassuk. A próbafelvételeken jónak találtuk, és odaadtuk neki Ábrahám szerepét. De közben a próbákon beugrott Sault is játszani, s
ekkor döbbentünk rá, hogy ő inkább Saulhoz hasonlít. Nagyon meggyőző volt, úgyhogy könyörögtünk ismét a producereknek, hadd hozzuk el megint New Yorkból. Persze megérte,
mert kiderült, ez a szerep nagyon benne van a személyiségében. Akkor azt kértük tőle, hogy
fogyjon le tizenöt kilót, s ezt ő megtette. Ettől a hirtelen fogyástól aztán egy kicsit ideges, zaklatott lett, és végül ezt az energiát is belevitte a szerepbe. És beszédtanárt is fogadtunk Gézának, mert ráadásul jiddisül is kellett beszélnie. Noha elég nagy feladat volt a szerepe, Géza az
elejétől fogva hozta, amit elvártunk tőle. Technikailag persze nem volt képzett, az operatőr az
elején a haját tépte, mert gondok voltak azzal, merre fordul, hol áll meg és így tovább. Persze
másfelől meg nagyon is fegyelmezett volt Géza. Az még egy profi színésznek is gondot okozhatott volna, hogy szinte végig hatvan centire az arcától forog a kamera. Ebben is az a kettősség jelenik meg, ami a film világát is jellemzi: rend és káosz egyszerre. Saul figurájában szintén benne van, hogy egyszerre nagyon fegyelmezett és hogy van mégis egy kilengése.
S.M.: Talán egy utolsó kérdésre még van időnk.
K10: A film nézése közben Elie Wiesel élettörténete jutott eszembe, s nem tudtam szabadulni Az
éjszaka című könyvének tartalmától. Wiesel Máramarosszigeten született, és serdülőkorában
került Auschwitzba, egész fiatal korát annak szentelte, hogy rabbi legyen, a Szentírást tanulmányozta, s az örökkévaló volt számára minden. Wieselt egész életében, bántotta a lelkiismerete, mert bűntudata volt amiatt, hogy nem tudta az édesapját megmenteni, és végig kellett néznie a haldoklását a marhavagonban. A film során nekem az volt az érzésem, hogy Önök egy
praktikus művészi megoldással, mintha Wieselnek a bűntudatát oldották volna meg azzal, hogy
Saul visszatér. Egészen pontosan: Saul úgy oldotta meg Wiesel bűntudatát, hogy megment egy
embert, megmenti a halottat. Szeretném megkérdezni Öntől, hogy ismeri-e Wieselnek a könyvét?
N. J. L.: Abszolút, s nagyon fontos olvasmányélményem. Franciául olvastam, de azt hiszem,
franciául is írta.
K10: Igen, La Nuit, s magyarul is lehet olvasni.
N. J. L.: Neki magyar az anyanyelve. Remélem, találkozom vele majd egyszer.

„

56

tiszatáj

K10: Annak ellenére, hogy Saul halottakkal foglalkozik, s bepiszkítja magát, rabbinak tűnik föl,
mintha egy rabbi lenne, egy szent ember. Csak azért temeti el, temetné el a halottat, mert a törvény szerint ezt kell tennie. Köszönöm szépen.
N. J. L.: Erre nem gondoltam. De az, hogy van egy szent dimenziója, arra valahogy rájöttem a
filmkészítés során. Noha a történet elején inkább ügyetlen, kicsit Buster Keaton szerű figura,
vagy nem is tudom, van benne valami furaság.
S. M.: Mielőtt teljesen elfogy itt a levegő, a közönségtalálkozónak ezennel véget vetek. Nagyon
köszönöm az alkotóknak, hogy eljöttek és beszélgettek velünk. És még egyszer: nagyon gratulálok a filmhez!
N. J. L.: Köszönjük, hogy eljöttek.

2016. április

57

„

FRIED ISTVÁN

Tandori-ötletelés
KÖLTŐI UTAZÁS/UTAZÓ A XIX. ÉS A XX. SZÁZADBÓL
„Ezt is elismétli – máshonnan nézi; bosszankodik,
mit vannak úgy oda, ha írásban, szóban valami ismétlődik? A zene folyton ismétel, Mozart is (…)
A zenében az ismétlés (Mozart) elegancia is lehet,
istenes komolyság (Bach), dörgedelem tragédia.”1

Tandori – szerencsére – gyarapodó életművébe beletekintéskor nem pusztán az „ismétlés”ek tetszenek föl, hanem az „ismétlések” ilyen-olyan tudomásul vételekor a belső összefüggések, a még oly távolinak hitt művek, műrészletek, gondolatmenetek egymásra vonatkozásai.
A Tandori-életmű így állandó készültséget igényel, mert ezek az intratextuális mozzanatok
nem feltétlenül látványos költői cselekvések során szerveződnek poétikai alakzattá, inkább
az életmű fokozatosan kiépülő – belső – „törvényszerűségei” igénylik az összeolvasást,
amelyre olykor felhív a művek beszélője, olykor éppen ellenkezőleg: igyekszik elrejteni azt,
ami korábbiakra utal, vagy (utólagos ráismerés során) mintegy a sejtetés, előrevetítés funkciójában szerepel. A Csodakedd, rémszerda egyik helye a kényelmes kritikát vitatja, nevezetesen a nyilván az első olvasások alkalmából túl egyszerűnek tűnő javaslatot, amely a puszta
terjedelemre, a motivikus egyhangúságra szűkítené az előadást. „Ha az, aki odanyesve kifogásolja ezt a stíluseszközt, fel kéne, hogy tegye a kérdéseket: mi lehet a jelenség (szokatlan
irod. életű jelenség, szószátyárság, sokat-írás) mögött? A szellemi restség jele, ha az illető
ennyire nem akarja túlbonyolítani a dolgot. Hogy még csak megoldást sem keres.”2 Utóbb az
életmű egy konkrét helyét hozza föl esettanulmányként, az önazonosság problémakörén töprengve-töprengtetve; a magam részéről azonban hozzátenném, hogy míg az egyszerföllelthez ragaszkodás az életmű állandója, a kontextus-váltások kényszere egyensúlyként
gondolható el, a korántsem mozdulatlan statikához képest a korántsem mindent felforgató
dinamika eszköztárának felhasználásával.
„Ellenben állom a szavam, megnézzük a Zenón-dolgokra egy versemet a Töredék Hamletnek c. kötetből. Ha valami, hát ez évgyűrű nekem, évgyűrű-vízjel, mennyire önazonos maradtam megannyi esztendőn, veszélyhelyzeten, iszonyú tévelygésen, rémségeken, gombfocin,
lovakon, madárkákon, kaktuszokon, műfordításokon, képzőművészeten, utazásokon, zenés
házi kártyabajnokságokon, rendszerváltozáson stb. át.”3 Ezt olyképpen kísérlem meg a magam számára lefordítani, hogy egyrészt van ennek az életmű-építkezésnek valami – fölis-

1
2

3

Tandori Dezső: In Uő: A komplett tandori – komplett eZ?, Palatinus Kiadó, Bp., 2006, 135.
Tandori Dezső: Sors, undercover haver!, In Uő: Csodakedd, rémszerda - Tárcák, esszék, tanulmányok
(2000-2010), Tiszatáj Könyvek, Szeged, 2010, 46.
Tandori Dezső: Gergely-naptár fahangra, In Csodakedd, rémszerda 80.

„

58

tiszatáj

merhető? – meghatározója, amely a különféle költői és a költőivel tágabb összefüggéseket
jelző helyzetekben újólag vissza-visszatér; s miként a régebbi korszakok papírjainak vízjelei,
segítenek a kor-jelölésben, a nyomdára rátalálásban, akként az évgyűrűk (a koncentrikus körök) jellemzőivé lesznek, a különféle változások-váltások ellenére, egy előadásnak. Másrészt,
noha a különnemű minőségek mintha nivellálódnának, egymás közelébe kerülnek látszólag
eltérő formák (a felsorolás egyben a halmozás retorikai funkcióját betöltve gondolkodtat el,
mint következik egymásután a rémség meg a gombfoci, a kaktusz és a műfordítás), még akkor is talányosnak tűnhet mindez, ha eltekintünk a kronológiai tényezőtől, az egymásutániság helyébe az egymásmellettiséget értve: mindegyik lehet fontos (de önmagában egyik sem
volna az?), valamennyiben ott rejlik az ön-megőrzés akarása (vagy mindegyik, jó, a többség
éppen ennek ellenére törne?); egyszóval: aligha intézhető el ez a feltevés azzal, hogy a paradoxon öniróniája tetszene lényegesnek. Feltehetőleg a lényeges a kontextus ellen irányzott
munkálkodás: az önazonosság a sokféle alakban megnyilatkozó esélyek és esélytelenségek
egybefogására törekvés, annak tudatosulása, tudatosítása, hogy az önazonosság egyben a
kontextusra reflektálás, reagálás küzdelmeiben őrizhető meg. S ha ez akár némileg leegyszerűsítésnek hat is, a Tandori-életmű elemzőit feleletre készteti a 2000 és 2010 között született
tárcák, esszék, tanulmányok, Tóth Ákos által megszerkesztett kötete (Csodakedd, rémszerda);
s bár az alkotói problematizálás nem feltétlenül kötelező érvényű (teljes mellőzését akár hibának mondhatnám), és nem csupán azért, mert az elemző esetleg (valószínűleg és nem jogtalanul) másutt hinné megjelölhetőnek az életmű súlypontjait, hanem azért, mert az idézett
Tandori-mondatok (s rajtuk keresztül a kötetek) az életmű olyan önreflexív szemléletéről
tanúskodnak, amelyek egyben a kritikai visszhang értelmezésétől sem tekintenek el (noha
nem egyszer a sorok közé rejtve az egyetértést meg a vitát), valamint figyelmeztetnek arra:
az életmű alakulástörténete, hogy kedves Goethe-versemet itt (is) idézzem, tartósság a változásban, Dauer im Wechsel. Ez az oka annak, hogy kockázatos kísérletbe kezdtem, két Tandori-vers bemutatását vállalva. Az elsőnek idézett szonett számos olyan problémát vet föl, amelyet csupán a Tandori-műfordítások monografikus feltárását egyszer elvégző kutató képes
megfelelő módon kezelni. Ti. miképpen foglalkozzunk egy olyan fordítással, amelyet nem
Tandori Dezső szemelt ki magának, hanem amelyet kiadói megbízásra teljesített. Hozzátéve,
hogy a vers eredeti nyelve szlovén, így Tandori nyersfordítás alapján dolgozott. De hozzátéve
azt is, hogy a Vörösmarty-kortárs szlovén költő a szonett zárt keretei között a romantika
olyan hangzatait szólaltatja meg, amely „formailag” a német kora-romantika elméletíróinak
szonett elképzelését visszhangozza, „tartalmilag” pedig a lengyel és a cseh, valamint a magyar romantika „borúlatos ragyogvány”-ával (Horváth János) jellemezhető. Így a Tandoriköltészettől meglehetősen messzi irodalmi tájékra irányít. Hogy mindezek ellenére a magyar
Prešeren meg tud szólalni, a műfordító bravúrja, s ennek következménye, hogy mind esszében, mind szonettben folytatódik ez a megszólalás; a Tandori-életmű integráns része lesz a
fordítói vállalkozás és annak átfordítása az önazonosságot hirdető életműbe. Innen nézve talán megbocsátható egy Tandori-szonett kiemelése 1978-as szonett-kötetéből: hogy lehetővé
váljon a Tandori-univerzum egyszerre távolinak és közelinek érzékelt területének együttszemlélése, összeolvasása. A kísérletező Tandori kísérletre ösztönöz, miként egy „Tőrmellék”-e sugallja: „Régi strófa, mégis/ újdon-hihetetlen,/ kivé is, mivé is,/ ki is, mi is helyben.”
*

2016. április

59

„

France Prešeren verse:
Popotnik pride v Afrike puščavo,
stezè mu manjka noč na zemljo pade,
nobena luč se skoz oblak ne ukrade,
po mescu hrepenèč se v travo.
Nebó odpre se, luna dá svečavo;
tam vidi gnézditi strupene gade
in tam brlog, kjer íma tigra mlada
vzdig’váti vidi leva jezno glavo.
Tako mladén’ča gledati je gnalo
naključe zdanjih dni, dokler napoti
prihodnosti biló je zagrinjalo.
Zvedríla se je noč, zijá nasproti
živjljenja gnus, nadlog in stisk ne malo,
globoko brezno brez vse rešne poti.4
Tandori Dezső fordítása:
Elérsz, utas, a sívó Afrikába,
ösvényed elvész vadonban, vak éjben,
felhőkön át nem látsz szemernyi fényt sem,
fűbe heversz, sóvárogsz holdsugárra.
Az éj kitárul, holdfény hull a tájra:
fészkelő viperákat lát a fényben,
amott tigrisfiókák odú-mélyben;
s dühödt oroszlán égbe tárt pofája.
Eképpen űznek lázas indítékok
világot látni, ifjú szenvedélyek:
s a jövő képét függöny fedi még ott.
Az éj felfénylik – s ím tátong az élet
csömöre. Szorongások, szakadékok.
És nincsen útja a menekülésnek.5
A boldogtalanság szonettjeinek ez a darabja részint azt példázza, miként vitázhat egymással, és összegeződhet egy szonettben a két kvartett és a két tercett, minthogy részint azt ta4
5

Poezije Doktorja Franceta Pešerna (…), ured. Anton Slodnjak. Ljubljana 1969, 86.
France Prešeren versei, vál, bev. Josip Vidmar, jegyz, bev. ford. Gállos Orsolya. Európa Kiadó, Bp.,
1975, 25–26.

„

60

tiszatáj

núsítja, hogy az „álomi”, a „képzeleti”, az átpoétizált, az allegória tartományába utalt és az elidegenedő személyes látszólag széttartó gondolatiságát miként foghatja (mégis) egybe a kezdet és a befejezés azonos tőről fakadtsága. Innen folytatva az elemzést: a verskezdő
’popotnik’, amely egyszerre jelent utazót és vándort, a romantika személyiségfelfogásának
szempontjából archetipikus magatartást jelölve6, a vers végére arra a helyre talál, amely
semmiképpen nem cél, legfeljebb egy életszakasz lezárultára utal, azaz az utat (pot) jelöli
meg, mellyel kicseng a vers, még akkor is, ha az út sehová nem vezet. Az összetartozást, egybefoghatást a fonikus összefüggés, hangtesti azonosság hangsúlyozza, a popotnikba belefoglaltatik a pot, személy és akár képzeleti, akár materiálisan felfogott tárgy egybehangzása, kölcsönös jelentés-generálódása a kezdetnek és a befejezésnek olyan közös elgondolhatóságát
sugallja, amely hangilag a rész-egész viszonyt tanúsítja, szemantikailag (alany-funkció, a cselekvő személy képzete – a csapdába esettség jelződése, az elöljárószó a megfosztottság megfogalmazását készíti elő) azonban a helyzetére rádöbbenő individuum kiszolgáltatottságának
megfogalmazását látszik véglegesíteni. A kvartett az utazó, a vándor utat tévesztettségét képileg, mintegy jelenetezve mutatja föl, a tercettek azonban a távolinak tűnő képiségből viszszautalnak a biografikusba; ez utóbbi olyképpen konkretizálódik, hogy egyfelől Prešeren más
verseihez köthető (például a Slovo od mladosti – Búcsú az ifjúságtól elégikus hangoltságához). Másfelől a költői pályát szegmentálja a hasonló gondolatiság más versnemben történő
leírása, ezzel együtt viszont az első verssor elidegenítő effektusával (az afrikai sivatagra,
mint távolira, ismeretlenre, idegenre, rejtelmesre utalással akár egy szerepbe kényszeríti a
szubjektumot, adott esetben az afrikai utazó szerepébe), akár olyan, látomásszerű, noha viszonylag pontosan részletezett helyszín vázolódik föl, amelyet locus terribilisként ismerhetünk föl. Az első sor szűkszavú megállapításával ellentétben szinte ellenséges tartalmú életkép rajzolódik ki, amelyben a fénysugár (luč) legfeljebb tagadó formában jelenhet meg
(nobena luč–semmi fény), illetőleg, midőn megnyílik/kinyílik az ég, a hold (luna) és a fény
(svečavo) nem deríti föl a tájat, éppen ellenkezőleg, annak terribilis voltára (az oroszlán és a
fiatal tigris jelenlétével) emlékeztet. A viszonylag kevés elemből építkező két kvartett az ismétlésekkel operál, s az ismétlések egyben a fonikus megfeleltethetőségeket is felcsillantják,
fölrajzolván egyfelől a luč–luna–po mesce–svečavo sort, ezzel ellentétben a noč–oblak jelzi,
hogy holdfény és sötétség mintegy komplementárisak. A noč és luč egybecsengése a versben
sűrűn előforduló alliterációkkal zenei jelentéssel rendelkezhet ugyan, de nem enyhíti az elveszés, úttévesztés okozta szorongást (stezè mu zmanjka: elfogy a – járható – ösvény). 7
A „Bestiárium” a megfélemlítettségnek, a kétségbeesett magára hagyatottságnak jelződése,
az általam használt Szimbólumtárban az oroszlán Sátán-szimbólum („Ellenségetek a sátán,
ordító oroszlán módjára ott kószál mindenütt, és keresi, kit nyeljen el”.), a Bibliai Lexikon
más negatív példákat is felhoz, a tigris „a sötétség gonosz erőire is utalhat”, a viperában, a
mérges kígyóban „a becstelenség”, „a rágalom”, „a halálos veszedelem”, „az álnokság” képét
látták,8 „Vergilius az aranykor közeli eljövetelét hirdető eklogájában így ír a világban ható
6

7

8

Mickiewicz Farys című poémájának „orientalizmusa” ugyanolyan jó példa lehet, mint száműzöttként
utazásából származó költői emlékei, melyeket a Krimi szonettek őriznek.
A dantei ’una selva oscura’ nyelvi rokonságairól Ernst Robert Curtius: Europäische Literatur und
lateinisches Mittelalter. Bern 1948, 355.
Szimbólumtár. Jelképek, motívumok, témák az egyetemes és a magyar kultúrából, szerk. Pál József,
Újvári Edit. Balassi Kiadó, Bp., 1997, 355-357, 460-461, Bibliai lexikon, kiadta Herbert Haag, ford.

2016. április

61

„

rossz elmúlásáról: «Pusztul a kígyó is, pusztul minden hamis»” (,ártó/nadragulya) (IV, 1415.)9. Ám tekintsük akár e szimbolikus jelentésüket, akár a locus terribilis jellegét meghatározó tényezőként a szonett „Bestiáriumát”, mindenképpen az el/megtévedt utazóra váró
végzetes veszedelem kifejezői.
Az első tercett aztán mintegy „megfordítja” a vízióként funkcionáló kvartettek helyzetmegjelenítését: a tako (így, eképpen) bevezeti, hogy a kvartettek képes beszéde mintegy a
személy világának rajzával értelmeződjék, a kvartettek ilyen módon előkészületei az individuum hányattatásait fölvázoló tercetteknek: a „világ”-ba kilépő ifjúra hasonló veszedelmek
várnak, az ártatlanság, bűnnélküliség korszakát fölváltja a megkísértés, megkísértettség periódusa; s a második kvartett első sorában ezt olvassuk: Nebó odpre se: az ég kinyílik, erre a
második tercett félsora így felel: Zvedríla se je noč (felderül az ég), az időtlenség helyébe az
idő lép, s ha a táj felhőbe burkolózott, a jövőt függöny takarja el. A megfelelések a „természeti” – jelképes és a személyes között fokozatosan bomlanak ki, az ifjú világba lépése olyan úttévesztés, mint az utazóé, csakhogy a megszemélyesülő veszedelmek itt konkretizálódnak, az
akadályok, az undokság, a szorongattatás épp úgy a mély szakadékba vezet (globoko
brezno), mint az afrikai vándort az elvesző ösvény. A mély szakadékból, ami a világ, nem vezet kifelé út; s hiába cseng ki a szonett, mint láttuk, az úttal, ez az úttalansággal rokon reményvesztettség jelződése. S ha a vándornak (popotnik) sorsa az úttévesztés, az élet vándorának nem kevésbé az; a messzire jutás kudarc, a világba vetettségnek nincs alternatívája.
A korábbi állapotról nincs információ, a vers kezdőpontja a kilépés, amely a dantei szót
visszhangozva, letérés az igaz útról (amely szintén nem dereng a versben), a Slovo od
mladosti-t (Búcsú az ifjúságtól) idegondolva, elhagyása nem csupán valami kezdetinek, szerényebbnek, szegényesebbnek, hanem ártatlannak is10, az afrikai sivatag eszerint jelzése valami veszedelemnek, amely minden hasonló utazóra leskelődhet, egyben a bűnök tanyája,
melyben a megszemélyesített vétkek képes beszéd alakjában tárulnak a szemlélő elé. Míg a
második tercettben két ízben is szó esik a látásról (vidi), a tercettek egy külső „elbeszélő”nek (megszólalónak) „krónikás” beszámolóját adják, amely az immár nem csupán elvont fogalomként, allegóriaként létező, ható, a létezést meghatározó tényezőként számol a „gond”dal (Sorge), amely elől nincs menekvés. A mély szakadékba kerülő ifjú előtt bezárultak az
utak, immár a világ része lett, helyzete hasonlatossá (vagy azonossá) válik az afrikai sivatagi
utazóéval. S ha talán csábító az afrikai sivatag azonosítása az emberi élettel, éppen az erőteljes képiség, mely mentes a példázatszerűségtől, biztosítja a retorizáltságnak azt az alakzatát,
amely rájátszásokból, allúziókból (kiváltképpen a „Bestiárium” soraiban), a hasonlóságok kijátszásából építkezik, a kvartettek és a tercettek között vibráló feszültséget tudatosítják, és
nem csupán a másképpen elhelyezett elemek fölerősítése vagy éppen ellenkezőleg: visszavonása segítségével. Popotnik pride: az utazó, a vándor (hosszú vándorlásának végpontjaként,
lehetne kiegészíteni a költő szavát) elér, eljut, megérkezik az afrikai sivatagba, az ifjút viszont
hajtja, űzi (gnalo) önnön kíváncsisága, érdeklődése; úttévesztése már a kezdet kezdetekor

9
10

Ruzsiczky Éva, Szent István Társulat, Bp., 1989, 1352-1353, 1934-1935, Magyar Katolikus Lexikon,
főszerk. Diós István. Szent István Társulat, Bp., 2001, 761-763, 2005, 184. Lexikonaink a bibliai vonatkozásokat regisztrálják. Prešeren esetében talán az Isteni színjáték megfelelő helyei is megemlíthetők volnának.
Vergilius összes művei, ford. Lakatos István, Magyar Helikon, Bp., 1967, 19.
A boldogtalanság szonettjei első darabjában hasonló helyzet tárul az olvasó elé.

„

62

tiszatáj

nyilvánvaló. S némi kitérésképpen jegyzem meg, hogy noha Prešeren még egy darabig küszködött a Byron-befogadás antinómiáival, s még a Krst pri Savici (Keresztelés a Szavicán)
Črtomir-ja is egy bizonyos mértékig, de csak addig, rendelkezik a byroni törvényen kívüli tulajdonságaival, szonettünkben nyoma sincs a spleennek, amely a byroni vándorok, utazók
megkülönböztető jellemzője, és amely egyébként nem idegen Anyégintól sem. Az „egzotikum” nem „hangulati” elemként bukkan ki, (a kvartettek alaphelyzetet festő előadásában)
korántsem „egzotikumként” jelzi a romantika műformálásában szerepet játszó különöset,
ismétlem, idegent, hanem éppen ennek az utóbbinak, az idegennek, a kényszerűen vállaltnak
ama vonását segít kontúrosabbra megrajzolni, amely eleve a hasonlóságban betöltött funkciót láttatja. A vers egészének úgy „hőse” a vándor, hogy előbb a képzeleti tereken, majd az
„életvilág”-ban járja reménytelen útját, majd csapdahelyzetben-létét tematizálja. A személyességnek, a költői-lírai énnek nincsen, nem lehet saját hangja, egy, kívülről, a vándorsorsra,
az ifjúi csalódásra tekintő elbeszélő-beszélő hangja kísérhető nyomon a tizennégy sorban,
a második kvartett állatai behelyettesíthetők, akár a bibliai-mitológiai „megfejtések”-kel, a
locus terribilist elképzeltető leírások lényeivel, de felfoghatók úgy is, mint valamilyen módon
ekvivalensei a tercettekben megnevezett, az egzisztenciára vonatkoztatott fenyegetéseknek.
Ez a kvartettek és a tercettek egymáshoz viszonyíthatóságát kihasználó előadás emeli a szonettet, a létezés alapvető problematikusságára utal. Hiszen önmagában a kilépés, az életvilág
irányába történő elmozdulás a bűnbeesés lehetőségét tartalmazza, a versben jelzett veszedelmek megkerülhetetlenek, a mély szakadék érthető szó szerint is, allegorikusan is. A létezésnek ez a fenyegetettsége kétféleképpen jelenítődik meg: a kvartettekben egy költői hasonlat áll lét-magyarázatként, a tercettekben a lét lepleződik le, mint a szorongások, szorongattatások helye. S mert nincs kérdés, nem érkezhet válasz sem; s mert nincs megszólítás, marad az általánosítás, általánosíthatóság szintjén. A szigorú megszerkesztettség teszi lehetővé
az elbeszélhetőséget, olyan cselekmény nélküli történetmondást, amely a csapdahelyzetet
részletezi, s a cselekvés esélyének hiányáról hoz hírt, s a hírhozó részére szinte más nem marad, mint mind a képzeletit, mind az életvilágban lévőt tárgyszerűen körvonalazni. Nincs
messze ez a vers attól a felfogástól, amely ilyképpen, egyetlen mozzanatra szűkítve beszél el
egy helyzetet, a természetit, illetve a hangsúlyozottan konstruált természetit (konnotációival
együtt) szigorúan összefogva jeleníti meg, hogy aztán e megjelenítést az individuálisba fordítsa, az allegorikusból a létezés nyelvébe ültesse át. Az utazás igen régi toposza megengedi
azt a következtetést, hogy az út meg az életút szinonimaként fejeződjék ki, és mindaz, ami az
úton, a jelen esetben az utazás-vándorlás meghatározott helyén – korántsem végcélként –
elénk tárul, az a többféleképpen dekódolható, ám a kiszolgáltatottságra döbbenő utazó tévesztése; az egykoriból, a hajdaniból eltávozás eleve kudarcos vállalkozás, fenyegetőn tárul
föl az odú (brlog), amelyből veszedelem leselkedik, majd a mély szakadék (globoko brezno),
ahonnan nincs fölfelé út. A vándorlás, amely másutt zarándokság formájában ugyancsak fölmerül Prešeren lírájában11, itt önmaga ellen fordulássá válik, a semmi felé tart, a remény
megszűnésének irányába. S hiába ékelődik be a pot (az út) a rímekbe (napoti–nasproti), nem
képes új jelentést generálni, megrögződik merőben rímes funkciójában. Miképpen beszédessé gondolható el, hogy a ’fiatal’–mlad(a) elsőbb a tigrisekre vonatkoztatva hangzik el; hogy
aztán mladén’ča alakban tegye konkréttá a popotnikot (az utazót). Az utazás, ebben a vers11

Mars’ktéri romar gre v Rim, v Kompostelje: 4. sz. jegyzetben i.m, 82; Lásd, itt Szent Antal vigyáz Jézusára: Tandori Dezső ford., a 5. sz. jegyzetben i.m, 67.

2016. április

63

„

ben, bizonyára álomi-képzeleti, nem feltétlenül azonosítható az újra-szokatlanra történő törekvéssel, ugyanakkor nem út a halálba, mint nem egy antik költőnél olvasható. Kérdéses,
mennyire belső út, másképpen szólva: mennyire gondolható a tudatban lejátszódóként. Mint
ahogy az is fölvethető, hogy mindaz, ami Prešerennél korábban elégikus nemben fogalmazódott meg, szonettben újra-mondható-e; miféle út–utak nyílik/nyílnak meg az életvilágban tájékozódók számára, akik odahagyva a maguk „kis”-világát, próbát tesznek a „nagy”-világban.
A vándorút: út a mély szakadékba? Egyben út a műremekké kikovácsolt szonett „világ”-ába?
*
Tandori Dezső: 1976711/d–Vonatok
Akárha egy tehervonatszerelvény
haladna át a gyalogos-magashíd
alatt, melyről a nyaraló lesandít,
s lát egy-egy kibukkanó kocsiszelvényt,
s ha látja is, nem érzékeli jelként
a fölfestett-krétázott számokat – mit
érezne jelnek! Lát egy fél-vonatnyit,
annyit se, a teherből. Ez az elménc
gondolat sem jut az eszébe ott,
a magashídon, melyről már leért,
talán felkeres egy állóbüfét,
talán egy kerthelyiségbe kiül,
s még véletlen se, hogy véletlenül
látott egy agyonfirkált vonatot.12
S ha a Tandori Dezső fordította Prešeren-vers az utazót (a vándort) állította a megfigyelés–leírás középpontjába, a följebb közölt szonett már címében jelzi, hogy eltér a korábbi korok „gyalogos” cél-közelítésétől, s annak a változásnak egyik legbeszédesebb tárgyáról kíván
valamit közölni, amely a távolsággal vívott, győzedelmesnek elgondolt harcában jutott főszerephez. Ez a váltás ráadásul már a kezdet kezdetén összekapcsolódott az irodalommal, pozitív vagy negatív értelemben, és részint társadalmi mozgások, a széles körre vonatkoztatott
mobilitás eszközeképpen értelmeződött, részint azonban a sok jelentésben használatos közlekedés, valamint a kereskedelem országokat, kultúrákat összekötő allegóriájaként szolgált.13 A kulturális termékek gyorsabb és tömegesebb eljuttatása párhuzamosan „fejlődött” a
12

13

A Még így sem c. Tandori-kötet (Magvető Kiadó, Bp., 1978, 124) meglepetést okozható szonettciklusa szinte naplószerűen, kronologikusan közli az adott év, hónap, nap folyamán megszületett
szonetteket, az ábécé betűivel jelezve a napi szonett-termés sorrendjét.
Goethe egyhelyütt a fordítót az általános szellemi kereskedelem közvetítőjének nevezi. Másutt arról
ír, hogy a fordítás a legfontosabb és a legméltóbb üzlete az általános világkereskedelemnek.
[Goethes wichtigste Äusserungen über Weltliteratur] In Goethes Werke in zwölf Bänden. Elfter Band.
Schriften zu Kunst und Literatur, bearb. Klaus Hammer. Berlin-Weimar 2, 1968, 459, 461.

„

64

tiszatáj

fordítás-irodalom és fordítás-értelmezés népszerűsödésével, illetőleg a világkereskedelem
intenzívebbé válása igényelte azt, amit följebb a távolságok leküzdéseként lehetett megjelölni. Ilyen módon a vonat több kontextus működtetése során látható, Tandori versében (a
Prešeren-vershez hasonlóan, de attól eltérően is) egy (képzelt) mozgás, szituáltság indítja el
a jelentéktelennek tetsző, erősen a privát szférába utasított történéseket. Ez a privát szféra
olyan kivételes, ám ismétlődő helyzetre utal (a nyaralásra), amelyben feloldódik és megszűnik a kötelezőnek vélt tevékenykedés, és több tere jut a reflexiónak. Ugyanakkor a szonett a
feltételesbe helyezi át a látottat, a mozgást, az arra történő reflexiót; a fontos helyen található
feltételes kötőszók (akárha, ha) úgy indítják meg a versbeszédet, hogy eleve a bizonytalant,
az esélyek pluralitását, a mondottak szűkebb térbe vonását teszik nyilvánvalóvá, s ezt a tagadó alakzatok sűrűségével még külön hangsúlyozzák. Arról viszont nemigen szólhatunk, hogy
az előbbi verssel összhangban az álomi, a képzeleti lenne a „tere” mindannak, amit a megnevezett szemlélő (a nyaraló) bizonytalan mozdulattal és cselekvéssel megfigyel. Inkább egy
néhány perces időtartam felbontásából eredeztethető az, amiben összevegyül a szemlélés
tárgya a feltételessel, a szemlélés több ízben említett részlegessége, a tagadások következtében előálló kétség állítás és visszavonás „dialektiká”-jában mutatkozik érdekeltnek. Ami bizonyosnak tetszik, a megfigyelési pont kijelölése, ám ez a „magaslati” pont nem teszi lehetővé
a tér átlátását, a tér bejárása nem kevésbé tétova elmozdulás, amely a „talán” kétszeres bevetésével a tudósító elbizonytalanodását adja hírül. Ez a lebegtetett előadás a közbeszéd költőietlenségével párosul, mintha azt tanúsítaná, hogy az „irodalmiság” (a formalisták kedves
szóhasználatával élve) nem feltétlenül jelenti a hétköznapi és az irodalmi megszólalás elválasztottságát, inkább lenne ide alkalmazható a dantei műcím: a köznyelvi ékesszólás, méghozzá olyan értelemben, amely szerint a szonett egyetlen, tárgyszerűnek (is) minősíthető
mondat, nem körmondat, inkább az apró, látszólag jelentéktelen részletek egymás mellé sorolódása tetszik lényegi tényezőnek. A kvartettnek a Prešeren-szonettből idegondolható
rímképletét követőleg, akár rendhagyónak is nevezhető a tercettek rímelosztása: a kvartettek a b b a a b b a -jával szemben: c d d e e c; mely szerint a helykijelölő határozószó (ott)
rímhívóként a vers utolsó szavát a vonatot hívja elő, amely a címmel együtt jelentékeny
hangsúlyt kölcsönöz a közlekedési eszköznek, amely ebben az esetben az, ami, a vers során
hol teljességében (tehervonatszerelvény), hol részlegességében (fél-vonatnyi, teher, kocsiszelvény) mutatkozik be.
A vers megosztott szemlélők jelenlétéről tanúskodik, az első a vers (el)beszélője, aki a
nyaraló helyzetét, mozgását igyekszik rekonstruálni, a másik a nyaralóé, aki látni próbál, s
akiről kitetszik, mi nem jut eszébe. A szókincs leegyszerűsítettsége azonban a mondatszerkesztés bonyolítottságával, a bizonyosnak tetsző és a teljesen bizonytalan némileg körmönfont, közbevetéssel tarkított előadásával együtt egy mintha (als ob)-szituációt körvonalaz.
Már a szonett bevezetése is – mint volt róla szó – a feltételesbe szituálja a láthatót, hiszen a
tehervonatszerelvény áthaladása, amely mozgalmasságot kölcsönözne, legföljebb esélyként
merül föl, mit a nyaraló nem tud kihasználni, hiszen figyelőpontjáról mindössze egy-egy
kocsiszelvényt pillanthat meg. S amennyiben mégis látná, nem fogja föl, mely jelet kódolhatna a maga számára, a számok akár titkos üzenetként, eligazítóként szolgálhatnának, de egyrészt nem érzékeli, másrészt ugyan érezhetné jelként, ám a részlegesség eleve megfosztja az
érzékeléstől–érzéstől. S bár lehetne akár a jel esetleges dekódolása „elménc gondolat”, vagy
azért nem jut eszébe, mert elhagyta figyelőállását (gyalogútja többfelé vezethet), vagy mert a

2016. április

65

„

feltételesből kibukó látvány valóban nem jut el érzékeiig. A szonett utolsó előtti sorában aztán a beszélő korábbi kijelentéshez tér vissza, hogy látszólag új, megerősítésre szoruló gondolatot vezessen be, melyet aztán a záró sor megszakít, abbahagyat, visszautal az első versszakban körbeírt feltételezésre. Mindezzel függ össze, hogy a vers néhány szó kiemelésével
mintha súlypontokat jelölne meg, melyek összefüggései talányosnak tűnnek (teherből, véletlen se, agyonfirkált), ehelyett inkább a közvetlen szövegkörnyezetbe illeszkedve kísérelnek
meg valami jelentősebbet megkockáztatni. Az első kiemelt szó (teherből) a fél-vonatnyit teszi
pontosabbá, és emlékeztet az első sor többszörösen összetett főnevére, a második esetben
(véletlen se) kizáró funkciójával szintén előző sorokat hív elő (Ez az elménc/ gondolat sem
jut az eszébe ott), a harmadik (agyonfirkált) a vonat jelzőjeként sugallja, hogy a kocsik fölfestett–krétázott számai és talán ábrái(?) (azok tartóssága és tünékenysége) valójában a jelnek
csupán illúziói, nem többek agyonfirkáltságnál, ilyen módon aligha hordoznak üzenetet, talán
(újólag s az egész vers folyamán talán) nem a nyaraló közömbösségén, értetlenségén, érzéketlenségén múlik, hogy nem érkezik megfejtés a jelenségekre, a jelenségre általában, a képzelt–feltételezett vonat (teher, kocsiszelvény stb.) ki-fölbukkanására különösen. Talán (a vers
szóhasználatával élve) a megismerés, fölismerés, az elgondolt lefordítása, illetőleg ezeknek
csupán a feltételezettségben létezése az oka annak, hogy hiába elménc a gondolat (a vers kopár előadásmódjából ugyancsak kirí az itt furcsának tetsző szóalak, amely „talán” visszahat a
gondolat meg nem születettségére), nem ösztönöz a szemlélés során feltűnő, jelként funkcionáló szám esetleges szimbolikájának megfejtési kísérletére. A köznapi, az úgynevezett realitás (magashíd, állóbüfé, kerthelyiség) elfedi a nyaraló elől annak igényét, hogy besorolja valahová a látottakat, megkeresse azok helyét, rádöbbenjen esetleg helyi értékükre. Mindez
azonban nem bizonyosság, csupán sugalmazása egy olyan szövegnek, amely egy mindennapi
szonettroham terméke, a mindenről és a semmiről való szólás közé helyezett lehetőség esélyeit pendíti meg. Hogy aztán a véletlen kétszeri beiktatásával figyelmeztessen, miért tartós
állapot az elménc gondolat hiánya vagy nem-léte.14 S ha még véletlen se jut eszébe (a nyaralónak) a dekódolás, (az elménc gondolat) bizonnyal többet rejt, mint egy hétköznapi látvány
leírása, szimbolikus tartalom, túlzással szólva: számmisztika beiktatása a köznapi cselekvések közé, akkor az sem egészen mellékes, hogy mindazt, ami megvalósíthatná, realizálná, a
létezés részévé tenné az elménc gondolatot, a véletlenhez kell kapcsolni (hogy véletlenül látott egy agyonfirkált vonatot). A véletlenszerűség okozhatja, hogy a tehervonatra fölfestett–
krétázott számok a nyaraló számára legföljebb irkafirkának tűnnek, és az „agyonfirkált” beiktatásával szinte igazolódik a nyaraló közömbössége.
Ezen a ponton az értelmező előtt újabb kétségek merülnek föl, miként a Még így sem
szonettciklusának, a napi feladatként vállalt szonettsorozatnak olvasásakor általában. Tudniillik, mennyire intézhető el ujjgyakorlatnak, szonettkoszorúkra, -ciklusokra adott alkotói válasznak, s mennyire a költőietlenség költőiesítésének akár ez a vers, akár a többi (hasonló).
Gyanút ébreszthet az a versmennyiség, amely akár az óránkénti szonett-termést hozza össze
ciklusba. Vajon csupán a „technika” az, ami működteti a ciklust, kiváltképpen egyes darabjait,
a jól működő, kipróbált versmenet, a rímelés biztonsága, a többnyire hibátlan ritmizálás
(s ahol nem hibátlan, ahol kisebb-nagyobb döccenők érzékelhetők, ott ez figyelmeztetés, ki14

„Alles lyrische muss im ganzen sehr vernünftig, im einzelnen ein bisschen unvernünftig sein”: Minden lírainak egészében igen ésszerűnek, egyenként kissé ésszerűtlennek kell lennie. In a 13. sz. jegyzetben i.m, Wilhelm Meisters Wanderjahre. Maximen und Reflexionen. Berlin-Weimar2, 1968, 523.

„

66

tiszatáj

zökkentés a „monotóniá”-ból, a hibátlanság unalmának megszüntetésére törekvés). Aligha
intézhető el kurtán-furcsán, miért gondolom úgy, hogy – mint Tandorinál oly sokszor, a
mennyiség rögzítésénél megragadókkal ellentétben – valami másról van szó, s ezért visszatérek a Vonatok című szonetthez, annak részletező bemutatásától elmozdulva egy kissé, kísérlem a följebbi kérdésben körvonalazódó álláspontom leírását. Annál is inkább szükségét érzem, mivel ezt a Tandori-verset a Prešeren-szonett ellenpólusaként gondolom el, a fordítás
ténye bizonyára összeköti az életműben a kétféle típusú szonett-megszólalást.
Kétféle típust sugallok: Prešeren ciklusából és Tandori ciklusából ragadtam ki egyetegyet, s a ciklusok hangvétele, szonett-felfogása meglehetősen következetes, egy kidolgozott
módszer vagy eljárás érhető tetten. A Vonatok esetében a tematikai újdonság illúziója, mivel
sem technikai, sem a futurizmusból származtatható haladási–sebességi kérdések nem tárgyai a versnek; hanem mintha egy napló kiragadott darabja volna. Olyan naplóé, amely látszólag válogatás nélkül rögzít még oly jelentéktelen eseményt; s azzal játszik el, miként vetülnek ezek az események oly módon egymásra, hogy abból egy összetett (többféle esemény)
helyzetleírás kerekedhessen ki, amelynek lényegi jellemzője a tapasztalati valóságról hozott
ismeretek bizonytalansága. S ez a bizonytalanság akkor manifesztálódik, ha versszerkezetileg a lehető legszigorúbb formában kap alakot, nemcsak a Petrarca (vagy éppen Prešeren)
óta kötelező (?) rímelosztások, ritmus, szótagszám bevetésekor, hanem az előrejelzések és
visszautalások, az ismétlések és a közbeékelések föltárandó rendszerét építve. Hogy a leghétköznapibb esetek, jelenések, jelenségek költői tárggyá minősülhetnek, ez a XIX-XX. század
fordulója óta a magyar irodalom hagyománya lett, a lámpafény éppen úgy, mint az automobil; s a populáris regiszterbe sorolt tárgyak szintén jelzésértékűvé válnak, mint például a
western Babitsnál. Tandori nem ezt a hagyományt viszi tovább, de nem is utasítja el, inkább
módosítja, olyanformán, hogy a létezés alapvetőnek hirdetett tényezőit részint mikrotörténeti folyamatba transzportálja, részint, mint a Vonatok esetében a megismerés elméleti
kérdéseinek verses fejtegetése helyett a megismerhetőség mellékesnek hitt mozzanataiból
von le verses következtetést, amelynek egyfelől bölcseleti hozadéka lehet (a megismerhetőség bizonytalan és határozatlan státusa a gondolkodásban), másfelől a verstárgyak körét szélesítve, nem ismétli meg a civilizatórikus modernség és a klasszikus avantgárd felfedezését a
legújabb kori technika és eszköztár poétizálásával, hanem ezt mintegy természetesnek véve,
a különféle aspektusból szemlélt „világ” elemeiből (ebbe mint egyenrangú tárgyat egymás
mellé írja a vonatot, az állóbüfét, a kerthelyiséget) rakja össze a mindenféle gondolkodásra
nyitott versbeszédet. Igaz, a kerthelyiséghez itt nem tartozik egy idilli hagyomány (persze,
nem zárja ki), a vonathoz sem a sebesség (teher, kibukkan, agyon van firkálva), a szemlélőhöz nem a tisztánlátás, a megnevezőhöz a pontos megnevezés. Ezáltal növekszik meg a véletlen jelentősége (korántsem a „talált tárgy” értelmében), eképpen a tudatos tervezés megmarad a szonett-írás számára, az egyes vers, nagy hangsúllyal a Vonatok, valahol a spontán
szemlélés és a szonett szabályszerűsített, akart tényezői közé pozícionálható. A Prešerenszonett egy utazás kudarcát tematizálja, mely a létezés kudarca, a Vonatok a látás kudarclehetőségét villantja föl, az akárha, a ha, a talán meglehetősen összetett viszonyrendszerében.

2016. április

67

„

BÁNYAI JÁNOS

Szétzilált önéletrajzi regény
kettős alcímmel
Tandori Dezsőnek a Tiszatáj Könyvek sorozatban megjelent Galambocskám című, kettős
alcímmel, az egyik Tőrmellék – így, hosszú ő-vel és dupla l-el -, a másik Tandori Dezső öszszegyűjtött műveiből megjelent könyve állítólag, erre utal a fülszöveg, lapozgatásra, előrehátra utazni a szövegben, újra meg újra itt-ott felütni, arra való. A fülszöveg – szintén Tandori írása – azt mondja „A Galambocskám – Tőrmellék nem végigolvasásra van okvetlenül.
Így nem okvetetlenkedik.” Majd így folytatódik a fülszöveg: „Meg ahhoz is, hogy
NARGDRÁGJURGOM GRÁDJURGOM, hogy ez mit jelent, mert teszi, el kell jutni. Az olvasó
kedvére össze-vissza olvasgathat, s akinek kenyere ez épp, meg fogja találni minden napra
a falatot – és ha úgy együtt is gondol valamit... ld. a könyvborítót hátul.” Aztán meg így: „Én
megmondtam. És, tudjuk, mert nálunk irodalmat a legtöbben miheztartás végett olvasnak,
két lehetőségem volna. Változtatni próbálok emez állapoton. Ne mán! A másik:
szerénytelenkedés nélkül ideírom, hogy esély van rá, legyen a magyar avantgárd prózának
ismét egy zászlóshajója!! – : TD”
Nem hallgattam a fülszöveg intésére, nem össze-vissza olvasgatva, hanem végigolvastam a könyvet, az első lapjától az utolsóig, s közben jól megnéztem a könyv külalakját is,
fedőlapján négy azonos arckép eltérő színezésben, a könyvborítón hátul meg Tandori kézírásával ez áll: „Ha valaki olyan HÜLYE, és neki ez kell, hát ne is sértődjék meg, ha azt hallja: hogy ez a könyv a LÉLEK DEZINTEGRÁCIÓJÁRÓL szól, mely a legteljesebb, kimondhatatlan integrál!” Azután csillag alatt gépíratban ez olvasható: „A legnagyobb széthullás, Galambocskám, a teljes egybeesés: a teljes egybeesés a legnagyobb széthullás.” Alatta a szerző neve zárójelben, aláhúzva: „Goncsaresz, Cantorovity Ulysszoff”. Jól megmunkált borító,
egyben bevezetés a könyv olvasásába, intés az olvasónak, az olvasó nagy O-val, de – mondom – magam nem vettem komolyan az intést, tehát nem össza-vissza olvasgattam a
könyvet, hanem elejétől végig, és azt gondolom, hogy jól jártam, hiszen így regényként olvashattam, holott nem rendelkezem regénydefinícióval, nem tudom, mire mondható, hogy
ez regény, emez meg nem regény, minden esetre a Galambocskám Tőrmelléket regényként
olvastam, s valahol a könyv vége felé rá is akadtam a szerző egy mellékmondatára, amelyben könyvét regényként értelmezi, vagyis ismét útba igazít, s teszi ezt a könyv több helyén,
mert valamennyire az olvasó rászorul a szerzői útbaigazításra, hiszen nem könnyű szöveg
a Galambocskám, és még azt sem lehet igazán megtudni, hogy ki is ez a címben szereplő
Galambocskám. Lehet, hogy csak egy szellemlény, amely ott lebeg a könyv szövege felett,
de nem csap le rá, nem árulja el önmagát, minden esetre valahol a széthullás közelében
kell elhelyezni a Galambocskámat, rajta a lélek dezintegrációját érteni, „mely a legteljesebb
kimondhatatlan integrál”. Ám ha regényként olvasom a könyvet, és csakazértis regény-

„

68

tiszatáj

ként, akkor több részes szövegkalandban részesülök, egyfelől kalandozok magában a szövegben, kalandozok a szöveg szerkezetében, mert azon kívül, hogy a lélek dezintegrációjáról szól, van szerkezete, sőt – ismét a könyv vége felé – maga Tandori is szóba hozza a
szerkezetet, mégpedig nem az olvasó megsegítésére, hanem azért, hogy a maga prózaírói
teljesítménye mérhető legyen, és akkor így beszél: „Tehát megvan ennyi szabadságom, s
ebben az Űrben (vagy zűrben, nem szeretem az ilyen hasonlatokat ill. szójátékokat), teljesen mindentől függetlenül (pár célzás esik csupán, de MINDENEKRE, a világ nemzetközi
tőkéjére etc. és bármi) írtam egy könyvemet, melynek mottója nem szerkesztési ravaszkodás, mégis... (kiemelések itt már tőlem, T.D.), igen, mégis és mégis, ergo: – mégis kénytelen
vagyok elmondani, hogy prózában sem a mély lelkű, bölcs, megdöbbentő stb. elemzéseket,
megdöbbentő, rászúrásokat, sem a vallomásokat, sem a (sajnos nem vagyok zsenijük,
messze attól) csudás történeteket, bonyolításokat, megdöbbentőnek szánt ... drámaiságokat, ügyességeket, nem! Szerintem a próza szerkezete az, amin ma a prózaíró méretik.”
Majd a következő oldalon hosszú, majdnem életrajzi fejtegetés után az áll, hogy
„a szerkezet, a szerkezet!” Meg hogy „Valami azért itt jól szét lett,…”. Innen már az olvasónak kell folytatnia a mondatot, illetve arra a kérdésre keresni a választ, hogy mi lett itt jól
szét.
A válasz a könyv szövegének elrendezésében, másfelől pedig a nyelv használatában keresendő. Tandori Dezső úgy rendezte el a könyv szövegét, hogy állandóan váltják egymást
a nézőpontok, s ez nemcsak a fejezetekre jellemző, hanem a bekezdésekre is, vagyis állandó mozgatása figyelhető meg itt a szövegnek, hol ebbe az irányba halad, hol másik irányba,
de mindenképpen halad valami felé, valami felé, amit tényleg nem lehet másként mondani,
mint szét. A szét kulcsszava a szövegnek: szétszedni a szavakat, szétszedni a neveket, szétszedni a szövegben előforduló alakokat, de közben jól odafigyelni a világ állására, egy-egy
megjegyzés erejéig még a politikára is, leginkább a pártpolitikára, aminek persze nincs se
helye, se szerepe a szövegben, mégis ott van, távolból az is kiolvasható belőle, hogy mit
gondol a poltikáról a könyv írója. De a prózaíró nem ezen méretik. Nem a szöveggel szembeni elvárásokon, nem a hagyományos értékeken, amilyen a történetmondás vagy a történet bonyolítása és vezetése a végkifejlet felé, ami sokszor lehet drámai, sőt tragikus is. Ám
mindez nem vehető számításba, számításba a szerkezetet kell venni, mert valóban úgy van,
hogy a prózaíró a szerkezeten méretik, ha méretik egyáltalán.
A szerkezetnek két meghatározó mozzanata van, egyfelől a részletek, másfelől pedig a
prózahősök. A részletezés Tandori prózájának erőssége. A részletezés nem a teljességre
törekvés változata, a teljesség úgysem érhető el, mert valami mindig kimarad, bármilyen
aprólékosan számol is be az író a történetről. Marad ezért a részletezés. „Ezek szerint ennek az írásnak is minden rétege bizonytalan(-ságba dereng át). Miféle apró részletek embere volnék?” A kérdés szónoki, mert az egész könyvből éppen az derül ki, hogy szerzője
valójában a részletek embere, mert részletesen beszél a lakásról, részletesen a házról, arról hogy gázszerelők dolgoznak a házban és retteg, hogy az ő lakásukban is dönteni meg
faragni fognak, aztán részletesen a még utolsónak maradt verébről, annak mindennapjairól, arról, hogy rászáll a vállára, hogy megszólal, füttyög vagy mit csinál a veréb, meg arról,
hogy a kutyájukat műteni kellett és most éppen vidéken van a szerző társnéjával, várja
őket most haza, közben meg a rettegés a telefonhívásoktól, rettegés a találkozásoktól, részletesen számol be a vásárlásokról, arról, hogy füvet tép a hegyoldalban a madárnak, s arról

2016. április

69

„

is, hogy már nem jár kocsmákba, bár megmaradtak a kocsmai ismerősök, néha rá is szólnak, ha meglátják, meg arról, hogy milyen megpróbáltatásokon megy keresztül amíg eledelt vásárol a madárnak, vagy éppen papírt az íráshoz, mert csak egyetlen helyen lehet
hozzájutni az általa szeretett papírféleséghez. De még mindenek felett ott áll a postás, akire naponta várakozik, de nemcsak ő kap levelet meg más küldeményt, hanem maga is bőven ír levelet, közben írásokat kérnek tőle, írásokat folyóiratokba... Mondom az ilyen részletezéseknek nagymestere Tandori Dezső. „És a telefon túlvégén mindjárt ugyanezek a
kérdések, más pánikrészletek – ’a ház másik fele!’ – következnek, a víz meg a krumplin
egyelőre nem zubog, holott még akkor is hol van attól, hogy megfőjön, megyek, okosabbat
nem tehetek, lekuporodom (robinzonád! Nem nagy vetődés, semmi bravúr a világot jelentő kapuban), a robinzonád ez, kuporogni a magad magányos szigetén, mely még csak magányosnak sem magányos, nagy tendenciák nélkül is szorítják, összefogják, zúzzák, túrják,
csesztetik, mint a Kastélyt.” A nagybetűvel írott Kastély itt nyilván utalás Tandori egyik
nagyon kedvelt szerzőjére, Kafkára, akit többször hoz szóba a regény szövegében, hivatkozik rá, példaképének tekintheti, bár megközelítőleg sem követi annak példáját, nem mond
történetet, főként nem abszurd vagy groteszk történetet. De azért Kafka alakja, mint még
egy szellemalak ott lebeg a szöveg fölött és mindenképpen szerepe van abban, ahogyan a
regény szövegében szétmegy a nyelv, szétmegy a történet, de szétmegy a magány is. Erős
kép az, ahogyan magát magányos szigetén a magányban festi, pedig a magányát mindig
megszakítja valami, a magány is a szét jegyében alakul, szétzilálják sokan és sokfelől. Ez is
a részletezésbe tartozik, a magány és a magány szétzilálásának részletezése.
A regény szerkezetét a részletezés mellett, említettem már, a regényalakok határozzák
meg. Regényalakként jelennek meg a szerző közelijei, de ők valóságos alakok, nem költöttek, ahogyan a további regényalakok költöttek, bár T. D. mellett a regény másik főhőse
Dusko Gavrilovics, akinek szövegei váltakozva jelennek meg a regény szerzőjének „Magam” cím alatt sorakozó szövegeivel. Azt is kérdezi a regényíró, „hogy ezt én mind honnan
tudom Dusko Gavrilovicsról, aki nyilván nem költött személy, ám akkor tényleg honnan
tudom, amit elmondok, másfelől ha valós személy, csak nem mindenben áll rendelkezésemre mibenlétéről-hogyságáról bizonylat”. Ez a hol valósnak, hol képzelt személynek tűnő Dusko Gavrilovics valójában egyike a szövegben előforduló szlávos nevű regényalakoknak, aki abban különbözik amazoktól, hogy közvetlenül megszólal, meg a haláláról is hírt
ad egy gyászjelentés: „Tragikus balesetnek nevezhető esemény következtében, két napos
csöndes önkívület után elhunyt feddhetetlen feledhetetlen galambocskánk, Dusko
Gavrilovics, kit mindnyájan csak ’Drága Sutykó’-ként emlegettünk.” Gyászhíre után is előfordul a regény szövegében Dusko Gavrilovics, ott van a rajzokban is, mert rajzos könyv is
a Galambocskám, meg a fejezetekben, így a lófogadásos fejezetben: „Ezt megtoldja az írásjellegek – D. G. monológjai, s kiderül, mik ezek, mikoriak; az író mint ’Magam’ és a beszámolók az élet pitiánerségeiről, mint: csőtörés etc. aztán hogy ’Tőrmellék’ jön, mikor már
azt hinnénk kész; és a ’Tőrmellék”-ben fejtődik meg a ’cselekmény’, a sztori, a plot, de nem
is sztori... na, hogy ezért örökké izgulni kelljen, értik-e (nem értik), ez olyan, mint a ló. NE!”
Annak ellenére, hogy szétzilált, van cselekménye a Galambocskámnak, van sztorija is,
és az sem mellékes, hogy mindvégig izgulni lehet azon, hogy mi megy itt még szét, azon is,
hogy mire megy ki ez a nem kevés szöveg, nem utolsó sorban azon, hogy kit, hogyan talál
meg a szlávos nevekkel, a távoli utalásokkal, az irodalomra és az írásra való hivatkozá-

„

70

tiszatáj

sokkal a regény szerzője. Ez az izgalmas várakozás teszi regénnyé Tandori Dezső avantgárd prózáját. A kettős alcímnek is van szerepe a regény szerkezetében, egyfelől azért,
mert nem törmeléket, hanem Tőrmelléket tartalmaz a regény, bár törmelékként is olvasható, hiszen a törmeléket a szöveg szerkezetét meghatározó szét termeli ki, a szétzilálás, a
szétbontás, a szétmenés, amivel a Galambocskám tényleg az avantgárd utáni magyar
avantgárd próza zászlóshajója lehet. A másik alcím arról számol be, hogy a könyv szövegei
körülbelül 2002-től 2004-ig készültek. Ha közelről is, mindenképpen a múltat idézik.

2016. április

71

„

DREFF JÁNOS

A túlon túl
TANDORI DEZSŐ GALAMBOCSKÁM – TŐRMELLÉK CÍMŰ KÖNYVÉRŐL
„Eszembe jut a csodálkozásom 1973-ban, amikor a regényt (a Sorstalanságot) befejeztem.
Emlékszem, azt gondoltam, hogy ez a fiú, a nemességével, a szótlanságával, belső emelkedettségével az egész világot megnyeri majd. Csak bámultam, hogyan siklik ki a könyv a létező
könyvek társaságából, hogyan hullik bele a semmibe – holott én azt hittem, hogy kultikus figurát hoztam létre, amely/aki sokkal inkább hasonlít egy új, és sokkal kevésbé a régi emberre. Azt hittem, Köves-klubok alakulnak majd, felejthetetlen figurám tiszteletére, emlékére és
az iránta való hódolat kifejezésére. Most, hogy Köves, szegény, igazi karriert fut be, most csak
unalmat érzek, akárha valami gyengéd atrocitás érne.”1 Csodálkozzunk rá egy pillanatig Kertész Imre egykori csodálkozására! A szerző alighogy megteremtette hősét, az önálló, frissen
elnyert létjog büszke tudatában máris a hős kulturális honfoglalásáról fantáziál. A könyv és a
hős sorsa ugyanis, szerencsére, nem azonos, az egyik a világnak van kiszolgáltatva, a másik
csak az őt megalkotó elmének. Az előbbi termék, az utóbbi teremtmény. A piac lehet könyörtelen a könyvvel, amely önmagában érdektelen, ha elsüllyed, hát elsüllyed, az legyen a világ
baja, de a teremtmény kikezdhetetlen: önálló sorsa, élete, nyelve van, nem lesz és nem is lehet az ostoba, részvétlen, rövidlátó világ áldozata. A szerző a hősének szorít, és nem önmagának vagy a könyvének drukkol. Ám mintha nem is a szerző lenne túl könyve megírásával a
hősén, hanem a hős lépne át megalkotóján, lépne túl a világon, téren és időn, hogy emancipációja végpontján magában a létben verjen tanyát. Ennek az önállóságnak, önérvénynek a
bensőséges, frivol, a személyes ambíció hübriszével terhelt nárcisztikus metaforája a „Kövesklub”, mintegy annak a bajtársiasságnak és rajongásnak az imaginárius tere, ahol Köves Gyuri megidézésével a hős a létből az életbe, a nyelvből a mindennapokba, az irodalomból a valóságba léphetne át – és innen már talán nem járunk messze Kertész valódi vágyától, attól a
vágytól, amire egy kezdő író különösen őszintén szomjazik, hogy művét lehetőleg értő olvasók vegyék birtokba. A vágy beteljesült, a vágy halott, a hős meghódította a világot, akinek a
szerző innentől kénytelen a nyomában loholni, egyre fáradtabban és apatikusabban, ami azt
sejteti, hogy a hírnév dacára a kezdeti vágy igazsága még mindig elevenebb bármilyen világi
elismerés érvényénél; a Köves-klub mégsem csak metafora volt, nem puszta vágy, hanem a
mindent eltárgyiasító, felcímkéző, megbélyegző (hiszen a Nobel-díj is egyfajta bélyeg),
deszakralizáló világgal szembeni egyetlen menedék, egyfajta szent bunker, ahol, ha a szerző
már nem is, de a könyv és annak olvasója még mindig jelen idejűvé teheti a hős életét.
Tandori Dezső új könyvének hősét nem fenyegeti az a veszély, hogy nemességével, esetleg szótlanságával, hovatovább belső emelkedettségével az egész világ szívét elnyeri majd,
ahogy még komolyabb hazai karriert sem helyezünk neki kilátásba, ennek ellenére megkoc1

Kertész Imre: A végső kocsma. Magvető. Bp., 2014. 296.

„

72

tiszatáj

káztatjuk, hogy Dusko Gavrilovics személyében nem kevésbé jelentős irodalmi figura lépett
színre, mint történt az 1975-ben, Kertész regényének megjelenésekor. Halk irodalmi szenzációról van tehát szó, egy nagy író emblematikus hősének megszületéséről, és ha gombamód
szaporodó Dusko-klubokat nem is ígérünk, azt igen, hogy ennek a párhuzamnak igyekszünk
a végére járni. Kertész hőse, és ezt számtalan interjúból tudhatjuk – ha magunktól esetleg
nem jöttünk volna rá –, nem azonos a szerzővel. Tandori Dezső sem azonos a hősével, és ehhez még interjúk sem kellenek, még a könyvet sem kell elolvasni hozzá, elég csak az elejét,
akár csak egyetlen oldalt, a 11.-et fellapozni, hogy ez világos legyen. Ez a művelet nem igényli
a teoretikus hátország ismeretét sem, most mégis Mihail Bahtyint idézzük, mert A szerző és a
hős című könyvében az orosz irodalomteoretikus egyszer és mindenkorra tisztázta szerzőpozíció és hőspozíció különbségét, és bár az egész könyv erről szól, egy kulcsfontosságú hely
mégis kikandikál belőle: „Mit érek vele, hogy a »másik« eggyé olvad velem, és csupán azt látja
és tudja majd, amit én látok és tudok – pusztán megismétli az én életem kiúttalanságát. Maradjon rajtam kívül, hiszen ebben a helyzetben láthatja és tudhatja azt, amit én a magam helyéről nem látok és nem tudok – s lényegesen gazdagíthatja életem eseményét. Ha csupán
eggyé olvadok a »másik« életével, nem teszek mást, mint még kiúttalanabbá teszem ezt az
életet, csak számát megduplázom. Amikor ketten vagyunk, az esemény valóságos produktivitása szempontjából nem az a fontos, hogy rajtam kívül van még egy, lényegében ugyanolyan
ember (két ember), hanem az, hogy számomra ő egy másik ember, s ilyen értelemben az ő
egyszerű együttérzése életemmel nem jelenti azt, hogy egy lénnyé olvadunk, nem az életemet
megduplázó ismétlést jelenti, hanem az esemény lényegi gazdagítását. Életemet ugyanis új
formában, új értékkategóriában éli át empirikusan – egy másik ember életeként (…). Az esemény produktivitása nem egybeolvadásunkat igényli, hanem kívül-létünk és egybe-nemforrottságunk feszültségét, a másokon kívüli egyedi helyünk privilégiumának felhasználását.”2 Ami ezt a bizonyos „egybe-nem-forrottságunk feszültségét” illeti, nos, e tárgyban Tandori Dezső valami olyan páratlan és hihetetlen teljesítménnyel rukkolt elő, ami még a sokat
látott orosz elméletírót is ámulatba ejtené. Feszültségről beszélünk, amelyet létre kell hozni,
és nemcsak szerző és hőse viszonyában kell róla gondoskodni, hanem könyv és olvasó viszonyába is bele kell csempészni, éppen ezért lesz kitüntetett fontossága a fülszövegnek, amelyet maga a szerző jegyez, ki rögvest a húrok közé csap: „Minden érdemlegesebb írói mű, sajnos, irodalmi polgárháború.”
Ez a hangsúlyos szó, a polgárháború, akár az egész kötetet tönkrevághatná. A fül első
mondata egyből túl nagy tétet helyez ugyanis a könyvre, mintegy annak alárendelve a művet,
hogy az folyamatosan önmaga érdemlegesebb (érvényes, értékes) mivoltáról argumentáljon.
Mintha csak az lenne a mű tulajdonképpeni feladata, célja, legfőbb szándéka, hogy meggyőzze az olvasót, vagy akárcsak a szerzőt: ezért a könyvért érdemes volt újra kimerészkedni a
leharcolt csatatérré vált irodalmi világba. Tandori trükkje persze abban áll, hogy a polgárháború felemlegetésével mintegy ő maga robbantja ki e viszályt, azzal, hogy néven nevezi a
gyereket, ő generálja a viszonyok elmérgesedését, mintegy azonnali állásfoglalásra és elköteleződésre szólítva fel az olvasót. A fül reflektál a hátsó borítóra, ami még nyersebben, élesebben, ironikusabban ingerel: „Ha valaki olyan HÜLYE, és neki ez kell…”, e gesztussal Lautréamont-t idézve, aki a Maldoror énekei elején szintén nem lacafacázott: „Vajha vakmerő olvasóm, kit könyvem kegyetlensége megigéz, tévelygés nélkül megtalálná a szakadékos és elva2

Mihail Bahtyin: A szerző és a hős. Gond-Cura Alapítvány. Bp., 2004. 149-150.

2016. április

73

„

dult utat, mely átvezet e komor és mérgező szavak vigasztalan ingoványán; mert – hacsak
nem szigorú logikával és gyanakvásával arányos éber figyelemmel lát az olvasáshoz –
a könyv gyilkos gőzei átitatják a lelkét, mint cukrot a víz. Nem kívánatos, hogy mindenki elolvassa a most következő oldalakat; e fanyar gyümölcsöt csak kevesen ízlelhetik veszélytelen.
Nos hát, félénk lélek, még mielőtt beljebb merészkednél a felderítetlen pusztába, fordulj viszsza, és ne jöjj tovább.”3 Ez azért, ebben a formában, valljuk be, elég furcsa invitálás Tandori
részéről, ahogy szokatlan szerzőnktől a késedelmesség is: a mű egy 2002–2004 között készült kéziratból fejlődött mai, a kiadás évét tekintve egész pontosan 2014-es formavilágára.
Ez a tény önmagában is szenzációértékkel bír, hiszen így ez a könyv mondhatja el magáról
eleddig elsőként, hogy a leghosszabb utat tette meg a kiadás rögös, reménytelen útján4. A
globális kapitalizmus emberinflációja közepette a szubjektivitás mélyrétegeit felkavaró újabb
Tandori-műnek ez a régóta dédelgetettsége a szokásosnál is pikánsabbá és markánsabbá teszi a megjelenés magányos kalandját. Bizsergető feszültségekkel teli hát a kezdés, és Tandori
Dezső makacs bravúrkészségét és irgalmatlan profizmusát bizonyítja, hogy a robbanás nemhogy nem marad el, de szinte az egész könyvet magával rántja, egyfajta permanens szemantikai krízisbe taszítva szerzőt, hőst és olvasót egyaránt.
Ezért itt most, a 11. oldalon megállunk, innen egy darabig nem megyünk tovább sehova.
Mehetnénk, de nem tesszük, okkal. Nincs más dolgunk, feladatunk, talán kötelességünk se
most, mint szembenézni ezen oldal kihívásával, magyarán elkezdeni megtanulni, megérteni,
felfejteni a látványt, ezt az új Tandori-nyelvet, ezt az ismeretlen kódot, amellyel szerzőnk itt a
kötet elején konfrontáltat bennünket, olvasókat. Még nem tudjuk, hogy a kötet három nagyobb részre tagolódik, és ez az „ÉKN RONKLOT=LONFRKOTÁTLATAM” cím máris az első
rész címe, még nem érdekes, hogy a cím után következő, szintén idézőjeles szöveg kitől
származik, habár Tandori feltünteti, hogy már az egyik mottót is jegyző bizonyos Dusko
Gavrilovicstól, és még csak az is mellékes, hogy a két verzióban is lejegyzett, az orosz fonetikával köszönőviszonyban sem lévő sajátosan „tandoriul” szóló rontott nyelvezetű szöveg –
melyből itt és most csak a közérthetőbb másodikat idézzük: „Én ezzlelz kronflotáltlattlam
őket, kronflontáltattam őket!” – miről szól és mire is vonatkozik, egyelőre csak azzal kell tisztában lennünk, hogy a poétikai funkció ilyen harsány és agresszív előtérbe helyezése tetszésünktől és elvárásainktól függetlenül Tandori részéről újra megtörtént. A szerző megint leadta voksát, és újfent a nyelvre voksolt, nem a világra, nem a valóságra. A nyelvet bonyolítja, a
régi kódokba rúg bele, sőt megint újat gyárt, a kifejezést cifrázza, és nem a valóságviszonyok
helyreállításán fáradozik, egyszóval: bosszant. A legbosszantóbb – elég csak még egyet lapozni a könyvben, ahol ugyanez a nyelv veszi birtokba immár az egész oldalt –, hogy T. D. ezt
még élvezi is. Ha a fül és a hátsó borító szövege distanciát igyekszik csempészni olvasó és olvasmány viszonyába, a 11. oldal kifejezetten megfutamíthatja azokat, akik képtelenek még
mindig megbékélni Tandori Dezsőnek azzal a kijelentésével, hogy „[a]z irodalom irodalomból

3
4

Lautréamont: Maldoror énekei. Európa. Bp., 1981. 9.
Önálló műként, azaz nem egy sorozat vagy kötetegyüttes részeként, mint a hányattatott sorsú Nat
Roid-sorozat záró darabjaként majd két évtizedes késéssel megjelenő Írd hozzá a vért! esetén.
„Régen is volt kapitalizmus, reménytelen út lélektől lélekig.” In Tandori Dezső: Kilobbant sejtcsomók.
Európa. Bp., 2008. 95.

„

74

tiszatáj

van.”5 Akik képtelenek tudomásul venni, hogy az irodalom nem a valóság cselédje, másodhegedűse, hanem konkurense, megkérdőjelezője, leváltója, helyettesítője is lehet akár. Azokat,
akik képtelenek napirendre térni afölött, hogy nemcsak a történetelvűség, a metonimikus
szövegszerveződés nyújthat élményeket, hanem a megbolondított nyelv öncélúsága is kínálhat érvényes izgalmakat. Akik Tandori öncélúnak látszó „hülyéskedése” mögött képtelenek
rácsodálkozni arra az alapvetően semleges, pacifista, békéltető álláspontra, hogy „a poétikai
funkció többlete pótolja a referenciális funkció sérülését, a nyelv teste a világ testét, a poétikai funkció tehát ebben a tekintetben nem igazán öncél, hanem a referencializáció alól felszabadított, a jelölés alól felmentett denotációnak kölcsönöz élményszerű hitelt. Megeleveníti a jel testi oldalát, a nyelvet nem az aszketikus átszellemítés eszközeként állítja szembe a referenciális ténykultusz testiségével, hanem magát is érzéki, testi varázs hordozójaként kezeli,
puszta közvetítő funkcióját meghaladó élvezetforrásként.”6 És különben is, mi ez a szűnni
nem akaró cirkusz, hiszti, nyavalygás, örökös hőbörgés az olyan alkotók és munkáik iránt,
akiknek elegük lett a világból, a nyelvet választották és az irodalomba menekültek, mert azt
vallják, hogy „[k]onzisztenciánkba nem fér a világ”7? Vagyis azokat tehát, akik képtelenek kibékülni a nyelvvel, különösen Tandori nyelvével, és akik miatt az a bizonyos „érdemlegesebb
írói mű” már pusztán a létével sajnos tényleg polgárháborús állapotokat szít író és kiadó, író
és kolléga, író és olvasó, író és kritikus, vagy, ne adj’ isten, író és már a saját hőse közt is.
Márpedig a fülszövegben emlegetett polgárháború éppen kettejük között tör ki és megy végbe egy egészen brutális koreográfia szerint.
Tandori első ránézésre egy roncsolt nyelvű szöveggel konfrontáltat. Egy zilált, idegesítően torz és betegesen tautológ fragmentummal, amiről még az sem világosan eldönthető, hogy
vonatkozik-e egyáltalán valamire, vagy már csak önmagára reflektál ilyen végtelenül szánalmasan. A szövegről, melyet „Dusko Gavrilovics egy tervezett művéhez a tárcájában”8 őrzött
– „Én ezzlelz kronflotáltlattlam őket, kronflontáltattam őket!” –, legjobb esetben is annyi
mondható el, hogy tehát akkor ennyi maradt egy tervezett műből: még csak nem is a csírája,
a magja, a kezdeménye, hanem csupán az esetleges megírásával és megjelentetésével járó
frusztráció és önvád. Mintha maga a szándék, az irodalom létrehozásának vágya semmisülne
meg a tekintetünk előtt. A közlés teljes hiábavalósága a közlemény, a közlő pedig a szerző
hőse, aki legszívesebben a szerzőt is magával rántaná a kudarcába. És az a nagy kérdés, hogy
rántja-e? Tandori első poénja, hogy az olvasót rögtön a legkényelmetlenebb döntési helyzetbe hozza, sőt egyenesen belöki, beletaszítja, hogy az ő állásfoglalásra kihegyezett lépése
döntsön a könyv sorsáról. A második, végtelenül szofisztikált poén az, hogy ez a lépés nemcsak az aktuális műről dönt, hanem valójában a szerzőhöz való viszonyulásról is ítéletet
mond, és így mintegy – és ez a harmadik poén – arról is, hogy mi fog történni az Irodalommal,

5

6

7
8

Tandori Dezső: A Rossz Reménység Foka. Tiszatáj Könyvek. Szeged, 2009. 177. p. „Szép kis tárgy
lenne hát, ha a mondat lenne az irodalom tárgya. Az irodalom tárgya – barom eszmefuttatás a
részemről, persze – mégis az, amit az irodalom mond.” In Tandori Dezső: Hét fejlövés. Ab Ovo. 2002.
179.
Király Jenő: A film szimbolikája. A filmkultúra filozófiája és a filmalkotás szemiotikai esztétikája.
Kaposvári Egyetem Művészeti Kar Mozgóképkultúra Tanszék – Magyart Televízió Zrt. 2010. Első
kötet, 1. rész, 266.
Tandori Dezső: Csodakedd, rémszerda. Tiszatáj Könyvek. Szeged, 2010. 272.
Tandori Dezső: Galambocskám – Tőrmellék. Tiszatáj Könyvek. Szeged. 2014. 11.

2016. április

75

„

és nemcsak a nagybetűssel, hanem pontosan azzal, ami éppen így és itt és most maga is az
irodalom sorsáról szóló dilemma kellős közepét tárja elénk.
Az avantgarde esztétikum agresszív kóddal dolgozik, de-kódoló metakóddal, amelynek
célja nem a zavar elhárítása, hanem a zavarkeltés, nem az egyszerűsítés, hanem a további
bonyolítás. Jelenleg az úgynevezett nyitó szignifikánsnál időzünk, mivel a mű – bármely mű –
esztétikai potencialitásának problémája a nyitó szignifikáns létének vagy nemlétének kérdéséhez vezet, és Tandori a nyitó szignifikánst példa nélkül állóan hangsúlyos helyzetbe hozta.
Tehette mindezt azáltal, hogy egy olyan hős felléptetésével kötötte egybe, aki viszont a lezáró
szignifikáns foglyaként demonstrálja az önmagán végrehajtott szellemi kasztráció következményeit: a teljes, visszavonhatatlan és végérvényes kudarcot, a szemiózis lezárulása által
a nyitott lény önmegszüntetését, egy olyan begubózó szellemi roncs genezisét, akiben akár
még az olvasó is magára ismerhet. Hiszen akiket eltántorít Tandori szövege, és köszönik szépen, de ők ebből ugyan nem kérnek, azok máris beváltják és visszaigazolják Dusko Gavrilovics neurózisát, vagyis Dusko mellé állnak a szerző ellenében. Ebben az esetben a harc, az
írás, a közlésbe bonyolódás valóban eleve fölösleges időpocsékolás mind a szerző, mind a hőse, mind az olvasó részéről, a duskoi lezáró szignifikáns nem lesz a nyitó szignifikáns csalétke, az olvasó nem kapja be a csalit, mert tekintete nem akad meg a szöveg horgán, pontosabban megakadni ugyan még megakad, de a passzív ingerfelvétel egyetlen eseménye a fennakadás azonnali ellenreakciója, a menekülés, a meghátrálás, az előítéletek önvédelmi sáncai
mögé fedezékbe menekülő gyávaság kisstílű manővere lesz. Ez azonban éppen Tandori hősének, Dusko Gavrilovicsnak az alkotói stratégiája is. A megfutamodó olvasó a megfutamodó
hős szerelemgyereke, aki a passzivitás orgiájában éli ki Tandori művének sikeres, mert további feladatokat már nem támasztó meggyalázását. Ha tehát az olvasó megfutamodik,
Dusko Gavrilovics, Tandori hőse nyeri a háborút Tandori ellen már az első csatában, ám ezzel
a háborúnak máris vége, és a kötet az olvasó nélkül megy tovább. És – ez a vicc, ez Tandori
nagy, egyik legfájdalmasabb poénja – a könyv megy tovább, ha vele tart az olvasó, ha elmenekül előle. Tandori éppen azt teszi, végzi, műveli, ami elől hőse hanyatt-homlok menekülne,
ha nem lenne már eleve sérült, a közlés lerobbant, szorongásba és pánikba bénult egymondatos veteránja. A szerző kezdene, miközben hőse már rég feladta. A szerző egy olyan hőssel
kezd, aki éppen most végzett az irodalommal. Az egyik bizalmat szavaz az írásnak, a
szemiózis kalandjának, de művének még az elején tart, a másik még önmagának sem szavaz
bizalmat, nemhogy a művének, amit ugyan még el sem kezdett, máris szabadkozik miatta.
Tandori kockáztat, Dusko megfutamodik. Nem az olvasóval vannak elfoglalva, hanem máris
farkasszemet néznek egymással, miközben az olvasóval mintha maga a könyv nézne farkasszemet. Hős és szerző ki-ki meccsét könyv és olvasó párhuzamos meccse kíséri. Az előbbi
rangadó azonban már lezajlott, különben nem lenne könyv se, a második meccs így arról kell
szóljon, hogy a döntetlen az egyetlen győzelem. De akkor miért érezzük úgy, hogy a könyv
tekintete még mindig ránk szegeződik? Valószínűleg azért, mert ezzel az élet- sőt irodalomveszélyes trükkel a szerző mintegy azzal a ténnyel konfrontáltat bennünket, elemi erővel,
hogy már csak ez, a konfrontatív irodalom irodalom. Ezek szerint pedig a nem konfrontatív
irodalom nem irodalom, nem az írásbeliség belügyeibe avatkozó szubverzív potenciál, hanem a szóbeliség puszta írásos nyoma, a kézműves regények, a szépirodalmi lacikonyhák,
a helyi szövegkifőzdék pezsgő, eleven, dedikálásoktól, közös szelfiktől, obszcén celebeskedésektől nyüzsgő dévaj miliőjének – röviden: az irodalmi iparnak – haszonelvű ürügye. Az iro-

„

76

tiszatáj

dalom mint konfrontáció, mint állásfoglalásra késztető princípium élet és irodalom, világ és
szövegvilág relációjában ezért már csak ott jelenik meg, ahol helyet harcolnak ki neki. Így
lesz az írás forradalmi tett, konfrontáció, azaz háborús, polgárháborús viszonyokat előidéző
alap is egyben, amennyiben eleve hátat fordít és elutasítja a semlegességet, kizökkent a pacifista közreműködés bájolgó, mindent mindig és következetesen megúszó, nem az egész embert (befogadót) aktivizáló, nem a meglepetésre, hanem a megszokottra, a mindig ugyanarra
gerjedő hozzáállás unalmából, és a fásult, a műre lecsapódó, és végső soron mindig a művön
s alkotóján csattanó steril kontaktusvágyból. A poétikai trükk mikéntjét tekintve ugyanerre
játszott rá a „Hérakleitosz-emlékoszlop” című vers is, akkor még nem polgárháborús víziókat
kavarva, hanem komoly szakmai és közönségelismerést aratva. Az akkori gesztus még pikánsan ingerelte az eleve teljesíthetetlenre ítélt felbosszantott befogadót, a mostani egyben már
az irodalom ügye melletti elköteleződés megrázó, mert végletekig vitt, a meghiúsulást az
egész további műre nézve is bekalkuláló, a paroxizmussal nemcsak kacérkodó, hanem poétikailag is hatékonyan tálaló dokumentumává vált. Abban csupáncsak meg kellett volna számolnunk a verssorokat a még az erre való, versbe szedett felszólítás előtt, ebben már végleges döntést kell hoznunk, hogy kinek a pártján állunk: Tandorién avagy a világén. És most
édes mindegy, hogy ez a világ mit kezd Tandori Dezsővel és az ő korszakos művészetével, és
hogy mi erről mit is gondolunk, az a fontos, hogy Tandori még erre sem hagy időt, mert
azonnal a zsigereket szólítja meg, az ösztönös reagálás kényszerét ingerli fel, méghozzá a
primitív, a barbár ösztönökéit, melyeknek nincs idejük a kozmetikára, mert frontálisan
szembesülnek a világ mindenkori legnagyobb hiánycikkével, a valódi, a hamisítatlan kinccsel,
a mássággal, név szerint: Dusko Gavriloviccsal. Ott az olvasó jajdult fel a viccen, itt most Tandori jajong, nevet, vigyorog a képünkbe, mert maga a világ lett egy ócska viccé, amely ráadásul még komolyan is gondolja magát. Ha harc, hát csak legyen harc.
A konfrontáció egyrészt, a bahtyini verdiktet idézve már az identitás öngerjesztő expanziós dinamikájából is következik – „Kevesek vagyunk magunknak, nyilván a világnak is; ezt
felejteni kell, meg kell kettőznünk magunkat, még akkor is, sőt akkor, ha önmagunk legjobb
társasága vagyunk.”9 –, másrészt a műalkotás feladata sem éppen az, hogy eleve zökkenőmentesen belesimuljon a megfeleléskényszer fűtötte piackonform öntőformákba. Ám éppen
itt a bökkenő, mert mára bizonyosan eltűnt, valahol útközben nyoma veszett a konfrontációkészségnek, és az ezt életre hívó bátorságnak, szembeszegülő mentalitásoknak, és ahogy
2002-ben vagy 2004-ben is akár lehetetlen lett volna még csak elképzelni is, hogy valaki (egy
író) azzal büszkélkedjen ország és a net népe előtt, hogy művének újbóli kiadása alkalmából
a szöveg több mint 95 %-át (!) a szerkesztővel közösen (!) mondatról mondatra újraírták, áthangszerelték és kijavították, mert együttesen is belátták, hogy eredeti formájában a mű bár
igazán csapnivaló, ám ugyanazon a címen mégis kiválóan értékesíthető a még életképes egykori nagy siker hullámait meglovagolva10, úgy ma már, újabb példaként, mi sem magától értetődőbb, mint szemrebbenés nélkül annak odaítélni és arra fordítani az elismerés díját és a
csodálat energiáit, aki maga is mindezeknek előre becélzott igényével látott neki az író munkának: „Úgy tudom, a (sic!) katonai doktrina (sic!) a négyszerezés. Én sejtettem, hogy az, amit
mondjuk A B oldalban vagy a Bányatóban letettem, nem volt elég. A Halál Budánban négyszereztem, és ez sem volt elég – bár ott már döntetlenre jöttünk ki, én és a világ. Elismerték a
9
10

Tandori Dezső: Sohamár. De minek? A holló megváltása. Ister. 2001. 134.
Ld. <http://konyves.blog.hu/2015/05/13/barnas_kalandor_voltam_akar_a_hosom>

2016. április

77

„

könyvet, de nem volt lehengerlő. Sőt, szórványos ellenállás is mutatkozott, nem sikerült a területet pacifikálni. Akkor már világos volt, hogy a Halál Budánhoz képest kell négyszerezni,
amihez azért rendesen fel kellett fegyverkezni, szükség volt zsoldosokra és csúcstechnikára.
Még többet kellet (sic!) olvasni és még többet kellett gondolkozni és még többet kellett hajtani magam. Rettenetesen kíváncsi vagyok, hogy most hol állok, meddig terjed az akciórádiuszom, kikhez jutott el a könyv. A mostani tárcáimmal folyamatosan pingelem a környezetet,
hogy felmérjem, pontosan hol is vagyok most és mi vesz körül.”11 Barnás és Péterfy urak bizonnyal nem veszik zokon, hogy éppen velük illusztráljuk a helyzet súlyosságát, amely már
nélkülük is éppen eléggé aggasztó, elvégre illusztrálhatnánk másokkal is, ám talán ők is belátják, hogy nincs szükség az artisztikus realitáskeresés, a kultúripari nagyüzemmé fajuló agresszív tüsténkedés további példáira ahhoz, hogy a konfrontációra szomjazó fent vázolt
nonkonform kötetindítást valódi hadüzenetnek könyveljük el. Új helyzet alakult ki, a brutális
konformizmus világa, melyben az olyan írókra, mint például Tandori Dezső, hárul a feladat,
hogy igenis merészeljenek elviselhetetlenné válni, kellemetlenné, kínossá, annak jelzésévé,
hogy mi készül, mi fenyegeti az „igaz írást”, az igaz irodalmat.
És innen nézve a negyvenes évei elején járó Tandori szavai igazán mellbevágóan hatnak:
„A vers, a regény, a darab, a képzőművészeti alkotás, a zenemű és a többi felfogható öntörvényű képződményként is, és aki egy műfajt művel, nem is tekintheti másképp a maga dolgát,
mint a szakmai becsület maximumának a jegyében, tehát minden erejét meg kell – vagy meg
kellene – feszítenie, hogy az iszonyú tömegtermelés közepette valami olyan eredményre jusson, amiért csakugyan érdemes volt eltűrnie életén azt az inzultust, amit az úgynevezett
»produkálás« jelent.”12 Kétféle inzultus kereszttüzében él az író, minden író, de Tandori különösen – nem véletlen, hogy azóta se sokan tettek említést erről a fontos szempontról, a műről mint inzultusról! Az alkotó egyrészt a mű öntörvényűségének, menet közben alakuló szabályszerűségének van folyamatosan kiszolgáltatva, másrészt a világ ítéletének a mű által. „A
baj, úgy érzem, ott van, hogy a költők mind más-más szinten tudják elképzelni a maximumot;
és örökké idegenek maradnak egymás számára, mert nem bújhatnak ki saját érték- és jellegrendszerük bőréből. Ezért kellene ennek a reménytelenségnek a tudatában fájdalmasan udvariasnak lenniök egymással; ezt valóban elegánsnak találnám. Én magam sosem törekedtem
másra.”13 Nem elég a kettős kereszttűz, a műé és a világé, még egyfajta szakmai etikett, vagy
etika, íratlan becsületkódex is működik, aminek meg kell felelni, ami kontroll alatt tartja az
ösztönök munkáját. Tandori híres udvariassága azonban nem végtelen, és bár a „cérna” látványosan sosem szakadt el, az önismétlő keserű, epés kifakadások már előlegezik ennek a
stratégiának a kudarcát, az önmaga levében fövő prolongált kárhozat metamorfózisra való
kiéhezettségét. Idézzünk egy-egy sort a Galambocskám születéséhez közeli idők terméséből,
elsőként a megbecsültség jajszavait: „Egyszerűen NINCS, hogy utókor… hogy majd valaki
megért… mert jelenlegi olvasottságom a nevetségesség határán mozog. (…) De reakció,
visszhang: szinte semmi. A kritika hozzászokik, hogy nem foglalkozik munkáimmal.”14 Az
anyagi megbecsültség válságából: „Úgy élünk, hogy egy jómódú család a fiacskája teniszokta-

11
12
13
14

Ld. <http://konyves.blog.hu/2015/07/08/peterfy_gyozelem_maganyos_cowboy-stilusban>
Domokos Mátyás – Lator László: Versekről, költőkkel. Szépirodalmi. Bp., 1982., 483.
Uo. 481.
Tandori Dezső: Hét fejlövés. Ab Ovo. 2002. 70.

„

78

tiszatáj

tására alkalmasint ötször annyit fordít, mint amiből mi ketten a feleségemmel ellétezünk.”15
„Félretéve most mindent, kettőnknek, akik együtt éltek itten, nem jön ki a fejenkénti értelmiségi minimálbér még a digitális akadémiai tagsággal se. Teljesen attól függsz, hatvanhét évesen (négy évtized meló után), mi munkát kapsz, hogyan bírálják el, meddig van kedved, meddig mozog az ujjad (vannak itt is bajok).”16 A szerzői lét válságából: „A szerző visszavonulhat,
a szerzőt picsán lehet rúgni végérvénnyel… kafkaian oda lehet neki baszni, hogy elmegy, maga, szerzőkém. Rendben. De ha szerzőkémmel valami viszonyba kerültünk már, annak megfelelően kell viselkedni.”17 A világundorból: „mellesleg, hogy ezt írom, tizennégy napot töltöttem lakásunkban, s kinézni is még csak az undor kedvéért néztem ki.”18 S végül a kiadás traumájából egy jajdulásnyit csak: „ez írókínzás… az egész kiadás…”19. A kibontakozó életmű
nyomon követéséből prognosztizálható volt, hogy előbb-utóbb meg kell írni az érvénytelenné váló udvariasság, a sztoicizmussal párosuló szerénység, az állandóan kontroll alatt tartott
tapintat összeomlásának regényét, és ha ez nem megy, akkor azt kell megírni, hogy nem
megy, és ha már az se megy, akkor át kell törni a fikcióba, ahol mindez még sikerülhet, így
menekítve vissza a méltóság berkeibe mindazt, ami időközben megszökött, elszivárgott a világgal „kontaktáló” művészi önérzet eresztékein át. És erre mintha nemcsak Tandorinak lett
volna szüksége, de Tandori olvasóinak is. Szerzőnk irodalmi marginalizációja ma már nem
egyszerűen egy őrületesen nagy, munkamániás zseni „félvállas” elhanyagolását jelenti, hanem annak az irodalomnak az esélyeiről is hírt ad, amelynek nevében maga Tandori sem fogja, foghatja be pörös száját. És ez nem más, mint a már említett úgynevezett „igaz írás”. Kétszer jegyzi Tandori e kifejezést. A Csodakedd, rémszerda egy Kafkára emlékező szép passzusában20, és legutóbb jelen kötetünkben21, jelzésértékkel ugyan, de jegyzi, és ez azért több
mint megnyugtató. Kifejezetten vigasztaló.
És Tandori Dezső megírta! Kitalált egy hőst, aki kitálal, aki kipakol. Aki kimondja helyette
is, aki nem rejti véka alá, aki elviszi a balhét. Olyan valakit kellett kitalálnia, aki nem ő, akivel
nincs közös érintkezési pont, pontosabban valaki olyat, akivel csak e kitálalás lesz az érintkezés szubsztanciális minimuma, ahol a két identitás jól elkülöníthető halmaza csak a felháborodásban, a kifakadásban, a végső összeomlásban metszi egymást. A kötet erős felütése arról
szól, hogy Tandori megtalálta, a folytatás pedig arról, hogy hogyan találta meg. Beszédes,
hogy elsőként hol és mikor reflektál hősére a szerző. Már túl vagyunk Dusko két önálló, saját
nyelvű morgásán, a mű írása helyett a levélírásba dezertáló hős egy napjába is bepillantást
nyerünk, amikor Tandori a saját szólamához visszatérve éppen egy méltatlan és rágalomértékű vád miatti felháborodás tanulságaként egyszer csak arról tesz említést, hogy: „[e]llenben itt érdekkivégző-osztagok vannak.”22 Érkezik egy telefon, amely megtámadja, megrágalmazza, kipellengérezi az értékeket, megkérdőjelezi az életmű teljesítményét, és ez a gesztus
önmagán túlmutatóan mintha annak az igénynek lenne a szószólója, azt szeretné biztosítani,
15
16
17
18
19
20
21
22

Uo. 45.
Tandori Dezső: Csodakedd, rémszerda. Tiszatáj Könyvek. Szeged, 2010. 33.
Uo. 35.
Tandori Dezső: Hét fejlövés. Ab Ovo. 2002. 62.
Tandori Dezső: Csodakedd, rémszerda. Tiszatáj Könyvek. Szeged, 2010. 295.
Uo. 260.
Tandori Dezső: Galambocskám – Tőrmellék. Tiszatáj Könyvek. Szeged, 2014. 199.
Uo. 24.

2016. április

79

„

hogy – a rend és nyugalom érdekében – az értékek lehetőleg létre se jöjjenek. Mindenféle értékgenezis preventív sterilizálása e kultúra lényege, mely egy hétköznapi telefonhívás alibijével betör az alkotó életébe, hogy lerombolja és megsemmisítse azt. Szerzőnk rögtön visszakozik is, bagatellizál a következő mondatban – „Túlzás, jó.” –, egy másik „jó telefon” pedig
már vissza is zökkenti a kerékvágásba a világképet, amely mintha végtelenségig az ilyesfajta
balanszírozásra lenne ítélve, ám itt jön kapóra a hős, akit Tandori talán éppen aznap talált ki,
és akit most újra maga elé idéz: „Dusko Gavrilovics, természetesnek vehető, nem én vagyok,
»harmincxx«-ra az életkorát csak szuperbiztosításból vettem le, kutyája halálát, nőtlen állapotát, bejárónőjét. Na.” A következő bekezdés pedig már a felháborodást szülő telefonbeszélgetés okozta sebek gyógyulásáról tudósít: „nemesen és szépen végződött.”23
De a hősét éppen gyámoltalanul fabrikáló szerző idegeit nem csak telefonhívásokkal őrlik. A házban gázmunkák zajlanak. „Mennyezetfúrás, csőnyiszatolások.”24 Az írás is megtorpan, egy ponton önmaga körül örvénylik, és mintha éppúgy maga alá készülne temetni az
írót, mint ahogy a fal is beomlással fenyeget: „Olvasóm, semmi közölnivalóm veled most,
mindezt csak azért írom, hogy lásd: »hogyan készül« (az írás). Ne legyenek számodra, előtted, neked tőlem titkok. (Át ne lukasszák a falat!!!)”25 Az egzisztenciális kiszolgáltatottság
paradoxona, hogy mindehhez tevékenyen asszisztálni szükséges, a gázosokat be kell engedni,
a munkákat nemcsak a tűrés, de a közreműködés energiáival is szolgálni kell, napokon át, és
noha az efölötti felháborodást egy hasonló alkalomhoz köthetően egy nagy versben Tandori
már megírta – tényleg nagy, nemcsak hosszú, „Az elemi félelem és több gyönyörök” címmel A
Rossz Reménység Foka című kötetben olvasható –, a prózai rögzítés éppen most veszi kezdetét a praxis szintjén nyújtva tájékoztatást arról, hogy a lakás mint a belső emigráció színhelye, gyakorlatilag lakhatatlan. Gáz van: nincs gáz. Villanyrezsót kell venni, a hajnali kávé elhagyható, de Totyinak frissen főtt krumplit kell adni. A feleség vidéken a kutyával, Szuszival,
teljes a magány, és minél inkább háborgatják, talán annál teljesebb. Újabb történetszál a fogyás, és körvonalazódik egy fóbia, a cseppfertőzéstől való félelem, amire szórványosan és kitartóan utalás történik, míg a fogyás stabil történetszervező elem lesz. Gustave Flaubert írja
egyik levelében, mely sorokat akár kötetünkből is idézhetnénk. „És derekasan fejlődik az önzés; úton-útfélen oly embereket látunk, akik számunkra ép oly idegenek, mint az árokmenti
lapu, csak magunkra gondolunk, csak magunkkal törődünk és nem bánnók, ha egy ezred is
elvérezne, csak mi ne kapjunk náthát.” 26
Minden elő van tehát készítve a nagy találkozáshoz szerző és hőse között. Aztán egy utcai
találkozás hatására a saját fogyási motivációjáról morfondírozó Tandoriból egyszerre csak
Dusko már ismerősen indulatos, kétségbeesetten defenzív hangja tör elő: „Ezek az én szempontjaim, érthető? Ember vagyok, vannak szempontjaim. Nem annyi vagyok csupán, hogy a
pofámba lehet mondani, valamit nehezményezni, esetleg kedvesen elvárni engem-tőlem. Nekem… is… vannak… szempontjaim!!!”27 S oly hosszú és oly megrázó hétköznapi eseménybeszámolók, felháborodások, elmélkedések után az első egységet záró újabb Dusko-novella
előtt kétszer is felmerül, előbb gyámoltalanul, félszegen: „Életemnek egész kis jeleneteit szí23
24
25
26
27

Uo. 24.
Uo. 34.
Uo. 37.
Gustave Flaubert: Aszkéta művészet, aszkéta szerelem. (Levelek.) Fővárosi Könyvkiadó. Bp., é. n. 111.
Tandori Dezső: Galambocskám – Tőrmellék. Tiszatáj Könyvek. Szeged, 2014. 39.

„

80

tiszatáj

nezem ki itt, egy szó sem igaz. Mintha képzelt kapcsolatokról írnál konkrét személynek leveleket: alakulhasson egy regény”28, utóbb már felelősséggel, értő interpretáció után sóvárogva,
de felmerül, hogy talán egy regény születik éppen az író kezei között: „A minimálisan értelmes »erőfeszítés« itt például az lenne, ha kis regényfélénkben valaki a szerző kettősségét,
többségét, ebben mégsem-azonosságát legalább figyelembe venné. Nem ítélne azonnal,
mondjuk, mint aki egy sakkfeladványt látva nyomban ütni akar – netán sakkot adni. Ám épp
a lélek, a »befogadás« készsége nem alakul (ki; tovább etc.) így, és a dolgok csüggesztők maradnak. El vagyok fogyva.”29 A következő Dusko-levél – Goncsarovhoz címezve – már megkapja a zárójeles Új „fejezet” indexét, indulna az öntudatra ébredő regény regénye, Dusko is a
felháborodás orgánumára rátalálva ad szabad folyást indulatainak: „Nekem pedig,
bátyuskám, Trofim Petrovics, most lett elegem a sok hazugságból, még inkább, hogy félhazugságból, és miért ne lehetne elegem, és miért ne lehetne pont most elegem (…), de Profjum
Tiavardovics a megmondhatója, mikor kérdeztem meg tőle én ezt: »Miért? És megint csak
miért?«, és bármily naivnak hangozzak is. (…) eljön egy pont, mindegy mikor, bár nem mindegy, amikor az ember, és hiába mondják, Dusko Gavrilovics, galambocskám, hagyd ezt, nem a
te színvonalad, függetleníted magad, igen, amikor az ember, nem az, hogy színvonala, értelme – a dolgoké –, nem az, Trofim Petrovics, bátyuskám, az ember azt mondja, hogy a rohadt
életbe, elég.”30 Még folytatja annak a személyes konfliktusnak a részletezését, amelynek hatására e kifakadásra sor került, ám a levél sohasem fejeződik be, mert a levél írása közben
Dusko Gavrilovics hirtelen meghal. Tandori, a gyámoltalan szerző kinyírja frissen megtalált
hősét, nem egyszerűen csak nem fejezi be a levelet, hanem azzal a ténnyel szembesít, hogy
Dusko Gavrilovics nincs többé, egyúttal azzal is, hogy eddigi levelei nem egy hagyatékból
előbányászott, retrospektív tárlat dokumentumai voltak, hanem a fikció szintjén a Tandori
életével párhuzamosan megfogalmazásra kerülő levélesemények: „de nekem ez már az örök
tél késő kora, a koszvadt csúszások sora a talpam alatt, és sosem tudom többé elmondani, sosem, hogy… (ITT MEGHALT.)”31
„A Jekyllt belülről fenyegető Hyde nem rettenetes és sikerületlen függvény és toldalék,
hanem rettenetes alap és eredet. Az ember azért önmaga teremtője, mert alapvetően sikerületlen, Isten vagy a természet kudarcát kell magában percenként korrigálnia, jóvátennie”32 –
írja Király Jenő, és pontosan erről, a Hyde-ot is világra szülő állandó korrekcióigényről, percekre parcellázható permanens jóvátételi aktusról egy helyütt maga Tandori is lerántja a leplet, mindennél élesebben rávilágítva annak az írói életvitelnek a horrorjára, amivel ez ténylegesen együtt jár: „nem tudott öt percre / öt percet élni, örökké reflektált valamire, ami / nem
is maga volt, ő maga dalolt”33. A téma kutatójánál maradva még: „Az identitás mint probléma
nem a hozzá tartozó megszokott tévelygések vagy korrekciók és kumulációk, hanem a

28
29
30
31
32

33

Uo. 52.
Uo. 71.
Uo. 78.
Uo. 80.
Király Jenő: A film szimbolikája. A fantasztikus film formái. Kaposvári Egyetem Művészeti Kar
Mozgóképkultúra Tanszék – Magyart Televízió Zrt. 2010. Második kötet, 2. rész, 102.
Tandori Dezső: Aztán kész. Palatinus. 2001. 160.

2016. április

81

„

beteljesületlenség és meghasonlás állapotában tudatosul.”34 Mintha itt is egy tudatosulás
szemtanúi lennénk, de nem annak, hogy Tandori Dezső Dusko Gavrilovics megteremtésének
kerülőútján hopp!, újra rátalált volna önmagára, hanem pont fordítva, mintha Dusko emancipációs, ’mindenből elegem van és mindent magam mögött hagyok’ mentalitása ért volna el
arra a fokra, hogy, kilépve Tandori fennhatósága alól, valóban meghalt volna a szerző számára, e metamorfózis végén valóban csak saját hűlt helyét hagyva hátra a levél talányos, mert
kétértelmű végén. Elvégre azt, hogy itt ki halt meg, nem a levél válaszolja meg, hanem a következő oldal: telis-tele Dusko Gavrilovics kézjegyével. Vagyis a levél végén nem Dusko halt
meg, hanem Tandori, nem a hős hagyta abba, a szerző nem fejezte, nem fejezhette már be a
levelet. „A világnak való hátat fordítás és a magába merülés által elért, egy korláttalan és ellenőrizhetetlen közegben akadálytalanul kibontakoztatott deszublimáció egyetlen igazsága a
már az elfordulásban és izolációban is benne foglalt tagadás tettlegessé válása, a rombolás
(destrukció).”35 Dusko ezzel a szerzőjét is romba döntő, a szerzőjét is megelégelő és hátrahagyó, az emancipációs feszültségeket tényleges akcióra váltó igazsággal oldott kereket az első
rész végén.
Tudjuk, mert már az első Tandori-prózakötetben, az „Itt éjszaka koalák járnak”-ban is
szerepel mint mottó és mint egy levél megszólítottja, Robert Louis, hogy Tandori Dezső régóta, mondhatni kezdettől fogva nagy Dr. Jekyll és Mr. Hyde-rajongó. A Galambocskámból most
azt is megtudjuk, hogy a szérumot, amelyet Stevenson elbeszélésében még Dr. Jekyll készített
sóból, mára már a világ kotyvasztja Tandori számára és öntené le naponta a torkán: az irodalmi show-t, amiből Tandori, köszöni szépen, nem kér! A keserűség méregpoharáról van
szó. Tandorinak Dusko Gavrilovicsként telt be a pohár, vagy, még direktebben: Tandorinak a
világból lett elege, Duskonak pedig Tandoriból. A Hyde-rém az emberi vállalkozás kisiklását
jelentette R. L. Stevensonnál, a Dusko-rém az írói vállalkozás kisiklását jelzi Tandorinál. Valami nincs kimondva, nem úgy van kimondva, nem a kimondáshoz szükséges nyelven és dinamikával van kifejezve, de a továbblépés is lehetetlen, sőt megtorpanni is az, vissza kell térni tehát az alapokhoz, egy kezdő írónak kell átadni a szót, aki nem számít, aki nincs, aki csak
önmaga és nem a világ függvénye, aki nem beszél mellé, mert már kezdettől fogva mindent
elveszített. Egy gyámoltalan „lúzerre” van szükség, egy írórémet kell elszabadítani, aki traumatikus lényegét nem kívánja a nyilvánosság orrára kötni, csak leveleket ír, a minél bensőségesebb magány territóriumába húzódik vissza, hogy háborítatlanságában csak a saját őrületének éljen, az írásnak. Hogy egy rém szabadult el, nem kétséges, az őszinteség, a világ hamisságát leleplező és használhatatlanágára rávilágító szabadszájú egyén, de ez még hagyján,
valósággal egy nietzschei szabad szellem, „a veszedelmek veszedelme – Az Individuum!”36,
aki még a kr.-i kormányzóságon is túl, jón és rosszon is túl, a túlon is túl, túlontúl mesze, az
iszonyat árnyékos oldalán telepedett le és törődött bele a beletörődhetetlenbe, csakhogy kifejezze a kifejezhetetlent. A Hyde-analógia olyan egyértelmű és pazarul kidolgozott, hogy
maga Tandori is reflektál rá, de ne örüljünk előre, mindezt akár már Hyde-ként is megteheti,
azaz Duskoként, mert a saját kétségbeesésének mélyén otthonra lelt hős tombolását jegyző
szövegek után következik csak Tandori elárvult jegyzete, mintegy a saját művébe vissza34

35
36

Király Jenő: A film szimbolikája. A fantasztikus film formái. Kaposvári Egyetem Művészeti Kar
Mozgóképkultúra Tanszék – Magyart Televízió Zrt. 2010. Második kötet, 2. rész, 103.
Uo. 129.
Friedrich Nietzsche: Virradat. Holnap Kiadó. 2000. 159.

„

82

tiszatáj

pofátlankodó író vallomásaként, annak a gyanúját erősítve ezzel a gesztussal, hogy valójában
eleve két rém van, hogy már Dr. Jekyll, a drága Tandori Dezső is az, mindig is az volt: rém, egy
magányos, kibírhatatlan szörnyeteg. „Eltekintve az ilyesmiktől – D. G. etc. –, már Totyit, a
Kártyabajnokságot és Medvéimet leszámítva, meg némely emlékemet, személyekkel akár, de
inkább nem –, be merem vallani, nem nagyon van közöm »belül« senkihez. Hát volt hol elférnie ennek is. Ennyit még az írásról. És a lényeges, igen, a lényegesebbik elem itt az a csak
szintén belülről tapasztalható érzés, hogy ki merem mondani. Ugyanígy nem dől össze a világ, ha mást, bármi effélét – magunkról –, kimondunk. Ez szabadságunk alapfeltétele. Hogy
lehessen. Sajnos, D. G.-ért nem tehettem semmi többet. T. D.”37 Mintha ezen az oldalon válna a
világnak is hadat üzenő polgárháborúból az önmagával és teremtményével egyaránt hadba
lépő írói önvizsgálat gesztusa véres, elkeseredett, magányos szabadságharccá. Véressé, mert
már nemcsak a szerző függetlenedik hősétől, de a hős is a szerzőtől, elkeseredetté, mert a
metamorfózisok játékában az önlegyőzés szüksége permanens hadiállapotot eredményez, és
magányossá, mert a Hyde-mítoszt az írói lét szemszögéből artikuláló megvalósulás az erre
való reflexió által egyben önmagától is búcsúzik, nem köti meg a saját kezét egy jól felépített
mítoszvariáns kedvéért se. A törvény a legnagyobb ellensége a szabadságnak, ezért lesz törvényszerű, hogy a társadalmon és törvényen kívüli Dusko ott folytatja, ahol abbahagyta, hiszen abba sem hagyott még semmit, még csak most kezdődik igazán a móka. És azért is ő
folytatja, mert nem fulladhat máris tragikus tapasztalatba a szabadságharc, a tragédia ellentéte a humor, a humor visz át a tragikus, azaz megfordíthatatlan időből a komikus, azaz megfordítható időbe, a felszámolható és szükségszerű világból a véletlenbe, a tragikus jóvátehetetlenség világából a kicsinyes világ kritizálható és összeomlásra ítélt mivoltának szemléletébe.
Látszatra levegősebb viszonyok közé kerülünk Dusko Gavrilovics leveleit olvasva, hiszen
nem ismerjük kapcsolatrendszereit, idegen a sok-sok orosz név, így nem tudunk egyértelműen hozzárendelni ismerős arcokat a Tandori világával közös világunkból felsejlő karakterekhez, de ez szerencsére nem is szükséges, Dusko nemcsak saját magát vágta el a világtól, egyben bennünket is elvág saját világunktól. Ismeretlen terepen mozgunk, az írói magány
sztyeppéin, vagy még azon is túl, a senki földjén, a semmiben, ahol valakinek mindenből elege van. Barátok, kocsmai ivócimborák, kollégák, ismerősök gazdag, karneváli forgataga fogad, ám éppen ez a bőség leplezi le e viszonyulás stratégiáját – itt máris a nagy leleplezőnek,
Friedrich Nietzschének adva át a szót –: „E beláthatatlan elmagányosodás embereinek szükségük van arra, hogy önmagukat hangosan és lelkesen a külső, a térbeli magányosság képébe
burkolják: ez hozzátartozik okosságukhoz. Még ravaszságra és álöltözetre is szükség van ma,
hogy az ilyen ember fenntartsa, fenntarthassa önmagát, a korszak veszedelmes, mélybe sodró zuhatagai közepette. Saját bűneként kell megbűnhődnie minden kísérletért, amikor a jelenben, a jelennel meg akar férni, amikor a mai emberhez és céljaihoz próbál közeledni; és
megcsodálhatja természete rejtett bölcsességét, amely őt minden ilyen kísérlet után azonnal
visszahívja önmagához betegség vagy balesetek útján.”38 Tandori Dezső magánya azért beláthatatlan, mert végtelen, „Se vége, se hossza” – hogy rögtön a kötet első oldalának enigmatikus felütését idézzük. Ez a magány mégsem zárja ki a barátságot, létezik, de már csak „az írás

37
38

Tandori Dezső: Galambocskám – Tőrmellék. Tiszatáj Könyvek. Szeged, 2014. 112.
Friedrich Nietzsche: A hatalom akarása. Cartaphilus. Bp., 2002. 412.

2016. április

83

„

követeléséért, amely minden barátságot kizár.”39 „Addig viszont rendben van, hogy »e sivatagi vándorlásban« ne zavarjanak! Fognak zavarni. Szét fog aprózódni az idő még jobban, gondok lesznek, ha visszaáll egy hétre az itthoni »társas élet«, gondok a koszt mellőzésével. Akaratlan feszültségek.”40 Ami Tandori szólamában egy finom utalásra redukálódik – „gondok a
koszt mellőzésével” –, az most Duskonál végre elnyeri méltó nagyformáját. Az akaratlan feszültségekből végletekig fajuló dráma bontakozik ki. Tandori a felesége hazatértével beköszönő apró súrlódásokra céloz, Dusko nem céloz semmire, ő a tettek mezejére lép, a közös
étkezés szelíd terrorjából átszökik az önvédelem groteszk horrorjába: „Mit jön Galkiskina a
húsételeivel? Ha tudná, hogy pár napja egy műanyag dobozt rendszeresítettem az íróasztalom alatt, abba kaparom be Galkiskina húsételeit”41, és ha már ez sem használ, mert az egyetlen női, anyai, gondoskodó, etető princípiummal nem lehet sikeresen szembeszállni, még
mindig marad egy utolsó egérút, az önmagunkból való kifordulás mint okádás, a hányás42
mint a külvilággal való minden kompromisszumos megoldást elutasító gyorstüzelésű éberség aktivizálása: „hirtelen odahánytam a Galkiskina elé a pultra, Galagonyánk elé a végső citromos szelet maradványokat, de oly erővel, hogy egy, fogam közé szorult húsdarabka is kijött, ennyi hasznom volt az egészből, nem több, és magam is elhánytam magam, magamtól,
hogy nem emelkedhetem fel az Ön régióiba, óriási szellemű galambunk, Fargyel Zimunics”43.
Tandori fogyni akar, önmagából lefaragni, amit lehet, Dusko radikálisabb, ő elhányja magát,
kiokádja a világot mint eleve megemészthetetlent, valahogy úgy, ahogy a szerző, aki pogácsát
is csak az íz kedvéért rágcsál, meg nem eszi, kiköpi inkább, de Duskonak már az íz is terhére
van, ahogy az sem „ízlik” neki, hogy végső soron a perisztaltika is ellene dolgozik. És Dusko
nemcsak a házvezetőnője elé okádik, az olvasót is leokádja, az összekócolt betűegyvelegekként sorjázó szóförmedvények emésztetlen tartalmakként landolnak az oldalakon, és mindig
ott és akkor, amikor valami valóban megemészthetetlen aljasság, hitványság, gonoszság, középszerűség, kisstílűség, ordenáréság ajzza föl a tudat, a szellem, a méltóság gyomrát, amely
szintén emészt, csak nem készételt, hanem a világ jelenségeit és viselt dolgait.
A szavakat azonban nem csak kiokádni lehet. Már a szavakkal való kapcsolatba be lehet
csempészni az őket felemésztő idegenség tapasztalatát, egyszerűen például úgy, hogy szaván
fogjuk a szavakat, és a kijelentést a tartalommal, a jelentőt a jelentettel, a jeltestet a jelentéssel konfrontáltatjuk. Például így: „Nem vagyok író, egy rohadt hasonlatot, egy ilyen szót nem
bírok rendjén-módján elképzelni (…), nem tudom elképzelni, mi az, »házvezetőnő«. És ez
nem a Galkiskina miatt van. Nem! De egy kutya-forma, hegyes orrú házat képzelek el, farokkal, kerekeken, még vizel is, ahogy a házvezetőnőm leviszi szarni vagy hugyozni.”44 A szava-

39
40
41
42

43
44

Maurice Blanchot: A túl nem lépés. Kijárat. 2014. 39.
Tandori Dezső: Galambocskám – Tőrmellék. Tiszatáj Könyvek. Szeged, 2014. 128.
Uo. 167.
E groteszk horror pandanját, a feleséget mintegy házvezetőnővé degradáló írói lét végtelen
gyötrelmét immár a feleség perspektívájából artikuláló nagyjelenetet Kierkegaardnak köszönhetjük.
Dusko Gavrilovics hisztijét a Kierkegaard-hős, bizonyos Nicolaus Notabene feleségének kifakadása
ellenpontozza, szintén étkezés közben, az írói hányást a feleség szemrehányásával állítva intim
oppozícióba. Vö. Søren Kierkegaard: Előszó. In Søren Kierkegaard: Az ismétlés. Félelem és reszketés.
Filozófiai morzsák. A szorongás fogalma. Előszó. Jelenkor. Pécs, 2014. 434-439.
Tandori Dezső: Galambocskám – Tőrmellék. Tiszatáj Könyvek. Szeged, 2014. 169.
Uo. 177.

„

84

tiszatáj

kat kiokádó, illetve szavakat szaván fogó író arról ír, hogy nem tartja magát írónak. Miért?
Mert az írók késznek veszik a nyelvet, változtathatatlan adottságnak, ténynek, alapvető hozzáállásuk így az elfogadás, a birtokbavétel, a kisajátítás, az önös célokra való felhasználás,
nem pedig a kritikus attitűd, a totális idegenség tapasztalatát akár a szavakkal szemben is érvényre juttató kíméletlen és éber távolságtartás. De ugyanez a tényvilág felszínén megrekedt
mentalitás jellemzi az írói szakma másik oldalát, az irodalmi szakemberek érzéketlen, mohó,
tahó, agresszív világát is. „A kedves Kiadó, Szerkesztő, bárki, elküldi a kötetet. Csak nyilvánvalóan nem érti, de ami rosszabb, nem is érdekli őt, hogy nem érti, tehát hogy velem ez így
van, nem jár utána magában, szívében egy percig se, hogyan van – velem – ez, nem, megmarad csupán a gyötrelem, hogy nem tehettem »eleget«, de semmire nem jutottam ezzel, durva
tényszerűséggé süllyedt le, ami nekem (…) szent.”45 Ezeknek az irodalmi henteseknek, hóhéroknak és mészárosoknak az eszközzé tevő, érdekérvényesítő tekintete maga is eszköz, a hatalom, az érvényesülés, a létharc eszköze. Olyan tekintet az övék, amely nincs tekintettel
másra, egyszerűsít, feladatokhoz rendel, elsiklik az individualitás fölött, s így valójában, egzisztenciális értelemben, lemészárol, lenyakaz, kibelez. Írónak lenni ebben a közegben valóban annyit tesz, mint önként e vigasztalan mészárszékre adni magunkat és művünket. Az írói
lét megtagadása így válik az írói lét kötelességévé, parancsává, az egyetlen járható út duskoi
modelljévé, melyet talán ajánlatos lenne követni. Nem írónak lenni, és erről írni annyi, mint
írónak lenni. Nem erről írni annyi, mint mellébeszélni, a hírnév első hajnali fuvallatára máris
szent tehénként lelegelni a bimbózó pályakezdés füvét, és jóllakottan tejelni tovább az olvasóknak, a kiadóknak, a közízlésnek, az elvárásoknak, kollaborálva bőgni, nem pedig üvöltve
és tombolva demonstrálni azt, aminek élete utolsó, Navigare Necesse Est (And Filming Too)46
című filmje utolsó képkockái alatt a félvak Jancsó Miklós is rezignáltan hangot ad az utolsó
svenk alatt: „Itt nem forgatni kell, itt ordítani kell.” Jancsó legutolsó filmes gesztusával is a
filmkészítés elégtelenségére figyelmeztet, arra, hogy a filmkészítés felelőssége nem a produkálásban merül ki, hanem valami többről szól a feladat, és itt újra Tandorinak adjuk át a szót,
mert ő sem ordítja, csupán csalódottan megállapítja: „»Állandóan valami gyakorlati izéről van
szó« (hogyishívjákról, micsodáról), »az irodalom is sikerelvű lett, érdemleg, igen, az az érdem(leges), ami siker. És ez a pici bevezetés dolga. Az irodalom«, de ezt már fejből írom, eredetileg az emberi lélek szakadékainak stb. feltárója volt, lenne ma is, de…”47 És akkor már ne
feledkezzünk meg a pontos diagnózisa mögött fontos igazságot tartogató Kertész Imréről se,
aki utolsó könyvében szintén nem teszi meg nekünk azt a szívességet, hogy kicsit is mellébeszéljen: „Erről van szó, a birtokon kívüli helyzetről. Aki birtokon kívül van, mint én is, az nem
írhat úgynevezett irodalmat. Irodalmat a rendőrök írnak.”48
A fentiekben az írói vállalkozás kisiklásaként állítottuk párhuzamba a Hyde-rémmel a
Dusko-rémet mint szerzőjétől elszabadult írórémet. Most már látható, hogy ez a rém nem attól lett rém, hogy elszabadult a szerzőjétől, hanem éppen attól, hogy nem szabadulhat el tőle.
Maga is az írói lét foglya marad, dühöngései, kifakadási, a magára mért végleges elszigeteltségében okádásig fajuló irtózása a mindent deszakralizáló világtól annak a létnek a néma
horrorját visszhangozzák, amelyet Tandori kezdett el szavakba foglalni. Dusko Gavrilovics a
45
46
47
48

Uo. 175.
Ld. <https://www.youtube.com/watch?v=nEeoCPkQ-wQ>
Tandori Dezső: Galambocskám – Tőrmellék. Tiszatáj Könyvek. Szeged, 2014. 31.
Kertész Imre: A végső kocsma. Magvető. Bp., 2014. 54.

2016. április

85

„

szembefordulás lehetetlenségével szembesít, az benne a rémisztő, hogy onnan tudja folytatni, ahol Tandori már rég abbahagyná, feladná, mert ha nem így tenne, be kellene látnia, magának is inkább Dusko Gavriloviccsá kellene válnia, hiszen teremtménye mondja csak ki,
amitől Tandori mindeddig visszariadt, hogy az írólét horror. Nem lehet benne megmaradni.
Nem lehet elviselni. És legfőképpen is nem lehet egyes-egyedül megírni sem. Szükség van a
rémre – akiben éppen ez a szükséglet a legrémisztőbb –, mert már csak a rém beszél őszintén, a rém nem riogat, a rém szavahihető, csak a rém önmaga, saját rémsége elől elszökni
képtelen rémalak, rémkép, az írás képe, az irodalom képe, az igazság képe, és az igazság – és
nemcsak Dusko igazsága, hanem, mint ahogy Dusko maga is az – elviselhetetlen. A Galambocskámnak ezért kell kezdettől fogva szintén elviselhetetlennek lennie. Ezért, hogy az elején
nem becsalogatja az olvasóját, hanem jól képen törli egy hatalmas poénnal. A poén csattanója
– mert mindeddig csak a poénról volt szó, a csattanójáról nem –, hogy Tandori pontosan tudja, hogy a pofon vissza fog ütni, és azt is, hogy kizárólag rajta fog elcsattanni, ő húzza a rövidebbet, mert csak alig valaki lesz, és ha lesz is, maga is hasonló kínok szülötte tán, aki értékelni fogja a könyv tételét, azt, hogy ma csak rémkönyvet szabadna írni, csak az írólét horrorját zengeni nyakra-főre, megállás nélkül, életfogytig, az utolsó betűig, önmagunk arculcsapásával kezdve, mert ez a legkevesebb, amit mindezért majd zsebre kell tegyünk a világtól. Az
igazságra nem kíváncsi senki. A Galambocskámra is pont annyian lesznek kíváncsiak, ahányan az igazságra vevők, kevesen. De akkor ezeknek a keveseknek kell írni, a kevesekért, a
bennünk lakozó rém kiteljesedése miatt, aki előtt már nincsenek titkok, akit már önmaga
stevensoni eredete felől sem kell kioktatni, mert maga is reflektál rá újra és újra – „Mint itt,
talán: a Jekyll-Hyde alapképletet, »egy Stevenson«, megtoldja a goncsarovi Oblomov-elem, s
az író és alakja adja a Jekyll-Hyde párost, de nem szembefordulólagosan”49 –, hiszen ez a reflektálás a kizárólagos dolga, az önszembesítés, az önmaga írói eredete utáni könyörtelen kutatás, Roberto Bolaño után szabadon megtoldjuk mi is a képletet, afféle vad, a legvadabb önnyomozás. A Vad nyomozók című Bolaño-regényben az utazóknak az egyetlen verset publikáló estridentista költőnőhöz kell eljutni, akiben „nem volt semmi különös. Olyan volt, mint egy
szikla, vagy mint egy elefánt.” 50 Dusko olyan, mint Cesárea Tinajero, keveset publikál, de éppen eleget ahhoz, hogy nyomot hagyjon maga után a világban, melyből kereket oldott.
Duskonak valójában a levelei a művei, melyek közül nem egy, nem kettő úgy hat, mintha
egyenesen az olvasónak lennének címezve, mintha mi is ennek a megrázóan drámai regénynek lennénk a szereplői, a címzettjei. Igaz, egyeseknek már az megrázó tény lehet, hogy ez a
mű regény. Méghozzá egyike a világirodalom legkegyetlenebb, legmegrázóbb regényeinek.
Vannak oldalak, rövid, egy-két oldalas fejezetek, melyek nem hagynak kétséget afelől, hogy
itt valódi háború zajlik, Tandori Dezső a botrányok botrányát, a jelent támadja meg, elemi
erővel, az iszonyatos szuverenitás farkasüvöltésével. Az alábbi pár sor például már önmagában úgy hat, mint valami petíció, amely szinte már csak az aláírásunkra vár: „hogy egy csomó
félintelligens, félkorrupt illető intézi az utcakereplés ügyét, az irodalogisztumot, a kritimulandorgást, egy csomó szar van szuphipelyzetkenbenkn, az bizotsosg, sogzotibgosz, hogy
beeb ledgebödleni krá, kár, ebbe kár, de mert bele fogunk dögleni, addig is mit kell őket
látnihallianni?”51
49
50
51

Tandori Dezső: Galambocskám – Tőrmellék. Tiszatáj Könyvek. Szeged, 2014. 197.
Roberto Bolaño: Vad nyomozók. Európa. Bp., 2013. 755.
Tandori Dezső: Galambocskám – Tőrmellék. Tiszatáj Könyvek. Szeged, 2014. 205.

„

86

tiszatáj

A szöveg nehezen olvasható, de itt még sincs elmaszatolva semmi, és talán éppen ettől
olyan nehezen kibetűzhető, mert a jelen botrányát érjük tetten e sorokat olvasva. A botrány
nem az, ahogyan Tandori/Dusko ír, a botrány az, hogy amiről Tandori ír, az a jelen, hogy ebben élünk, ebben kell élnünk, a botrány az, hogy: „Itt mindig minden szar volt és hülyeség
volt, és aziránt semmi kétség, hogy az is marad, bátyuskám, Fesza Kundovics”52. Már ha volt
egyáltalán valami, ha lesz valami, ha egyáltalán beszélhetünk bármiről! „A padló alatt a semmi! Szt. Ilona lebetonozott szigete hatodik rétegében semmi!! A burgyelán karavugy hetvenedik atomrétegében semmi! A kínai nevadában semmi!!! Arotyfungeylkon feruskontyrándban SEMMI! Semmi!!!!!!!! Krakszakó, vartyakó, simtreks dada semmi. VERCCSEM! ERNST
semmi5 Max7 gpsigck 9 semmi. Ló 10 rózs után semmi, krach. Grendgyi/ferengyi. Panci/malanci. Grunci/dunci! Unci. Semmi kirakat, semmi bedeszka, undor bedeszka, lobogó becsavarva. Trékantyi. Trák ángyi. Rododendron Rodoszon semmi, fárosz a faron semmi.”53 Az
iszonyattal kell kapcsolatot teremteni, és az igazi iszonyat a semmivel való kontaktus, ez az
utolsó viszony. Tandori – hiszen hőse nem hagyott számára más választást – felmérte, hogy
az undor még kevés, az undorodó még csak az iszonyat felszínét kapirgálja, miközben az undor mélyeiből már régóta az iszonyat szólít, ezért az undor mélyére kell hatolni, az iszonyat
világába, a semmi világába. Ez a legnagyobb kihívás egy író, de még akár egyszerre két író
számára is, a létezés iszonyatának mélyére hatolni, szaván fogni az iszonyatot, az írólét horrorjának pereméről a létezés horrorjának mélyére szállni alá, iszonyatos szenvedések árán
persze, de azt kell felbugyogni, ami ott történt vagy éppen történik. És közben az olvasónak is
meg kell perzselődnie! Aki alól Tandori nem húzza ki a talajt ezzel a pár sorral is akár, az
nem olvas, legfeljebb is csak katasztrófaturistáskodik, aki nem él a lehetőséggel, hogy Tandorival tartson az iszonyat mélyére, az tulajdonképpen maga is egy külön katasztrófa. Itt már
maga a lét dadog, az írólét fecsegi ki a legnagyobb titkot a létről, nem egyszerűen csak azt,
hogy a nyelv a lét háza, hanem azt is, hogy ez a ház mára tulajdonképpen lakhatatlanná vált –
akárcsak Tandori végső menedéke, Lánchíd utcai otthona –, hogy ezzel a nyelvvel, ezzel a
szókészlettel nem szabad cinkosságot vállalni, mert a szavak már elhasználódtak, kiürültek,
elkoptak, korrumpálódtak, és minimum egy új nyelvújításra lenne szükség, a Gutenberggalaxis radikális fenékbe billentésére ahhoz, hogy a puszta lét újra elviselhetővé váljon.
És Tandori fenékbe billenti a Gutenberg-galaxist, a könyv olvasóját, sőt még a könyv hősét is, aki válaszul seggbe rúgja a szerzőt, a világot, az irodalmat, az egész írásbeliséget. Mást
nem is nagyon tehetnének, hiszen „[a]z iszonyatélménybe be van építve az iszonyat elleni
védekezés. Az iszonyat csak távolról, kívülről nézve megfogalmazható.”54 De megfogalmazható, és ez a lényeg! Számot kell valahogyan adni a tapasztalatról, akárhogyan, de eleget kell
tenni a megfogalmazás parancsának, az írás követelésének, szerző és hőse pedig pontosan
ezen dolgoznak, nem kímélve egymás, és végképp nem kímélve az olvasó idegeit se. Thrill
nélkül nincs oldódás, fokozás nélkül nincs katarzis, melyet a második rész vége hoz el váratlanul, rendkívül meghatóan, szelíden és kedvesen. Dusko aktuális levelében egyszer csak
Tandori alakja sejlik fel valakinek a valakije kapcsán, Veverin bátyjáról, bizonyos Valeronról
52
53
54

Uo. 189.
Uo. 97.
Király Jenő: A film szimbolikája. A filmkultúra filozófiája és a filmalkotás szemiotikai esztétikája.
Kaposvári Egyetem Művészeti Kar Mozgóképkultúra Tanszék – Magyart Televízió Zrt. 2010. Első
kötet, 1. rész, 396.

2016. április

87

„

van szó, aki „most egyetlen verébbel él csak együtt – meg a feleségével és a kutyájukkal, nem
tartozik ide –, ez a verebe is imád tévézni, a rádiót is hallgatja, a zene neki egy toledói verébcsapat, a veréb csapatmadár, rajokban él, a zene neki egy egész rajnyi veréb, dirigál a zenének.”55 Ebben az émelyig galambocskámozó, de sohasem tubicáskodó, nem gerlicéző, szigorúan csak a galamb-motívumot szajkózó szövegvilágban egyszer csak feltűnik egy veréb, a
szerző verebe – mi már ismerjük, ő Totyi –, és ezzel a veréb-tematikának a duskoi világképben való megjelenésével simul végső összhangba egymással szerző és hőse. Az első rész hirtelen halállal ért véget, a második rész csak megszakad, enyhül a differencia, hogy a harmadik részben már szétszálazhatatlan egységet alkotva, mintegy egymást hatványozva fejezzék
be azt, amit elkezdtek, és írják egyetlen regénnyé ezt a négykezes nagyregényt.
Dusko Gavrilovics író. Most egyetlen regény erejéig besegített Tandori Dezsőnek. De ez
fordítva is igaz: Tandori tett róla, hogy Dusko végre egykönyves író legyen. A szerző is besegít hősének az érvényesülés gyámoltalan küzdelmébe, hogy együtt harcoljanak a társadalomba és a kultúrába való bebocsáttatásért. A harmadik rész egészen konkrétan a második
könyve megjelenése előtt álló egykönyves Duskoról szól. Együtt néznek farkasszemet a kiadás, a megjelenés, a világban való újbóli térnyerés ijesztő, lehetetlen, végletekig akadályoztatott, de mégis szükséges, lespórolhatatlan jövőképével, ezzel a fenyegető rémmel. Nagy
Auschwitzcá vált a világ, az irodalmi világ nemkülönben, Köves Gyurik vagyunk benne mindannyian, de ő még egyedül volt, csak magára számíthatott, nem gyámolították társak, se múzsák, se kiváló szerkesztők (összeállítók). Dr. Jekyll kezdetben erői megkettőzését látta Mr.
Hyde-ban, aki később lehetetlenné tette őt, mert a megkettőződés valójában nem a növekedésnek, a gyarapodásnak, hanem a szétesésnek és a degenerációnak a formája volt. Tandori
megtanulta a leckét a nagy elődtől, megtanulta a realitástól is: semmi sem igaz, minden fordítva van, ezért ő eleve lehetetlenné teszi magát is, hősét is, mindkettejük írói vállalkozását is
a regény elején, így mentve, lökve, robbantva ki az írólét gyámoltalan tapasztalatát a horror
örökségéből annak sürgető, a turbókapitalizmusban az írói szerep szakadatlan önújradefiniálási programját hirdető reaktualizálásának irányába. Dr. Tandori és Mr. Gavrilovics különös esete arról szól, hogy szerző és hőse nem engedhetik el többé egymás kezét, nem várhatnak külön-külön a világ elismerő, engedékeny, megértő, toleráns együttműködésére, együtt
kell berobbantani az ajtót, közösen kell nekimenni a világnak, nem az elismerés, nem a győzelem, még csak nem is a megjelenés reményében, hanem azért, mert „az író rendje az írás”56,
és ezt a világnak is legalább illik előbb vagy utóbb, ha keservesen, nagy nehezen is, de végre
tudomásul vennie. Vagy ne vegye tudomásul, mindegy, főmű született, ez a happy end.

55
56

Tandori Dezső: Galambocskám – Tőrmellék. Tiszatáj Könyvek. Szeged, 2014. 208.
Uo. 285.

„

88

tiszatáj

THOMKA BEÁTA

„Kiilleszkedettek”: szegedi, berlini variációk
„Wohin geht ein Mensch, wenn er nicht weiss, wo er hingehen soll?”
(Erpenbeck)

Két regény, két poétika, két helyszín képezi töprengéseim forrását. Mindkettőben hasonló
alaphelyzet jellemzi a tébláboló alakokat : Szilasi szavával valamennyien „kiilleszkedettek”.
Hova megy tehát az ember, ha nem tudja, hova fog elmenni, mint ahogyan a mottóban áll,
vagy nem tudja, hol fog kikötni, mint a Berlinbe vetődött afrikaiak, vagy talán már nem is
akarja tudni, mint a szegedi történet figurái közül többen.
Szilasi László regényének1 címe egy hidat említ, vannak hidak a belső borítók Szegedtérképein, a helyszíneken is, ahol a történetek hősei kódorognak. E hidak azonban elmozdíthatók, ki is emelhetők a fiktív locusok meghatározottságaiból. Értelmezői szándékból vagy
éppen a regényolvasás során érlelődő meggyőződésből következően. Talán az első mozdulatot maga az elbeszélő és elbeszélői is megtették már, a címadó ötlet is. Fölébe emelkedik itt a
híd észrevétlenül a városnak is, a figuráknak, a sztorinak is. Létrejönnek más szerkezetek is,
olyanok, amelyek összekötnek és olyanok, amelyek észlelhetővé teszik a nem érintkező és az
egybe nem kapcsolható térfeleket is. Elsődlegesen abban a döntésben, hogy a figyelem a világnak nem az ismertebb, jól ismertnek tűnő dolgaira, hanem azokra az összefüggéseire irányuljon, amelyekről – bevett szokás szerint – városlakó, olvasó, író, kritikus is elfordítja tekintetét.
Az utóbbi látószögéből szeretnék egy pillantást vetni a lehetőségre, amit A harmadik híd
felkínál. Nem a teóriák, hanem a regényben érvényesülő látás- és bemutatásmód, nyelv és
szemlélet irányából, ezeket a műalkotásrétegeket ugyanis egy pontosan követhető narratív
etikai komponens alakítja. Maga a szempont idegen a jelenkori magyar olvasási gyakorlattól,
ám ennek önmagában nincs jelentősége. Annak azonban sokkal inkább mérhető következményei vannak az irodalmi produkcióban és a kritikában, hogy olyasmi iránt sem tanúsít fogékonyságot, amihez az etikán kívül viszonyulni sem lehet. A kérdés tehát csupán annyiban
elvi vagy elméleti, hogy érzékel-e, felismer-e a kritikai olvasás olyan minőségeket az elbeszélésben, amik éppen az emberi létezés mélyen problematikussá vált értékrendjét, válságait és
a drámai állapotot jó ideje meghaladó közösségi viszonyrendszerét érintik, elemzik, boncolják inuk szakadtáig. Mindennek felvetése tárgytalan, ha az adott kultúra érzéketlen és az
adott korszakban mindez kívül kerül az irodalmi fogékonyságon, képzelőerőn és látótéren.
A kritikai gondolkodás és metodológia is megvan kímélve attól, hogy a rutinszerűen ismételgetett szólamokon kívül valami arra késztesse, hogy hajoljon közelebb az eléje tártakhoz,
igyekezzen megértésükhöz alkalmas eszköztárhoz férkőzni. Ha keresve sem találunk a fikci-

1

Szilasi László: A harmadik híd, Magvető, Budapest, 2014.

2016. április

89

„

óban sem közösségi, sem társadalmi, sem antropológiai, sem morális affinitást, akkor értelmetlen bármiféle ilyen jellegű érzéketlenség említése.
A párhuzamos olvasás kiindulópontját képező regények által kiváltott reakciókon pontosan mérhetők az érzékenységek és érzéketlenségek következményei. Szilasi A harmadik híd
című regényének affirmatív magyar kritikájával szemben a német reakciók igen megosztottak Jenny Erpenbeck nemrégiben megjelent Gehen, ging, gegangen2 című tényerégényével
kapcsolatban. És nem irodalmi értékei okán, hanem politikai indítékokból. Az utóbbi nem váratlan, ám nem is jelent mentséget az olyan kulturális közegek számára, amelyek csak kivételes esetekben figyelnek fel érzékeny és valamennyiünket érintő drámai jelenségekre. Hogy ez
nem a politika, hanem az irodalom és a kritika alapkérdése, azt éppen a most érintett művek
példázzák meggyőzően.
Szilasi regényének hagyományát Tamás Gáspár Miklós az alábbi összefüggésben jelöli ki:
„A kizsákmányoltakkal és elnyomottakkal, a kitaszítottakkal és megbántottakkal való együttérzés (szolidaritás) voltaképpen független a kizsákmányolás, elnyomás, kirekesztés, megalázás sajátlagos okaitól – ez utóbbiak ugyanis történelmileg változnak, de a szolidaritás nem.
A kelet-európai, a magyar paraszt tragikus sorsa miatti erkölcsi fölháborodás régi hagyománya intellektuális, esztétikai és politikai kultúránknak (Eötvös József: A falu jegyzője, 1845 –
Borbély Szilárd: Nincstelenek, 2013; Szilasi László: A harmadik híd, 2014; Berzeviczy Gergely
nevezetes értekezése még korábbi: 1806), bár a gazdasági és politikai okok az elmúlt két évszázadban többször is gyökeresen megváltoztak. (A cigányokkal szembeni irtózatos igazságtalanság már Eötvösnél is fölbukkan, s ettől alig különbözően ma is, vö. Radu Jude: Aferim! –
román film, 2015.) Ez Kelet-Európában és Ázsiában mindenütt megtalálható, a legjelentősebb irodalmi „dokumentumok” (mint mindig) Oroszországból származnak.”3
Nem véletlen, hogy Szilasin kívül csupán Borbély Szilárd neve szerepel a rövid listán.
A sor ugyan megtoldható az elesettekre figyelő, szociografikus érzékenységű, vagy csupán a
méltányosság mércéit illetően kíméletet nem ismerő magyar elődökkel, kortársakkal, publicistákkal, tárcaírókkal, elbeszélőkkel, ám hosszú semmiképpen sem lenne. Hogy miért nem,
arra a regénynek is van pontos válasza. S akkor hogyan lehetne számon kérni a narratív etikai érzékenység hiányát a prózakritikán? Mintha azonban nem csupán e szűk szakmai fogalmi keretből hiányozna mint kidolgozatlan és ismeretlen lehetőség. Félő tehát, hogy mindez
egy jóval általánosabb érzéketlenség jele, s ha az, akkor a mentalitás, a megvetés, lenézés, kinézés mint elfogadott hazai norma kóros tünete.
Ha Szilasi fikciója felől közelítjük meg a problémát, az utóbbi nyer megerősítést. A fikció a
köznapi tapaszlatot és a korélményt igazolja, ennek képzeletbeli térképét kínálja fel számunkra:
nem a városét, nem a régióét, nem az országét. Véletlenül sem gondolom, hogy A harmadik híd
nem mozgósít minden írói tudást ahhoz, hogy hiteles városregényként és korrajzként is olvashassuk a művet, ha ezt részesítjük előnyben. Eszköztára és művészi szemléletmódja azonban
átlendíti e világot és a benne ténfergőket a konkrétumokon, helyeken és lokalitásokon. Talán
külön erőssége, hogy mindent megtesz a pontos urbánus és vidéki lokalizálás érdekében, sor2
3

Jenny Erpenbeck: Gehen, ging, gegangen, Knaus Verlag, München, 2015.
Tamás Gáspár Miklós: Vigasztalás nehéz időkben. A képviseleti kormányzat rothadásának gyógyításáról. Magyar Narancs, 2015. aug. 01. http://m.magyarnarancs.hu/publicisztika/vigasztalas-nehezidokben-tamas-gaspar-miklos-a-kepviseleti-kormanyzat-rothadasanak-gyogyitasarol-95959 (Letölt.
2015. aug. 01.)

„

90

tiszatáj

jázza az utca- és térneveket, ismerős helyszíneket, ám szerencsére nem célja a szociografikus
pontosítás és hatás tényirodalmi funkciójának kielégítése. Mást kínál fel poétikai formaként,
alapélményként, létérzékelési modellként és szemléleti magatartásként.
Közel állhatna hozzá az irónia, a távolságtartó és egyben gondolkodásra késztető nyelvi
és retorikai alakzat, minthogy humorézéke és mérlegelési készsége hibátlanul működik. Erre
sem játszik rá feltétlenül, visszafogja, külön rendeltetéssel látja el. A státuszimbólumokként
kezelt feltételek, tárgyak, kellékek, arculatok ironikus, groteszk vagy éppen humoros képe a
helyére kerül, nincs túlzás, szükségtelen annak a nagy távolságnak a részletezése, ami a regénybeli alakoknak és helyzeteknek ezt a síkját lényege szerint jellemzi. Ám a látszólag működő gépezetből kiszoruló, peremre került, vegetáló vagy a napi vegetálásért megküzdők térfelét sem fogja – az esztétikai arányérzéknek megfelelően – a kontrasztos ábrázolás árnyéka
átláthatatlanul sötétbe borítani.
Ritka arányérzék lép működésbe A harmadik híd világában, így teljes mértékben váratlan
a konstelláció felállásának, alakulásának, változásának, megszűnésének íve. Mintha az eleve
eldöntöttség, alakoké, sorsoké, kasztoké, magatartásoké, régióé, városi lumpeneké, vagy a
szereposztás elveszettekre, lenézettekre és befutottakra, hatalmon levőkre, befolyásosakra –
tökéletesen kibillene a kétoldalúságon, szembenálláson alapuló egyensúlyából.
Nincs az a regény, ami változtathatna a fikción belüli és a fikción kívüli világok ellentétein
és feloldhatatlan kontrasztjain. Ebben a szerkezetben azonban olyan rejtett kis műszerek
vannak elrejtve a pergő, jól működő, rendszerint előre haladó elbeszélésmenetben, amik észrevétlenül erre, majd arra, rendszerint előre nem látható irányokba fordítják a figyelem irányát. A megfordításokban és fordulatot előidéző váltásokban tanúk és résztvevők vagyunk
egyidőben. Hol az alakok történetében következnek be ugyanis, hol a tények valószerűségéről alkotott elképzelésekben, hol az elbeszélés követésének folyamatában, hol a véglegesnek
tűnő megtörténéseknek a virtualitásba utalásában vagy éppen a cáfolatukra felhozott újabb
variációkban.
Úgy tűnik, mindez a nézőpont kimozdításainak következménye. A többnézőpontú elbeszélés poétikája nem csupán a narrátor(ok), hanem az olvasók számára is biztosítja a rálátási
szögök váltakozását. Szilasi műve úgy iktatja ki a regény szemléletmódjától idegen központi
perspektívát, hogy az elbeszélés döntő hányadát átengedi a kvázi-személyes szólamoknak.
A külső látószögű narrátor helyett a spontán tanúvallomásokra, a résztvevő alakokra bízza
hol ezt, hol azt a szólamot. Ebben a beszélőt és hallgatót feltételező párbeszédkeretben hangzanak el a beszámolók. Fokozatosan észrevétlenné válik a beékelés, megfeledkezünk a keretről, arról is, hogy ki kívánta eredetileg elmondani a régi kalandokat az érettségi találkozó éjszakáján a valamikori osztálytársnak. Mintha lenne tehát egy tanúságtevő és egy passzív fület képviselő alany, aki helyettünk van jelen. A megoldás hátterében a centrális nézőponttal
együttjáró kívülállás látszatának megszüntetése áll. Lassú folyamat eredményeként jutunk el
a belátásig, hogy a személyes beszámolók semmilyen teljességre, semmiféle pártatlanságra
nem irányulnak. Azzal, hogy a beszélők közül többen nem csupán tanúk vagy hallgatók, hanem résztvevők, az olvasói alaphelyzetben is ez a pozíció válik meghatározóvá: nem maradunk, nem maradhatunk kívülállók. A regény végső fordulata, hogy Dénes, Deni másként volt
cselekvő alanya a történetnek, mint ahogyan azt a zárásbeli csavarig Nosztávszkyval, a tanúságtevővel együtt feltételezhettük volna. A vallomás alanya előtt rejtve marad Deni tényleges,
aktív szerepe az események kimenetelében. Mindez együtt újabb összefüggésbe illeszti az

2016. április

91

„

addig hitelesnek tekintett változatot, s valójában olvasóként is módosítanunk kell a korábban
kialakított vélekedésen.
A ragadványnevekkel illetett szegedi hajléktalanok, akiknek helyenként valódi nevük és
életrajzi adataik is felbukkannak, továbbá a valamikori osztálytársak között folyó emlékidézés, a töredékes élettörténet-rekonstrukciók egy ideig mintha két sínen futtatnák a történetet. Váltások, csavarok, azonosság-lelepleződések során jutunk el a felismerésig, hogy e regényben a keret is a sztori része, a bekövetkezések előzménye pedig éppen ennek a keretszituációnak az eleme. A tökéletes megváltatlanság állapotában kóválygó városlakók, az egyik
szeretetszolgálattól a másikig közlekedő otthontalanok napi tevés-vevését kívülről szemlélő
tekintet sosem transzformálhatná elbeszélő hanggá, ha nem vállalná a közösséget azokkal,
akiket lát s akikről mesél. Ennek a stratégiának alapfeltétele volt, hogy a volt nemzedéktársnak beszámoló alak maga is a peremre kerültek, a megvetettek egyikévé váljon.
Nosztávszky Ferenc az érettségi találkozó éjjelébe mint kerethelyzetbe illesztett személyes beszámolójában olvassuk a regény hajléktalan figuráiról: „A történeteik viszont épp a
generációs hovatartozásaik szerint voltak tökegyformák. Annát és Angyalt az állami gondozás dobta le magáról, Mársot és engem a házasságunk, vagyis hát az asszony, Droll nénit,
Fondüt és Engelszt pedig a szocializmus extenzív nehéz- meg könnyűipara. Az pedig teljesen
mindegy, hogy eleve nincsen vagyonod, munkád, társad, vagy a válásodra megy rá előbb a
vagyonod, aztán az állásod is, vagy esetleg előbb veszted el az állásod, aztán éled fel a megtakarításaidat, és aki addig melletted volt, csak ezután hagy el végleg. Nagyon hasonlóak voltak
ezek az élettörténetek abban is, hogy rendkívül gyorsan amortizálódtak. Sokkal gyorsabban,
mint maga az ember, aki megélte és mesélte őket. Szétolvadtak, megrohadtak, lekoptak, elfogytak. A történet levált arról, ami valójában történt, és az elmondása lassan nem szolgált
mást, csak azt, hogy kivívjon legalább némi tiszteletet, megbecsülést, rangot abból, aki, bár
pontosan ismeri ezeket a célokat, hiszen ha mesél, maga is éppen ezért teszi, hajlandó még
meghallgatni.” (109-110)
A rövid összefoglalás bármelyik társadalomszociológiai elemzésben is megállná a helyét,
melyben a peremre szorultak sorstörténetének indítékait igyekszik feltárni a kutató. Azonban „A történet levált arról, ami valójában történt” mondat az átadásnak az a pillanata vagy
szakasza, amikor a személyes beszámolóból regényszólam, az élettörténetből nem dokumentum, hanem narratívum, a valóban megtörténtből virtualitás lesz és fordítva, a tanúságtételből pedig fikció képződik. Ha ismételten előre és hátra lapozunk a regényben, rendszeresen
új érvekre bukkanunk, amikkel megválaszolható a kérdés, miért nem a társadalmi konzekvenciák, hanem alapvetően a poétikai működés irányítja a megértő olvasást és miért ez a
döntő az értékelő viszonyulásban.
Szilasi László művének jelentőségéről elismerő kritikusi vélemények, díjak tanúskodnak.
Poétikájának és irodalmi arcélének pontosabb kirajzolásához hozzájárulhat egy más típusú
prózai vállalkozás említése is, amire a mai német közvélemény sokféleképpen, napjainkban
éppen radikális elutasítással reagál.
Elbeszélői alapállások: párhuzamosságok és másságok
Jenny Erpenbeck Gehen, ging, gegangen (Menni, ment, elment) regénye az idei Deutsche
Buchpreis jelöltje, mégsem ez ösztönöz arra, hogy A harmadik híddal együtt emlegessem. Inkább az a kérdés, hogy más-más körülmények között kibontakozó elbeszélői magatartások

„

92

tiszatáj

és egymástól különböző narratív poétikai célkitűzések hogyan és miért tarthatnak mégis öszsze bizonyos pontig az olvasásban. Szilasi László fikciós, Jenny Erpenbeck tényregényt írt,
s ez kétféle anyagkezelést, más formaprincípiumok érvényesülését jelenti. Az intenciók és a
műfaji jelleg különbözik, a nyelv, stílus, beszédmodor, a kompozíció hasonlóképpen. Szükségtelen tehát a poétikai rokonság hangsúlyozása, mégis vannak könnyebben kitapintható és
vannak rejtettebb rokon jegyek, amelyek figyelmet érdemelnek. A műfajtípus kevésbé, a tematikus beállítottság is csak részben, hisz A harmadik híd szegedi hajléktalanjainak nemzedékregény-keretbe szőtt történetei és a Gehen, ging, gegangen Berlinben éhségsztrájkot folytató, azilumba kényszerült afrikai menekültjei között igen közvetett az érintkezés. A művekben érvényesülő elbeszélői alapállások elvontabb szinten mégis rokoníthatók egymással.
A narratívum tárgyával, a kitalált és a valós figurákkal, a képzelt és a dokumentált összefüggésekkel létesített elbeszélői kapcsolatokban is felismerhetőek hasonló jegyek. A tárgykörök
időszerűségében, társadalom- és korkritikai vonatkozásában, a központi regénytárgyak
megválasztásában mindenképpen ez érvényesül. Az Alexanderplatzon vagy az Oranienplatz
sátraiban tengődő, fekete bőrű menekültek, valamint a szegedi Dugonics téren, a város utcáin tébláboló otthontalanok veszteglése, a híd alatt meghúzódók kilátástalansága, emberi pozíciója között nincs sok különbség a regénytörténetek által átfogott idősávban és további kilátásaikban sem. A berlini nyolc-tíz, a szegedi hat-nyolc tagú, átmeneti kis emberi mikrosocietasok esélyei korlátozottak. Kívülállnak az otthoni és az idegen közösségeken, otthon és
idegenben is idegenként tekintenek rájuk a bőrszíntől és attól függetlenül, hogy értik-e nyelvüket, akad-e tolmácsuk, támogatójuk, vagy nem. Mindkét embercsoport jelenléte irritáló, és
a vidéki magyar környezetben vagy a fővárosi német helyszíneken is végletes, ellenséges reakciókat vált ki. Nem csupán fölbukkanásuk, hanem a velük foglalkozó krónikák írói ellen is
kíméletlen bírálatok hangzanak el, mint mostanában Erpenbeck ellen.
A két szerző más-más írói és poétikai célkitűzés alapján egyazon gesztust érvényesít:
olyan pulzusra helyezi a kezet s ezzel az imaginációt, tudást és figyelmet, ami társadalomtól
és kultúrától függetlenül igen elevenen lüktet Keleten és Nyugaton. A szociokulturális vagy
morális affinitás, a Mészöly Miklós által gyakran emlegetett filantrópia, a szolidaritás és a
válsághelyzetben levők iránti emberi érzékenység nem lenne elegendő a mély szakadék
poétikumának kialakításához, ami a jelenkori történelem emberi tapasztalatát jellemzi s ami
ebből táplákozhat. Olyan elbeszélői alapállás létrehozása vált szükségessé, ami a kortapasztalat és a tanúságtétel hitelével képes észlelni, rögzíteni, tényszerűen vagy személyesen reflektálni, fikciós vagy konfesszionális formában megnyilatkozni mindarról, ami körülveszi s
aminek maga is részese. Elszenvedőként, résztvevőként, tanúként, krónikásként. Vagy olyan
írói alapállásból beszélni, ami az érintettséget nem leplező érzelmi többletből, az átmeneti
sorsközösség benső látószögéből következik, mint Szilasi regényében.
Ettől eltérően Erpenbeck megszólalásmódja minden megértésre irányuló és tágabb elfogadásra, segítőkészségre apelláló igyekezetétől függetlenül teljes mértékben tárgyias, megfontoltan külső pozíciójú, publicisztikus. A német tényregény úgy működteti a kordokumentáló
szándékot, hogy beléptet a regénybe valakit, aki felfigyel a berlini tereken veszteglő
afrikaikra. Az elbeszélő Richardban, a magányosan élő, művelt, emeritált professzorban ismeri fel azt, aki közvetítőként léphet fel a menekültek és az intézmények, az irántuk megértést és a meg nem értést tanúsítók között. Igyekezetét így nem véletlenül éppen a tudáson,

2016. április

93

„

a műveltségen keresztül tudja érvényre juttatni. Ahhoz, hogy közelebbre hajolhasson e távolról érkező bevándorlókhoz, kérdőívet állít ki számukra, vagy éppen Tacitusnál, Homérosznál,
Herodotosznál, a mitológiában tájékozódik eredetük, származásuk felől. Goethét hívja segítségül, egyebek között a taurisi menekült Iphigéniát:
„És Goethe Iphigeniája is menekült Tauriszban, egyszerre van itt és távol, a lelkével a
maga gyermekkorát keresve. Ha így néztük, eléggé nevetséges volt az átmenetet a test
jelenlétéhez kötni. Ha így néztük, akkor egy menekült számára Európa lakhatatlansága hirtelen a saját hús-burkának lakhatatlanságára emlékeztet, ami minden egyes
ember szelleméhez egy egész életre lakásként van hozzárendelve. És aztán Berlin.”
(14. fejezet)
Ahol most leledzenek a menekülők, a nyugat-európai nagyváros, ugyanúgy lakhatatlan
számukra, mint az a vidék, ahonnan eltávoztak. Lakhatatlanná vált helyek, kontinensek, melyekből, mint a lélek, a számára átmeneti szállást biztosító, ám lakhatatlanná vált testekből,
szüntelenül visszaröppen korábbi tartózkodási helyére, a gyermekkorába.
Erpenbeck elbeszélőt és tanút, résztvevő és segítő funkciót egyesítő alakja, Richard úgy
alkalmazkodik új feladatához, hogy mozgósítja a benne fölhalmozott korábbi ismeretanyagot.
„Már több ezer éve tart az emberek vándorlása a kontinenseken át, ami sohasem állt
meg. Volt kereskedelem, száműzetés, háború, vizet és eleséget keresve az emberek
gyakran az állataikat követték, volt menekülés a szárazság és a vesződség elől, volt az
arany, a só vagy a vas keresése, vagy a saját Istenhez való hűséget csak a diaszporában lehetett megőrizni, és volt a széthullás, az átváltozás, az újjáépítés, a hazatelepülés, voltak jobb és rosszabb utak, de megállás sohasem volt.” (29. fejezet)4
A mitológiákig, antik hagyományig és a történeti mélyrétegekig hatoló párhuzamaival kívánja a maga és a kortársai számára megértetté tenni a menekülések, üldözések, vándorlások megszakítatlan sorát. Az elbeszélői megoldás feltétlenül a folyamatok hitelesebb értelmezése iránti igyekezet formája, ám talán egyben azon szándéké is, hogy a világjelenséggé
terebélyesedő korproblémát a maga eszközeivel és szerzői autoritásával a szélesebb közönség számára is megvilágítsa: Richard professzor mint szerzői altergo tanulási folyamata egyben a mai német és nemzetközi olvasóközönség tájékozódási alkalmává válhat. Úgy tűnik,
hogy ehhez a német kritikai nyilvánosság egyik fele is elfogadóan viszonyul. A másik felének
vélekedése azonban ezzel szemben fenntartások nélkül negatív, felháborodott és a konzervatív politikai álláspontot nem leplezően elutasító.
A két elbeszélői stratégia, a Szilasié és az Erpenbecké irodalmilag mindenképpen két lehetőséget jelez. Más-más módon illesztik be alakjaikat és narrátoraikat az időszerű folyamatokba,
s teszik azokat érintetté, a pontosan körvonalazható morális elkötelezettségek megérzékítőivé a virtuális terekben és a tények világában. A német bírálatok akkor lennének méltányolandók, ha az új Erpenbeck-próza esztétikai kérdéseivel foglalkoznának. Ebben az esetben
csakugyan érvényes lenne az észrevétel, hogy minden jóhiszeműség ellenére a Gehen, ging,

4

Az idézetek Weiss János fordításai.

„

94

tiszatáj

gegangen nem éri el a jeles német írónő eddigi műveinek irodalmi színvonalát. E tekintetben
jogosak a kifogások, az ideológiai alapú elutasítás vagy elfogadás azonban nem értékmérő.
Noha több ízben utaltam a magyar és a német regény műfaji másságára, ezt kiegészíteném a Szilasi-próza művészi jelentőségének aláhúzásával. Nem a fikciós és a tényszerű elbeszélés közötti eltérés tehát, hanem a két érintett mű közötti minőségi különbség az, ami
A harmadik hidat irodalmi eseménnyé teszi, s ami miatt az Erpenbeck-regényt az opus közepes teljesítményei között fogjuk számontartani.
Szilasi László történetének hídjai a regénybeli térképből kilépve más pontokon, régi és
mai alkotásokkal érintkezve és az olvasói emlékezetbe vésődve új helyeket alakítottak ki. Átívelik a hézagokat, amik ilyen-olyan okokból meggyőződések, tapasztalatok, vállalható és
megtagadott állapotok, választott és kényszerű helyzetek, irodalmi divatok és ízlések, hangnemek és beszédmódok között létesülnek. E regénypoétika legkockázatosabb gesztusa a
személyesség, beavatottság, a történülő folyamatokon belülre kerülés, a sorsközösség vállalása az esendő figurákkal. A viszonyért is meg kellett küzdeni, ami a véletlenszerűen, átmenetileg kis közösséggé verbuválódott utcalakó hajléktalanok között, vagy a peremre szorultak
és az érettségi találkozó érintett résztvevői között létesül. Az egymás közötti út járhatóvá tétele nélkül sem poétikai, sem kompozicionális, sem narratív etikai szempontból nem bontakozna ki a fikcióbeli viszonyrendszer. S ez egyben azt jelzi, hogy függetlenül attól, hogy bizonyos normák és értékek a különféle társadalmi szinteken már devalválódtak, nem hatnak,
akadnak még mikroközösségek, amelyeken belül érvényesek maradtak. Ha ezek éppen az
emberi méltóságuktól megfosztott fikciós történetek vagy tényregények alakjainak átmeneti
együttesei, akkor éppen közöttük. Szegeden vagy Berlinben. Illetve közöttük és közöttünk.

mérlegen

MÉNESI GÁBOR

Az alkotások dinamikus
hálózata
HORVÁTH CSABA: HÁY J ÁNOS
A Kalligram Kiadó Tegnap és ma című monográfiasorozata
hiánypótló vállalkozásként indult immár két évtizede, és azóta is nélkülözhetetlen szerepe van jelenkori irodalmunk értelmezésében. A sorozatszerkesztő, Szegedy-Maszák Mihály
láthatóan azt próbálja felmutatni az eddig megjelentetett
több mint harminc kiadvány segítségével, hogy a magyar
nyelvű irodalom egyetlen egységként tartható számon. A pályaképek megszületésekor lényegtelen szempont, hogy a fókuszba helyezett alkotó – vagy akár a monográfia szerzője –
hol él és dolgozik, Magyarország földrajzi határain belül,
vagy azokon kívül, s az is mellékesnek tűnik, hogy az adott
életmű éppen mely értelmezői közösség érdeklődésének
homlokterében áll. Az Ottlik Gézával, Tolnai Ottóval és Mészöly Miklóssal indított sorozatban olvashatunk azokról az
Kalligram Kiadó élő vagy a közelmúltban elhunyt írókról és költőkről, akiknek
Pozsony, 2014 kanonikus pozíciója már korábban megszilárdult és megkér188 oldal, 2800 Ft dőjelezhetetlenné vált, illetőleg olyanokról is, akik addig kevesebb figyelemben részesültek, s kanonizációjukért éppen a
létrejövő monográfia próbált jelentős lépéseket tenni. A szerkesztői koncepciót feltehetően olyan körülmények is árnyalhatják, amelyekről nekünk, olvasóknak nem lehet tudomásunk. Így lehetséges az, hogy – példaként most csupán egy
nevet kiemelve – Tandori Dezső munkásságáról a mai napig
nem íródott pályakép a sorozatban.
A tavalyi könyvhéten napvilágot látott kötet főhőse, Háy
János esetében nem beszélhetünk a kánonba kerülés elmaradásáról vagy késlekedéséről, hiszen az oeuvre-t kezdettől
fogva élénk kritikai figyelem kísérte – ami a líra mellett a
másik két műnem meghódításával még inkább erősödött –,
ezzel együtt már évek óta váratott magára a pályakép monografikus igényű megrajzolása, az eddigi megállapítások,
problémafelvetések termékeny összegzése és továbbgondolása. Nem meglepő, hogy ez a munka éppen Horváth Csaba

„

96

tiszatáj

tollából született meg, hiszen a szerző régóta nyomon követte a Háy-univerzum kiépülését,
nemcsak a frissen megjelent kötetekről közölt recenziókat, de nagyobb terjedelmű összegző
tanulmányokat is publikált, sőt, interjút is készített az alkotóval. Nem csupán az életmű alapos ismerete predesztinálta az irodalomtörténészt a monográfia megírására, hanem teoretikus felkészültsége is. Már az alapozó-bevezető fejezetben betekintést nyer az olvasó abba a
széleskörű elméleti apparátusba, amit a monográfus értelmezései, elemzései során könyvében működtet (hivatkozik mások mellett Bahtyin, Barthes, Derrida, Foucault, Gadamer, Linda
Hutcheon megállapításaira), s rávilágít módszerének, az életművet vizsgáló szempontrendszerének legfontosabb összetevőire. Közülük rögtön szembetűnő, hogy stratégiáját a komparatív megközelítés határozza meg, amennyiben a kiemelt szövegeket nem önmagukban analizálja, hanem bizonyos világirodalmi tendenciák hatósugarában szemléli a Háy János-i gondolkodás- és írásmódot. Így elsősorban az amerikai minimalizmus válik fontossá, de külön figyelmet kap Céline, aki – főként az Utazás az éjszaka mélyére című regényében – „[m]egváltoztatta a szegénységről való beszédet: az egzisztenciális létbe vetettséget, a nyelvi lecsupaszítottságot és az anyagi-művelődési javaktól való megfosztottságot vegyítve lehetetlenné
tette azt a beszédmódot, mely a szentimentalizmus és a romantika óta a szegénységet egzotikumként mutatta be, s nem léthelyzetnek tételezte fel”. (23.) A francia író szemlélete pedig
termékenyen vonható be a Háy-szövegek, különösen a drámai és prózai művek elemzésébe.
Amikor azonban fontos összefüggésekről beszélünk, nemcsak irodalmi szempontok bizonyulnak relevánsnak, de más művészeti ágakra is érdemes kitekinteni. Annál is inkább,
mert Háy kezdettől fogva kiegészíti és értelmezi szövegeit saját rajzaival, festményeivel.
A kötet egyik figyelemre méltó mozzanata az a fejezet, amely az alkotó képzőművészeti megnyilvánulásait mutatja be a Háyland kötet alapján. Sokkal többről van szó, mint csupán illusztrációról, állapítja meg a monográfus, ugyanis ezek a rajzok „nem a képek nyelvére fordítják le a szövegek világát, hanem (…) képi eszközökkel teremtik meg az irodalmi szövegekből ismerős léthelyzeteket”. (147.) Lényegében olyan minimalista alkotásokról beszélhetünk,
melyek „a gyerekrajzok látszólagos naivitásával, de egy felnőtt nézőpontjából mutatják fel a
lecsupaszított vonalú világ keltette félelmet”. (150.)
A szerző hangsúlyozza, hogy Háy János életművében a műnemek sohasem különültek el
élesen egymástól, sőt azt vehetjük észre, hogy az író dinamikus hálózattá építi össze alkotásait, amelyek „tematikusan, tehát topográfiailag és szociológiailag, és a különböző műnemek
szövegfelépítését tekintve is átfedik és értelmezik egymást: felismerhetővé válik bennük egy
sokféleképpen elmondható, mégis ugyanannak megmaradó közös történet”. (27.) Ugyanakkor „az egyes műnemek önállóan is autentikus világot hoznak létre: az egyes művek a műnemeken belül is egymásra épülhetnek; a tudatosan szerkesztett verskötetek folyamattá
rendeződnek, az epikai művekben számos autotextus teremt igen erős kohéziót, a szereplők,
helyszínek több drámában is visszaköszönnek”. (8.) A művek nagy száma miatt az elemző válogatásra kényszerül, teszi ezt oly módon, hogy bizonyos opusokat csomópontoknak feltételez a munkásságon belül, s ezek „esztétikailag és tematikusan is meghatározzák a többi Háyszöveg értelmezését, sőt egymáshoz való kapcsolatát is”. (7–8.) Éppen ezért jó elgondolásnak
bizonyul, hogy „a monográfia a műnemi felosztást a kronologikus és a tematikus megközelítés keverékével árnyalja”. (8.)
Elsőként a lírai alkotások kerülnek górcső alá, főként azok időfelfogásának és nyelvszemléletének jellegzetességeire, összefüggéseire fókuszál a szerző. A költészet egyébként az élet-

2016. április

97

„

műnek éppen az a dimenziója, amelyet a recenzensek leginkább problematikusnak tartanak,
már csak emiatt is nélkülözhetetlen az újragondolás, amihez jó támpontot adhat a 2008-as
Meleg kilincs kötet anyaga, annak a kronológiára hangsúlyt fektető elrendezése. A kritikusok
fenntartásait nem kis részben magyarázhatjuk azzal, mondja Horváth, hogy a „Háy-féle diskurzusrend gyökerei sok tekintetben a kortárs irodalmi kánonon, illetve a működőképesnek
tekintett tradíción kívülre nyúlnak” (31.), s éppen ezért „a más esetekben működőképesnek
mutatkozó kritikai diskurzus(ok) fogalomkészlete alkalmatlan volt annak a költői nyelvnek
és hagyománynak a leírására, amelyet Háy kidolgozott, illetve amelyben a saját helyét kijelölte”. (33.) Lírikusi szerepét tekintve nem áll tőle távol a romantikáig visszanyúló magyar irodalmi örökség, „költői nyelve ugyanakkor az avantgárd hagyományából eredeztethető”. (31.)
Az irodalomtörténész körültekintően kíséri végig a költői pálya fejlődéstörténetét, jó érzékkel emeli ki és pontos elemzésekkel mutatja be az egyes kötetek jellemző szövegeit.
A következő kötetegységben a drámák felé fordul a szerző. A mostanáig megszületett alkotások legalább két csoportba sorolhatók, de a monográfus elképzelhetőnek tartja a hármas
felosztást is. Kétségtelen, hogy A Gézagyerek (2004) kötet négy drámája más koncepciót tükröz, mint a Házasságon innen és túl, a Völgyhíd és a Háromszögek, a Nehéz pedig a két változat
szintéziseként is felfogható. Horváth Csaba úgy látja, hogy a vizsgált drámai művek „egy történethalmaz variációi, ahogyan a görög drámák is az epikus hellén mondakör változatai”.
(63.) S ha már ezt a párhuzamot említjük, s a görög drámaünnepekre gondolunk, ahol a szerzők általában három tragédiát és egy komédiát mutattak be, azt is látnunk kell, hogy Háy esetében a tragédia és komédia kettőssége leginkább a szövegek nyelvi rétegében érhető tetten:
„A szereplők saját létükre irányuló megértésvágyukkal és etikum iránti fogékonyságukkal a
tragikus hősök oldalára kerülnek, ám alacsonyabb nyelvi szintjük a komédiát idézi.” (64.) Az
író második drámakorszaka „a felemelkedés és a bukás íve helyett a bukás pillanatából viszszanézve idézi fel az életakarat kudarcát”. (79–80.) Az ide sorolható opusok „a szerelem helyett a válást, karrier helyett a társadalmi lecsúszást, az önazonosság illúziója helyett az én
felmorzsolódását” tematizálják. (80.) Mindez szükségszerűen magával hozza a dramaturgia
átalakulását és a nyelv „tradicionálisabbá” alakítását. A Házasságon innen és túl kapcsán azt
is észrevehetjük, hogy bár „a darabban megjelenített társadalmi réteg képes léthelyzetét artikulálni, a szereplők nyelvhasználata olykor mégis A Gézagyerek nyelvi szintjét idézi. Háy
műveiben a lét ontológiai kudarcát nem fedheti el a műveltséghez kapcsolt patetikustragikus megszólalás képessége, ezért a tipikusnak elvárt helyzetekhez a szókincs és a mondatszerkezet szintjén is atipikus nyelvet társít.” (82.) Azt is mondhatjuk, hogy a „nyelv határai nem egy társadalmi réteg műveltségbeli lehetőségeit mutatják, hanem a lét határait jelölik ki”. (90.) Ezzel pedig eljutottunk a Háy-darabok egyik legfontosabb küldetéséhez, ugyanis
a szóban forgó alkotások „nyelvet találtak egy nyelv nélküli világhoz, mely a magyar irodalomban, különösen a magyar színpadon néhány kivételtől eltekintve mindig is idegen maradt”. (89.)
A drámák mellett a prózai művek tették Háy János nevét az olvasóközönség körében is
ismertté. A korai novellák után hamar feltűnnek a regények, köztük előbb a történelmi tematika, a történelmi regény parafrázisa kap hangsúlyt a Dzsigerdilenben, majd a Xanaduban. Ez
a prózavilág, a hozzá kötődő meseszerűség azonban folytatás nélkül marad az életműben, hiszen a későbbi szövegek már másfajta prózapoétikát és -nyelvet, alkotói szemléletet közvetítenek, a nevelődés problematikája, az énkeresés folyamata válik meghatározóvá bennük. Háy

„

98

tiszatáj

ekkorra „nemcsak a regényidő történelmi távlatait hagyja maga mögött, hanem a nyelv írott
változata helyett a beszélt nyelvet állította regényei középpontjába.” (114.) Alapos elemzést
kapunk a továbbiakban A gyerek (2007) című regényről, illetve azokról a novellaciklusokról
– így A bogyósgyümölcs-kertész fia (2003) című kötetről –, melyeknek egyes darabjai regényfejezetekként működnek, s a szerzői szándék szoros összeolvasásukat kezdeményezi. Horváth monográfiájának egyik erénye, hogy naprakész, amennyire csak lehet, hiszen helyet kap
az elemzések sorában Háy 2014-es opusa, a Napra jutni is, mely a vidéki gyermekkor ábrázolásán túl a novellasorozat konstruálása által a 2003-as könyv közeli rokonának tekinthető.
A kötet felépítése természetesen igazodik a sorozat követelményeihez, s ennek megfelelően a művek ismertetését, értelmezését előtérbe helyező főszöveget követően az utolsó
blokkban találjuk az író életrajzát, bibliográfiáját, az őt és családját ábrázoló fotókat, melyek
szervesen kapcsolódnak az alkotói pályaképhez. Már esett szó korábban a szerző elméleti
felkészültségéről, ami nélkülözhetetlen a hasonló típusú elemző munka esetében. Pál Sándor
Attila írja a könyvről szóló bírálatában: Horváth Csaba „abbéli igyekezetében, hogy beágyazza tárgyát egy tágabb összefüggésrendszerbe, néha a recepteknek való megfeleltetés és az
esetlegességek hangsúlyozásának csapdájába esik”. (Pál Sándor Attila: Miért, ki az a Derrida?
www.revizoronline.hu) Nem tagadom, megállapításával magam is egyetértek, mert időnként
úgy éreztem, hogy a monográfus mindenáron a rendelkezésére álló teóriának próbálja megfeleltetni az elemzett műveket. A kevesebb talán több lett volna e tekintetben, s célszerűbb,
ha az elméleti apparátus sokkal inkább háttérbe vonva támogatja az értelmezéseket. Ezzel
együtt fontos pillanata a könyv – éppúgy, mint a sorozat korábbi darabjai – a kortárs magyar
irodalomértésnek, benne pedig a Háy-életmű recepciótörténetének. Várjuk a hozzá hasonlókat.

2016. április

99

„

SZARVAS MELINDA

Jogi és irodalmi
következményekről
VÁRADY TIBOR: ZOKNIK A CSILLÁRON, ÉLETEK
HAJSZÁLON

Magvető Kiadó – Forum
Budapest–Újvidék, 2014
270 oldal, 3490 Ft

Izgalmas kérdéseket nyit meg Várady Tibor kötete, mely vajdasági, nagybecskereki periratok alapján megírt dokumentumnovellákon keresztül mutatja meg, miként változott a
történelemmel párhuzamosan a Vajdaságban élő nemzetiségek egymáshoz való viszonya. Ahogy Domonkos István írja a
borítón: „Ez a könyv a vajdaságiakról szól, akik ott élnek/éltek, ahol változnak a «diszpozíciók», ám a problémák maradnak.” A Zoknik a csilláron, életek hajszálon továbbgondolásra érdemes szempontokat kínál; a jogi iratok tanulmányozásával felszínre derengő kérdéseket a kötet érdekében is
fontos jól láthatóvá tenni, hogy a történelmi események következményeit felmutató szöveg maga ne váljon következmények nélkülivé. A lehetséges válaszok megfogalmazása az
olvasóra vár, a kiadvány nem szolgál azokkal készen, vagyis
kicsit meg is kell dolgozni azért, hogy Váradyé valóban érdekes könyv legyen.
A budapesti Magvető és az újvidéki Forum kiadó közös
gondozásában megjelent kötet jogi peranyagok szépirodalmi
megformálásával létrehozott dokumentumnovellákból áll. Az
egykori Új Symposion szerzőjének és szerkesztőjének írásait
nehéz egy már létező műfaji kategóriába besorolni, a Zoknik
a csilláron, életek hajszálon szövegei nem fikcionáltságuk révén válnak szépirodalmi alkotásokká. Várady a kötet bevezetőjében leszögezi: „az itt következő szövegek valódi történetre épülnek, és a szereplők is valódi szereplők.” (5.) A feldolgozott periratok, melyek a szintén jogprofesszor szerző apjának és nagyapjának a praxisából kerültek ki, a huszadik
század első felének történelmi változásokkal tarkított éveiben fogalmazódtak. A húszas, harmincas majd pedig negyvenes évek viszonyait tükröző szövegeket Várady saját korából
kiinduló magyarázatai és párhuzamai kísérik, a kötet tehát
három korszak egymásra vetülésének köszönhetően válik

„

100

tiszatáj

igazán izgalmassá. A huszadik század első felének súlyos történelmi eseményei és a napjainkban tapasztalhatók közti hasonlóság, anélkül, hogy Várady e kapcsolódási pontokat túlhangsúlyozná, helyenként egészen hátborzongató. Csak egy példa: „nem tűnt el nyomtalanul
egyes embercsoportok diszkriminációja sem. Ha kevésbé nyílt, kevésbé brutális és árnyaltabb formában is, de esetenként – mondjuk a «terrorizmus elleni harc» kapcsán – a «nyugati
demokráciákban» is hátrányos elbánásban részesülnek egyes gyanús fajok, vallások vagy
nemzetiségek tagjai. Ezekben az esetekben nem közvetlen diszkrimináció, hanem inkább
gyanú sújt egyes embercsoportokat – de ez a gyanú aztán kihat az elbánásra is.” (183.)
A jog és az irodalom több szinten is összekapcsolódik a Zoknik a csilláron, életek hajszálon
oldalain. Rögtön az első egységbe rendezett három eset konkrét szépirodalmi szövegeket állít a középpontba: népdalokat és egy az Új Symposionban megjelentet. Irodalomtörténeti
munkák is fel szokták hívni a figyelmet arra, hogy külön kötetet lenne érdemes megjelentetni
szépirodalmi szövegek jogi perek során készített elemzéseiről. Ahogy talán legutóbb Szilágyi
Zsófia megfogalmazta monográfiájában Móricz Zsigmond perei kapcsán: „a bíróságnak és az
irodalomnak a periratokban írásos nyomot is hagyó találkozásai sok szempontból tanulságosak.” (406.) A Várady által bemutatott események is azt demonstrálják, hogy egy szöveget
mennyiféleképpen lehet tudatosan, vagyis célzottan értelmezni. „A jogászmesterségnek sok
évszázadon át fennmaradt jellegzetessége a különböző narratívák szembeállítása.” (114.)
A periratok tanúsága szerint a húszas és harmincas években egy népdal elénekléséről az is jogi
szempontból elfogadható felvetésnek bizonyult, hogy a nótázásról mint „szándékosan kitervelt és időzített cselekményről volt szó.” (17.) A bemutatott esetek kapcsán és az idézett periratok szövegében is különleges jelentőséget kap a „lelkek diszpozíciója”, vagyis annak figyelembe vétele, hogy a különböző nemzetiséghez tartozó felek a történelmi események miatt
fokozottan is érzékenyek lehetnek a legártatlanabbnak tűnő szóra vagy megmozdulásra is.
Ugyanakkor az is világos, hogy ez könnyen lehet(ett) manipulált (ellen)érv is. Ezt szintén egy,
akár a mai viszonyokra nézve is áthallásos észrevétel során teszi világossá a szerző: „a «lelkek diszpozíciója» azóta sokszor kapott szerepet – nemritkán főszerepet – napjaink színpadán. Mégis, ritkán jutunk el a felismerésig, hogy váltakozó alakban ugyanaz a jelenség ismétlődik. Egy-egy felforrósodás igyekszik minden gondolkodási teret lefoglalni, kizárva az öszszehasonlításokat, távlatokat, rendszerbe helyezést. […] Tény az is, hogy mindig sok haszonélvezője volt – és lesz – a felkavart társadalmak zavarosában alakuló halászterületnek. Szükség van mindig egy markáns ellenségre is, mert e nélkül hogy is lehetne észrevenni az azokkal szembeszegülő derék hazafiakat. Szóval sokfelé vezethet a «lelkek diszpozíciója».” (19.)
A Zoknik a csilláron, életek hajszálon nemcsak a bemutatott történetek érdekessége és abszurditása miatt olvasmányos, de annak köszönhetően is, hogy Várady ügyesen köti össze
a jogi és az irodalmi nyelvi világot. A fülszöveget író Domonkosnak ebben is igaza van:
„a könyv főhőse a nyelv, a higgadt, józan átgondolt beszéd.” Egy-egy szentenciózus mondat
szakítja meg ezt a hangvételt, melyek didaktikussága olykor már zavaró is. Ilyen megjegyzésekre gondolok: „Felajzott hangulatok idején elfogadhatatlan az ellenséghiány.” (34.) Vagy:
„Semmi sem feledtet jobban egy háborút, mint egy másik háború.” (38.) A Domonkos által is
kiemelt higgadt és józan hang, amely tehát jórészt jellemzi a novellákat, nem zárja ki a személyes hangvétel megcsillanásának lehetőségét, mely épp a kellő mértékben lazítja mind a
történelmi események adta súlyos témát, mind a periratokból a Várady-novellákba szükségszerűen átszivárgó jogi hangot. A szöveget egészen sajátos humor is jellemzi, mely egyrészt

2016. április

101

„

inkább iróniaként jelentkezik, másrészt pedig a bemutatott esetek abszurditásából fakad.
Nehéz elhinni például, hogy valóban létezett olyan hivatali szerv, mint a „Vajdaság Népeinek
Nemzeti Becsülete Ellen Való Bűntettek és Kihágások Ügyében Intézkedő Bánáti Bírósági Tanács” (119.)
Várady józansága sokszor épp ezeknek a képtelenségeknek a látszólagos komolyan vételében érhető tetten. „Egyébként apám is, anyám is, két évvel az I. világháború előtt születtek,
én pedig két évvel a II. világháború előtt. Később kissé változtak a distanciák, a fiaim tíztizenkét évvel a jugoszláv háborúk előtt születtek. Az idősebbik unokám ma nyolcéves. Meglátjuk.” (38.) Emlékezetes, és a történelmi eseményeknek a mindennapi életre kiterjedő mértékét a leglátványosabb módon mutatja meg a török kávé elnevezésének többszöri megváltozása: „a «török» szó ellenséges szimbólummá vált. […] Így nem logikátlan, hogy a miloševići
jelszavak légkörében, az a kávé, melyet egyébként a szerb nép (is) magáénak tudott, nem
maradhatott török kávé. A nyolcvanas évek végén és kilencvenes évek elején szerb kávé
(srpska kafa) lett a neve. […] Milošević távozásával csillapodtak a kedélyek. Egyre inkább forrófejűségnek tűnt a szerb kávé elnevezés, de kissé kellemetlen lett volna a teljes visszatérés
is, és így megszületett áthidaló megoldásként a hazai kávé (domaća kafa).” (52.) A Zoknik a
csilláron, életek hajszálon egyik legnagyobb erénye, hogy hétköznapi eseteket mutat be, melyeket a történelmi viszonyok drámai megváltozása tett különlegessé és zavarossá. Állampolgársággal kapcsolatos beadványokról esik szó többek között és válásokról. A benyújtott
kérvények indoklásában bukkannak fel a történelem diktálta kényszerű szempontok, ám
nemcsak az volt kérdéses, hogy miért válik el például egy vajdasági házaspár, hanem hogy
milyen nemzetiségű személy válik el kitől. A kötetnek nagy része olyan kérdésekkel foglalkozik, minthogy „ki a magyar?”, vagy, hogy „ki nem német?”
A kötet két külön részének címeként is szereplő kérdésre adható válasz azért sem magától értetődő, mert „Becskereken nem volt sok olyan család, amelyben ne lett volna vegyes házasság is. Így a hovatartozás választás kérdése volt. Most azonban hatósági döntés mondta ki,
ki hova tartozik.” (60.) A névelemzések alapján történő nemzetiségi besorolások tarthatatlanságának tapasztalata és annak belátása, hogy „nemigen voltak vegytiszta magyarok, szerbek, németek és zsidók” (197.), a megnevezések és nemzeti(ségi) kategóriák újragondolására
ösztönöz. Végletekig leegyszerűsített módon a tárgyalt időszakban a németes nevet viselő
személy németnek számított, a magyart magyarnak, stb., noha épp az imént említett vegyes
házasságok miatt a nemzetiségi hovatartozást nem mutatta minden esetben a név. Ennek jelentősége pedig nem volt csekély: a két világháború között létezett olyan jogszabály például,
amelynek „az volt a lényege, hogy nem járhat kisebbségi iskolába az, akinek a nevéből nem
következik, hogy az adott kisebbséghez tartozik. E szabály sok magyar család számára lehetetlenné tette, hogy magyar iskolába járassák a gyerekeiket.” (161.) A többnemzetiségű Vajdaságban a nemzetiségi kategóriák korántsem maguktól értődők. Noha Várady erről külön
nem beszél a kötetben, mégis az általa leírtak a „vajdasági magyar irodalom” kategóriáját is
megkérdőjelezhetik ebben az elnevezési formában, amennyiben a magyar jelző nemcsak a
térségben születő irodalom nyelvére, hanem a szerzők nemzetiségi hovatartozására is utalna. Az intézményi, vagyis a hivatali háttér és a gyakorlat két különböző, nehezen összeegyeztethető rendszert jelent. A hovatartozás kérdése az egyetlen, amelyben Várady tanulsággal és
javaslattal szolgál kötete végén: „Azt tanultam meg – és azt is szoktam mondani – hogy hovatartozásunkról végeredményben magunk döntünk. Ezt nevezik a szabad identitásvállalás el-

„

102

tiszatáj

vének. Ennél megfelelőbb mérce nincs, ha azt a kérdést kell eldönteni, hogy ki az igazi magyar, az igazi német, az igazi szerb vagy az igazi zsidó. De ez az igazság meginog, és a logika
kényszerpályára kerül, ha életveszély vagy vagyonvesztés kapcsolódik egy identitáshoz.”
(200.) A név tehát kevéssé bizonyul megbízható identitásjelölőnek. Bár a szerző ezt nem köti
szorosan a név jelentésének és jelentőségének kérdésköréhez, mégis érdekes e szempontból
az a közismert orosz eljárás, mikor a szerzői keresztneveket vagy egyáltalán nem jelölték,
vagy csak monogrammal, így az olvasó számára az orosz szerző nemét is gyakran homály
fedte. Várady a saját történelemkönyvét említi: „melyből 1949-ben (tízéves koromban) tanultam. A szerző nem vajdasági magyar, sőt nem is jugoszláv. Négy orosz szerző könyvéből
tanultunk (Galkin, Zubok, Notorics, Hrosztov – keresztnevek nincsenek sem a címlapon, sem
másutt a könyvben).” (182.) A nevek jelentését és jelentőségét firtató szövegek azért is bizonyulhatnak a kötet legérdekesebb részeinek, mert „vegyes házasságok, költözések, nyelvváltások nemcsak a Vajdaságban képezik a mindennapi valóság részét. A név gyakran egy több
generációval korábban elhagyott identitás emléke. Vannak olyan nevek is, melyeket eredetileg nem szabadon választottak; vagy pedig szabadon választották évszázadokkal ezelőtt, de a
mai hordozója talán nem is ismeri már az eredeti kötődést.” (165.)
Várady Tibor Zoknik a csilláron, életek hajszálon című kötete egészen izgalmas vállalkozás. Olyan oldalról mutatja meg a Vajdaságban a huszadik század első felében bekövetkezett
jelentős társadalmi változásokat, melyből az válik láthatóvá, hogyan volt kénytelen a túlélése
érdekében azokhoz igazodni a hétköznapi ember. Megvilágító erejű eseteket dolgoz fel és
tesz közzé a jogprofesszor szerző, melyeket megismerve könnyebben érthetővé, kézzelfoghatóbbá válnak azok a történelmi események, melyek a térség életét máig hatóan befolyásolták.
Az egyszerű, sematikus gondolkodás, az általánosítás tarthatatlanságára irányítja a figyelmet
a jelentéktelennek gondolt, vagy sok más esetben ki nem emelt különbségek érzékeltetésével. A vizsgálódások ritkán teszik láthatóvá például a bácskai és a bánáti magyarok helyzete
közti különbséget, melyet viszont Várady több helyen is hangsúlyoz. A kötet több perirat,
kérvény fekete-fehér befotózott képét is tartalmazza – sokszor csak ezeken van lehetőség elolvasni az adott szöveget, melyről a szerző épp értekezik. Ez nem minden esetben tűnik jó
döntésnek. Nehéz lenne szó nélkül elmenni a kötet címe mellett: nagyon furcsa, ám kétségkívül egyedi, ettől függetlenül nem biztos, hogy szerencsés választás volt. A kötet borítója
azonban kimondottan szép. Az iratokat összefogó zsinór csomói mintha drótkerítés tüskéi
lennének. A fülszöveget író Domonkos István egy az EX Symposion 2003/44–45. számban
megfogalmazott gondolatát juttatja eszembe, mely Várady Tibor könyvének egészéhez is
köthető: „a szavak szerintem ugyanolyan funkciót töltenek be sokszor vagy a legtöbbször,
mint a határok: nem léteznek határok, mégis léteznek határok, és a határok azután arra
kényszerítenek nagy csoportokat, hogy egymást irtsák. Ugyanúgy van a szavakkal, a nyelvekkel. Mindig az történik a végén, hogy valami félreértés, valami totális félreértés a megfogalmazás szintjén történik. Milyen óriási fegyelemre lenne szükség, hogy a szavakat valahogy
kordában tartsuk, hogy csak azt fejezzék ki pontosan, ami a cél.”

2016. április

103

„

KOVÁCS KRISZTINA

Az olvasó a részletekben
VÁRI GYÖRGY : AZ EMBERISÉG VÉGNAPJAI

Műút könyvek
Miskolc, 2013
299 oldal, 2500 Ft

Vári György harmadik kötete kritikagyűjteményei közül immár a második a sorban. A kortárs magyar irodalomtörténetírás és kritikai diskurzus vitathatatlanul egyik legjobb ízlésű,
határozott hangon megszólaló figurájáról írni egyszerre bonyolult és pofon egyszerű feladat. Mert mit is mondhatna a
kritikus arról a kritikai világról, amely minden, a saját maga
számára is nélkülözhetetlen kellékét tartalmazza az irodalomkritikának. A kultúrpolitikai kánonoktól nem korlátozott,
tekintélytisztelettől mentes őszinteséget, a párbeszédre épülő, sosem öncélú vitakészséget. Mindenekelőtt pedig azt az
ártatlan olvasóként még élő, később már talán szégyenkezve
megtagadott és elvesző képességünket, mely szerint az irodalom képes kiemelni bennünket önmagunkból, választ adni
kínzó kérdéseinkre. Vári szövegei, legyenek azok tanulmányok, kritikák, esszék, a szépirodalmat mindig komplex
rendszerként fogják fel, olyan birodalomként, amelynek valamennyi polgára említésre méltó, és amelyben nincs senki
és semmi elhanyagolandó.
Vári – ez, a válogatást olvasva, nem szorul magyarázatra –
egész egyszerűen szerelmes az irodalomba, szenvedélyeiben
pedig a végsőkig monogám partner, aki valamikori „fellángolásaival” is úriemberként bánik. Ha változik is a véleménye
egy-egy szerzőről vagy életműről, nem tartja problémának
mindezt be is vallani. Ez esetében a ritkább, a gyakoribb viszont az a véleményformálás, amelyben az egymástól erőszakkal elválasztott regiszterek határvonalainak nagyvonalú
és végtelen érzékenységre valló átlépésével, a képzeletbeli
falak és szögesdrótok semmibe vételével találkozhatunk.
E felfogás egyik eklatáns példája korábbi gyűjteménye („Az
angyal a részletekben…”, Kalligram, Pozsony, 2004) Mándy
Ivánról írt tanulmánya, a Csutak tanítóévei. A Csutak-tetralógiában meglátott lényeges vonás, a józsefvárosi couleur
locale Molnár Ferenc-féle atmoszférával való összeolvasása,
a Mándy-regények identitásképző erejének a kritikus saját
gyerekkori élményeire montírozása, valamint abból a saját
sors tapasztalatává szűrt élményanyag körülrajzolása mar-

„

104

tiszatáj

káns, ám nem egyedülálló példái ennek az irodalmi szövegeket, az életműveket és a hétköznapiságot egységben látó látásmódnak, amely, ez persze nem meglepő, az új kritikakötetben
is erősen hallatszó hang marad.
Bár Az emberiség végnapjai az Irodalomkritikák alcímmel igazítja útba olvasóját, az alkotó
első ilyen jellegű válogatáskötetéhez hasonlóan rövid és hosszabb kritikákat, esszéket, nekrológokat és irodalomtörténeti tanulmányokat egyaránt tartalmaz. Az egyébként sem hatalmas olvasótábort feltételező kritikakötetek bírálata nehezen érdekessé tehető műfaj. A szokásos fordulatok között a kötetbe gyúrt szövegek egymás közt létesülő koherenciája, mint a
mindenkori kritikakötet életképességét bizonyító tényező szokott időről időre szerepelni a
recenzens fordulatai között. Vári György könyvét e szempontok szerint olvasva első látásra
akár az eklektikusság is eszünkbe ötölhet. Ez azonban ne tévesszen meg minket, az invenciózus és főként provokatív című, elmélyülten strukturált válogatás egységei részben a kronologikus tagolás belső logikáját követik, részben az eltérő természetű írásokat választják el
egymástól. Az, hogy a szerző „eltemetett”, remélhetőleg csak egyelőre torzó Balassa-monográfiájának már elkészült egységei a könyv közepén helyezkednek el (Péterek – egy remélt
könyv töredékei) a gyűjteményt is összetartó olyan középpontot képeznek, amelyben a legsúlyosabban a rendszeralkotó karakter tudja megmutatni saját magát. Olyan kritikusi arcél
kontúrjai sejlenek fel, amely az eszmetörténeti struktúrákat kereső figurák (ez esetben Balassa Péter) portréinak felrajzolásával a kritikagyűjtemény világképének legfontosabb természetére is ráirányítja figyelmünket. Az emberiség végnapjai írója a korba vetett, azt megérteni vágyó olvasó, aki annak valamennyi részletét követni vágyik, értelmezői, eszmei kánonváltásokra fókuszáló fogékonyságának bizonyítékai így éppen a könyvet markánsan uraló
körkörös szerkezetben érhetők tetten. A válogatás első szövege (Egy nevezetes vita hetven év
távlatából) a Németh László–Babits-polémia felvezetésében nemcsak az ikonikus és kultikus
irodalomszervezői szerepeket gondolja újra, hanem arra is vállalkozik, hogy egy gigantikus
posztamensről, a nemzeti identitás máig ható, sokszor citált és sokszor félreolvasott (Babitsnál elsősorban a kultúrpápa, a „szabadító” kategóriái; Németnél az asszimilációra adott válaszok, az antiszemitizmus problémája, az obligát „hígmagyar” – „mélymagyar” fogalompár
szétolvasásai) tégláiból emelt emlékmű tetejéről ugorjon a mélybe, és kísérelje meg két, érveléstechnikájában és ideológiai állásfoglalásában sem hibátlan, ellentmondásoktól sem
mentes gondolkodói attitűd újrarajzolását.
A fent idézett vállalásai mellett a kötet felütése elsősorban Vári imponálóan nagyvonalú
gondolkodói hozzáállásának bizonyítéka. Tudjuk, hiszen minden nap tapasztaljuk: olyan országban élünk, ahol szociokulturális meghatározottságaink bebetonozzák, egzisztenciális
kényszerpályáink mozdíthatatlanná teszik a világ olvasására tett kísérleteinket is. Az irodalom mint kultúrpolitikai diskurzus erővonalait meghatározó alapállásunk hasonlóan sokszor
átugorhatatlannak tetsző falként magasodik előttünk. Nem így Várinál, aki egész egyszerűen
nem hajlandó tudomásul venni a vélemények változásának önidentifikációt romboló szerepét. Az ő olvasataiban ezek az esztétikai kategóriák mindig morális, de sohasem moralizáló
szintézisek, amelyek igazsága az ő állítása szerint sem nem öröktől valók és nem is örök időkig tartanak. Ez nem jelenti azt, hogy e teorémák nem határozzák meg alapvetően valamennyiünk gondolkodását, nem jelölik ki egyértelműen irodalmi, politikai, gondolkodói karaktereinket. A tény, hogy az álláspontok egymással való ütköztetésének szenvedélyességükben is kulturáltnak maradó formái kialakíthatók, olyan idea, amelyet Vári György írásai

2016. április

105

„

elsődlegesen vizionálnak. Ez az az ígéret, amelyet én ízlésbeli különbségek vagy a megközelítésmód árnyalatnyi vagy erősebb differenciái ellenére mindig el is hiszek neki.
Ezért szerencsés, bár talán nem szándékolt ars poetica is egyben, a kötetkezdő írás,
amely – amellett, hogy a kultuszképzés és az arcképrombolás legfontosabb játékait működteti – a magyar irodalmi modernség két olykor felemelt, olykor detronizált ikonjának pályaképén keresztül követi végig e szenzibilis kategóriákat, miközben a mozgásban lévő kulturális
identitásaik/identitásaink legfontosabb problémáival is számot vet. Vári, a számára legalábbis problematikus mecénásként megnyilvánuló, ambivalens purifikátor Babits szenzibilis képétől elemelkedve képes a humanista „lélekvezető” és a sokszor merev ideológus elvi meghatározottságainak finom változásait regisztrálni. Ugyanezt teszi a szöveg a hasonlóan kurzusok zászlajára emelt és a periférikus látómező holtsávjaiban fragmentumokká olvasott Németh László-féle koncepció ellentmondásainak és filozofikus bázisának felfejtésével.
Az identitások bonyolultsága, a meghatározottságok sokszálúsága Vári kötetének alaphangja, olyan fősodor, amely a tanulmányok mellett a kritikákban is lépten-nyomon felbukkan. Mintaszerű a Ferencz Győző Radnóti-monográfiájáról közölt hosszabb recenzió, amely
az identitáskérdések és a morális állásfoglalások képlékenységének ürügyén hívja fel a figyelmünket néhány érzékeny kérdésre. Jelesül arra, hogy az arckép újrarajzolásának alapos
és rendkívül tisztességes kísérlete, a diszkrét, ám vitathatatlan tabudöntögetés (Ferencz részéről) akciójának is vannak korlátai. E sorok írójának Vári e kritikája az egyik személyes
kedvence, éppen azért, mert az érvelés finomságára, a kritikai olvasás legfontosabb tapasztalatára hívja fel a figyelmet. Bátor és szellemes megállapításai közt a monográfust óvatosságra
intők között a Radnóti nagy ívű, ám sokszor vázlatos politikai, eszmetörténeti megállapításairól szólók, vagy a „halhatatlan és megingathatatlan szerelem” mítoszát építő Gyarmati Fanni
szerepét taglalók válnak különösen emlékezetessé.
Nem lehet vitatni érzésem szerint, hogy bármennyire is belenyugszik Fanni a reichenbergi időszakban született Tini-viszonyba (Tinihez a költőt a textilipari főiskolán töltött korszakában kötötte rövid, ám intenzív szerelmi kapcsolat), azért örömtáncot valószínűleg nem
lejt tőle. Így az idézett levélrészletek, melyekben Miklós és Fanni a férfi szexuális kiteljesedéséhez szükséges „praktikus” eszközként (!) dolgozzák fel ezt az epizódot, valójában vitathatatlanul paternalisztikus momentumok, amelyek kevéssé győzik meg az olvasót arról, hogy a
későbbi feleség nem „mindent megbocsátó szentként”, hanem a mindannyiunkat fogva tartó
emberi gyarlóság kiszámítható reakcióit követve tekint a „lesajnált” „másik nőre”. Ahogy ezt
az intermezzót, úgy a Beck Judit-affér fájdalmas pillanatait (szilveszteri szerető-látogatás és
karácsonyi ajándékvásárlás) igazoló naplórészletek is a monográfiaírás legfontosabb csapdáját tárják fel az olvasónak. Vári következtetése szerint rendszeralkotó vágyunk nem fedheti
el előttünk az igazságot, prekoncepciónk pedig nem rejtheti el az esendőség fájdalmas tapasztalatait. Tételét, melyet őt ismerve tudhatóan nem szánt deklaratívnak, mégsem tudom
nem iránymutatásként olvasni: elfogultságainkat az irodalom általunk annyira kedvelt szereplőivel való professzionális foglalkozásunk közben is úgy kell szem előtt tartanunk, hogy
bármennyire nehéz is, meg kell próbálnunk átugorni őket. Ezt a konklúziót az irodalom önfeledt és önmagáért való „fogyasztása” során sem baj, ha szem előtt tartjuk.
Visy Beatrix (Csipesz, boncolókés, kalapács, – A kortárs kritika szerszámkészletéből, Holmi,
2014, július, 852–863) című írásában négy kritikakötetet, köztük Az emberiség végnapjait
ismertetve utóbbi szerkezetéről a következőket állapítja meg: „ezért gesztusértékű bizonyos

„

106

tiszatáj

másodvonalbeli szerzők kötetbe válogatása, ami nem jelenti egyben az értékelés egyoldalúságát is” (856.) A Nyugat második vonalára való rálátás éppenséggel és detektálható módon
nemcsak, ahogy Visy megállapítja, a szerzők kétségtelen zsidó származása (Szomory Dezső,
Zsolt Béla) miatt fontos problémája Vári kötetének. A magyar irodalom arany aurával bevont
időszakának „elsüllyedt” figuráira újra rálátni nemcsak zsidóságuk okán lehet érdekes a saját
zsidó identitását az egyik legfontosabb önmeghatározó gesztusként működtető kritikusnak.
Ebből a szempontból inkább programadó, a modernitás asszimilációs lehetőségeivel élethelyzetük, származásuk miatt direkt módon foglalkozó szerzők újra felfedezett írásai (pl. Kóbor Tamás: Ki a gettóból, 1911) is válhatnának, válhattak volna Vári kritikáinak tárgyaivá.
A Nyugat mára részben újrafelfedezésre váró második, harmadik vonalának szerzői természetesen a lap irodalompolitikai invenciói, ehelyütt ismertetni már felesleges szociológiai,
társadalomtörténeti aspektusok miatt is jórészt zsidó származásúak voltak, ám Vári róluk írt
elemzéseiből világosan kiderül, számára nemcsak a vallási és kulturális identitás kérdései
miatt fontosak a választott prózák. Kötete tudatos megszerkesztettsége mellett is őrzi, s éppen a tárgyalt szerzők esetében mutatja fel igazán az olvasónapló jelleget. A kritikaírás egyik
legfontosabb feltétele, jelesül az, hogy a művekről írva, gondolkodva élvezzük is azt, amit csinálunk, láthatóan nem evidens természete a mai magyar kritikának. Éppen ezért hathat ilyen
erősen az, ha egy kritika inspirálója a szöveggel létesülő megmagyarázhatatlan és magyarázatra nem is szoruló érzelmi viszony.
A válogatás írásainak eszmetörténeti viszonyulását a legmarkánsabban a közelmúlt magyar irodalmának a diskurzusok és viták kereszttüzébe állított nagy hatású pillanatai határozzák meg. A Balassa-féle értelmezési horizontok működési mechanizmusainak regisztrálása nemcsak az Esterházyról és Nádasról, vagy éppen Spiróról szóló Vári-szövegek sajátja. Balassa Az Ikszekről írt, soha meg nem jelent kritikájának ürügyén egy, e kötetben ugyan meg
nem jelent írásában Vári György saját irodalmi rendszerekhez való viszonyulását is megfogalmazza: „Arról kívántam szólni, hogy a leleplezés és a megértés szembeállításával hogyan
kísérel meg végleg elszakadni a Lukács-iskolától Balassa gondolkodása, és hogyan magyarázható többek között ennek a folyamatnak az egyik elemeként az, hogy Babits Mihályt választja elődjének. Elképzeléseimet nem cáfolja Margócsy István emlékezése. Továbbá a fontos kritikusok nagy tévedései sem érdektelenek, sok mindent elárulnak kritikai szempontjaikról, ízlésükről, korlátaikról stb. Balassa pedig – bármi volt is a szándéka – megszövegezte
írását, valamifajta szerkezetet, logikai ívet épített fel, és ezzel – legalábbis – vitathatóvá tette.” (Válasz Margócsy Istvánnak, Jelenkor, 2009, november, 1254.)
Balassa esztétikai, irodalomkritikai világképének szétszálazása mellett Vári kötetének
egyik markáns irányát a Borbély Szilárd könyveiről szóló írások adják. Borbély költészete a
magyar irodalom utolsó évtizedét valószínűleg a legsúlyosabban meghatározó, a testet, ha ez
még lehetséges, radikálisan újragondoló elképzelések gyűjteménye. A Míg alszik szívünk Jézuskája elemzése (Egy alef halála), ahogy a Borbély-drámákkal foglalkozó Akárkit keresünk
az alkotó szövegeinek kabbalista hagyomány felőli olvasása tekintetében mondja talán a leginkább újat és mélyet erről az életműről. Vári Borbély Szilárdról szóló szövegeiben nem lehet
nem észrevenni a szellemi szimbiózis, és hangozzon bár patetikusan, a testvériség ideáját.
Mindez az irodalmi műhöz és létrehozójához való legszorosabb közel hajolás minden öncélú
és felesleges laudálástól mentes kapcsolódását mutatja fel, azt a látásmódot, amelyre az oly-

2016. április

107

„

kor „szöveggyárként” működő mai magyar irodalomkritikában a szükségesnél talán kevesebben képesek.
A válogatás egyik drámaelemző tanulmánya („Játék a játékkal”) Gotthold Ephraim
Lessing és Weöres Sándor drámáit a Romeo és Júlia valamint egymás felől olvassa, egészen
finom megfigyelésekkel gazdagítva a két darab recepcióját. A Teremtéstörténet mint a szépirodalmi narratíva kutatása Vári egyik kiemelt témája, ennyiben teoretikus elődei, kedvenc
gondolkodói, Walter Benjamin, Reinhart Koselleck vagy Frank R. Ankersmit teleologikus versus ciklikus történelmi modelljeit, persze elsősorban a körkörösség sokat emlegetett koncepcióját imitálja. Ez a körforgás a Kardos G. György regényéről, az Avraham Bogatir hét napjáról – annak újrakiadása kapcsán – írt elemzésben is letagadhatatlanul szignifikáns vonás.
A gyűjtemény kortárs magyar líráról szóló egységének Gergely Ágnes, Tóth Krisztina,
Gerevich András költészetét elemző fejezetei pedig a rövid kritika keretein túllépve is azt a
nehezen vitatható állítást szintetizálják, mely szerint a kortárs magyar irodalom vezető
műneme a líra. A Gerevich Barátok című verseskötetéről szóló kiskritika (Pergő homokórák)
terjedelmi korlátai egyáltalán nem tartják vissza az elemzőt az olyan meggyőzően hangzó, és
valóban nehezen vitatható, sommás konkluziók megtételétől, mint a következő: „Egyre inkább úgy tűnik, hogy újra a líra lesz (minden állítólagos piacképtelensége ellenére is) a magyar irodalom legerősebb műneme mostanában. Az immár középnemzedékké érett Borbély
Szilárd, Schein Gábor, Térey János és Tóth Krisztina (és a korán meghalt Simon Balázs) generációja mögött már feltűnt a Gerevich András, Szálinger Balázs, Lanczkor Gábor, Győrffy Ákos
és a Krusovszky Dénes nemzedéke. Gerevich lírája tehát egyike azon erős érveknek, amelyek
meggyőzhetnek minket, hogy nem oktalanul reménykedünk a magyar líra új – legalábbis –
ezüstkorában.”
Vári rendszeralkotó szenvedélye ilyen és ehhez hasonlóan impozáns gesztusok sorával
szórja tele a könyvet, amelynek stílusa, a szerző szellemtörténeti intenciói ellenére, vagy éppen azok miatt sokszor mélységesen poétikus marad. E líraiság eklatáns példája a Tóth Krisztina Magas labda című verseskötetéről szóló ismertető (A képzelet elrontott verklijéről) és
annak egyik legszebb tételmondata: „A szerelem arról tanúskodik, hogy a szeretett test sohasem birtokolható, mert az időben végtelenül kiterjedt, nem más, mint elérhető érintések és
emlékképek puszta nyoma. Ezért a szerelem Proustnál lényegében azonos a féltékenységgel,
ahogy Tóth Krisztinánál a szakítással, vagyis, mindkét esetben, a birtokolhatatlanság tapasztalatával, ami a szerelemnek nem eseti, hanem lényegi jellemzője.”
A Műút kritikakötet-sorozatának darabjai a legigényesebb, nyomdatechnikai szempontból is gondosan kivitelezett, szellemes borítótervekkel előálló kiadványok között vannak a
mai magyar szakkönyvpiacon. Mindez Az emberiség végnapjairól is elmondható, az elmúlt
évek egyik legfontosabb kritikai válogatásának olvasási élményét csak néhány apróbb szerkesztési hiba zavarhatja meg. A kötet- és műcímek alkalmankénti elgépelése (Az ikszek, Párizsi regény, Avraham Bogatír (sic!)), valamint az írások első megjelenéséről tájékoztató függelék apróbb hibái (Élet és irodalom) csak a legszigorúbb ítészeknek szúrhatnak szemet. Az
azonban kétségtelen, a mai magyar irodalomkritika-írás középgenerációja egyik legizgalmasabb figurájának semmiképpen sem homogén közönséget megcélzó, sokfajta elvárást (gyors
és naprakész tájékoztatás, tudományos ismeretterjesztés, szellemtörténeti és vallásfilozófiai
alapozottságú, mindemellett befogadhatóságra törekvő szaktudományosság) teljesítő gyűjteményét tarthatja kezében az olvasó.

„

108

tiszatáj

KELEMEN EMESE

Telepi boldogtalanság
MÁN-VÁRHEGYI RÉKA: BOLDOGTALANSÁG
AZ A URÓRA - TELEPEN
Mán-Várhegyi Réka novelláskötete három ciklusból épül fel,
az első két részben az én-elbeszélők és a harmadik személyű
narrátorok váltakoznak, míg a harmadik részben már csak a
személytelen elbeszélők maradnak. A kötet egyik legnagyobb
erőssége, hogy narrátorai egyaránt tárgyilagosan szólalnak
meg, nem tudálékosak, épp annyi információt osztanak meg
az olvasóval, amennyi a történethez elengedhetetlen. A történetek nagyon olvasmányosak, ami köszönhető a lendületes
mondatoknak, valamint annak az iróniának, mellyel a szereplők sötét, fullasztó mindennapjait oldja fel. („Kövér,
aranyeres családba születtem egy kétpetéjű ikerpár fiatalabb
tagjaként. […] Szembe kell néznünk vele, hogy rettenetes
örökséget kaptunk. Szeretetlenség, háj, kulturálatlanság és
így tovább.” – Viszlát kamaszkor!). A fő karaktereket főként
JAK-prae.hu az értelmiség köréből válogatja: egyetemisták, oktatók, kutaBudapest, 2014 tók és művészek állnak leginkább a történetek középpontjá220 oldal ban. Minden novella alapját a világban való helytállás, és
önmagunk helyének megtalálása képezi. Egyesek az ezotériában látják a megoldást („Nyuszi az agykontroll után megismerkedett a reinkarnációs és a születéses hipnózissal, tenyérrel és univerzális energiával gyógyító technikákkal, a jógával, a meditációval és az asztrológiával.” – Minden vonal),
mások megszállottan küzdenek az öregedés ellen, életüket a
tökéletesen egészséges életmód elsajátításának szentelik
(„Laci nem hitt a fülének. Ugyanezt szokta kérni ő is. A búzafűlével, a homoktövissel, a répával, a két főétellel, az egyiket itt eszi meg, a másikat dobozban hazaviszi.” – Idegenek az
éjszakában). És természetesen akadnak olyanok is, akik életük megváltoztatásán ábrándoznak, ám mégsem tesznek érte
semmit („A nyár folyamán megállás nélkül fordított, és semmit sem tett azért, hogy életének valóban új szakaszát kezdje
el. Nem baj, majd ősszel.” – Bűz). Minél szerencsétlenebbnek,
elesettebbnek látunk egy-egy szereplőt, annál jobban tudunk
velük azonosulni. A felismerés, melyben magunkra ismerünk,

2016. április

109

„

csal mosolyt az arcunkra, hisz „ilyen is csak velünk történhetett meg” szituációkkal találjuk
szembe magunkat. A novellák egy-egy életképet, -helyzetet mutatnak be, és a kiragadott pillanatot a főszereplők életútjával bővítik ki. A szerző nem tesz terjengős kitérőket, hanem
azokat a momentumokat ragadja ki a szereplő életéből, amelyek legszorosabban kapcsolódnak a kibontakozó történethez. A tematikusan érintkező novellák viszont nem ismétlik egymást, mindig változik vagy az alaphelyzet, vagy a szereplők hozzáállása a bemutatott problémához. Megoldást viszont senki sem talál, tovább folytatják megszokott életüket.
A novelláskötet első része a felnőtté válás, múló fiatalság témája köré épül, ezt már az első novella címe, a Viszlát kamaszkor! is alátámasztja. A tizenhét éves kétpetéjű ikerpár kamaszkori nehézségekkel küszködik, depresszióval, bulimiával, szeretetlenséggel. A világról
alkotott elképzeléseiket pszichológiai témájú könyvekből merítik, az őket körülvevő életteret
szemétdombnak tartják. A család számukra nem az a közösség, ahol megértéssel és szeretettel viseltetnek irántuk. Szüleiket megvetik, legnagyobb problémájuk azonban a saját identitásuk hiánya. „Tizenhét éves koromban mégsem a fölösleges kilók fájtak a legjobban, hanem az,
hogy nem volt különös ismertetőjegyem” (8). A Stand by me című film említése sem véletlen.
Az ikrek a filmben szereplő 12 éves fiúkhoz hasonlítják magukat, akik a történet végére felnőnek, a gondtalan gyermekkor örökre elveszik a számukra. A megkülönböztető bélyeg nem
csupán egy „harci sérülés” lesz, mint amilyenre a kiserdőben vágytak. A fajtalankodó Kábelékkel való találkozás a valóságnak olyan szegmensét mutatja meg nekik, amely maradandó
nyomot hagy bennük, mint a film szereplőiben a hulla megtalálása.
A Két puha pofon után állandósul az öregedés, valamint a fiatalság elvesztése, mint központi téma. A történet egyetemi oktatója irigyli diákjai fiatalságát, féltékenységéből eredően
minden lányt ostobának, hústömegnek tart, „[c]supa csont és felkar mindegyik”, „borotvált
medvék, szomorú bálnák”. Ezt csak tetézi, hogy idősebb kollégája, aki egyáltalán nem szimpatikus a számára, udvarlás közben megjegyzést tesz nőietlenségére, igénytelenségére. Az elidegenedés, elhidegülés és a magánytól való félelem mindegyik karakter életére rányomja
bélyegét. Előítéleteket gyártanak és bezárkóznak saját világukba. A Mária nem bírja a meleget középkorú címszereplője barátnőjének a meleg időjárásra panaszkodik, amitől nem bír
sem felkelni, sem aludni, miközben a valódi problémája az egyedüllét, az el nem múló magány érzete, amin nem segít sem a habos ruha, sem egy rámenős férfi egy fülledt szórakozóhelyen. Ahogy Szabó István Zoltán is megjegyzi kritikájában, a szerző tabuk nélkül, kendőzetlenül jeleníti meg azokat a szituációkat is, amelyekbe a mai középkorú nők és férfiak belekerülnek. „Talán azt várta, hogy Andi a szavába vágjon, és bizonygassa, hogy ő is fiatal, ma már
egy negyvenkilenc éves nő legfeljebb középkorú, az egy MILF, főleg Mária, aki még most is
sokkal nőiesebb a legtöbb fiatal csajnál.” (54.) A portré férfi elbeszélőjének sem segít, hogy a
gyermekei születésnapi ajándék gyanánt regisztrálják egy társkereső honlapon. A felnőtt
gyerekek kiválasztanak számára egy olyan nőt, aki szerintük a legjobban megfelel édesapjuk
ízlésének, elvárásainak. A kapcsolat mégsem sikerül jól, a férfi úgy érzi, hogy az ő korukban
már nem kerülhetnek egymáshoz igazán közel az emberek. „Tele van a világ szomorú, magányos alakkal, de én azt hittem, hogy hiába ismerkednék össze velük, már késő lenne, mert fiatalon kellett volna.” (102.) Az öregedéstől való félelem egyben a fiatalság megőrzésére tett
kísérlethez vezet, amely az Idegenek az éjszakában szereplőinél már-már beteges szenvedéllyé alakult. Laci „[f]igyelt a táplálkozására, szorgalmasan lúgosított, szedte a táplálékkiegészítőket, sportolt, itta a napi három liter folyadékot, hosszú ideje rá sem nézett egyetlen

„

110

tiszatáj

pizzás táskára vagy fasírtos zsömlére sem, pedig húszas éveiben ilyeneken élt. Tervezte, hogy
pilatesre fog járni.” (109.) Még a szerelmi életét is fiatalsága megőrzésének szolgálatába állítaná. Ha lenne felesége, reggelire zöld turmixot készíthetne neki, emellett a szeretkezés és a
napi háromszori szívből jövő nevetés is fiatalítaná. Félelmét anyja haldoklása is táplálta, állapotának rohamos romlása megrendítette Lacit. A közelgő halálban nem csak magát az elmúlást látta megtestesülni, hanem megrémült attól, hogy saját fiatalságának végleg vége szakad.
Az ihlet súlya című novella központi figurája, Juhász Erzsébet performanszművész, már
rég túl van a fiatalságán, mégis hasonló tehetetlenséggel küzd, mint a friss egyetemi diplomás
Annamária (Bűz) és a fordítóként dolgozó Magdi (Minden vonal). Erzsébet életét előadásain
és azok címein keresztül ismerhetjük meg, hogy hogyan lett a budai diplomata gyermekből
„ihletett és vad, kelet-európai nő” (184.) Amerikában. Egy berlini kiállításmegnyitón találkozik két magyar fiatal doktorandusszal, akik már nagyon várták, hogy személyesen is megismerhessék a művésznőt. A berlini ösztöndíj alatt nagyon sokat kaptak a „felvilágosult és
friss” várostól, emellett hasznos ismeretségeket is kötöttek, így a művésznővel való találkozás inkább presztízs értékű a számukra, mint személyes élmény. Erzsébet viszont nem érzi
már otthon magát a német fővárosban, haza vágyik Budapestre. Csakhogy senki sem rá kíváncsi, hanem Berlin-élményére. Hiába világhírű és elismert művész, mégis magányos a férje
mellett. A szeretetlenséget pedig az állandó produkálással, figyelemkeltéssel próbálja pótolni. Ezért is hangzik keserűnek és ironikusnak a novella utolsó pár sora: „ – Lenni valakinek! –
kiabálja, és durva léptekkel tör előre a járdán. – Ilyen érzés lenni éppen valakinek!” (191.)
A cikluszáró novellák (A csatárnő bal lába életveszélyes; Gyökér; Jó hit, rossz szerencse) a
kafkai átváltozás-történetre építenek. Az én-elbeszélőkben ébredés után tudatosul, hogy valaki más testében eszméltek fel, mint Gregor Samsa Az átváltozásban. Hogy mi okból változnak át, az szintén magyarázat nélkül marad. A szereplők ennek ellenére ezt teljesen evidensnek tartják, nem lepődnek meg rajta. Ugyanolyan tárgyilagossággal kezelik a tényt, mint ahogyan a reggelijükről beszélnek („Szombat reggel, amikor a héten először mindhárman együtt
reggelizünk, és a tányéromon finom vajas katonák sorakoznak, elmondom, hogy nekem nem
itt van az otthonom, és nem ők a szüleim.” – Gyökér; „Egy forró nyári hajnalon arra ébredek,
hogy én vagyok Lionel Messi, az FC Barcelona játékosa. […] Nem ijedek meg, pedig ő néz viszsza rám. Barna hajam izzadtan tapad a homlokomra, az állam csapott, az orrom pisze. Kis
gombszememmel gyanakodva figyelem magam egy darabig, de aztán, mi mást tehetnék, viszszafekszem. Remélem, hogy a férjem elfogad így, ezzel a gondolattal alszom el.” – A csatárnő
bal lába életveszélyes). Bár a kötet legszürreálisabb története pont az utóbb idézett novella,
mégis ez tűnik a leggyengébb írásnak. Szerkezete leginkább Parti Nagy Lajos A hullámzó Balaton című novellájához hasonlít, hisz itt is sorra vesszük azokat a klubokat, ahova a csatárnő
leigazol, nagy léptékben végigkísérjük pályafutását a kései kezdetektől a cipő szögre akasztásáig. Tartalma viszont Darvasi László A magyar nő és magyar futball című írásához hasonló,
ahol szintén szerepcsere történik, és a nő veszi át a focizó férfi funkcióját, annak minden jellemvonásával együtt. Mán-Várhegyi főhőse bár abszurdnak tartja annak lehetőségét, hogy
profi focista legyen, férje unszolására mégis sportolói karriert fut be. Viszont a nő karaktere
kidolgozatlan, nem tudjuk meg, hogy a siker megváltoztatta-e, gyakorolt-e rá bármilyen hatást. Amit látunk, az a sportbulvár nagyon is valóságosnak látszó hírei, ám hiányzanak a
meccsek leírásai, a sportág szakkifejezései is csak ritkán jelennek meg.

2016. április

111

„

A Gyökér narrátora gyermek testben ébred, és hároméves kisfiúként képzeli azt, hogy ő
egy fővárosi nő. Viszont nem kapunk pontos választ arra a kérdésre, hogy ki is a valódi elbeszélő, aki más bőrében éli tovább az életét: a nagyvárosi hölgy, a kisfiú nővére vagy egy harmadik személy. A szülők ijedtsége a másságtól való félelemből ered, amit az anya ördögűzéssel, majd ezoterikus csoportba járással próbál leküzdeni, míg az apa képzelgéssel vádolja fiát.
Felmerül még kérdésként az is, hogy a kisfiúban valóban egy másik lélek lakozik, vagy az
egészet csak álmodja, és ezekre az álmokra gondol vissza úgy, mintha másik életből származó emlékei lennének. Tudja, hogy más a neve, nem azok a szülei, akikkel együtt él, hogy milyen épületben lakik a fővárosban, hogy kutyája van és sok cipője. Mégsem tudjuk úgy beazonosítani, mint a fentebb említett csatárnőnél Messit vagy a Jó hit, rossz szerencsében megjelenített nagyanya-unoka kapcsolatot. „Egy téli éjszakán arra ébredek, hogy a saját nagyanyám
vagyok. Felkapcsolom az ágy melletti kislámpát. A régi lakás nagyszobájában fekszem, a berendezése éppen olyan, mint húsz éve volt.” (192.) Az elbeszélő visszakerül gyermekkora egy
meghatározó momentumához, és a régmúlt történéseit most a nagymama szemszögéből láthatja. Saját tudatával szemléli az ismerős testet, megmaradnak az emlékei, mégis úgy cselekszik mindenben, ahogy a nagymama tenné. „A piros körkefével alaposan megfésülködöm, és
amikor belenézek a tükörbe, eszembe jut, hogy a háta mögött mennyit kacagtam a nagyanyámon, mert fésülködés után olyan mikrofonfeje volt, mint egy négernek. A nagy flakonos
hajlakkért nyúlok, felrázom, és körbefújom vele a hajamat.” (195.) A narrátor a mama tapasztalatai által érzékeli azt, hogy miért nem kedvelte őt sosem a nagyszülő, valamint a nagyanyja
iránt érzet gyűlöletét saját magán tapasztalja meg a testcsere és a kétféle tudat birtoklása által. Mivel megbánásról nem olvasunk, így arra sem kapunk választ, hogy vajon sikerül-e az
elbeszélőnek megváltoztatnia a nagymama történetét.
Mán-Várhegyi Réka kötete, mint már több kritikus is megjegyezte, erős pályakezdés. Nagyon tudatosan építette fel azt a sötét, mégis megnevettető világot, amely a mindennapok tapasztalataiból áll össze, hiszen az Auróra-telep minden városban megtalálható, lakóit mindenki ismeri. Az objektivitása egyszerre rémisztheti meg és ébresztheti rá az olvasót arra,
hogy ő is ebben a valóságban él.

„

112

tiszatáj

PINTÉR JUDIT NÓRA

Auschwitz arca
NEMES J ELES LÁSZLÓ: SAUL FIA*
„A végtelen az etikai ellenállásban arcként jelenik meg”
(Emmanuel Levinas)

Nemes Jeles László a Golden Globe-díj átvételekor a következőképpen fogalmazott: „a holokauszt számomra egy arc, ne
felejtsük el ezt az arcot”. Sok rétege van ennek a megállapításnak. Mi mindenre gondolhatunk? Legelőször talán arra,
hogy a holokauszt elsősorban nem egy nép kiírtásában, vagy
a kollektív trauma fogalmában, nem is egy szociálpszichológiai-történeti eseményként, vagy a gonoszság manifesztumaként érthető meg leginkább, hanem az egyes áldozatok
történeteiben, amelyekre lassan nincs, ki emlékezzen, melyet
nincs, ki elgyászoljon. A holokausztot az egyes emberek tapasztalták, akiknek története, múltja, élete – arca volt, és
akiket utólag (csupán) áldozatnak tudunk hívni – tekintet
nélkül arra, hogy túlélték-e, vagy sem Auschwitzot. Nos, Saul is
egy ilyen áldozat, ahogyan halottja is, ráadásul Saul misszióLaokoon Filmgroup jának szempontjából szintén másodlagos, hogy „fia” élő, vagy
színes magyar filmdráma halott. Az egyik áldozat egy másik áldozatot próbál a maga
107 perc, 2015 elégtelen eszközeivel, még a „pokol” valós idejében, megmenteni. Sokakban talán visszatetszést kelthet, hogy minek
ennyi energiát pazarolni egy hullára. Pedig az a hulla ugyanolyan áldozat, akinek ugyanolyan arca van, mint bárkinek a
sok millióból.
A „muzulmánokról” sok KZ-visszaemlékezés ad hírt: ők a
táborok élő halottjai, akik feladták vágyukat az életben maradásra. Haláluk még testük megsemmisítése előtt elkezdődött. Giorgo Agamben, a holokauszt egyik legnagyobb hatású
teoretikusa folyamatában mutatja be a „muzulmánná” válás
fázisait addig a stádiumig, ahol már nem csak, hogy mindnek
„az arca volt ugyanolyan, hanem arcuk sem volt”. „Erről a
pontról nincs visszatérés”, „itt minden jelentés eltűnik” – fogalmaz Bettelheim A végső határ c. művében. Felvetődik a
*

A tanulmány a szerző Filmvilág blogon megjelent szövegének (Saul emlékezete) újragondolása, átfedéseket tartalmaz.

2016. április

113

„

kérdés, hogy ki mindenkinek az arca az, akiről Nemes beszél? A muzulmán arca, a halottak
arca, a sonderkommandós Saul arca? És lehet-e bármelyiknek köze ahhoz az archoz, amelyről Emmanuel Levinas elhíresült soraiban szól: akit bár megölni meg lehet, de végső soron
mégis érinthetetlen, érintetlen marad a gyilkolás aktusa ellenére. Ezt hívja a francia fenomenológus, talmudista az Arc transzcendenciájának.
„Akár egy hullahalom, úgy dokumentálja a muzulmán a tökéletes győzelmet az ember fölött. Még ha él is, egy névtelen alak csupán. Sorvadásában megvalósul a rezsim” (Agamben:
Ami Auschwitz-ból maradt, 41. o.). Saullal már muzulmán-létében találkozunk. A film elején
az ő arctalannak tűnő arcával vagyunk összezárva, amely önmagába képes sűríteni a KZ gépezetének rajta aratott totális győzelmét. A történet indító jelenetében azt látjuk, ahogyan
némán teszi a dolgát: betereli az embereket a gázkamrába, levetkőzteti őket: asszisztál az SSnek társai meggyilkolásához. Közben a háttér hangfoszlányaiból derül ki, hogy az őrök jól begyakoroltan tévesztik meg a frissen érkezett foglyokat. Azt állítják, hogy zuhanyozni fognak,
és utána megkezdődik számukra a táborbeli élet. A nézők jól tudják, hogy ez hazugság. Saul
arca azonban rezzenéstelen. Hónapok óta kényszerítik „cinkosságra”, arcán ez a megadás és
az apátia látszik. A film első jelenetében az áldozatoknak ezt az alaptapasztalatát értjük meg
tehát, ami számos túlélő beszámolójában megjelenik: a kénytelen bűnrészesség, a hóhérokkal való akaratlan együttműködés szubjektumra gyakorolt hatását. Hogy kierőszakolt részvételükkel elveszítették önmagukat, és mindazt, amit az ún. „emberi mivoltról” gondolunk.
A nácik részéről a „végső megoldás” ördögi tervének szerves része volt ugyanis az együttműködő áldozat megteremtése, olvashatjuk Agambennél. Tadeusz Borowski így ír tapasztalatáról: „az erkölcs, a szolidaritás, a nemzeti összetartás, a hazaszeretet, a szabadság, az igazságosság és az emberi méltóság úgy hullottak le […] az emberről, mint az elnyűtt ruha” (Kővilág, 138. o.). A Grauzoné-ban az áldozat hóhérrá vált és a hóhér áldozattá, a tábor tanítása „a
testvériség az elvetemültségben”. A lágerbe lépve „a mi körvonalai elmosódtak […] a láger lakossága ezernyi zárt monászból állt, s ezek titkos, kétségbeesett és szüntelen háborút viseltek egymás ellen” – fogalmaz Primo Levi az Akik odavesztek és akik megmenekültek lapjain
(40.). Nemes filmjében a kamera azonban képes ebbe a zárt monászba Sault kísérve belépni,
majd pedig dokumentálni, hogy az, ami Saul üresre mart identitásából megmaradt, hogyan
próbál kitörni, és rögeszmés-gépiességgel visszatalálni az „emberi mivolt” világába. Azzal
ugyanis, hogy magára veszi a halott fiú eltemetésének a küldetését, éppen ebből az állapotból
tör ki, ahonnan pedig „nincs visszatérés”.
Hogyan érthetjük meg Saul történetét? Hogyan lehet visszanyerni egy „muzulmánná” tett
identitást? Mit jelent megmenteni vagy eltemetni egy halottat? Először is, mit jelent meghalni
Auschwitz-ban? Hiszen, ahogyan Bettelheim írja, az áldozatok halálát nem lehet halálnak nevezni, nemcsak azért, mert értelmetlen, jelentés nélküli, hanem mert ez a halál nem saját halál, hanem „Auschwitz-halál” – fogalmaz Jean Améry Túl bűnön és bűnhődésen c. esszékötetében. Auschwitz-ban nem meghalt az ember, hanem megsemmisítették. Saul egy ilyen halál
történetébe vagy inkább sorstalanságába avatkozik bele azzal, hogy a fiú eltemetésével viszszaadja annak halálát, mert mást nem tud neki és magának visszaadni. A halott „megmentése” csak szimbolikus lehet, így a film egyszerre szól Saul küldetéséről és a holokausztra, azaz
az átélők/túlélők/áldozatok arcaira való emlékezésről. Saul ténykedése, és az, hogy mit jelent jól emlékezni Auschwitz-ra, egymásban tükröződik a filmben. Az értelmetlennek látszó
küldetés, a halott eltemetése egyúttal az arcokra való emlékezés, avagy az Auschwitz-hoz va-

„

114

tiszatáj

ló hozzáállás története is. A film azt érteti meg velünk, hogy az egyetlen, amit tehetünk, hogy
a halottakra méltó módon emlékezünk. Vagyis eltemetjük a halottat, ahogyan azt a tisztesség
megköveteli, mert valóban ez az egyedüli lépés, ami megmarad Saulnak a – Kertész Imre által
normalitásnak reklamált – „pokol” kellős közepén, ahogy mi sem hagyhatjuk temetetlenül az
auschwitz-i halottakat. Kizárólag ez a szimbolikus megváltás az, ami reális, szó szerint, mert
az elvett életeket nem lehet megmenteni.
Bár a muzulmán fogalma tagadni látszik Levinas fent idézett tételét, muzulmán-létéből
Saul mégis képes visszarántódni, küldetése éppen arcát adja vissza. Saul számára halottja
ugyanolyan fontos, mint az élők, ami sok nézőben megütközést ébreszt. Saul azonban az általa körbe hordozott halottnak az Arcát látja. Szimbolikusan azt, hogy a halottaknak is ugyanúgy élete volt – azaz arca, múltja, története van. És ez utólag sem vehető el tőlük. Talán ezt érti Levinas azon, hogy az emberi Arc végső soron érinthetetlen, ha megölöm, sem pusztíthatom el. Még akkor is, ha az ember azért szétrombolhatatlan, mert szétrombolásának nincs
határa, fogalmaz Blanchot, tehát mindig marad az emberben valami érinthetetlen, hiszen
csak az rombolható végtelenül, ami maga is végtelen.
Saul tehát példát mutat nekünk azzal, hogy a fiúban nem egy halott testet lát, hanem az
arcát. Ami attól, hogy halott, ugyanúgy arc marad. Saul ügyködése azt mutatja meg, hogy ha
emlékezünk, ha nem, ezeknek az embereknek, az áldozatoknak mind, egyenként arca van.
Ezekre az arcokra azonban senki nem fog emlékezni, ha mi nem tesszük meg. A film megláttatja velünk is, amit Saul lát. Auschwitz arcait. Emlékezzünk rájuk.

2016. április

115

„

MIKOLA GYÖNGYI

A végső menedék
JICHAK K ATZENELSON:
ÉNEK A KIIRTOTT ZSIDÓ NÉPRŐL

Kalligram Kiadó
Pozsony, 2014
218 oldal, 3500 Ft

Jichak Katzenelson poémájának magyar nyelvű megjelenése
kiemelkedően fontos eseménye irodalmunknak, jelentősen
hozzájárul tudásunk, érdeklődésünk és érzékenységünk fejlesztéséhez a holokauszt európai irodalmi örökségének és
mai művészeti kontextusainak terén. A fordító, Halasi Zoltán
nem csak jiddisül tanult meg a mű minél autentikusabb tolmácsolása érdekében, de egy eltűnt kultúra szakértője és
szószólója is lett: mintegy a poéma folytatásaként, továbbírásaként Út az üres éghez címmel irodalmi formában rekonstruálja az elpusztult lengyelországi zsidó kulturális tradíciót,
valamint azt a „kontinentális talapzatot”, a középkori keresztény Európa önképét, amelyben az antiszemitizmus termékeny talajra találhatott.
Az Ének a kiirtott zsidó népről című poéma, melyet Katzenelson a franciaországi Vittel átmeneti táborában írt 1940.
októbere és 1941. januárja között, mielőtt legnagyobb fiával
együtt megölték volna Auschwitz-ban, még a háború vége
előtt megjelent Párizsban az eredeti nyelven, azaz jiddisül,
1951-ben Svájcban németül Hermann Adler szabad fordításában, később pedig, 1994-ben Wolf Biermann publikálta új
német fordításban. Angolul és héberül 1980-ban látott napvilágot Izraelben. Vittelben Katzenelson héber nyelvű naplót is
vezetett, ez 1972-ben vált hozzáférhetővé angolul (The Vittel
Diary).
Katzenelson a XX. századi héber és jiddis irodalom kiemelkedő alakja, rabbik és tudósok hosszú sorának leszármazottja, költő, drámaíró, színház- és iskolaalapító. 1939ben, miután a németek megszállták Lengyelországot, Katzenelson feleségével és három fiával Varsóba menekült, és csatlakozott a zsidó földalatti mozgalomhoz. Iskolát hozott létre
a gyerekeknek, és több mint 40 irodalmi művet alkotott a
gettóban. Míg korábban héberül írt, Varsóban áttért a nép által beszélt jiddisre, hogy minél szélesebb közönséghez jusson
el. Feleségét és két kisebb gyermekét Treblinkába hurcolták

„

116

tiszatáj

és megölték. Életben maradt fiával csatlakozott a Zsidó Harci Szervezethez és még jelen volt
a gettófelkelés első fegyveres összecsapásánál. Barátai fiával együtt Varsó árja részére menekítették hondurasi útlevéllel, itt a németek elfogták és Vittelbe szállították. Az átmeneti táborban egy fa alá ásta el három üvegpalackba zárva az Ének a kiirtott zsidó népről kéziratát
Miriam Novitch nevű rabtársa segítségével, aki túlélte a háborút, és a vitteli tábor fölszabadítása után visszament az elrejtett kéziratért. Egy példányt pedig sikerült egy fogolycserének
köszönhetően szabadon engedett rab, Ruth Adler segítségével a bőrönd fogantyújába varrva
kimenekíteni Izraelbe.
Katzenelson poémája 15 cantóból áll, mindegyik canto 15 négysoros stanzából épül föl.
A poéma Jeremiás siralmainak és Ezékiel látomásainak megidézésével biblikus hangot üt
meg, ám szerzője annak biztos tudatában „énekel”, hogy a zsidó népre végérvényes pusztulás
vár, amiből nem lesz feltámadás, és ily módon személyében „az utolsó zsidó siratja népét”. A
poémát áthatja Katzenelsonnak a felesége és fiai szörnyű halála miatt érzett elviselhetetlen
fájdalma, melyet nem enyhít, hogy látnia kell, egész népére ez a sors vár. Épp ellenkezőleg,
minden halálban, minden elvesztett gyermekben a saját fájdalma éled újra. Katzenelson, az
elkötelezett pedagógus számára különösen fontosak voltak a gyerekek, több gyerekkönyvet
írt, tanította, támogatta a varsói gettó árvaházának lakóit is. A zsidó gyerekek brutális megölése a szüleikkel együtt Katzenelson szemében a szentség alapja ellen intézett támadás,
mely nem csak Izrael fiait pusztítja el, de visszahat a keresztényekre is, akik nem képesek belátni, hogy Jézusban Izrael folytatódik, és ha Isten választott népét elpusztítják, ezzel a megváltójukat pusztítják el. („Ó, te ostoba goj, amivel a zsidót eltaláltad, az a golyó rajtad, rajtad
is súlyos sebet üt!”) A poéma a gyerekeket siratja a legszívettépőbben, őket helyezi az egekbe, az elveszett Isten helyére a mű drámai és eszmei csúcspontján, a IX. cantóban, mely nem
csak az emberi társadalmak, hanem az egész teremtett világ közönyét panaszolja föl: „Ti
föntről néztétek, egek, hogy viszik el vasúton, hajón és gyalog, / fényes nappal és sötét éjszaka, halálba, népem összes gyermekét! // Nincs Isten bennetek, egek! Hát nyissátok meg, tárjátok ki kapuitokat! / Engedjétek be népem meggyötört, megölt gyermekeit. Van bőven helyük. / Egy egész megfeszített nép, mely kínhalált halt, s szenvedett sokat, / megy hozzátok, a
mennybe. Gyermekek. Istenné válhat bármelyikük.”
A poéma a sirató vallási és irodalmi hagyományának, kódjainak felhasználása mellett
egyúttal dokumentálja is az eseményeket, ezáltal sajátos hibrid beszédmód jön létre. Nem
követi a történeti időrendet, minden szenvedés, veszteség és megpróbáltatás egyidejűvé lesz
a zaklatott, csapongó, mozaikosan töredezett emlékezetben. Az „idők vége” itt nem csak prófécia és szimbólum, hanem a hétköznapi valóság, hiszen a szerző mögött már ott van mindannak az elvesztése, ami valaha fontos volt számára, előtte pedig nincs más, csak a tudat,
hogy hamarosan őt is meg fogják ölni: „Nekem az élet merő sivatag. / Kezem is eltörött. Hogyan játsszak így a hangszeren?” A hárfát pengető énekes klasszikus alakjában megjelenő
szerző nem az élőknek játszik, hanem a holtakhoz szól, megpróbálja számba venni az elpusztítottak „roppant seregét” és az iszonytató szenvedéseket, melyeken keresztülmentek. A halottak a társai és támaszai, akikhez átmeneti helyzetében már közelebb érzi magát. A harmadik, Megöl a fájdalom című canto a Katzenelson számára legkínzóbb tapasztalatról, a zsidó
rendőrség minden határon túlmenő kegyetlenségéről szól: „A tehetetlen dühtől gyomrom
görcsbe rándult, elállt a szavam. / Itt zsidókat – szégyen-gyalázat! – zsidók segítségével irtanak!”

2016. április

117

„

Katzenelsonnak nemcsak jelet sikerül hagynia, nemcsak tanúságot tesz mindarról, ami a
zsidókkal történt „Görögországtól Norvégiáig, s egészen Moszkváig”; a személyes fájdalom
visszatérő szólama, a megölt feleségét és fiait végtelen szeretettel szólongató apa hangja
nemcsak a kései olvasó részvétét váltja ki. Katzenelson, ahogy műveinek egyik elemzője, David Patterson írja, úgy tekint az olvasóra mint résztvevőre (participant).
Ennek a résztvevővé válási folyamatnak egyik nagyszerű példája Halasi Zoltán különleges
kötetkompozíciója. (Egy másik példa a poéma kortárs „újraéneklésére” vagy „továbbéneklésére” az 1990-ben Izraelbe emigrált orosz zeneszerző, Zlata Razdolina megrázó Requiemje.)
Halasi Zoltán úgy építi fel könyvét, hogy megőrizze a poémában hangsúlyosan jelen lévő 3-as
és 5-ös számszimbolikát, anélkül, hogy mechanikusan ismételné azt. A könyv olvasható a műfordítás és a hozzá fűzött irodalmi kommentár együtteseként, de olvasható szerves egészként is. A szerző a kötet előszavában maga is kommentálja a mű felépítését. Az én olvasatomban az Ének a kiirtott zsidó népről képezi az első „fejezetet”, az első pillért. Az Út az üres éghez, amely a maga 5 részével Jiddisland történetét, gazdag kultúráját és annak pusztulását
foglalja magába, alkotja a másodikat. A Da Capo – Középkor című „Függelék” 15 versben
mintegy az „idők kezdetét”, a középkori európai kereszténységben megjelenő antiszemitizmus súlyos történelmi örökségét vázolja föl freskószerűen, a mű harmadik pillérének fogható föl. Ahogy a fülszöveg fogalmaz, a harmadik pillér „a középkort megidéző versekben győzi
meg az olvasót, hogy a holokauszt nem egyszerűen a németség eltévelyedése, hanem közös
európai kultúránk rendszerszerű fejleménye.”
Halasi nem csak a szám-szerkezetet továbbvitele révén folytatja Katzenelson művét, hanem abban is követi, hogy hibrid formateremtő eljárásokat alkalmaz: a Katzenelson által is
leírt eseményeket, jelenségeket, a hétköznapok történéseit, és a lengyel zsidóság történetével
és kultúrájával kapcsolatos, a poémában nem említett tényeket, ill. előzményeket többnyire
imitált dokumentumok formájában dolgozza föl. A Műemlékvédelem című rész például az
egyedülálló lengyel fazsinagógákat „hivatalos építészeti munkaanyag” révén mutatja be. (Klein Rudolf Zsinagógák Magyaroszágon 1782–1918 című monumentális monográfiájában írja,
hogy míg az európai zsinagógákat majdnem kizárólag keresztények építették, a lengyel fazsinagógákat valószínűleg zsidó mesterek készítették, és relatíve függetlenek maradtak a keresztény építészet stiláris változásaitól; többek között ez lehet a magyarázata ennek különleges építészeti tradíciónak.) A Muranówi séták egy turistáknak szóló útikalauz „álarcában” teszi képzeletben bejárhatóvá az egykori varsói gettó utcáit, a Feketegazdaság pedig egy közgazdásszal készített interjút imitálva mutatja be a gettó illegális iparát és kereskedelmét.
Mindez megidézi a varsói gettóról való történelmi tudásunk egy legfontosabb és leghíresebb
forrását, melyre Halasi is hivatkozik műve bevezetőjében: a Ringelblum-archívumot. A legmegrázóbb rész itt is a gyermekek szenvedéseiről szóló szöveg, a második részt lezáró Fúga.
Ez a fejezet azáltal is hangsúlyossá válik, hogy nem történeti dokumentumot, hanem a Bach
által tökélyre fejlesztett és a keresztény zeneirodalom csúcsteljesítményének is tekinthető
zenei műformát imitál.
A harmadik pillér a fordító-költőtárs verses víziója a fejlődésre képtelen európai civilizációról, az önmagát ismétlő, determinisztikus történelmi mechanizmusokról. „Isten egy óriási
árnyékszék fölé építette palotáját. / Ezt kell túlzúgnod hangszer. / Fejlődésről nem érdemes
beszélni.” – jelenik meg a summázat a Beckett Godot-jára emlékeztető sorokban. Az utolsó
sor még koncentráltabban ragadja meg a művészi megszólalás problémáját: „Olyan csatakép

„

118

tiszatáj

vagyok, amin csak a vesztés látszik.” Ez egybecseng a kötet Előszavának kérdésével: „A siratóműfaj »pályaképe« nem más, mint az irodalom rákérdezése önmagára. Hogy mi végre is.
Tényleg, mi végre?”
John Carpenter a poéma keletkezési körülményeit elemezve Wall, Watchtower, and Pencil
Stub: Writing During the World War II (Fal, őrtorony és ceruzacsonk: írásbeliség a második
világháború idején) című könyvében felhívja a figyelmet arra a tényre, hogy Katzenelson körülbelül egy évre teljesen elnémult a varsói gettóban, és egy különösen brutális német razzia
után kezdett el újra írni. Carpenter kutatásai szerint Kelet-Európa számos gettójában és koncentrációs táborában a bénító tehetetlenség-érzés és az apátia időszakát gyakran követték
„fordulópontok”, olyan pszichológiai és szociológiai természetű változások, melyek ahhoz a
felismeréshez vezettek, hogy az ember nem csak egy ellenállásra képtelen, néma és passzív
tárgy. Mark Edelman orvos, a varsói gettófelkelés egyik parancsnoka, aki túlélte a háborút,
úgy látta, hogy ez a pszichológiai fordulópont volt az egyik legfontosabb esemény a gettó történetében, és ez vezetett az 1943-as fegyveres lázadáshoz. Carpenter szerint a „fordulópontok” szorosan összekapcsolódtak az emberek azon elhatározásával, hogy jeleket hagyjanak a
papíron. Emanuel Ringelblum történész, akinek a nevéhez fűződik a gettóban született minden fajta írásos anyag, dokumentum gyűjtése és elrejtése a deportálások idején, szintén
megemlékezik naplójában arról a hangulatváltozásról, melynek következtében hirtelen mindenki elkezdett írni. Alig volt olyan tábor vagy gettó, írja Carpenter, melyben ne maradt volna fönn írásos emlék. Az írás lett a végső menedék, az egyetlen mód, hogy a falakkal körbezárt, halálra ítélt emberek kommunikálni próbáljanak a külvilággal, és áttörjék a kerítéseket.
Egy idő után pedig általánossá vált az elgondolás, hogy nem elég az írás, élő hírvivőket kell
kijuttatni, hogy elmondják a világnak, mi történik a falakon belül. Katzenelsont is ennek a
tervnek köszönhetően csempészték ki a gettóból a társai.
A náci rendeletek és a jiddis, héber irodalmi művek egymás mellé kerültek a Ringelblumarchívumban. Az írás képessége önmagában még nem ad okot túlzott derűlátásra az emberi
civilizáció jövőjét illetően. Ugyanakkor az írás képessége az egyik legerősebb bizonyíték arra,
hogy a történelem nem determinált. Különben kinek a részvétére számíthatott volna Jichak
Katzenelson az űr dupla gömbjébe zárva?

2016. április

119

„

Bányai János
(1939–2016)
Február 21-én élete hetvenhetedik évében elhunyt Bányai János újvidéki egyetemi tanár, a
Szerb Tudományos és Művészeti Akadémia levelező és a Széchenyi Irodalmi és Művészeti
Akadémia tagja, irodalomtörténész, esszé-, tanulmány- és prózaíró, kritikus.
A magát feketicsinek valló Bányai János Szabadkán született, de élete javát Újvidéken élte
le, ahol az 1959-ben alapított Magyar Tanszék első nemzedékének hallgatójaként diplomázott (1963), védte meg doktori értekezését (Füst Milán költészetének struktúrája, 1974), s
kezdte meg tanársegédként (1964), majd folytatta nyugdíjazásáig (2007) egyetemi tanári pályáját, amit akkor sem szakított meg, amikor (1983–1991) a Forum Könyvkiadó főszerkesztője, majd a kiadóház vezérigazgatója volt. 1992 és 2006 között a Magyar Tanszék vezetője.
Vendégtanár a zombori tanítóképzőben, Szegeden, a Belgrádi Egyetem Filológiai Karának
Magyar Tanszékén, ahol tanszékvezető volt. Nevéhez fűződik a Symposion-mozgalmat elindító irodalmi melléklet, főszerkesztőként jegyezte az Index című szerb egyetemista lapot
(1962–66), az Új Symposiont (1967–69), a Hidat (1976–1984). Könyveiért háromszor részesítették Híd Irodalmi Díjban, munkásságáért kapott Szenteleky-, József Attila-, Komlós Aladár-, Nemes Nagy Ágnes-, Déry Tibor- és Életmű-díjat. Két prózakötet (a novellákat tartalmazó Álarc felett a nyári nap, 1961; Súrlódás című regény, 1969) mellett több mint tíz, tanulmányokat, esszéket, kritikákat tartalmazó könyve jelent meg, elsősorban ezek képezik Bányai
János gazdag, tartalmas, szakmai szempontból példás alkotói opusának gerincét. Cikkei, tanulmányai számos magyar és szerb nyelvű irodalmi folyóiratban jelentek meg.
Bányai János élete az irodalom volt. Ezt tanúsítják könyvei, műelemzései, szerkesztői
munkássága, nemkülönben egyetemi órái, tudományos tanácskozásokon előadott dolgozatai,
gazdag könyvtára és szüntelen olvasói érdeklődése, szorgalma. Az irodalomhoz mint életformához való kötődésére mutat, hogy egy életen át nagyon tudatosan és készséggel vállalta
egy kis, előbb módszeresen önszerveződő, majd szép eredményeket felmutató, mostanság
viszont egyre fogyatkozó, fennmaradásáért küzdő nyelvi, szellemi közösség művelődési mindenesének szerepét. Ennek a Szenteleky Kornél, Herceg János és Bori Imre által kialakított, s
hagyománnyá tett, elhivatott küldetéstudatnak jegyében élt és dolgozott Bányai János – kisebbségben élő értelmiségiként, akit az egyetemes magyar irodalomban is, kritikusként és
tanárként egyaránt jelentős hely és megbecsülés illet meg.
Annak ellenére, hogy összefüggő irodalomtörténeti monográfiát nem írt, tanulmányai,
esszéi és kritikái a vajdasági magyar irodalom történetének téglasoraiként épülnek egymásra. Szövegei olyan virtuális egészként állnak előttünk, mely szerint Bányai János az irodalom
széleskörű megismertetését a megértés és szeretet vezérelte olvasószempontú vállalkozásnak tekintette. Az, aki majd arra vállalkozik, hogy módszeresen, az opus alakulását vizsgálja,
látni fogja, hogyan jutott el Bányai János az irodalomról való gondolkodás elméleti útján elindulva, az így szerzett tudást kritikáiban felhasználva, életművének utolsó stációját jelentő
egyéni hangvételű, az irodalomról való gondolkodás felismerhetően rá jellemző lélegzetvételét kialakítva, egyszerre céltudatos pontossággal és kérdezésre, gondolkodásra biztató, akárha márkajegynek is tekinthető, olvasmányélményt és kritikus meglátásokat egyesítő formá-

„

120

tiszatáj

ig, amit több mint tíz éven át Olvastam egy könyvet mondattal kezdett, s olvasott fel több mint
ötszázszor az Újvidéki Rádió keddi művelődési műsorában. Ezekből az írásokból állt össze az
opus kritikusi tömbjét kiadó három záró kötet, melyekben az egyetemes magyar irodalom
legújabb verses, illetve prózaköteteiről fogalmazta meg kivételes szakmai felkészültséggel és
ugyanakkor személyes empátiával készült, olvasásra ösztönző, sohasem kizárólagos véleményét.
Bányai János életműve mind kisebbségi, mind pedig az egyetemes magyar irodalom tekintetében példamutató, olyan része irodalmunknak, amelyből tanulni lehet, és amelyről
nem lenne szabad megfeledkezni sem múltunk, sem pedig jövőnk érdekében.

Gerold László

Köszönjük olvasóinknak, a Tiszatáj folyóirat barátainak,
hogy 2015-ben is fölajánlották jövedelemadójuk 1%-át
alapítványunk támogatására!
Kérjük, ha tehetik, 2016-ban sem feledkezzenek meg rólunk.
A Tiszatáj Alapítvány adószáma:
19082349-2-06

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

'iunl'iili
nir/arr

9

-,

