IRODALMI, MŰVELŐDÉS ÉS TÁRSADALŰMP0UT1KA1 F0LY0IRAT

Főszerkesztő
KAPOSI MÁRTON

A szerkesztőbizottság elnöke
TÖTH BÉLA

A szerkesztőbizottság tagjai
Berényi Bogáta, Borvendég Béla, Csatári Dániel,
Kaposi Márton, Szentpéteri István

A szerkesztőség tagjai
Belányi György, Csatári Dániel, Nikolényi István,
Tóth Béla,. Zsoldos Sándor

Tartalom
XLII. ÉVFOLYAM, 4. SZÁM
1988. ÁPRILIS
JORGE LUIS BORGES versei: Buenos Aires, 1899;
Az Ezeregyéjszaka metaforái; Boldogság; Blake;
Vágy a jelen után; Cinkos; Himnusz; Töredékek
egy apokrif evangéliumból (SOMLYÓ GYÖRGY
fordításai)
TANDORI DEZSŐ: A puszta forgó- (vers)
KESZTHELYI REZSÓ: A hogyan is hihetnénk el
egyikén Bíborkával a tengeres házban (vers) ...
KEMENCZKY JUDIT: Amerikai versek (részlet a
versciklusból)
LADIK KATALIN versei: Csendélet halakkal; Rovarok éjszakája; Tavaszvárás, Fohász; Vörös haja felcsap a mélyből; Tavasz, macskák mosakodnak; Tavasz, széttépve
KOVÁCS ANDRÁS FERENC: Önarckép gyufásdobozra á la japonaise (vers)
FODOR ÁKOS versei: Áhítat és rémület — dal az
időről; Magán-inferno; Változatok; A lyuk metafizikája; Egy fohász
LABANCZ GYULA versei: Hat úti leírás; Odavissza; Vers-klip
BELÁNYI GYÖRGY versei: Első költemény; A
madár súlya; Van így

3
9
14
17

20
22
23
24
27

*

DEBRECZENY GYÖRGY: „Ilyen vagyok, ilyen"
(Vallomás helyett)
30
LENGYEL ZOLTÁN: Amiért nem is történhet (vers) 35
NÉMETH ISTVÁN PÉTER versei: A gyermek Shakespeare; Utak szeptembere
36
1

JUHÁSZ ZSUZSANNA versei: Def. gyak. II.; Ki
éh túl; Kisdedálom

LANTOS LÁSZLÓ: Az alkimista csillag szentélyében (esszé)
MILETA DJONOVIÓ: Oly város (vers, LANTOS
LÁSZLÓ fordítása)
TAKÁCS IMRE: Virág Viszockij sírjára (képvers)

37

39
40
43

•

TANDORI DEZSŐ: Karinthy Frigyes
hazajáró
versei
PETŐCZ ANDRÁS: Napjaink vizuális költészeti
előfutára: Tamkó Sirató Károly
FRÁTER ZOLTÁN: Jelentés a völgyből. Áprily
hanglírája (első rész)
..
SZOMBATHY BÁLINT: O tempóra, o móres!
avagy a küldeményművészet harmadik nemzedékének — okulásul
KÁNTOR ZSOLT: „Leszokni valamiről, erősen
megragadni". Kukorelly Endre költészetéről

44
62
78
89
95

FELEDY GYULA grafikái a 13., 16., 38., 88. és 94.
oldalon.

A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 88-907 — Szegedi Nyomda — Felelős vezető:
Surányi Tibor igazgató.
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest XIII.,
Lehel u. 10/A. — 1900, közvetlenül vagy postautalványon, valamint átutalással a
HELIR 215-96-162 pénzforgalmi jelzőszámra. Egyes szám ára: 16 Ft. Előfizetési
díj negyedévre: 48, fél évre 96, egy évre 192 forint.
Kéziratot nem őrzünk meg és nem küldünk vissza.
ISSN 0133 1167
2

JORGE LUIS BORGES versei
Somlyó György fordításában

Buenos Aires, 1899
A kút. Kút mélyén a teknőc. Fölötted
A patión a kisfiú homályos
Asztronómiája. A hagyományos
Ébenfa-ötvösműhely. Az időnek
Kezdettől fogva nem-múló futása.
Egy sivatagi harcot látott szablya.
Egy szigorú halott katona-arca.
A nyirkos tornác, ősök régi háza.
A rég rabszolgák lakta belső udvar
Megbú a boltos szőlőlugas árnyán.
Késő járókelő füttyent a járdán.
A perselyek, alvó krajcáraikkal.
Semmi. Csak ez a szomorú középszer,
Tele elégiával s feledéssel.

Az Ezeregyéjszaka metaforái
Az első metafora a folyóé.
A roppant vizek. Az eleven kristály,
Amely ama kedves csodákat őrzi.
Mik az Iszlámé voltak, s mára lettek
Tiéd- s enyémé. A mindenható
Talizmán, amely rabszolga is egyben.
A szellem, kit salamoni pecséttel
A rézpalackba száműztek; ama
Királyi átok, mely egyetlen-éji
Királynőjét a kard Ítéletének
Adatta át; a hold, az a magányos;
A hamuban mosakodó kezek;
Szindbád, eme másik Odüsszeusz
Utazásai, akit a kalandvágy
Szomja űz, s isten sem büntet; a lámpa;

A jelképek, mik előre jelezték
A mórok hódítását Rodrigónak;
A majom, melyről kiderült, hogy ember
És tud sakkozni; a lepra-király;
A fenséges karavánok; a mágnesHegység, mely szétrobbantja a hajókat;
A sejk és a gazella; a folyékony
Gömb, amely alakot vált, mint a felhők,
A Véletlen önkénye, vagy a Végzet
önkénye szerint, hiszen egy a kettő;
A koldus, aki angyal is lehetne,
És a barlang, amelynek neve Szézám.
A második metafora a szőnyeg
Mintája, mely a könnyelmű színek
S vonalak kusza káoszát mutatja
A szemnek, szédítő esetlegesség
Bár titokzatos rend uralkodik rajt.
Mint a Mindenséget, e másik álmot,
Az Éjszakák Könyvét is a szerencsés
Számok s szokások szövik át meg át:
A hét testvérek meg a hét utak,
A három kádi s a három kívánság,
A szerelmetes éjfekete hajzat,
Amiben a szerető három éjt lát,
A három vezír s a három fenyítés,
És mindezeken túl az Ür legelső
És legutolsó száma: az Egyetlen.
A harmadik metafora egy álom,
Mit muzulmánok s perzsák álmodának
Kapuiban a fátyolos Keletnek,
Vagy kertjeiben, mik porrá omoltak,
S amiket tovább álmodik az ember
Napjainak
véges-végezetéig.
Az Eleai paradoxonéhoz
Hasonlóan, más álmot szül ez álom,
S az újra mást és mást, mikből hiába
Szövődik egy hasztalan labirintus.
A könyvben ott a Könyv. A mit se sejtő
Királynő meséli el a királynak
Kettejük elfeledt történetét.
Rég elmúlt bűbájak varázslatában
Már nem tudják, kik ők. Álmodnak újra.
Negyedik a térkép metaforája,
Ama kétes térségé, az Időé,
Min leméretnek a növekvő árnyak,
A márványok fokozatos kopása
S a nemzedékek tűnő léptei.
Minden. A hang s a visszhang, mind, amit csak
A Kétarcú két ellenarca bámul;
Ezüst világok és arany világok,

S a csillagok hosszú vigíliája.
Az arabok szerint senki se képes
Végigolvasni az Éjszakák Könyvét.
Az Éjszakák az Idő, mely nem alszik.
Olvasd tovább, amíg leszáll az éj, és
Seherezádé elmondja, ki voltál.

Boldogság
Aki a nőt megcsókolja, Ádám. A nő pedig Éva.
Minden először történik.
Valami fehéret láttam az égen. Azt mondják, az a hold, de
mit kezdjek én szavakkal és mitológiákkal.
Kicsit félek a fáktól. Olyan gyönyörűek.
A békés barmok elibém járulnak, hogy nevet adjak nekik.
A könyvtári könyvekben nincsenek betűk. Ki kell nyitanom
őket, hogy előtűnjenek.
Az Atlasz lapjait forgatva én formálom meg Szumátra alakját.
Aki a sötétben foszfort vesz a kezébe, feltalálja a tüzet.
A tükörből valaki más néz vissza rám.
Aki felmond egy Liliencron verset, csatába indult.
Én álmodtam meg Kartágót és a Kartágót feldúló légiókat,
Én álmodtam a kardot és a mérleget.
Dicsértessék a szerelem, amelyben nincs birtokló és birtokos, mert mindkettő önként adja magát.
Dicsértessék a lázálom, mert megtudjuk tőle, hogy poklot
is teremthetünk.
Aki a folyóhoz indul, a Gangeszhez indul.
Aki a homokórát nézi, egy birodalom pusztulását látja.
Aki tőrrel játszadozik, Cézár halálát jövendöli.
Aki alszik, olyan mint minden ember.
A sivatagban láttam, ahogy az ifjú Szfinkszet beleszántják
a földbe.
Semmi sem olyan régi a nap alatt.
Minden először történik.
E szavakat az találja ki, aki olvassa őket.

Blake
Mi marad a rózsából,
anélkül, hogy tudná,
Nem a színe, hiszen
nem a kifogyhatatlan
egy szirmának súlya
gyönge visszhangok,

mely kezedben,
pazar ajándék?
minden virág vak,
édes illat,
sem. Mindezek csak
régen elveszettek.
5

Máshol, messzebb van az igazi rózsa.
Lehet egy oszlop, valamely csata,
angyalok ege, vagy egy véghetetlen,
titkos, nem nélkülözhető világ,
ujjongó isten, akit sose látunk,
vagy egy ezüst bolygó egy másik égen,
vagy egy irtóztató őskép, amelynek
rózsaformája sincs.

Vágy a jelen után
Egy bizonyos pillanatban azt gondolta a férfi:
Mit nem adnék a boldogságért,
ha Izlandon most melletted lehetnék
a nagy mozdulatlan nap alatt
és megoszthatnám veled ezt a percet,
ahogy osztozunk a zenén
vagy egy gyümölcs ízén.
Ugyanebben a bizonyos pillanatban
a férfi ott áll mellette Izlandon.

Cinkos
Megfeszítenek és én vagyok a kereszt meg a szög.
Nyújtják a kelyhet és én vagyok az epe.
Becsapnak és én vagyok a hazugság.
Megégetnek és én vagyok a pokol.
Minden percben együtt kell nőnöm és múlnom az idővel.
Táplálékom minden ami van.
A mindenség pontos súlya, a megaláztatás, az öröm.
Jó vagy rossz sorsom mit sem érdekel.
Én vagyok a költő.

Himnusz
Ma reggel
paradicsomi rózsák
hihetetlen illata száll a levegőben.
Az Eufrátesz partján
Ádám felfedezi a víz frissességét.
Aranyeső hull az egekből;
Zeusz szerelme.
6

Hál szökken fel a tengerből
és Agrigentóban valakiben felötlik
hogy egykor ez a hál volt.
A majdan Altamirának nevezett barlangban
egy hanyag kéz felrajzolja a falra
egy bölény görbe gerincét.
Vergilius lassú kézzel simogatja
a selymet mit a Sárga Császár
birodalmából hoztak hajók és karavánok.
Magyarországon megszólal az első csalogány.
Jézus megpillantja a pénzen Cézár profilját.
Püthagorász feltárja a görögök előtt
az idő köralakját.
Egy óceániai szigeten
ezüst agarak űznek arany szarvasokat.
Egy üllőn kovácsolják a kardot
mely büszke lesz Sigurdra.
Whitman énekel Manhattanben.
Homérosz hét városban születik.
Egy ifjú hölgy hatálmába keríti
a fehér unikornist.
Az egész múlt zuhog rád mint a hullám
és minden régi dolog visszatér,
mert megcsókolt egy asszony.

Töredékek egy apokrif evangéliumból
3. Szerencsétlenek a lelki szegények, mert a föld alatt is ugyanazok
lesznek, akik most a földön.
4. Szerencsétlenek a sírók, mert nyomorult szokássá vált bennük a sírás.
5. Szerencsések azok, akik tudják, hogy a szenvedés nem dicsőség.
6. Nem elég utolsónak lenni ahhoz, hogy egyszer elsők legyünk.
7. Boldog, aki nem ragaszkodik ahhoz, hogy igaza legyen, mert senkinek
sincs igaza, és mindenkinek igaza van.
8. Boldog, aki másoknak megbocsájt, és az is, aki megbocsájt magának.
9. Jó a jámboroknak, mert sose keverednek viszályba.
10. Jó azoknak, akik nem szomjazzák az igazságot, mert tudják, hogy
kegyes vagy kegyetlen sorsunk a véletlen műve, amely kifürkészhetetlen.
11. Szerencsések a könyörületesek, mert szerencséjük a könyörületesség
gyakorlásából ered, és nem a jutalom reményéből.
12. Szerencsések a tisztaszívűek, mert ők látják az Istent.
13. Jó azoknak, akik igazukért üldöztetést szenvednek, mert emberi sorsuknál fontosabb nekik az igazság.
14. Senki se a föld sója, élete egyetlen pillanatában sem az.
15. Csak gyulladjon fel a lámpafény, ha senki nem látja is. Isten meg
fogja látni.
7

16. Nincs az a parancsolat, amit meg ne lehetne szegni, se az, amit én
hirdetek, és az se, amit a próféták hirdettek.
17. Aki az igazáért ölt, vagy azért, amit az igazának érzett, nem vétkes.
18. Az emberek cselekedetei nem érdemelnek se poklot, s eget.
19. Ne gyűlöld ellenségeidet, mert ha így teszel, mindenképpen a rabja
lész. A gyűlöleted soha nem lehet jobb a békességednél.
20. Ha jobb kezed megsértene, bocsáss meg neki; te vagy a tested és te
vagy a lelked, és oly nehéz, ha nem lehetetlen, megvonni köztük a határt. . .
21. Az igazságot se vidd túlzásba; nincs ember, akinek egy nap leáldoztával ne lett volna többször is oka hazudni.
24. Ne esküdj, mert minden esküvés dagályba fullad.
26. Állj ellent a gonosznak, de félelem és harag nélkül. Aki a jobb arcodat megüti, odanyújthatod neki a másikat, csak félni ne félj tőle.
27. Nem bosszúról és bocsánatról beszélek; az egyetlen bosszú és az
egyetlen bocsánat a felejtés.
28. Ellenségeiddel jót tenni igazság műve is lehet, és nem is nehéz; de
szeretni őt, már az angyalok dolga és nem az embereké.
29. Ellenségeiddel jót tenni a legjobb módja annak, hogy hiúságodnak
hizelegj.
30. Ne halmozz fel aranyat e földön, mert az arany a tétlenség atyja, az
pedig a szomorúságé és unalomé.
31. Gondold azt, hogy a többiek az igazak, és ők is maradnak azok; s
akkor, ha nem így lesz nem te maradsz tévedésben.
32. Isten nagylelkűbb, mint az emberek, és más mértékkel fogja mérni
őket.
33. Adj szentséget a kutyáknak, szórd gyöngyeid a sertések közé; fontos,
hogy adj.
34. A keresés öröméért keress, ne a megtaláláséért. . .
39. A kapu választ, nem az ember.
40. Ne,gyümölcseiről ítéld a fát, se műveiről az embert; azok rosszabbak
is, jobbak is lehetnek nála.
41. Semmi se épül sziklára, minden csak homokra épül, de a mi dolgunk
úgy építkezni, mintha a homok szikla volna . ..
47. Boldog a szegény, akiben nincsen keserűség, és a gazdag, akiben nem
lakik gőg.
48. Boldogok a bátrak, akik egy lélekkel tudják fogadni a vereséget és
a pálmát.
49. Boldogok, akik emlékezetükben tartják Vergilius vagy Krisztus néhány szavát, mert ezek fénybe borítják napjainkat.
50. Boldogok a szeretettek és a szeretők, mindpedig azok, akik meg tudnak lenni szerelem nélkül.
51. Boldogok a boldogok.

8

TANDORI DEZSŐ

A puszta forgószéken ülök, nincs rajta a párna, levettem róla Szpéró
miatt a párnát, azt állítjuk, hogy Szpéró fél a párnától,
ott volt reggel a párna egy másik párna alatt az ágyon, ahol
támaszkodtam, feltámaszkodtam a falhoz az ágyon reggel, és
Szpéró a magasba húzott térdemre telepedett, mint egy kilátóra, és nekem eszembe jutottak a kilátók, ősszel milyen kilátás helyeket terveztem, itt szemközt, még mikor nem voltak
Szpéróék, 1976-ban egy nagy svájci térkép volt kicelluxozva
a két szobát összekötő szárnyas ajtóra, most szétzáró szárnyas
ajtóra, ott volt, a most csukott ajtón túl, „a dolgozószoba",
még eleinte, 1978-ban, 79-ben Szpéró is mennyit ücsörgött az
íróasztalomon, az íróasztalom lapjai között, a gép vasbástyáján,
a gépelő kezemen, repkedett a billentyűk fölött, bele ne zuhanjon, meg az íróasztali lámpa körül fel volt építve papírlapokból
egy egész katakombarendszer, abban mászkált,
életveszélyesen,
Szpéró, a gép kocsija mögött bukkant elő, vagy kiröppent, épp elkerülte az akkor még lassabb kocsit, most abban a szobában ők
tizenöten laknak, egy kutya se férne a maradék szobába, a csupa
szekrény hallba, valaki elköltözött most innen a házból, másikunk :
találkozott vele, mondja, mennyire zaklatott az új lakásban,
aludni alig bír, és egyáltalán, mind, ahányan csak költöztek,
férfi, nő, gyerek, mit mondjak, nem veszik jól, most még, és lassan tudják csak jól venni, az új helyzet, az öreg madarakkal
a költözés szinténél-több-lehetetlen;
a lakásban a levegő
fáradt telente, és fáradt, hogy ekkora és ilyen a tér, fáradt '
dolog, akármilyen szépek a tavaszra érkező fények a nagy ablakokkal szemközt a falakon, akárhogy mászkálok Szpéróval, ki
tudja, hány évig még, egy évig se talán, évek, miféle évek,
s hová jut az ilyen ember, hova érkezik meg, miféle fénybe, fénybe? semmilyen fénybe, a vörhenyes falak, úgy képzelem, ott járt
ennek a miféle-fénynek-a-költője,
szegény }és szerencsétlen ifjúságának egykori nyomorúság-tanya színhelyein, ott kérdezte ezt, mivel
jutott ki onnét, a szürke poklokat kellett megjárnia, a munka
poklát, ez'megtörtént, járok most ilyen elképzelt vagy tévesen képzelt
kötődés-helyeken, mint ahol tavaly kora ősszel a kilátók látogatását
terveztem, ligamérkőzések lettek belőle és múzeumok, öblök a szigetországi vidékeken, aztán semmi, maradtam, mentem minden nappal, és
tére kétségbeesetten s eredendően maradtam mindig, Szpéróékkal itt
maradtam, semmilyen fényben, miféle évekkel, akkor még legalább
tartana sokáig, erre nincs semmi bizton vélhetés, vannak a reggelek,
például, hogy ne csak délután, kimért röpórára — mert sokan
vannak! — kerüljön ide át Szpéró, ne csak akkor legyen velem, most
bevezettük, hogy a kinti etetés nincs már, az ilyen reggeleket,
hajnali négykor kelünk, ellátjuk őket, ez pár óra, dolgozom is

reggel hatkor, fél hétkor, szinte mint régen, és átjön Szpéró,
a forgószékről — mondja másikunk: a szobánkba másmilyen székek,
mondd meg, nem is képzelhetőek, csak ilyen zongoraszékek! — levesszük
a párnát, melytől, hiedelmünk szerint, félne Szpéró, odateszem
ezt az ülőpárnát a támaszkodópárna mögé, a fények, a hirtelen
támadt meleggel, úgy tavasziasak, hogy most aztán ezt lehet-és-kell,
kell-mert-lehet, nincs más, most lehetőség van, fény, hő, a téli
ruhákat le lehet rakni, nem erről volt-e szó, a beszédtéma a meleg,
amit most meg el kell viselni, ugyanúgy, mint a hideget, viszi
majd, kapkodja az embereket, mutatja valaki a Wesselényi utcán, ahol
krumplit és almát veszek nekik, hozom haza, hiányzik a Lánchíd,
ajvítják, gyalog a szállóktól tíz perc alatt itthon vagyok, s történt
valami, akkor legalább történt, az egyik járdáját, a hídét, azt neveztem „Newcastle"-nak,\ Newcastle hidjai, így neveztem, a kilátást,
a járdát, az északit, nem tudom, miért, talán Newcastle hídjaira
gondoltam, akkor nem is tudtam Schwittersről, aki a végén „Britanniába"
ment, hogy így mondjam, nem egész pontosan, és hogy soha többé nem
beszél már németül, ez a háború előtt-alatt volt, inkább alatt, most
vettem egy könyvet, például, az utazás megmaradt pénzén, abban olvastam, nagyon tetszett, meg hogy az oszlopait, amin dolgozott, amelyekbe mindent beleépített, végül az egész szobát kitöltötte
egy-egy ily oszlop, hagyott kis fülkéket bennük, az oszlop oldalán
például egyik barátja még egy héttel azelőtt ott látott egy kis bemélyedést, ez az ő alkóvja, vagy mi, jött legközelebb, egy hét
múlva, a mélyedés rég nem volt, beépült, végül Schwitters 'a ház
födémjét is áttörte, az övé volt a ház, a lakót kirakta, épült az oszlop,
aztán otthagyta mind, neki el kellett menekülnie, a szigetországi
vidékre ment, Newcastle-tól odábbra, ott halt meg nem sokkal a háború után, pár évre rá± ha jól tudom, egy farmon, csinált egy újabb
oszlopot, nem is tudtam, mondom, hogy ezt Newcastle-ba vitték át,
a Newcastle-ügy nekem ez a Lánchíd-járda volt csak, térképen kapott
el Newcastle fekvése, térképről, a hidak szorosan egymás mellett,
jó sűrű valami, nem is tudtam, mondom, hogy a teljes érdektelenség
miatt — senki se zarándokolt a Schwitters-művet nézni — átvitték
Newcastle-be, azt tudtam csak, hogy az első liga egyik sereghajtója
a „Geordies" csapata, tudtam a becenevüket, ~ha jól írom, és hogy melyik
folyó szeli át a várost, tudtam a környező városokat is, betanultam
az egész tervezett utat, folyókanyarokat és hidakat, képzeletben ki
tudja, mit vártam vagy láttam, összecseréltem a még-nem-létezőt
más,
látott képekkel, más országbeliekkel, például Svájc ugyanúgy eszembe
jut, vagy egy belgiumi vagy luxemburgi folyókanyar, a kiszögellő,
ahogy Szpéró a térdemen állt vagy ült ma reggel az ágyon, ahogy a falnak
támasztottam hátamat, egy halott város a halottnak, olvastam előtte,
ott az eszembe jutott, hamar kapcsolódnak így dolgok, sokkal rosszabbul
jegyzek meg bármit, lefogytam, például, kisváltósúlyra, húsz kilót,
és gyakran eszembe is jut, miért csináltam, aztán — egy ilyen tényt!
de hát nem lehet nagy tény, ha elfelejtgetem — elfelejtem mindig, elfelejtek egy ilyen tényt, nyilván kitalálom, összecserélem,
tények,
miféle tények, valaki kérdezte ma, ezt a bizonyos okot, te, mondtam
neki, és éreztem, az alkóv, a bemélyedés, ahol ez a tárgy volt „bennem",
10

az eszemben, nem volt meg, én nem is tudtam, hogy beépítettem,
mondtam
az ismerősömnek, hogy az előbb még megvolt, ez az ok, itt jöttem
lefelé a lépcsőn, honoráriumért voltam, és erre gondoltam, erre a
fogyásra, nem mintha kilókban felért volna a honorárium azokkal a kilókkal, kilencszáz-valamennyi forinttal mentem, kellett almát, krumplit,
kölest vásárolnom az itthoniaknak, a kinti etetésnek már, szerencsére,
vége, a nagy hó, ezt gondolom, itt volt a nagy hó, ez volt a nagy
hó, gondolom, ahogy átvágok a parkon, itt előttünk, csak kár, hogy
nem tudok a Lánchídon, főleg a déli járdát szerettem, most jó fél
évig soha gyalog jönni, itt volt a nagy hó, kis füvek vannak, kopottság, ez a nagy hó helye, és milyen komoly dolog volt a nagy hó, egy
háború milyen komoly dolog, amíg tart, meg utána is, meg miféle
komoly dolgok vannak, igazi komoly dolgok, a nagy hó is igazi komoly
dolog volt a rigónak, a cinkéknek, a többieknek itt például, nekünk is, taposni kellett a nagy havat heteken át, ugyanott, ugyanott,
a parkban, például, és akkor, március elején, valahogy úgy, akkor
csak megroskadt, nem volt sehol, kosz valami volt, a nagy hó, így
tűnt el. Fénybe, miféle fénybe. Felnézek, mint már a semmi fénybe,
a semmi térdem felhúzom a semmi ágyon, és az akkorra eltelt tíz, év,
tizenkét, lesz-e tizenöt, amennyi, az életük lehet így, a leg-,
nem tudom, a leg-mimebb Valaki, a leg-mimebbem, a legebb-Kim lesz a
Semmi Fény, Szpéró mint Semmi Madár, fekszem, hazajövök az akkori
nagy hóból, értelmes cselekvés lehetősége, ő nem, semmi fény,
semmi párnalevétel a forgószékről, persze, nem ilyen egyszerű, nincs
vég, lesznek a többiek, a többiek közül sokan meglesznek, persze,
és ez nem is téma. Leköszöntünk egymásnak, ismerősömmel, én jöttem
hazafelé, krumpli, alma, köles tárgykörökkel, ivás most semmi, végképp, volt elegendő, ha csak az kell, és tárgykörei, kész, ez most
kész, van ez a fény, komoly meleg, vannak a reggelek,
Szpéróval, nyugodtan, hosszasan, van ez az új időbeosztás, ez mind
jöttem a Wesselényi utcán, Rókalyuk semmi, semmi tabdi, ezek a dolgok,
evésekről rég leszoktam — kisváltó! —, nem volt kedvem viccre, hogy
nem kis változás, például, a kiváltózás, az ilyen át-váltózás, egy
kalapos előtt, „a kalaposom" előtt jöttem el, a másik kalapom ott
van, tisztításra, nála, az egyik kalap meg otthon, ma volt az első
ilyen nap, nagykabát, széles karima nélkül, sál nélkül, majdnem
ingujjasan ültek a Klauzálon, napoztak, megvolt a teli táskám, mind a
dolgokkal, jöttem haza, a kutya csak itthon jutott eszembe. De már
két verset is összecserélek, a kötetem írom, és ennek a dolognak
bizonyos változatát oda megírtam egyszer, ott még odafelé menet
írtam a kutyát, és ez1 téveszt meg. De mindegy, ez mindegy. Fekete,
furcsa, hogy kövérnek látszó, kövér, fekete kutya volt, kan, tacskó,
de abból a nagy fajtából, nagy, kövér tacskó, vagy alakra'mint egy
bassett-eb, ha jól írom, bassett-hound, persze, nem, hosszú, nagy
tacskó, lassan rájöttem, maga van, teljesen maga ment, haladt
a Wesselényi utcán alacsonyan. Nem nézett rám. Nem tudtam volna mit
kezdeni vele sem, semmi élőlénnyel nincs túl sok mit kezdenem Szpéróék
mellett, miatt, a kevés idő miatt, nincs mit, és nincs is mért, tenni.
A kis hazárd játékok — ligabajnokság itthon, kártyabajnokság
Főmedvékkel, még 1976-ban, amikor nagyjából utoljára utaztunk,
11

tavaly már csak másikunk vágott neki, elköszönni egy régi, mondhatni,
családi kapcsolattól, alig tizenkét napra, én, mint írtam, maradtam,
Fömedvémék akkor végigkártyázták az utat Budapest és Párizs között;
most, emlékszem, ősszel, ahogy másikunk elrepült, jöttem haza, hová
hozassam magam, egy borús napon, miféle fénybe, legyen a Tripolisz,
a Wesselényinél álltunk meg, kiszálltam a taxiból, vásároltam
az akkor lerobbantott múltú Klauzál csarnok közelében egy üveg
valamit, meghúzogattam a kapualjakban, nem kalapban voltam, erre
emlékszem, sapkában, zsebre gyűrtem a sapkát, a reptér teraszán az
apró szemű esőhöz, nem volt hideg, az alkalmi sapka jobban illett,
másképp sapkát nem is hordok, jöttem haza hozzájuk, kocogva,
be-benéztem,
még azért, helyekre, itthon ők vártak tizenöten, te nagy isten, mennyi
fű, gubancban, felrakandó a kalitkáikra stb. Nem menne, egyedül ez
nekem nem menne, egyből láttam; de hát volt benne gyakorlatom, mikor
másikunk pár évvel ezelőtt kórházban volt pár hétig. Mind a tizenöten
túlélték, persze, a távollétet, jó munkát végeztem. Hanem hát:
nem, egyedül ezt nem. Ez mindent meg is határoz. Nem is lehet ezt
egyedül, se egyikünknek, se másikunknak. Ez határozta meg a szobaviszonyokat: hogy ebbe az egybe szorultunk, az övék a volt dolgozószoba. Ez, hogy stb., nem folytatom. A vörhenyes fény ott volt
a Tripolisz falain, jöttem, nagyon józanul, mint aki ezt most már
mind felismerte. Meddig tart, kérdés. Pár napos felismerés, pár
tucatszor felismert tény; miféle tény, semmiféle. Á kutya, persze. A
kutyát akartam még elmondani. Árnyék, az volt a Wesselényi utcán,
mentem, előttem a kutya, alacsonyan, imbolyogva, autókat
kerülgetett,
parkoló autókat, arra gondoltam: és ha...? láttam, egyedül megy.
Persze, nemi ez nem lehetséges, ebbe az egyetlen szobába, ebbe az
„életszerkezetbe" — miket mondok! ugye?! —, nem lehet. Mégis. Mentem
utána, módjával. Nem igazán. Láttam, ahogy keresztforgalom jön a
— milyen utcán is? Nem, dehogy, valamiféle: Akácfa, ez az, ott
jött a keresztforgalom, ahol az a palackos volt, a palackos üzlet,
jött a — lassú, szerencsére lassú forgalom, a fékcsikorgások nem is
voltak jelentősek —, jött az Akácfa utcán, ment át, megálltak neki,
néhányan kiáltoztak, szétcsapták a kezük, besütött hirtelen a nap,
a kutya eltűnt a Rókalyuk és a kalaposom közt. Semmi vicc, hogy stílszerű hely. Ment, le sem szegett, föl sem emelt fejjel, valaminek
a szürke poklán át, amit, kutyaeszével, biztosan nem így nevezett,
nem nevezett így, tette a dolgát, amit muszáj volt, vagy sem, ott
és akkor ezt tehette, ezt tehettem és tehetem érte. A Wesselényin
haladt, elfordultam, a honoráriumfelvevő hely felé én, az Akácfán,
aztán hazaértem, foglalkozni próbáltam volna velük, de például
Szpéró: nem akart kijönni a kalitkájából! Es a többi, változatok,
most nem tartoznak ide. Túl erős, túl rövidre kötött kapcsolások:
ahogy például Alizt, aki sánta, veréb, három éves, az ujjamra
emelintettem a kalitkában, kutyám, kutyuka, mondtam neki, és nézett,
az ablakon át szemközt hullt a fény a szemébe, szembe jött, miféle szembe. De hát másikunk,- aki most az ellátásukat, dél után folytatja,
is épp Alizzal foglalkozik, hát Lizi, hát mi van, Lizi, mondja
neki, te vagy a fő morgó, mert Aliz valamiért nagyon harsog, harsog
a fényre, ezt mondja neki másikunk, én meg gépelem ezt, némelyek
12

a tizenötből fürdőznek,
homok- vagy vízfürdőznek,
mások
zabálnak,
többen harsognak, van, aki nem lát fényt, van, aki fél
szemmel,
van, aki fél szárnyat pörget a levegőbe, és Aliz fél lábbal
szökken,
vagy hát fél jón, fél rosszon. De mind e változat nem ez a vers már,
el is fáradtam, ideje befejeznem, és minden okom megvan a befejezésre;
ilyenkor — a kutya, hol kocoghat a kutya vajon, vagy mit művel? —,
ha nincs semmi látványos vég, olyan minden, mintha csak napra nap s nap
nap után folytatódna, minden ilyen folyamat lenne, kint
sokallható
— sokallható! — hő és világosság, és még nem tudnánk egészen egészen
mit kezdeni valami várt változással; mintha a nem várt
változásokkal,
aztán, vagy nem is olyan aztán,
tudnánk.
A puszta:
forgó.

13

KESZTHELYI REZSŐ

A hogyan is hihetnénk el egyikén
Bíborkával a tengeres házban
„... és nem táncoltam még magának sehol, sem szobákban,
sem országúton, sem a parti sziklákon, pedig
annyiszor mondtam, ugye, annyiszor mondtam, mennyire
szeretnék táncolni, szinte mindig, és énekelni
közben, igaz, olyan helyszíneket idéztem fel ehhez,
amilyenek az én képzeletemben voltak, sehol máshol, és
eszembe sem jutott úgy beszélni: ezek a miénk, azok
lehetnének, hanem azt kérdeztem, maga
nem szeretne-e magának hasonló helyszíneket, ahol
nagy tükrök vannak, messze egymástól, és
sok-sok virág, tömegekben,
és kutyák hevernek szanaszét, ahogy
megtörtént az alvás, bár én nem tudom, mikor
történik meg az alvás, de én igazán ilyen alvásban
lennék, bizonyára azért, mert nem lehet eltáncolni, és
nem lehet megmozdulni ezt, csak nem szeretne-e ilyet,
mégis, magának, a kutyák heverése és a virágok
tömege a tükrökben, mi is lenne így a táncom, és
a maga tánca ettől, ha táncolna, és mi lenne az énekem,
és, persze, a maga éneke, ha
énekelne, és hol is lenne akkor hol, mire maga, bár én
nem is kérdeztem ezekről,
olyan csendet adott, amitől nem kell nem lennie itt, és
ez így lenne, amikor szüntelenül rágyújt,
félrehajtott fejjel, és csak a cigarettái vannak, és ül
sokáig, nem tesz semmit, és képtelen
összeszedni magában ezt, úgy, ahogyan nem tudni, mit
összeszedni, ennyire egyszerűen, ám a szemében benne
volt, mégis, mennyi ez az egyszerűség, és az is benne
volt, nincs akkora egyszerűség, és ráivott,
szótlanul, és ha aki szünetet tart valamiben, mert
szüksége van szünetre, amikor mennyi ez az egyszerűség,
és megint rágyújtott és ivott, olyan feleslegesen, ó,
olyan feleslegesen, majd, elég sokára, nehezen
artikulálva, azt kezdte ígérni: elmesél egy
történetet, valamit, ami éppen az eszébe jut, mire én
arra kértem, hagyja az ilyesmit, nagyon kérem, ám
jöttek a szavai, annyi, de annyi
fogalomkihagyással jöttek a szavak, akárha a
fogalomkihagyások élményében, ó, igazán azok élményében
az, hogy egyszer 'lábánál a homokban három dolgot
vett észre: egy gesztenyefalevelet, egy zsebtükör
14

darabjait, egy gyerek-copfcsatot, és akkor tehetetlen
vonzalom ébredt benne minden iránt, és
nem is akart kikászálódni belőle, és a gesztenyefalevél,
a tükörcserép és a copfcsat szorosabban egymáshoz
húzódott, és velük minden más is összébb húzódott, míg
végül nem is volt többé semmi más, és
mivel mást már nem kívánhatott ettől a
három dologtól, homokot kapart rájuk, de a
gesztenyefalevelet zsebre akarta dugni, emlékül?
szükségtelen volt emlékezni, elengedte a levelet, bárhová
nézett, mindenütt volt valami látnivaló, egymástól
távoleső részletek, a villamos sínek mellett egy régi
fekete esernyőt látott meg, tojássárgájától sárgálló
kanál az úttesten, fecskék fenn a magasban, vibráltak
olyan összetartozásban, amelyhez nem szorult semmiféle
emlékre és álomra; az az érzés volt, hogy bárhonnan
gyalog hazatalálna', és akkor megint töltött, és
ezzel hagyta abba: 'az volt a benyomása,
egészen közel van hozzá, hogy felfedezze azokat a
részleteket, amelyek minden mást háttérbe szorítanának', és
ez, ez nekem olyan idegenül hangzott, olyan kihaltnak
és eseménytelennek, és amikor mondtam ezt magának,
kis idő múlva azt felelte, mintha tovább idézett volna
valamiből, olyan felmondásán: mert ő is észben tudta
tartani a magyarázatot a világról, ám azt, ami a
világ, nemigen; így mondta, és váratlanul jókedve támadt,
én meg nem tudtam, most mit csináljak."
Odaült a tükör elé, és megnézte magát; egy
náthabalzsam-rudacskát tartott az orra alá, és bekente
vele az ajka feletti tájékot; a templomokban szólt az
esti harangszó, egyszer-egyszer szamarak patái kopogtak
az utca kőlépcsőjén, majd felbúgott egy hajókürt, lent
a kikötőben; azután, később, egyedül kapaszkodtam fel az
öbölből, alig naplemente előtt, a cikcakkban növő
ösvényen, melynek sziklái néhol élesre töredeztek, máshol
meg simára koptak; így emelkedett a teraszosan elhelyezkedő
és enyhén lejtő kőfalak közé, melyeket olajfák,
fügefák vagy rozmaringerdők köré raktak, jó
embermagasságig; ezen a helyen mindig megálltam és
megfordultam; néztem, akárha utoljára, az egymáson
sorakozó szürke kőlapokat, réseikben a mélysötét
árnyékot, amelybe gyíkok menekültek; aztán a legközelebb
eső olajfát, melynek csak a zöldje látszott a fal
mögül, és időnként egy könnyű széllökés egymásra
hajlította a leveleket, és egy egész rövid ideig a fa
koronája surrogni kezdeti; az alacsonyabbra nőtt
fügefák mozdulatlanok voltak; és ez mindig így
ismétlődött meg, az ösvénnyel együtt, ahogy követtem
tekintetemmel az öböl mélyen alattam fehérlő
karéjáig, ahol a kövek közé napernyőket szúrtak, és

rövid, meztelen testek hevertek, lépkedtek, úgy, hogy
nem hallani őket, miként a partra ömlő hullámokat
sem,
amelyek mögött moccanatlannak
látszott a víz, alóla
fölsárgállott a föveny homokja, melyen
itt-ott
sötétzöld növényzet lebegett; aztán, kijjebb az áttetsző
kék egyre sűrűbb és súlyosabb lett, és így nyílt szét
a levegő tömegében; álltam ott, mindig álltam,
egészen
a kimerültségig,
és nem tudtam, van-e olyan idő,
amelyben
elmehetnék arról a helyről, el nem tudtam
gondolni;
voltomban az voltam, amiben nem kell a kőfal és a
rozmaringerdő, a föveny és a tenger érzése, és a fogalma
sem kell; álom és emlék sem róluk; ami kell: lényük
anyaga.

16

KEMENCZKY JUDIT

Amerikai versek
(részlet)
arra

ébredsz

MKRÉT ÉLESEN MEGVILÁGÍTOTT TÉRBEN ha valóha, * fölébredsz é
gyűrött tömör masszaként
aládcsúszik a múltidő ha
kinyújtott
kezedbe
pókhálóvékony
szálon
leereszkedik
felismerhetetlen
k
óvtélciL

ámíthatatlan
értelmű
tárgyakkal
teli
tál
menekülőben
vagy
l
.od egy tegnapi mozdulatról félig a küszöbön maradt s nem tu
d elmozdítani
félbeszakadt
napsütés
ahogy
oldalt
körömollóva
kivág és felfüggeszt
hogy fújjon a szél a szélben a Válóság
igött is v a l ó s á g
ezt hirtelen és azonnal tudod a képr
levált a mondat a jelentésről az értelem a nappal meg az éj
a sárkány
meg a tigris
re tusként a nedves papíron összefolyt most mindent el fogok veszíteni '
hér Farkasomat magas fekete törzsű
lyőhöz kötöttem nem értem hogy ve
ettem láncra ilyen szép szabad állatot
tálán szokásaink
vol
k amikhez ragaszkodtam
ülök a fenyőben a parazsat
kiszórnám
torna
cipőmből ^e am^or
leveszem látom nincs benne semmi és a l
am ott megy a hegygerinc felé ezen most nem gondolkozom miér
;art egyedül nélkülem a magasba kavicsesőben
mégis megreggelizem ki
•töm a csészéből a folyadékot
kávé, a
kávé
mögött is gőz
„
,
liliomkehely
v sszas
70 kave
es
Rousseau
oserdejeben
a miomot ringat
^
molom az évmilliókat
kibírhatatlan
gondolat
tárgyakat
kell s
rják magam köré hogy ne lássam a végtelen geometrikus
téglát
elvékonyodni
ayként megnyúlni
elektromos
hangon csengnek az
absztrakciók
lülök az ágyban és megkérem a teremőrt fordítsa felém azt a széket amiben
Boleyn Anna ült
likőr a férjével utoljára beszélt fordítsa felém B. A. fejét ho
[ vegye ki a vitrinből és adja kezembe azt a darab földet amin
Szent Ferenc
madaraknak prédikált és ne zárja be az üvegajtót mert a méreg
Id vörösszélű
tollat
is akarom
amit az önfeledten
hallgatóz
madarak egyike a szakadékba
hullatott
Satie szaténcipőjébe
ÉN
máshol kell kitörjek
áthúzom az üvegfalat a tavon egy szkúner hófehér
magasraszabo
vitorlája az a valóság ami kérdéseket csoportosít köréd. a me
yilkolt s az élő ideje nem ugyanaz? mégis, hogy kövessem ha ne
lehetek jelen térben fekete-fehérsávos
avantgarde
gyapjúszokn
17

yám bokáig ér és bokáig ér lyukacsos posztimpresszionista
zsiráf
bőr nyári cipőm is de a hozzávaló alul kerekreszabott
minimali
sta vászoning csak combközép hosszúságú fejemen a kínai
tájkép
rég kiment az időből párducpettyes
zokniban
ottvagy
alámerüls
z érte
a kapuőrök
jeleket
tűznek
lándzsavégre
el
kell
ol
vasd hogy bejuthass klasszikus fémgyűrűkbe
csúszom 10 000 kilóm
éterrel közelebb milyen
fogsor
milyen
törzs ferdeszemű
gyereke
rám kis eleven legyezőt tár szét kisimuló ráncaiban sürgölődő
m
atróz rákokat
fehérborban
főtt
petrezselymes
kagylót
tálal
Te
szereted
a nyers borsos citromos
lében fürdő osztrigát
képzelet
edben

vontatod

cápaként

úszik

utánad

a

metrikus

OV^^kori

mosolyog

H

AL egészen közel hajol egy metszet
aprólékosságát
kölcsönözve
ennek
a háromszögű
csillaggal
határolt
jelnek
holott
pontosan

tudod
(vagy épp azér

vergődve
piros
szájpadlásában
horog
hogy
színtelen
műszálon
tiltakozva
csúszott a nála erőszakosabb valóságba az élet nem közege az e
Imúlás most ő maga és így tálán elgondolhatóbb a másik
szerete
tt lény korai halála hogy akkor és úgy amikor még semmi sem vol
t eldöntve és befejezve
mint egy toronyban ahol a
biztonságosa
n előkészített
hálált megakadályozta
a vak ember kutyája
ösztön
eivel szimatolva a veszélyt izgatott töredékek
mégis ott megy tovább
toronymagasból
kilépve
mégis ott iszik sárgaszemű
tanítvány
saját
koponyacsés
zéjéből így részesülve a nagy elérhető misztériumban
amit a ha
lál élve megtapasztalásának
nevezünk
de a szív arréblöki
az es
elszórja
s
emény részleteit
kiejti
záraz
magként
figyelme
csak az
érz
ékiségben felfoghatóra tapad MOST hogy válik le a gyümölcs
héja
hogy bomlanak szét az érett narancsgerezdek
lézerfény
a lézerle
mezen fémbarázdák
közt otthonos titkát a véletlen
magjaira
bíz
za hol akarnak visszakapaszkodni
gyökeret verni a tudatban a k
étségbeesés . vagy
egyszerűbb
sporttál
vízisível
horgászattál
ö
sszefüggő
területen
piszkos
hósávok
közt araszolva
a
hálhatatl
an vezeklő
M. kihűlt
cipője
fejemen
csalánruhája
vaskesztyűj
e
télen
megvilágítja
a
filozófia
életfája
világító
kristályo
s remegések a törzsén látható levélerezet
amikor benne az opál
bőre alatt a vérerek felderengtek
és mégis m i s z t i k u s
Kai
olajzöld vászon sárga szanszkrit
betűk cölöpéi köréverve
egy f
elhőkarcoló
melyet vasrúdként
hevített
folyékony
vörössé a nyári nap
hogy
mindenben
kételkedj
mintha válóban
felfoghatatlanul
bonyolult
lenne
komp
lex égi jelentésekkel
telve holott nem az és nem úgy mert ha
van
jelen
rmadikként
szereted
tartalmait
és
tartálékait
maradéktál
merf
18

megosztja

lebontható
nyugodtan
mondhatjuk
végtelenbe
/utó
isor titkát
a horogkötésen
át Burlington
buszmegállójában
a
rjítően
sivár és meghitten
barátságos
people
járat south
end
kocsijával
a tópartig
követheted
ettől
lesz
egészen
egyszerű
5 mint
az imént
fogott
szétdarabolt
két kis pörcs nem mo
szenved
a múltban
s
1 hogy
te szenvedtél
vele
majdnem kisiklik
a szemlelet
fo
ából
majdnem
vigasztal
mintha
a szemlélőben
próbálna
val
megvilágítani
nem
akarja
az igazságos
és igazságtalan
gy
át meg
latias hurkait
^
csomózni
kiemelni
az érzelmek
kaotikus
homályából
de mint aki tudja
hogy mégse lehet
i g a z á
k é z b e v e n n i
oly nagyszerű
nagyvonalú
módon
van
vissz
va használattól
megkopott
tokjába
rejtve
a fogalmi
létében
véksőkig

veled

s

a

t i s z t á z o t t

levegőben

elúszó

Tantrikus

tiszta
HALFOGÁS

19

LADIK KATALIN

Csendélet halakkal
Sziklás parton napoznak
Sebzett szájjal, kocsonyás szemekkel.
Haláltusájukban ütni kezdik egymást.
Széttépett tüdejük gőzölgő tavirózsa
A parton felejtett vödörben.

Rovarok éjszakája
Lassú, váró mozdulattal
Ezüst rovar.
Sápadtan karjaidban
Mézet eresztesz belém.

gyilkolsz

Tavaszvárás
Berohantunk a fák közé.
Az egyik ajtón repülhetett ki
A kisfiú furcsán kibicsaklott nyakkal.
Erdőtűz pusztításának nyomai
Hajában fázós bogarakkal.

Fohász
Ha apám vagy, szörnyeteg, vedd el a gyűrűt,
Engem büntess, ne a fiamat.
Velem küzdj meg, mert benned vagyok,
En szültelek. Erj utol!
Csak engem. így legyen.
20

Vörös haja felcsap a mélyből
Ágyékánál a seb duzzadni
Megeszi a kígyót.

kezd.

Tavasz, macskák mosakodnak
Füstben reszelik körmeiket.
Mély folyó a sorsuk.
Nyálkás, vonagló zsákban
Utoléri őket a szerelem.

Tavasz, széttépve
Arcában macskát hord.
Ó a fekete kapu.
Nem nevet, távolba néz:
Lát fényes körmű tavaszt.
Lányok jönnek
Ingben, nőstényfarkasok.

21

KOVÁCS ANDRÁS FERENC

Önarckép gyufásdobozra à la japonaise
(Lakatlan tükrök
mélyén hangod homokszem,
mosolyod szamurájkard
magánya, szemed
havon haldokló gyöngysor.
Vers vagy — szóharakiri.)
Vigasztalódsz, ha
szépséget hazudsz? Anyád
világvitrinben
törékeny kis bogár, kék
babaházban sír,
sóhajokat seperget —
álmában égő
függöny a szárnya. Atyád
egy kártyavárban
türelem hűbérese,
könyv tár emigráns,
kegyelem menekültje —
isten örökli
hallgatását. Hitvesed
homokórában
leheletre feszítve
sziromszerenád,
papírhajnal felett leng —
sugárgerincen
ujjbegye lepke. Te még
gyufaskatulya
tűzfélelőse lehetsz,
ha lehetsz még, te
tények tűzszerésze — te
gyufásdobozban
(Mondd, vigasz-e?) száguldó
szabad verskamikaze.
(Lélekverőfény —
szó vagy, védekezz! Lázadj
letakart tükrök
mélyén, lüktess homokszem —
mindenség pupillája.)

22

FODOR ÁKOS

Áhítat és rémület — dal az időről
együttlétünk
gyertyája
ég

Magán-inferno
akiről rossz jut
eszembe: sosincs neve
— csak története

Változatok
ki holmi „cél" felé siet:
Célja azt nem
találja meg;
*
aki tempótlan, céltalan:
célját eléri biztosan;
*

aki Igaz: helyben-röpül.
Az teljesítve * teljesül.
Mind távolodik csak, ki fut
— légy mozdulatlan, mint az út.

A lyuk metafizikája
attól van ott,
hogy nincs ott más

Egy fohász
Pálcája el ne törje

Prosperót!
23

LABANCZ GYULA

Hat úti leírás
A bizonyított
és bizonyítható hiány.
Válogatott arcaim,—
sötét alagút
kazettában film,
saját tengelyére
tekeredett vonat.
Csak a fényképész,
magam voltam jelen,
önkioldásra
állított masina.
Halál? Semmi az,
kiegyenesedett
szempilla,
amin egy angyal
rúdugró mozdulattal
csúcsokat dönt meg,
miközben homlokod
ránc-szálkás-léc,
egyszer sem inog meg.
Szerelmem
a vízfodrász: dunai szél.
Lerázom a napot,
sötét, sötét, vagy ahhoz hasonló, megéri.
Tér, tér, tér, kifényesedett
könyök.
Beúszik, tűzfal-olló.
Sziszegve
manikürözteti
cserépkörmeit az utca.
Osztozkodni ott az ágy,
előmelegített tégla.
Ül az ember, mellette
ko cka-párna-csönd,
háromszögre hajtogatott
közös takaró, fölveszi
körzőnyílását a láb, háta
meszes szaggatott pont.
Mértani formák közt
éri el az álom
teljes zűrzavarát.

24

Itt a piros, szemem rá,
hol a piros? Ülök
egy neve nincs téren,
hídtenyér,
hajólapátsarkantyú.
Ezt játszani nem csalás.
Hold-korong,
csendőrtoll,
suhanc szél —
talán az apám — szaván fogom,
de hol van már
kiabálok ki álmomból.
Lehangoló látvány,
érintés, egy húron ¡pendül —
hegyezetlen
ceruzakészlet
tátong sarokban az ócska zongora.
Ritmusnak
befellegzett.
Vérmérgezés-e?
Körmöm alá billentyűnek
becsusszanó szálka.

Oda-vissza
Nem adtam föl semmit.
Érek a kiürült éjjeli alagúthoz
ösztöneink, agyunk latin negyede.
Kifordítja ablakos zsebét
utca két oldalán a ház,
semmi! Élesedik a csönd, szentesíti a ...
Pisztoly tár-nadrág, rugós
lépteivel, csőre tölt.
Cél és idő keresztjén
halálos önvédelem.
Föl-lemozgó
levegőszálon
csüngő gomb a gége. Matatok,
bensőség zavara, ketrecajtajú
zseb.
Dánielnél hagytam abba a Bibliát,
hullámzó lapjain könyvjelző
— Duna—Tisza köz — akárha
folyóit helyezném egyik oldalról a másikra.
Nagybőgőbe vágott kérdés,
villantja — égő gyertya kötélmászás —
a hajdani szigeti
kocsmát.
A borisszák mind egycíműek.

És ifjúkorunk ajtóra firkált
grafitvonalát
perceivel karunkon őrzi tovább az óra.
Nem adtam föl semmit.
Járom a szigetet,
meg-megállok
a parton — felezni — ennyi az egész.
Vízkereszt, szaloncukor-pisztráng
ötös.
Versröl-versre rejtve lennie kell
egy testre méretezett
gödörnek,
ahová a halál elől (oda ő sem követ)
hasonlóképpen járhatsz. De
ki az, aki mindig bepörög,
mindenség
távirányíthatós
egyhelyben sem fordul elő?
Anyagot kap magára a hang.
Földhöz közeledve nem árt tudni:
tér használata kötelező.
Jöttment eső.
Nekivetkőztet,
dobok néhány fát, kuglibábunak állított lábujj.
És váltott névvel testi határ.
Valaki álma alá fekszik
íz-íz-íz-ig-lenn.
Hátamon
gerincességre
emlékeztető
őscsomó.

Vers-klip
Könnyen lehet szempilla.
Történetem névleges.
Levegőhöz ne homlokozz.
Ül a lány a temetői csöndben,
feneke két jól elkülönülő zárójel.
Napról-napra tovább
csavart csigagomb,
szál fű rádióantenna.
Ül a lány, ágyék,
szétszálazó könyv,
élet-jelző köldök,
koraszülött évezred;
zümmögő virágurna,

kukac-paragrafus,
mellkas elé tartott
röntgen-lap. Felkapja
fejét Jékely: kérem,
én itt „nem-, hit
és haza nélkül"
végtelenül
unatkozom.
Nagydoboz, kisdoboz,
legkisebb doboz.
Kirakja tv-képeit az este.
Atombomba
stoppolófa,
analfabéta sugár.
Ennél élni is jobb volt,
hálni se lesz jobb alkalom.

BELÁNYI GYÖRGY

Első költemény
kékbefagyott tóra csörren a Nap. gyermekkorom gyűrűző
aranypénzét perdítem az égre, a fák
hallgatag sora fölé fényesedni. élére áll, szétgurul, a négy
égtáj tengelyén karikázik, s csak felgördülnek mögöttem
a hajnal elnyűtt, nehéz függönyei, néma díszletek lebegnek
helyükre a szélben, s a megremegő iránytű végén
egyszerre körbeleng minden út. nézd, az emlékezet
összevillanó síkjain, fölküllőzve immár és szabadon, elszorult
szívem felé siklik a négy kerék.
szájában szipka, és
kikocsizik nagyapám, ki az űri mezőre —, annyi de annyi
füstölgő napból deresedik vissza a látvány, s az átizzadt
égtájak között még ma is láthatáron túlra lüktet elszabadult
lovaival a rét.
kék part zörög alattunk
tova, én meg csak szőkülök az úthoz a bakon, s szívemben
meg-megdöccen a súgás: hordjuk a homokot az istennek, hadd
nehezüljön égből a földre, s a szavak mögött még erdőnyi fát nem
gyanítok, úgy kérdezem: MIKOR ÉRÜNK ODA, PAPA? s látom,
vérben úszik a horizonton egy szekér, nagyapám
levágott lábáról homlokára csúsznak az utak —
ISTEN ŰTJAIT FÖLTÉRKÉPEZI MAJD A FAJDALOM!
s kérdezem újra. szólna, de szájában nincsen szó, és intene, de
karjában elakadt már a mozdulat, bólintana, de nyakában
partra sziklásült már a fej, és
szemében, de vacogó szemének mélyén örvénylik, fehér kövekben
hűl ki a tekintet —
talpig múlt időben árulom magam a költemény

sarkán

a behavazott réten kockacukrot ropogtatnak
a lovak, hímestojáson billeg az ég, s gurul
a kisbíró tavaszból a télbe —, közhírré tétetik: sapkájából
szerteröpülnek a sikongó szelek, vert csizmája
nyomán csengettyűzik a hó. mint szédült madarak, köröznek
fölöttünk az óramutatók, s nagy, fénytelen
molekulákban verődik halkuló szívünkhöz az idő —
még szedertől lila szájjal állok ott szőkén az udvar
bekerített árnyékában, s csak bámulom a holdat, mert nem hagy
el, engem követ —, irgalmatlan csapódik a talpam
alá a föld is, ha futok a folyóhoz, s moccan a part, és
állok a szárnyas tükörben talpig várakozásban, és állok
a gágogó utcán térdig porban, s a tagolhatatlan mondat kék sűrűjéből
rebbenő ludak húzzák fölém az alkony
puhán tollasodó metaforáit —, közhírré tétetem:
betilthatatlan álmok szobroznak fejemben.
27

némán sodródik arcom
a hóesésben, kiszáradt kút áll, az éjszaka kihűlt gödreiben
végleg ottragad egy nap, s megsüppedt helyemre lágyan csorog, csorog a
kontúrtalan ég. látod, a tükör letakart vizébe
örökre belefagyott a félélem, s a fákról szívdobbanásnyi
fájdalmukban
hosszan felsuhognak e csapzott madarak.
valahol a kifakult mezőkön guillaume
apollinaire kezében fölneszez a hajam, összeérnek
vállunkon a csöndek: fölzsákolt emlékére bizonytalan,
fehér
l é p é s e k e t t e s z e k az i d ő b e n .
elsötétült
vermek
mélyén lappang a világ, köröttünk felszakadozik a fény kontúrja, s
a derengő falakból szívemig hatol egy
tekintet.
hajléktalan vagyok, mint két pont között
a végtelen, kihantolt éveket hordok csupán a megőszült hajnál
színe elé, s egy felvillanó nyakszirtről is — annyi de annyi év
után! — visszaborong hajad büszke illata: semmi sem
hagy már el, csak épp meghatároz, s mintha még föllüktetne
arcunk a bukdácsoló sarkon, valcerozva úgy
elpörögnek mint a dobra vert évszakok, közhírré tétetnek
szavaim
a hallgatás hótól roskadozó díszletei között, s te megidézetten is
ott állsz minden félbehagyott mozdulatban, míg el nem
fehérednek bennünk a csend lágyan tempózó mondatai, s mély
lélegzetet véve, napjaink
hosszú sora testületileg kivonul a becukrozott
rétre.
megédesült ritmusokban, hófehér tornyok
közt kísért egy álom —

A madár súlya
Az arcunkból majd az marad, hogy inkább megtartottuk
magunknak. Jut idő, s elhangzanak még a fák árva
csendjei, mintha azt beszélnék el, amiről eddig
egyre szó volt már, vagy amiről hallgatni szavakkal
nem is lehetett volna.
Járok ebben a világban,
megnézem, hova és meddig tartozom, de Hőbbre itt
nem is emlékezhetem, mint hogy a várakozást
újabb várakozás követte. így felváltva osztja
meg nappál az éjt s éj a nappált. Olykor csak kizökken
súlyából egy-egy kő, vagy átsétálok az avarral
borított parkon, s ez teljesedik ki abban, ami
egyszer még részleteiben is hozzánk tartozik. De
az a pillanat épp olyan lesz csupán, mintha bármely
más lenne.
Nem kell, hogy időkben jelenj meg értem, s nem
kell az sem, hogy szavaimra szavakat bízz. Ha szólnak
28

is azok, csak elnyugszanak egy nyílt, fehér álomban,
mint a behavazott ágak, ahogy leválik róluk
egy-egy madár súlya. Rezzenéstelen arccal érzem,
mily nyomtalanul húzza magát felém a szél, s hogy a
helyeken, ahol egykor mégis, mégis ottragadtam,
a helyben járó ég ma már nélkülem is megindul.

Van így

Marina Cvetajeva emlékének

Mint aki csak van, úgy voltam éppen —,
és szívükbe húzódtak a tárgyak.
Ettem-ittam, majd egy kicsit féltem.
A falak a szobában megálltak.
Emlék emlékre szállt. Hogy is van ez,
gondoltam szüntelen, hetek óta,
hogy elhull mind egyre, ha volt, ha lesz.
(Hisz tér így az ember nyugovóra.)
S csak kiesett helyéről az ablak
— álmomban hol jártam, hol és merre? —,
de reggel fölcipelte a hajnalt
vissza az ötödik emeletre.
Napközben is végig észben tartom,
egy ébresztőóra milyen árva.
Teszek-veszek. Megnézem az arcom.
Kezemtől kihűl a postaláda.
S: eljő a nap! Mondogatom, jól van.
Csendje nincs a lombnak semmi fákon.
Torkomban verdes a szívem szótlan —,
hát kigombolom a kiskabátom.
Csak ott vagyok, hol a szelek laknak,
ahol a part mindig tengerre néz.
Vállam megtartom a madaraknak,
s majd eltemet a hús, a csont, a mész;
v

és megfagy az arcom is, ez a kő,
visszamerül vak, fehér súlyába.
Falnak fordított, nagy tükreiből
homok csordogál —, de már hiába :
csak hazajutok magamhoz egyre,
zsebemben fű, s még az is meglehet,
hogy elhiszem végül, majd egy reggel
a saját halálomra ébredek.
29

DEBRECZENY GYÖRGY

„Ilyen vagyok, ilyen"
(Vallomás helyett)*
Hódolat
kritikusaimnak
és a versrovatvezetőknek.
Komor külsejű, vékony kis füzet az én első verseskötetem. Fekete borítóját átlós, fehér sáv osztja teleírt és üresen sötétlő részekre, miként a megnyilatkozás vízválasztója osztja a költői sorsot az ártatlan hallgatás korára és
a leírt szavak megmutatkozó, jó esetben világító, s így immár megítélhető
korszakára. Vajon kirajzolódnak-e egy arc, az én arcom sajátos vonásai a sorok fényében, s vajon ez az arc is olyan komor-e, mint kötetem látványa?
Ami valószínűnek tűnik napjaink versözönében: nem vagyok epigon.
Tisztelt Debreczeny elvtárs!
Miután nem valószínű, hogy az idén fel tudjuk használni verseimet, legújabb küldeményemet és a nálunk elfekvőket is köszönettel mellékelten viszszaküldöm. Amennyiben a névvel el nem látottak nem az Én verseim, kérem, szíveskedjék azokat visszaküldeni.
Üdvözlettel:
D. Gy.
főszerkesztő h.
4

A magam választotta elődök közül, kiknek verset ajánlok (Pilinszky, Ágh
István, Csoóri Sándor, Nagy László, Tandori Dezső, Domonkos István), egyiknek jelentléte sepa terheli túl munkáimat, sőt hangjuk, szellemük megidézése
inkább gazdagítja a meglehetősen egynemű skálámat, némelyik pedig, például a Pilinszky Jánosnak címzett Zsoltár, a kötetem jó darabjai közé tartozik, nem így a Tandori Dezsőnek írott mű. Nevük mértéktartóan utal tájékozottságomra, elmélyültségemre, orientációmra. József Attila-élményem, bár nevét nem említem, mélyen hat életérzésemre.
Nem vagyok tehát utánzója a nagyoknak, de a „kicsiket" sem követem
sok zsákutcába. Nem akarok mindenáron erőmön felüli „nagy költészetet"
művelni, nem hivalkodok, verseim nem kulturális reflexiók, így lehetnének
akár a Sors képmásai. Ezért, ha valami nem sikerül nekem, a baj általában
nem az, hogy eszközeim nem bírnak az anyaggal, a gondolattal, hanem egyszerűen az, hogy gyönge anyagot választok.
Pontosan tudom a költészet talán legfontosabb alapszabályát: kevés szó-

* Részletek ellentétpárhuzamok
c. első verseskötetemről írott recenziókból és
szerkesztői levelek, melyeket bátorkodtam átírni egyes szám első személybe, ily m ó don ajándékozva meg magamat némi omnipotenciával, legalábbis az átírás idejére.
30

val lehet csak mágiát művelni. E külsőleges ökonómia rokonszenves vonása
gyűjteményemnek.
*

Kedves Debreczeny György!
Higgyem el magamnak, valóban sokat tűnődtem verseimen, de végül is
nem tudtam kitérni abból a hitemből, hogy mindez inkább publicisztika,
mint költészet.
Üdvözli:

Debreczeny György
*

Nem keveset vállalok kötet végi bemutatkozásomban, amikor azt mondom: a sötétben kínlódó embernek szeretném az eltakart mécses világát feltárni, mégha az elektromosság korában szerénynek is vélhetnénk e hitvallásomat, s belőle morális problematikára, közéleti érdeklődésre következtethetnénk. A kötetem hat egyenlő ciklusra osztott nyolcvannégy (megszámoltam
ám!) versében azonban a magánéleti szál látszik markánsabbnak, s mint kitaszított, magányos költő, gyakran ironizáló elégedetlenségem hallható ki
jobban, melyet e borús, nyomasztó, levegőtlen világban érzek.
A tér, a versek, verseim jellemző miliője: külváros, éjszaka, sötét utca,
pocsolya; unalomig ismételt vershelyzetem: a cigarettázás toposza, dohányfüst minden mennyiségben (nem illatos), s a szeszek gazdag választéka, mámora; szakadt nadrágú és lelkű költő (vagyok), mentőautó, kórterem, betegek, sebek, halottak — pontosabban: h u l l á k !
«

Kedves Debreczeny György!
Bár verseim személy szerint nekem nagyon tetszettek, vissza kell küldjem, mert én is visszakaptam, mivel ütközik lapunk kissé konzervatív stílusával. Azt javaslom, keressem fel a . . . szerkesztőségét.
Sok sikert kívánok:

D. Gy.
*

Az összképből még nem látni tisztán, mi szorított engem, a lírikust ebbe
a világba: a felfedezett és tudatosan vállalt törvényszerűség, a szembenállás,
vagy a puszta véletlen, netán a gyengeség, hisz helyenként az öngúny felhangjait is hallatom. Félek, a lírai énem, igaz, őszinte, mégsem kerül ki úgy
megtisztulva e közegből, hogy az olvasónak meghozza a megmerülés, majd
felülemelkedés katartikus élményét.
Filozofikus paradoxonjaim gyakran üresek. Kár, hogy a világban helyét
kereső ember bizonytalanságát nem ritkán közhelyekben, általánosságokban
fejezem ki. Bátrabban hagyatkozhatnék képeim erejére. Űjra meg újra viszszatér nálam például a rejtett énünket megnyitni képes kulcs elvesztésének
ismert fordulata. Meghökkentő, szürrealisztikus képeim mögött sem mindig
érezhető teremtő, láttatni tudó költői fantáziám, s jobbára nem épülnek szervesen a versbe.
Fölöslegesnek érzem a versírás technikájára, körülményeire utaló, humorosnak szánt, tandoridezsős közbeszúrásaimat, annál is inkább, mert rímelésem, szóválasztásom néha szándékoltan is átlátszó.
31

A versegész felépítésében tudatos munkás vagyok, formakultúrám e tekintetben sokoldalú. írok csattanóra hegyezett, hagyományos verset, gonddal
előkészítettet s befejezettet, asszociációkra építő, lazább szerkezetű, modern
művet, ismételek, ellenpontozok, megszakítok, metszően szellemes költeményt
kerekítek apróhirdetések vezérszavaiból, megpróbálkozom a szonettel is, de
sajnos, az időmérték elsikkad, a rímelés is hagy kívánnivalót.
Kedves György!
Itt küldöm a mi szerény lapunkat, amelynek színvonalát az Én verseim
emelik. Szeretném, ha elégedett vagyok a közléssel, hogy máskor is küldjek
nekünk az írásaimból.
Üdvözlettel:
Debreczeny György
*

Van a verseimnek egy vonulata, melyet a legjobb értelemben vett szemtelenség, dac és némi cinizmus, groteszkbe hajló irónia és önirónia, az emberi
közeg nem óvatoskodó kritikája és fiatalos indulat(om) jellemez. E versek levegőjében élek igazán én, a költő, itt van helye a polgárpukkasztó, hatalombosszantó bizarr ötleteimnek, képeimnek, itt ül igazán naivan humoros technikám, melyben a rímhívó szóra megjelenő legképtelenebb másik is beleolvad
versem ritmusába, sőt gondolatmenetébe, ezek között lelünk telitalálatot, s
mindezt anélkül, hogy rájuk lehetne sütni a divatos, fanyalgó kívülállás, vagy
az öncélú közönségesség bélyegét, mert lendületük hitelesíti őket. E körbe
vonható például az Önvád éjnek idején, melyben jó alattvalóhoz méltón magam magamat dorgálom saját kirívó viselkedésemért.
Elhiszem magamnak csavargó-vagányságomat, megbocsátom ordenáré szókimondásomat. Nem hat a felfedezés erejével, de nem rossz olvasnom:
én lenni elégedett
álcázni magam epigon
verni enyém segg földhöz örömtől
eddig lenni egészen lendületes
*

Kedves Debreczeny György!
Sajnos, visszaküldöm a verseket, egy közlésre valót sem tudtam kiválasztani közülük: csikorgóak, közhelyesek, csináltak, őszintén szólva nem ilyeneket vártam,
üdvözlettel:
D. Gy.
*

Itt-ott olvasható bemutatkozó soraimból bizony vajmi kevés életrajzi adatot tudhatunk meg rólam. Csak úgy mellékesen, jegyzem meg, hogy Budapesten születtem 1958-ban, és inkább lényegesnek, ha nem jellemzőbbnek tartom azt, hogy szívesebben utazom autóbuszon, mint villamoson, bár bérletem
mindkettőre érvényes. Könnyed kis fricska ez a magánéletem iránt érdeklődők orrára. Lírám szempontjából mindenképp döntőbb, hogyan szemlélem a
világot, mint hogy telefonfülkéket takarítok, újságokat hordok ki vagy ápolóként dolgozom egy kórházban.
Mint ifjú poéta következetesen megnézek mindent a színéről és a visszá32

járói. Számomra általában minden reverzibilis, azaz megfordítható, visszaállítható folyamat. Adott esetben ezt a gondolatmenetet nevezhetjük akár dialektikusnak, akár az ifjúság ösztönösen kételkedő, olykor — már-már kötekedő magatartásának.
Az én lobogásaim éppen az életközelség miatt konkrétan érzékelhetőek,
láthatóak, és utalásaim meg indulataim általában tisztázottabbak mint közvetlen nemzedéktársaiméi. Oldottan egyszersmind élményszerűen filozofálok,
s ezért Tandori Dezső a manapság jogaiba mindinkább visszatérő impresszionizmus ígéretes képviselőjének is tart engem, noha tudja, hogy az expresszív
és szürrealisztikus hatások sem idegenek tőlem. A szépség fogalmát szabadon,
felszabadultan kezelem, én, a fiatalember, kötött és kötetlen formákban egyaránt.
Kedves Debreczeny György!
Verseimet éretleneknek érzem, képeimet túl mereveknek, asszociációimat
elnagyoltaknak. A műveimben nem tapasztaltam olyan markáns személyi jegyet, mely a közlést indokolttá tenné. Barátsággal üdvözli
(Debreczeny György)
rovatvezető
*

Az én poézisem égboltja korántsem derűsen tiszta. Fölvetülnek rá hamis
délibábok, ahogy tornyosulnak rajta viharfelhők is. Az én rossz érzéseim, körülményeim, lelkiállapotom disszonanciái azonban költőileg éppoly hitelt érdemlőek, mint lírikusi nyegleségeim mögött föllelhető gyöngéd emberi érzéseim, megnyilatkozásaim. Sok mindent megéltem, sok mindent megtanultam,
de kérdőjeleim sora csak nem akar fogyni. „Honnan hová", „Merre meddig?" — vetem ki egymás után bizonytalanságomnak horgait.
Én érzékeny, historikus és politikus alkat vagyok. Nekem idegsejtjeimben
van a XX. század. A félelem, a fenyegetettség érzése diktálja többször is hol
groteszk, hol szarkasztikus verssoraimat.
Nemcsak lehet, de kell is vitatkozni az én lírámmal. De hogy érdemes
vitapartner, tehetséges, invenciózus fiatalember vagyok, azt remélhetőleg most
következő verseim is bizonyítják kedves hallgatóimnak.
Kedves Hallgatóm!
Verseimet, melyekben egyelőre csak egy-egy jó sor, kisebb részlet akad,
teljes értékűnek egyiket sem ítélhetem, mellékelten köszönettel visszaküldöm:
még érnem, fejlődnöm kell, mestereimtől, akik jól felismerhetők kísérleteimben, még jócskán van mit tanulnom. Körülbelül fél év múlva esetleg jelentkezzek újra új termésemnek legjobbnak vélt verseivel.
Üdvözlettel:

. . . Főosztály
D. Gy.

Fiatalos szenvedély, önemésztő kiábrándultság, groteszkség, igaz emberi
kapcsolatokra vágyó áhítat és türelmetlen értékkeresés jellemzik fiatal költőként elkövetett első kötetemet.
*

33

Kedves Debreczeny György!
Verseimben van valami őskín, ősborzadály, rettenet. Ideges vibrálásaimat
azonban — úgy érzem — művészi megformálással még nem mindig hitelesítem. A fölnyersült, motiválatlan világ egyelőre még csak extremitásával tüntet — kissé kaotikus. Közlésükre nem vállalkozom, kéziratomat viszont máskor is szívesen olvasom. Üdvözlettel:
Debreczeny György
rovatvezető
*

Én, kérem szépen, a huszonöt esztendős budapesti születésű D. Gy. keményebb, kezelhetetlenebb, vágánsabb lelkületű művészember vagyok, mint B. G.
Magatartásom kihívó, dacos, büszke. Hibáimat nyíltan hangsúlyoztatom, de
— bizonyos távoltartással — nem teljesen egyetértően, az önmegítélés tárgyilagosságára törekedve szemlélem.
A legtöbb frappáns, életérzést tömören közvetítő megállapítást, tartalmas
„bemondást", valódi paradoxont az én műveimből lehet kibányászni. Én állítom mélyértelműen, hogy „mindannyian hősi halottak vagyunk, kik élünk".
Kevésbé állok (ki) magam mellett, ha olyan — sajnos köznapi — axiómákat
fogalmazgatok, miszerint embervoltunkat bizonyítja, ha „gyomrunkban elfér
több liter", vagy midőn türelmünk húrját afféle morbid humorral feszítem
túl: „előttem minden kapu nyitva áll, / akár élők előtt a hullaház".
Csapongó kedélyem, dühödtségem, nekikeseredettségem szinte képesít,
hogy társadalmi és életmódbeli hibákra rátapintsak. Kevesebb érzékem van
a meggondoltsághoz: a lényegkutatás higgadtsága, na az az, ami hiányzik énbelőlem. Tehetségem határait nem ismerem. Versformáló felelősségérzetem kívánnivalókat hagy maga után. Élettapasztalatom (kórházi környezetben dolgoztam) arra szoríthatott, hogy kifejlesszem magamban a felszínes, morbid
jópofáskodást. Ám ez a megélt élet csak akkor válhat átélhető műalkotássá,
ha gondossággal, alkotói felelősséggel, szigorúbb rostálással párosul. A poénkodásról, a nem azonos minőségű részletek erőltetett párosításáról le kellene
mondanom énnekem.
*

Kedves Debreczeny György,
köszönöm bizalmamat, elolvastam verseimet. . . . c. verseimben érezhető
a súlyosabb mondandó szándéka, de valami visszafojtottság miatt csak akadozva jön föl torkomból a hang. Küldeményemben nem találtam olyan erőteljes^ jó verset, hogy közlésre gondolhatnék. Igen sok a már korábban elfogadott versem; így kézirataimat — elnézésemet kérve — mellékelem.
Üdvözlettel:
(D. Gy.)
*

Én kihívom a világot magam ellen, de közben érezni, hogy vacog a fogam. Verseimben a városon átkelő szél „a sapkákat megemeli, úgy köszön",
éjjel az utcákon csak „egy-két éhező villamos kivilágított gyomra korog".
Mohó kíváncsisággal játszom (kísérletezek) a szavakban, kifejezésekben rejlő
jelentésváltozatok lehetőségeivel. Van saját hangom, de a tudásom, látásom
mélységélessége még messze nincs arányban a meglevő, szükséges, de önmagában korántsem elegendő tehetségemmel. Ám most ezért az. első kötetért —
ha lesznek továbbiak — a sokadik után sem kell majd röstellkednem. Még
minden nyitva áll énelőttem.
34

LENGYEL ZOLTÁN

Amiért nem is történhet
i.
Nem szavakból épül fel a lélek rendje,
bár mire kivárom megint e délutánt, a
megfogalmazható, napjaimból összehordott
félelmek hozzákötnek a papírhoz, csak az idő
kötelez, de hogy mire vagy mihez — egészen
elrejtett s nekem nincs időm tudni akaratát;
mondom: már kivártam a délutánt s arra vagy
azokra a napokra gondolok, melyek épp úgy lesznek
fontosak az életem kényszerű folytatásában,
ahogy fontossá válhat egy mozdulat, egy elveszett
ernyő vagy az este kéklő ígérete: hatalom nélkül,
mert hatálom nélkül élek veled, s tudd meg, így lesz:
kopott, feketenyelű esernyőként élsz velem, és élünk
majd, királyaiktól megfosztott országok,
épp egy ilyen délutánban, ami most is elém adja a
fényes tetőket, a csillogó betont: a napszak
kigyomlált kertjét.
nem a lélekből épül fel a szavak rendje,
ez csak kitervelt önkény, igazságtétel, kis
mdalék a szaporodás eszményéhez, pontosítani
próbálom túlélésed, nehogy úgy érkezz, nehogy a
tükrön át, hogy visszahozzalak az életemből,
szavak nélkül neked adjalak, mert akkor már én sem
leszek több, csak papír,
a fölkínálható adalék véletlen életedhez.
II.
Tálán egyszerűbbnek kell lenni, elcsendesítve
vonalakba foglalva ezeket a félelmetesen halk mozdulatokat, egy megfáradt szándék tiszteletköreit; — minden
elvisel mindent, megadóan siklik valami szél a
járda síkossá fényezett tükrén, elhagyják az anyagok az
élő testet, csak hogy tovább éljen és nem akarom már
megérteni az időt sem, csak legyenek továbbra is a
voltak, mert teher a hisztérikus boldogság is:
egyetlen csésze, az álmok vagy egy forró fürdő biztonsága.
— és hiába az utazások és hiába minden fecsegés az
időről, nem hoz semmit a felejtés, marad a távolság,
talán egyetlen mentsége életünknek, melyet elhagynak
a tárgyak, hogy gazdagabbak legyünk nélkülük, hogy
visszaadjuk ami senkié. A történet folyton örökít,

az élő élőt, a rög rögöt von maga fölé, áporodott
függönyök mögött kulturált halálról álmodik a nép, nem
tudhatja mi az, s elképzelni elfelejtette már;
csak a növények némasága tanít, ahogy reggeltől
estélig fölisszák a vizet, s fájdalom nélkül
pusztulnak, ha elnéptelenedik a lakás.

NÉMETH ISTVÁN PÉTER

A gyermek Shakespeare
10 éves de nyáron almabort kóstolt már
s a gesztenyék oly murisán álltak
három tündért hívott nevükön
sorban Babvirág Moly és Mustármag
aztán aratás után
faluba értek a komédiások
hogy vonulásukon mégtovább csüngjön
muzsikájuk fölé eperfára mászott
mérgében otthagyta sörét a lelkész
csaholtak az udvarház kutyái
megállt két paraszt kezében a rosta
a bolondos furcsa népet kezdték el csudálni
körhinta beszélő kakas
mit érdekelte őt Anne s Elizabeth
hintát hajtott Jack Dick és Tom
apródkosztümben lány soha szebbet
aznap elveszett egy bárány
utánuk az utat leste
tudta odáig
visz a keréknyom
és nem vacsorált este

egészen

no történt még egysmás
nagyobb fiúkkal pofozkodott néha tűrte
fakardok lovagkor vakáció vége
kastélyt képzelt a csűrbe
iskolamester dicsérte eszét
szüret múltán az Avon-parton
átkulcsolta térdét
így várta ha jött az alkony
36

venyigével a rostélyos
kályhát begyújtotta a dada
hamar hullt le idén a hó
ágyából kikelt Will nézni éjszaka'
de most fekszik csuklón borogatás
hunyorgón míg parázsba néz
félálom a folyón túl Jenny
csészében tea méz

Utak szeptembere
milyen jó lett volna milyen jó
ha láttad volna Te is
az út két széle
csupa kék kikerics
láttam a zöldben a többi nem számít
visongó lányok közül Csobánc alatt
míg velem egy sápadt autóbusz
szaladt szaladt szaladt
bevallom nem ily őszre vártam
30 fok majdnem húsmohó
de majd hopp karambol-tél jő
géz és vatta lesz a hó
kései kék jó lenne milyen jó
együtt nézni az úton az ablakon át veled
s hogy miként vetkőztet fákat a szél
vadul mint kamasz képzelet

JUHÁSZ ZSUZSANNA

Def. gyak. II.
Világ — pironkodó négyszög a
homlokomon, a szabókréták
merészsége a matériákon.
Politikusszáj,
színtiszta iratcsomó,
sapiens szemöldök, egyre
éberebb nyugalom,
szájbavert földlakók
(rava)
talán.

Ki éli túl?
for

Moreno

A féregirtott
utcákat,
a fémkemencék
bájitalát,
a szemétpárnákat
leshelyeinken.
Az élő hús
záloghatalmát.
A fogoly
himnuszokat.

Kisdedálom
Holdparancs. Késsel a kőnek.
Arany
buddhamosoly-tapasztalás.
Két sor fa csillagéke alatt
nyelvelő, tértelen
dülöngélés.
Patakzó időtlenségben
íródeák
ikerszolgámat
követelve.

Az alkimista csillag szentélyében
Bemutatjuk Miieta Djonovic szabadkai szerb költőt.
„Nekem nincsenek életrajzi adataim — mondta pár nappal ezelőtt —, ha
igazán meg akarsz ismerni és érteni, hallgasd meg helyettük a krakkói Izsák
történetét:
Krakkói Izsák, az istenhívő rabbi, azt álmodta, Prágába kell mennie —
ott, a királyi vár felé vezető nagy híd alatt talál majd egy elrejtett kincsestárat. Az álom háromszor ismétlődött meg, s a rabbi rászánta magát az utazásra. Mikor Prágába ért, meglelte a hidat, de mivel éjjel-nappal fegyveresek őrizték, nem mert ásni. Állandóan a környéken kószált és magára vonta
a gárda parancsnokának figyelmét, aki udvariasan megkérdezte tőle, nem
vesztett-e el valamit. A rabbi ekkor őszintén elmesélte neki az álmát. A tiszt
hahotázott: »Talán csak nem, szerencsétlen flótás!« — mondta neki. — »Szétszaggattad a cipődet, hogy megtedd az utat idáig, egy álom miatt? Melyik értelmes ember hisz az álmának?« A tiszt szintén hallotta ezt álmában: »Krakkóról beszélt nekem, erősítette, menjek el oda, keressem meg a nagy kincsestárat valami Izsák rabbi, Izsák, Jékel fia házában. A kincsek tárát egyik
poros sarokban kellene felfedeznem, a kályha mögött, ahová elásták.« Ám
a tiszt csöppet sem hitt az álmában hallott hangnak: ő az értelem embere
volt. A rabbi mélyen meghajolt, köszönetet mondott neki, és sietett vissza
Krakkóba. Felásva háza elfeledett sarkát, meglelte a kincseket, melyek ínségét örökre elűzték."
A hasszid mese egy olyan költő életét és filozófiáját példázza, aki a világba indult kincsekért, de csak a vándorlást nyerte, aki naponta mellettünk
halad el, de csak magány a jussa. — Miieta Djonovic Zomborban érettségizett, majd 20 éves fővel Pannóniából Európába vándorolt: svéd, olasz, francia földön kereste a szerencse csillagát, a csillagos homlokúak szerencséjét.
Párizsban néhány szemeszteren át nyelvtant tanult, miközben éjféltől hajnalig a város „gyomrában", a mamutnyi piacon zsákolt zöldséget, húst. A St.
Marié negyed öreg boltjai, antikváriumai között bolyongva találkozott először
az alkímiával, ami egész további létét meghatározta. A középkorban itt dolgozó Flamel mester tanítása és lakhelyének vibráló atmoszférája őt nem a hatvanas évekre oly jellemző mágikus-misztikus utazásra csábította. Hazatért, és
a gondolat alkímiáját kezdte kutatni: a bölcsek kövét, amely az otthon tűzhelye mögé van rejtve, az aranycsinálás titkát, ami a lélek kohójában, a költészetben izzik.
1976-ban jelent meg első verseskönyve, A MEGBILINCSELT SÉTÁLÓ
KÖREI (Krugovi okovanog setaca), majd 1986-ban a második, a MILÉTAI
SZOROS (Miletski tesnac). Karizmatikus tapasztalatait a PANTOKRÁTOR
PENTAGRAMMA c. képsorozatban összegezi, mely az Űj Symposion c. folyóirat 1986/11—12. számában lát napvilágot. Ma 44 éves, szabad művész. Házához nem vezet út, szobájában nem ég villany. Vízen, levegőn, kenyéren, csillagporon él.
LANTOS LÁSZLÓ

39

MILETA DJONOVIC

Oly város
Indulj el a tágas térről
Nyugodt léptekkel
Színes homlokzatok között
A reggel szédületében
Az utcák szemaforokkal
Egyirányba tereltek
Az őrjöngő tömeg előtt
Abroncsok friss nyoma
A nyelveken
Fordulj be a sivár nap utcácskáiba
Hiányzik neked
Egy kis ősiség
Szentek elhagyott tábora
Járjad körül
A többi régiséget is
Lassan
Mert amint megérinted a várost
Rögtön
A végére érsz
Emlékezem és szenvedek
Zöld vonalak
Zöldterv
Zöld emberkék
A jóllakottak és éhezők
Észak—Déli
Tengelyének teljes szélességében
Mondottam neked
Az Alkimista Csillag
Boltozata alatt
Ideje elindulnom
Oh csak lenne több erőm
És bátorságom
Örömmel fölkerekednék
Szürke építmény
Emeletek
Az üvegtáblák zümmögnek
Akár a méhek
40

Tér
Kissé távolabb fehéren világító
Márványkereszt
És a sarok mögött
Zárt oltárú templom
Azon a téren mondom
Én a palamitákban hiszek
Te pedig lemerülsz a bárba
Felhajtani egy pohárral
Mert nincsen új a nap alatt
Erő híján és nyugtalanul
Csak küszködés marad és végtelen séták
A reggelt hangjáról ismerem fel
B
E
L
E
H
U
L
L
A homokba
Az éj tükrében
Idegenül és némán
Arra gondolok
Ez még a fejembe kerül
Számtalan éjszakán
BEFŰZÖM a cérnát hangomba
Hajnalban
A fürdőszobába lépek és hallgatózom
Az elszökött tenger tava után
Hullámok morajának nyoma sincs
Vizek ezrei között
Csak a pumpa halk áramlatainak nesze
A távolban háztetők
Gyülekezete
A lankán tornyok
Egy ember csillagot hoz ki
Áll az ember a téren
S a PENTAGRAMMÁRA mutat
A földekről érkezett
A park sarkaiban növekszik a csönd
Te sétálsz
Le — föl
Előrebukó lélekkel

Pörög a világ
Az utcák szétszóródnak a forgalomban
Nem közeledem
Jóllehet a közelben vagyok
Félhangon hallom
Szerencsés szám a hetes
Három Királyok mutatják az utat
A közeledő Báránynak
Mondottam
A mozgás reményvesztettség
Nincs többé Jó
Uralkodik a Gonosz
NEONOK
Nyújtható betűk — tolakodó föliratok
Az ifjúság fenekét koptatja az öntöttvas rudakon
És álmodik
Gépjárművek felvirágozott blokkjai
Hadi hordalék az E—5-ön
Szétmorzsolt madarak tapétája az aszfalt
A városok erőszakosak
Könnyen hódítanak
BÉCS

BUDAPEST

URANOPOLISZ
BELGRÁD

SZABADKA

BÉCS

BUDAPEST

BELGRÁD
URANOPOLISZ

Kettészelve
Keletre és Nyugatra
Az ember keresztezi szenvedélyeit —
A faj
NOMÁD VALA AZ IDŐN
Szabadka 1984.
Fordította Lantos László

ics Imre

Virág
Viszockij sírjára
Mag>imir, Virág, Virág,
im, az elkésett virág, Virág.
Értem,
gyermekeimért,
unokáimért haltál meg.
Virág, Gyöngy,
Virág.
Életemért, Gyöngy,
az életükért,
a magamat oltalmazni tudó
öregemberért, Virág —
akiből királytövis
rendreutasító
gubája
keményedik
aé
s
r
r
a
o e
oa
n r
v 1
s
e á
á l
sh
l s
se
za
l á
á n al e v
r ká
o
a ai r
rk
ae
tz
uű
ae
kk
xxxxxxxxxxxx
Nem tetszeni vágyó,
de termő virág!
1987. április másodikán

43

TANDORI DEZSŐ

Karinthy Frigyes hazajáró versei
i
Kinyitom a kötetet, a tíz év előtti „Összegyűjtött": Versek kiadást, s címe — Nem mondhatom el senkinek — az első költeményben, az Előszó nevezetűben, már folytatódik is, örök-mondásunk, ki védetten klasszikusunk:
„Elmondom hát mindenkinek". Akkor hogyan érthető bármi fenntartásosság
az otthonlétéről? Talán túlság is „megvan" az igazinak, a legigazibbnak vélt
Karinthy Frigyes, ott van eredendően már a tudatunkban, és tevékenységének összetettsége, vagyis épp az összetevők megannyi fontosa, hátrébb szorul?
Gazdagság neki is, szűkösre-hajló felfogásban, irodalmunkéban is; ekkora háttér, s általában is, ekkorák...! Többen próbálkoztunk már Karinthy Frigyes
költészetével ekképp: közelebb-férkőztetésével.. . de hát hova? Hallottam én
e műveit negyedszázada is olyan lelkes értéssel, evidenciával felolvasni; még
inkább magam voltam hátrább szorulva az elfogadással... Most pedig kevésnek éreznék valamit? Talán csak ennyit: költészetünknek ez a néhány, a Nyugat első vonalához tartozó kiemelkedője — Karinthy Frigyes, Füst Milán,
Szép Ernő, s nyilvánvalóan hozzájuk kívánkozhat még legalább egy név,
nincs „a maga" kellő helyén. S a kelletések, tudjuk, mindig keservesek. Ezért
érzem, hogy a Nem mondhatom el senkinek versei, irodalmunk evidenciájába, a valódi eredendőségbe, az ittlétbe, lényegében még mindig „csak" hazajárnak. Segítené bár rugalmas rögzülésüket — klasszicizálódást kivédve —
minden további igyekezet; mint ez a dolgozat is, mely sem a teljesség megközelítését nem tűzheti ki magának, sem a szempontok mindenoldalúságát,
úgy értem, a dolgozatíró által átlátható teljességet sem, s a szemrevétel átfogó összetettségét. Ezek után hadd lássuk, mennyire juthatunk.
Mindjárt az Előszó azt a Karinthy Frigyes- (a továbbiakban: Karinthy)
— verstípust mutatja, amelyik zárt, körülbelül kiénekelt formájú; felszínesebben szólva: rímes, szakaszolt, már ismert összképet — versmódozatot —
célzó, illetve ily eszközzel élő. Az eszközei nagyjából — szintén — ismeretesek. Még a vers szerkesztődése is, a szakaszismétlő tagolás, a párhuzam, a
csattanós ellentét, a „kontrapunktrendszer". Vajon csak annyi lenne a legjellegzetesebben „Karinthy" benne, hogy telitalálatossága oly rendkívüli, és
szinte az így írtok ti-jegyű azonnaliság-végérvényesség minősíti? Hogy valamit előrebocsáthassunk, kockáztassuk meg: ez nem a Kosztolányi-féle tudófanyar-édes igenlő-tagadó hang, nem a Babits megrendült teljesség-csonkasága, nem Tóth Árpád bús tökéletessége... nem folytatom; itt a gondolatiságába bezárt ember jut mégis eszközökhöz, másfajta, de az alapréteget, az
eredendő meghatározottságot nem cáfoló kifejezési módhoz. Ehhez hű Karinthy a „formás" versekben csakúgy, mint a szabadabban nekilódulókban,
az élőbeszédes-természetességű maguk-módján-emelkedettekben,
látszatraviccesekben, okossággal bekötözött véresekben. Az említett Előszó harmóniadiszharmóniavilága is innét: az elsősorban-gondolatiból. S megdöbbentő ereje, líra-első-vonalba emelő minősége: az elsodró költőiség; s a csavar fordul
egyet, költőiség, mondhatjuk, amelynek jegye főként az, hogy aki ehhez a
44

költőiséghez eljutott, gyötrelemre és üldözendő üdvre a gondolatnak volt
a . . . És így tovább.
Az Előszó és a zárt típusú Karinthy-vers a stilizáció összefoglaló útját
járja, a filozófiai „végeredmények" leszűrését, s megannyi vissza-esetlegesített részlete: alkalmi egyénítés. Például így: az a „titok", amiért egykor „titokban" megszületett ő, a költő, az egy-ember, „vérben és mocsokban", tulajdonképpen nem is tudható; és mégis, ahogy megpróbálta elmondani „egy
meg egy"-alapon, ki „forró és piros lett tőle", ki „jéggé dermedt, megfagyott". Miféle paradox helyzet ez, kérdezzük, akkor hát. Feloldása talán ez:
„Elmondom én, elmondanám, / De béna a kezem s dadog a szám. / . . . Emeljetek fel, szólni, látni, élni. / Itt lent a porban nem tudok beszélni". Most
már se-kivédve, se-elfogadva, paradox-túl ja vers-valódiság szól. Ez teszi Karinthyt igazi, nagy jelentőségű költővé: hogy ezt el tudja érni, ezt az önmeghaladást. Folytatása még a versnek: „A csörgőt eldobtam és nincs harangom,
/ Itt lenn a porban rossz a hangom...." S még nem tudja, mi hírt hozott stb.
A vers, természeténél fogva, visszakanyarodik a stilizációhoz. Babits, Szép
Ernő, Kosztolányi és társaik ismeretes témája, tárgykezelése ez. Volt azonban, az igen nehéz műfajban, a sokak által végsőkig próbált „kötöttebb versben" is, íme, oly menet, oly pillanatsor, amely egyediségig és jelentős teljesítményig is fokozta a különben sem csattanó nélkülit, a más elemeivel is
lényünkig hatót.
A talán ritkábban idézett Álom, rövidebb menettel, hasonló pályát jár.
Címéhez híven, valami nem reális, tudottan-nem-ily állapotban lát a versfőszemély dolgokat, melyek végeredményben azért csak a világ legtermészetesebbjei lennének. Kék eget, csillagokat, fellegeket... De körömmel esik
valamennyinek, s „az ég kiszakadt és szétfolyt", s rémség anyagok folytak
m ö g ü l e . . . Mi ez? Ordítva ébred az alvó, s mi a stilizációja versének? Mellét
marta, szaggatta, kaparta, vér folyt: „folyt a vér — / Több, mint amennyit
álom, / Több, mint amennyit élet, / Több, mint amennyit egy kis dal megér". Itt megint a nagy többletek szférájába sikerül átlendülnie; a legegyszerűbb eszközökkel — megelepetésünkre — olyan arányrendszert tud létrehozni, amelyikre-amilyenre nem is gondoltunk, önmagának mond ellent, de
termékenyen, s épp az önellentmondásból — a tárgyi-formaiból — jön létre
az ok, az anyag stb., amiből valóban lehet „kis dal", mely álomnál több,
végeredményben: élet, ha képzetes is. De hát versekről van szó, csak képzetes lehet. Karinthy ennél kisebb szigort nem ismer; legyen ez utalás egyéb
tárgyú aforizmájára.
Később visszatérünk, egy áradó, feloldott, kollokviális hangvételű verse
kapcsán a század nagy illúziójára, mely természetesen az ábrándvesztésig jutott; de hogy a költészeti ábránd is hittel éltetődött — ezekben a kötöttebb
verseiben —, jó példa rá a szintén nevezetes Méné, tekéi...
című „párrímes", ahol kertelés nélkül kijelenti Karinthy az alábbiakat: „Vigyázz, figyelj: készül a tiszta mérleg... / Az értelmét majd megtudod, ha k e l l . . . /
Jegyezd meg jól: tenéked szól s teérted..." (Gondoljunk Szép Ernő nagy
versére; Néked szól.) S főleg: „Egykor sötétben elmondott dalom, / Mint
lángírás, világít a falon. / Jegyezd meg jól: ma szürke szók ezek. / De élni
fognak, hogyha én nem élek / S lesznek, ha nem leszek".
Érdemes előrelapozni most a Karácsonyi elégia hosszú, már-már áradónak nevezhető soraihoz; ott találjuk az iménti — talán meglepő — kinyilatkoztatásszerűség alapját, indoklását; magyarázatot olvashatunk e máskülön45

ben Karinthynál — tőle mindenesetre — oly váratlan hatás hátterére. Karácsonyt hívja tetemre itt — ! —, s mily végletességgel: „nekem nem kellenek olcsó fenyőgallyaid... / Meg nem vesztegetsz cifra csecsebecséddel /
Rántsátok le az asztal vacsorázó fehér térítőjét / Fekete posztó van alatta.. .
/ . . . boldog voltam én ennek a századnak elején..." Milyen boldog volt,
mondja magáról az, aki most a karácsony-ünnepet citálná. „Krisztus törvényszéke elé". Mert ha ő maga, a vers főalakja, azt vallja is, hogy „szegény
voltam és magamrahagyott", tehát nem maga miatt volt boldog akkor, volt
„valami példátlan izgalom és remény a levegőben / Készültünk valamire és
vártunk valamit" . . . bocsánat, vártak „valami Meglepetést / Aminőt soha
még hinni se mert a világ / Egy nemzedék se . ..", és oly Karinthyra jellemző, a gondolkodó íróra, ahogy kész hasonlatot, végességet elemi erővel tud
odacsusszantani: „mióta Cromagnon s a neanderi völgy / . . . reggeleit elhagyta ez a földre lepottyant / Valami idegen bolygóról idekerült különös féreg,
az ember..." S így tovább, a fantasztikum-vállalásig, mely mögött, kitetszik
itt, a legegyszerűbb élet-kérdések bújnak meg. Ám erre mind: hadd térjünk
inkább vissza.
A Szép — alcíme szerint Emlék — című verssel folytatom a megkezdetteket; forma szerint ez a munka nem tesz eleget költeményformálási kötelmeknek, annál sikerültebbnek kell mondanunk olyas értékeiért, melyek a
túlzott kötöttségek önlendítő másodlagosságai és a végső elengedettség „istenkegyelmű" próféciái, vallomásai között annyira becsesek a műben zárt,
de lélegezhető egységet kereső kedélynek. A századforduló valamelyest naturalista verskörnyezetét teremti meg ez a Szép költemény bevezetőben; bérkaszárnya, semmitmondó utcakép, alattomosan szitáló e s ő . . . és a versbéli
elbeszélő személy megállt egy nővel ott, és csak „hogy mégis mondjon valamit", félig tréfásan, szórakozottan udvarolni kezdett, „mindenféle pongyola
hasonlatban". És akkor, írja, „ahogy hirtelen ránéztem / Meghökkenve torkomon akadt a szó / A szemehéja lehunyódott és rebbent / És a szája kerekre . . . " stb. S az eső, mint virágot, „csapja" közben, látta az elbeszélő, és ő
maga akkor már „vadul és mohón és kegyetlenül" dicsérte, gyönyörűnek nevezte képtelen túlzásokkal, „fantasztikus szavakkal", és itt már elragad minket a vers, valami korántsem fantasztikussal, valami oly minden túlzáson
inneni tragikummal ragad meg minket, okoz fájást: „a szárnyas szó, csapkodó százkarú korbács / Vastagon és langyosan / Csurgott végig az arcán az
esővel együtt..." Felfigyeltünk-e elégszer erre: a legjobb magyar versek pár
százas gyűjteményébe kívánkozik e mű? A befejezése majdnem stilizált, de —
nagyjából — megmenekül tőle: „És már igaz volt minden szó, arnit mondtam", mármint ahogy a másik ember, veretve is vele, itta mind, „Akkor
ijedten elhallgattam / És sarkon fordultunk és köszönés nélkül kétfelé szaladtunk / Sandán nézve kétoldalt, hogy látta-e valaki / Részeg..." Nem,
még csak az sem, hogy valaki részeg látta-e, vagy hogy ez az ember-és-ember-lét egy elszorító-tág változatának, megoldhatatlan boldogság-jelhagyásnak a kétségbeesett és szent-féle kísérlete, kényszere, bukása és felemelkedése
volt, tehát az ő kettejük részegsége, nem, hanem „. . . . madarak", részeg madarak „dobogtak / Nekilódulva, akadozva, elakadva". A fantasztikum igazi
tere: az emberi történésé, az embervilág felfoghatatlan „eszközeinek" környezetében, s ezek az eszközök megint — Karinthy emberközpontú hite, de
minden utópia nélkül — „bennünket" hivatottak kifejezni, s pedig oly érvénnyel, amely nagyjából pontos megfelelője annak, hogy magában az élet46

megélésünk módjában sincs evidencia-pontosság, helyesség; ez a verdesés
van, olvasom ki a versből, az akadozás, elakadás, újrakezdés.
Másutt a rövidebb lélegzetű versek hangja, ha nem is oly kötetlen áradással, a hosszú-félhosszú költemények elemi erejét keresi, arra céloz. Az
emberközéppontúság Karinthynál — mondjuk itt csupán: lírájában — még
nem az a megkopott nevezés, ami később fenyegeti aztán. Itt még nyugodtan nevezhetjük ily nevén a dolgot; sőt, a tulajdonképpen pedagógiai célzatú
ember-ostorozás is a helyén van. „Mit tettél boldogtalan, te nem tudod /
Borzasztó / Te vagy az oka, hogy keserű lett a boldog, csodálkozó nevetés...
/ Tőled tanulta meg a pipacs, hogy pusztító mákonyt hord kelyhében..." És:
„hogy gyűlölik egymást az egymásért epedő népek e Földön / És ha Európa
összeomlik... / Azzal is téged vádollak / Szegény nyomorult..." Ez majdnem előjátéka a Karácsonyi-versnek. A Nihil ugyanezt a mikro-világúra vett
témát a mindennapi élet jelenetei felől közelíti meg. Volt szeretőjéhez megy
el a versbéli személy még utoljára, s végleg elbúcsúztak, további szeretés híján; s akkor a személy, akiben nem volt már ez az érzelem, lement a Rottenbiller utcába, ott valakivel találkozott, a „neo-impresszionizmusról" vitatkoztak el, a versbéli személy — a költő! — kifejtette: „az a fontos, hogy
figyeljenek / Az emberek és jól érezzék magukat". Ezen a beszélgetőtárs feldühödik . . . az olvasó pedig már a második megzápult kapcsolatról hall. Majd
„a költő" mond a szélnek egy gorombaságot, kávét iszik, vesz egy lapot, és
valamit olvas abban „a versköltészet céljáról", de, mint mondja, nem egyezik
vele. S az expresszionista fintor — nyilván úgy kellett vélnie, hogy az emberek ezzel a hitelességgel figyelnek jobban s érzik megfelelőbben magukat!
—: „Ja igaz: a lépcsőházból lejövet / (Még ott, volt szeretőmnél) arra gondoltam, / Hogy most meg kellene dögölni / És kiölteni a nyelvemet". Ez a
legigazibb Karinthy; a novellákra emlékeztető gesztussal. Mintha számunkra
a meditációt is anyagába-építő helyein lenne igazán megrázó, mai, örökérvényű, frissen, megszólítóan aktuális. Ezek: a remeklései, persze, szintén; s
nem is mondható, hogy „csupán". A keltezés: 1913. Egy másik vers meg,
1907-ből, mintegy ennek az ellenkezője, tehát a valódi Karinthy nagyvers
másik összetevőjét mutatja: a Naplómból című. Megint a naturalista-expreszszionista határjárás; leltárszerűségek: messzeség, mint szürke négyszög; vasalószag; sötét kapuk verklije; és még korábbi hatások is, matériában: „Távol vizekre köd ereszkedék / S tompán feküsznek a mezők felett / Levágott
törzsek, nedves barna dongák. / Most vége. Ez volt, ez lett volna még / Végső esélyem. / Elvégeztetett. / És most Uram, bocsásd el a Te szolgád." Föl
kell figyelnünk itt, messze túl a formai jegyeken, egy benső adottságra: Karinthy, a stilizációknál messze lényegesebben, meglehetősen hű képet tud
adni ezekben a verseiben is a mindig-vélt-végponthoz érkező „tragikus lélek" válságairól, a tulajdonképpeni összeomlásokról, melyeknek külső burka
csupán a fizikai épen-maradás. A versek, látjuk, lényegében egymás komplementerei, kiegészítő értékeikkel beleszólnak — kölcsönös üdvükre! — egymás dolgába; a versek együttese: verseskötet-valójú!
Az Üzenet a palackban című ciklus előtt, e sok formai elemet tartalmazó
másik ciklus egyik utolsó darabja: A cirkusz összedől. Amikor ez, a címben
jelzett esemény, bekövetkezik: „írott malaszt, vagy égi kegy — / Isten, vagy
ember — egyremegy!", de megint a nem-tudott jel, hír-üzenet, elmondandó
kerül elő belső-köd alakjában, hozzá szól a vers személye: „Ki tompán szunynyadtál szívemben / Kiről csak annyit sejtek én, / Hogy régen él e földte47

kén / De eddig még senkit se bántott: / . .. Arkangyal, vagy orángután: /
Most légy a szolgám és kutyám, /Ébredj, ugorj, karmolj, harapj!" Ez a Valaki az, aki maradjon „helyén", ha összedől is a cirkusz, ennek van „dolga
a világon". Miközben messze vannak a csillagok, nem hihető „galamb",
„mannával", a vértanú-mosolyok letörlendők, a „keshedt könnyek" i s . . .
Ám erről igazából már a Számadás a tálentomról szól, az Üzenet. . . ciklus
élén itt könyvünkben.
2
„Bevallom és már csak magamnak dúdolok néha szórakozottan", írja tehát ebben a versben akkor, „Este az Üllői ú t o n . . . / Magamat mulattatom
holmi elméleti kérdés egyenletével / Hogy megtaláljam benne az ismeretlen
kibontakozást / Ami úgyse kell senkinek minél nagyobb szükség volna rá
annál kevésbé..." Milyen mostaniak-és-mindenkoriak az utalási módjai! Felszisszenek, ha a következőket olvasom, bennük az eleve idézőjeles mennyiséggel — milyen sok időnek kellett eltelnie költészetünkben, hogy így fogalmazni evidencia legyen, hogy akármennyire különös hírmondónak higgye is
magát a szellem embere, ki semmi újsággal nem szolgálhat, csak az évszaktudomással, a hegyi nézéssel, mégis, a „Nagy Dolgok" valamelyest még Kosztolányinál is megmaradtak nagy dolgoknak, nehézkedőknek... és, vegyük
•észre, Karinthy Frigyes, Kassák Lajos, Szép Ernő és Füst Milán egy másik
magyar költészettörténeti vonalat húztak, s ez egyre inkább kezd kibontákozni; természetesen nem mindegyikükben minden költői művéből, sőt, szinte egyiküknek is alig; ám egészében itt „valami más történt", mint az Ady—
Babits—Kosztolányi folyamatosságban, az ő benső hangvételükkel. Ám erre
külön — vagy áttekintőleg — kitérni most nincs módunk; elégedjünk meg a
Számadás.. .vers végének idézésével: „Nincs kedvem alakoskodni és ágálni
és szerepelni és csereberélni / És sáfárkodni itt a számadás nem loptam semmit s híja ha volna" — ez még az a másik típusú vershang, az általunk is
jobban ismert — „Legfeljebb annyi amennyit hozzátenni nem akartam vagy
nem sikerült / így találtam ezt a világot mikor idehozták s most ha úgy érzed / Hogy úgy hagyom itt ahogy találtam semmi se változott ám te ítélj . . . "
És most jön az a hang, az idézőjelezés, ami később például Kálnoky egyik
alapsajátjává lett: „Gáncs vagy jutalom mindegy már s »ama külső Sötétség« se segít / Esküszöm nem fogok sírni és csikorgatni fogam odaát". A
költő Karinthy itt meri vállalni valódi lehetőségeit; és itt adott hozzá „formája és tartalma" szerint is valami épp kellő újat századunk magyar költészetéhez.
Azt mondtuk korábban: áradó sorok; holott áradásról, ami esetleg áradozást idéz, szétomlásról, szabad lejtésről itt szó sincs; élőbeszéd hangot talált Karinthy, mellyel a legnagyobb mennyiségű stilizációt kerüli el, a járulékok sokaságát; s ezért is hat ránk annyira elemien. A Mindszenti
litánia
elejéről hadd idézzünk: „Elza fiam, te is meghaltál, lehet már veled beszélni
/ Az élővel nem tudok én, viccelek és elfordulok / Nem nézek a szemébe órámat nézem sietek valahová / Mindig úgy érzem úgyis fölösleges és haszontalan / Hiszen nem tudok segíteni élőn nem tehetek semmit / Hiába néz rám
remegve hogy majd csodát teszek / Én a fiatalságot nem tudom visszacsinálni
/ Egy fűszálat meg nem növelhetek az erdőn / Miről beszéljek hát mit hazudjak a többi ostobaság ..." S mi volt a nagy remény, az ábránd, mi az, amit
48

annyi fényes név támogatott, múltakból egyebütti sorolásban, a Tálentomvers derekán, mi volt ez a bizonyos visszahozhatatlan? Valódi rokonnév rá az
ifjúság? Valóban arról lett volna csak szó? A Litánia végén ugyanis erről ilyet
olvasunk: „Ifjúság, remegő remény, mámor, félszeg, gyönge mosoly / Halk,
tehetetlen kis tiltakozás az Éjszaka ellen / Naiv gyufaláng amit úgyis elfúj a
s z é l . . . / . . . eltűnő múlt, valaha valóság..." S a lélek, melyben búcsúintés
történik a halott „Elza festő" után, vagy bárki nyomában, be kell vallani,
„tompa tükör"?!
Hanem „ezt" mintha másutt már olvastunk volna — s a költészet örökfeladatrendszerűségéről mond valamit, persze, hogy olvashatjuk ma is, s bizonnyal ezután. Hol lelhető a hosszú-félhosszú versekben az a „lényeg", amely
jelleggel Karinthyé? Elsősorban az anyag-adagolásban, ami, talán a költészetvizsgálat kevéssé figyelt rá, s nemcsak nála, meghatározója a „költői egyéniségnek", „jellegnek" — reflexiónk tudatüledékeinek. Van az azonnali hatás,
szinte hangszerű, és van, ezzel együtt, meglepő módon már-már ugyanily
spontánsággal, a gondolati hatás. A nagyon érzékleteset és a nagyon eszmeit
— nem a kész eszmék illusztrálására gondolunk itt! erről már volt szó, miért
nem! — Karinthy majdnem mindig egyenértékként adja a versben, s valahogy rohanva, ezt a szót kell használnunk rá, ellobogtatva... s mire jó a
félhosszú vagy hosszú műfaj a versben? Hogy visszalobogások történhessenek; átcsatolások; hogy ne egyszer s mindenkorra tűnjön el valami matéria,
hanem — épp a versszerűségét — látszólag a versnek ellentmondva valósíthassa meg. Legyen elnyűve, agyonkopva, ne refrénes csillámlással, kifényesített kilincsek ragyogásával álljon használatra ott, hanem terep legyen, ez az
anyagsorjázás, mondom, amin végig lehet kínlódni — és végig lehet gyönyörködni, fájdalmasan, megint.
Ahogy ezt Gogolról tanultuk — van egy magyar verstípus, amely meg
ezekből a köpönyegekből bújt elő, a Karinthy Frigyes verseiből! Nem okvetlenül a túl nyers célzású Kassák-versből: s nem a stilizáció-telje Füst Milánköltészetből; és Szép Ernő, a hosszabb műveivel, más utat visz, tulajdonképpen kiszolgáltatottabbat és tragikusabbat, s így kényszerűen megmenekülőt,
mint Kosztolányi a Csáth-vers végén a halállal mintegy felérő élet-birtok-lét
állapotát jelzi. Karinthy, még mindig maradjunk csak a Litáníánál, a levél,
az úti beszámoló, a sirató, a gondolatfuttató műnemeket és kifejezési módokat, az élőbeszéd magasztosba váltását stb. egymásra halmozva, mégis, az észfény terébe helyezve, e fényt megint vissza-leértékelve, ebben — későbbi nagy
költészeti kifejezésünk — megint esztelenül bízva, létrehoz, sorolhatnánk még,
mi mindenféle elemből, egy olyan konglomerátum-verset, melynek valódi evidenciáját érezzük, azaz életünkkel azonos mivoltát véljük sejteni, ugyanis: ez
a versfajta nem akar, vagy nem bír, s ez a jó, több-másabb lenni, mint ameddig-ahogy mi magunk akár a legjobb pillanataink összegével is eljuthatunk.
Adódnak ebből a hirtelen hangváltások, felcsapások: „És most még csak anynyit, hogy másnap éjjel / Mégegyszer láttam Münchent két percre tovább /
Éjszaka megint, utoljára, de most nem az uccán / Felülről láttam, bukdácsoló
felhők magasából / Csillagos ég alatt, villanylámpák hunyorgó ezer szemével
/ Aludt a Város, nem nézte senki fent az égen / Álomhajóját, suhanó, ezüstös
marsbeli bálnát / Felhők és holdfény taván rémes meseszörnyet / Busa fején,
regényes kis német vendéglőben / Apró ablakok Vogel és Busch modorában ..." És most mindjárt visszacsusszanunk majd pár sorral az itteni kezdésünk elé, de addig mondjuk azt: repülés . . . mondjuk: az emberiség álmai
49

és kényszerű képzetei... mondjuk: kincsei és kis-vacak romantikája . . . mondjuk: magánya és kapcsolódása . . . mondjuk: távolságok és megtartások . . .
mondjuk: eredendő elveszítések és ezen-túlszállások... s mind ez együtt, és
tagolatlanul, „kosárember-versben", hogy megint későbbi szót idézzünk; és
mégis az értelem legfájóbb — ismételjük — fényénél. Mi az a kosáremberség,
amely a Karinthy-vers bánat-tudata ? Mert a romantika... az amatőrség vállalása . . . a nem mindig idézőjeles érzelmes-felhang . . . nézzük csak meg akár
az elébbi idézetet is: az a „regényes" szó, az még ki is van mondva. De erre
mindjárt visszatérünk. S miért mondhatjuk ezt szinte örömmel? ezt a csekély
fölfedezést? hogy épp az észlények-észlénye-Karinthy oly engedelmes, oly
kevéssé gunyoros az érzelmességnek a benne élő változatával szemben? Az
emberi folyamatosság — és a hosszú vers, de a félhosszú még alkalmasabban
kifejezője lehet — annyira összetett „gépezet", nem is gépezet, valami gépzet,
hogy működését elmagyarázni majdnem lehetetlen, s nem csupán hérakleitoszi
okból, s anyagot belé, őrletni, vagdaltatni stb. szerezni, csaknem csüggesztően
bajos, ki tudja — elhinni, óhatatlan; kitalálni, véletlen; evidenciában tartani
tehát —, mire jó „neki" feltétlenül, vagy engedékenységgel; ez az emberi folyamat-gépzet, s szinte szójátékba fordul, képzetesre. Azután pedig: hogy működtetése, kevés-hasznúsága egy „életet" — a romantikus fogalom, íme! —
elemésztett, bedöglik, leáll a gép, és olyan egyszerű lesz egyszerre, mint bármi
szimplaság. Karinthy Frigyes ezt alighanem túlságosan tudta; e tudás közben
kapaszkodók, kifutók kellettek neki, akár az is, amit Füst Milán — lényeglátó igazságtalansággal? — az azonnaliság igényéről ír, arról, hogy Karinthy
Frigyesnek a magnéziumlángos jelenetezés kellett. Nem igaz ez jól — mondjuk így! —, nem egészen jól igaz ez, hiszen épp a versek folyamatmegjelenítése lép túl bármi pillanatnyin; s közben — romantikus képzet! — az élet
történik. Engedékenységekkel? Megtörténhet; de talán — az észlény! — megenged, ő enged meg magának annyit, hogy másra-elbíráltat is mégis megtartson, a Muszáj .. .-jelleg ennek a nemzedéknek Adynál, Babitsnál, Karinthynál
törik-szakad jellemzője volt; Szép Ernőnél látszat-kivédett jellemzője; Kosztolányinál látszat-aktiv-ellenpólusos jellemzője; és még sorolhatnánk. Ám
vissza kell térnünk a versből ígért helyhez.
Félek, épp e nemzedék egy-egy tagjáról írhattam le már, hogy közei-kortársa, egyenértékű mívelője volt annak a költészetnek, sőt, ama költészetmeghaladásnak, nem merem mondani, hogy ama költészet meghaladásának,
de legalább közép-európaiságának, amit egyébként T. S. Eliot a Prufrock. . .
vagy az Egy hölgy arcképe indázásával, folyamatlagosságával „fölfedezett",
nevével jegyez stb. Szép Ernőre gondolok, de a szecesszióba visszahajló, versciklusos Kosztolányi is példa rá. Karinthy mindenképpen! S ő a legfanyarabbul. Ez a fanyarság a modorral jár együtt „ugyanakkor", és erre példa — hogy
még távolabbról vezessük fel az „érzelmes elioti" helyet —, ahogyan a meghalt Elza festőnek ilyet mond, még korábbi költeményhelyen: „Hát mit szólsz,
Elza fiam, meghaltál, látom az arcod / Ahogy ámulva, éneklő, vékonyka hangon / Lelkendezel: »igazán? meghaltam? jaj de érdekes!« / És titokban büszke
vagy rá, hogy veled ilyen »igazi« dolog történt / Mint a többi, felnőtt, komoly
emberekkel..." És itt rá is vezetődünk az ígért helyre; a vers, közbeszédileg,
beszámol az alaphelyzetről: „Igen bizony és még mit is akartam mondani" —
mellesleg: mennyire ismerjük azóta, eredetmegjelQlések nélkül, ezt az eszközt!
s ez az eszköziségsors egyebekkel is, ma is, folytatódólag, s nem okvetlenül
baj, sőt, az irodalom folyamatossága ez —, „Tudom már, igen, hogy azóta
50

voltam Münchenben..." A város összeköti őt ugyanis a halottal; a motívumokat a versben pedig így köti, azaz hagyja szabadon — szabadon! — átbukdosni egymáson, egymásból viszonylatanyagot teremtve.
Itt most beszámol a halottat konkrétan illető körülményekről — festői
jövő ott, a Városban stb. —, majd megint „cseveg": „Szóval voltam Münchenben, egy éjszakát töltöttem / Este érkeztem egyedül és reggel már vitt a vonat / Egyedül este ismeretlen város idegen bajorok..." Elkap minket itt, alighanem, a mindig vágyott nagy poézis gesztusa, megannyi elfoghatatlan hangjából a sejtett egyetlen hang, melyet mégis tudni vélünk, miből van. És, tovább, mint Prufrock: „Rólam se tud senki lődörgök magamban az utcán..."
De miért Prufrock? Miért kell hasonlatnyit is tudni más költészetéről, amikor
valami „ez-a-dolog-épp" az evidenciák evidenciáját adja? Az észlénység telje
helyett Karinthy, jól tudjuk, az evidencia teljére vágyott. És hogy kiválóan
jelentős költészetet hozott létre, talán oka ennek egyebek között az is, hogy
jól ragadta meg a látszólag lényegtelent, ízét és színét, elevenségét tudta adni,
s csak ezt „spékelte meg" Elza fiam kiszólásokkal, ehhez adott „ecetet és olajat" egyebekben.
Járt ott egymaga... mint Szép Ernő a Magányos éjszakai csavargás szakaszsorán, vagy némelyütt a Néked szól-ban . . . mily rokonok ezek az értékek
is. Járt ott, és: „ekkor úgy rémlik jártam én már itt nagyon sokáig. . ."
Olyan újszerű amit elmond? Hát akkor? Mi teszi? A vágás, a megteremtett
alaphelyzet — ami több már az anyagadagolásnál —, s mi ez a helyzet? Meglepő, hogy „épp" Karinthy hiszi el s tudja: vágyunk a magas szintű elbódításra, s ezt nevezzük, észlény-észlényességgel, eredendőségnek, rádöbbenésnek,
evidenciának. És mint „gyakorló költő", mint a legjobbak egyike ebben, tudja: a matéria csekélysége és személyes mivolta és eloldozódása és reménytelen rögzülése s még pár dolog együtt, vezethet ehhez a hatáshoz. Vele volt ez
a festőnő, ha jól értem, akkor éjjel, csavargás során. S most, írja, „ezt meg
akarod írni nekem — hol is? — ott a sarokban..." — „Ahol sietve ettél délben a vidám bohémfiúkkal" — és Schack-Galerie, és kis „Bráuhaus" é s . . . valóság volt ez? vagy egyedüli bolygás? Aztán „egyedül ültem", írja, „aztán . . .
azon tűnődtem, torkomra nyelve a könnyek / Minden pezsgőnél részegebb,
mámorítóbb italát / Hogy mi az a fájás .. ." Talán a halott bolygott vele? Én
nem is tudom, olvasunk néha verset í g y . . . igen, már csak képzet volt a társas együttes. Megint oly végsőség, oly eljátszott ötlet, h o g y . . . valóban a felülmúlhatatlannak befogadására alkalmas, annyira világ-elnyűtten-mindenkori.
S mint is tűnődött magában a vers személye, mielőtt — a versben — a vonat
jönne, a reggeli távozás, majd az a még egyszer két percnyi viszontlátása a
városnak, átrepüléssel felette? Ezen: „Hogy mi az a fájás, a kis fájás, mindig
ugyanott / Szívemnek ugyanazon a pontján, valahol mélyen / Néha ritkán ha
magamban ülök senki se figyel / De nem jöttem rá és reggel fütyült a vasút . . . " És most jön, hogy „És most még csak annyit, hogy másnap éjjel...",
a fentről-látvány, a másképp-fájó, a tárgyszerűségében is megfejthetetlen, a
nagyobb térben sem értelmezhető.
Érzékletesség? Külön? Minek már. Van pedig itt az is, nézzük, látványnak is különös a betűk együttese: „őrfény a Zeppelin orrán..." Hanem Karinthy, a költészetével, más szinten érintkező összefüggésrendszerekhez szoktatott hozzá már minket. Szoktatott? Kísérletet teszünk csak, itt is, hogy valamivel szokottabbá váljék, a m i . . . mondtuk . . . eredendősége.
51

3
De hát hogyan . .. S mit kérdezzünk erre a kezdésre tovább? Netán: Hogyan kell verseket olvasni? Mi végre? Mert hogy elemezni mire kell a dolgot
— hogyanját már említeni se merem! —, függ ettől. S nem a legeredendőbb
elemzés-e, hogy valamire használjuk a sort, szakaszt, bármi versdarabot a
magunk dolgává teszünk, úgy, hogy megmarad a csillag-távolság is közben,
épp a dolog természete szerint?! Hiszen a vers, e zárt egész — hogy ezzel az
ész-lénye-költőnek is mintegy telje-tisztességet adjunk, „hódoljunk" —, már
nem fogad minket magáévá, sem tulajdonunk lenni nem akar! Itt egy másik
félhosszú vers, megint azt mondhatni: alcímével is jellegzetesen olyan, hogy
„azóta" visszaköszönnek változatai; de „ki tud" eredendően erről a Karinthyleleményről? S persze, tehetjük hozzá Füst Milán megtagadhatatlan bűvű stílusát e tárgyban hiteles alapnak elfogadva, mi volna lelemény, ha már meglelhető etc. A leleményeknek mindig a meglelői a leleményesek. Mármost Karinthy, hogy ezt reá vonatkoztassuk azonnal, ezzel az alcímmel: leleményes.
Hiszen a meg nem írt költeményt stb. — legalább az emlékezés előterébe vonja. Szemek szimfóniája, ez egyébként címe a versnek.
Női szemek, ez már az első sorban ott van, természetesen; s jól! Nem így
akart róluk vallani egyszer, és „Ó"-val indul a sor. A második sor ezt az elemi anyagot a másik elemi anyaggal, a versével párosítja már: „Zörgő szavakat zihálva egymás hegyén-hátán hangsúlytalanul". Volna tehát a versnek egy
Karinthy-által-elképzelt mikéntje? Hiszen, bármi hódolat a tárgynak, elismerve s állítva, aligha sajátíthatják ki e szervi alkalmatosságok a poétika
kategóriáit! Ám mily mulatságosan folytatja, mekkora leleménnyel: hogy tudnillik ez a tárgyához-általa-méltónak-nem-tartott előadásmód — hogy végre
van valami „egyáltalánja" — milyen; ilyen hát: „Mint akit kedvesei közt váratlanul tört le a kórság..." Bár több értelmű, milyen gyönyörűséges pluralitású a szívünknek ez a „kedvesei..."! A többes szám visszavonóan-védett
többes értelme, de hát: nem, nem, nyíltan többes! Ám mi történik ezzel a személlyel, szegényünkkel^ „Nincs már ideje hörgő tüdejéből mint repedt fuvolának / Résein át fülsértő sipítás közli szánalmas dadogással / Élete titkát. . ."
íme, ott tartunk, ahol pusztán még e szemek által se volna lehetséges; a vers
által végképp nem; ahol — és ez az ész Karinthyjának külön vívmánya —
a vers egésze és a vers tárgya (ha „azután" szétválhatnak még! s szét!) tesz
rajtunk-velünk valami más mód nem érzékeltethető, nem érzékelhető hatást.
Ki tudja, miféle fejtelemsugárzások suhannak el — mondjuk ily szépen! —
mellettünk a vers ilybélisége nélkül! Micsoda költemény terveződik, másrészt
— hogy Karinthyt tartalmilag idézzük —, mind épp ezzel; micsoda köztes
térben leledzhetünk akkor hát újra, s nem üdvünk ellenére. Ugyan, a kultúrahistória beethoveni nagy n e v e i . . . és a természetgyönyörűségé.. . mint a korallok... s mind, amit a költő felsorakoztat. Első két sorával megcsinálta dolgát; a női szemekhez végeredményben méltatlan vers, meg a végeredményben mindenhez méltó vers, meg az is együtt van itt, amit Füst Milán írt a
fotográfusok szép démonainak nézéséről, hogy a kis Ninó jut az eszébe, a
mintegy három évecskéjével, oly gyönyörűségével, hogy nézni alig lehetett, és
folyton kérdezték, mit gondol... és kifaggatták belőle, hogy ezt: „szalámi".
Sokkal bátrabban idézhetjük ezt a Szemek szimfóniájára, mint Füstnek bármi
más, Karinthyra közvetlenül vonatkozó megállapítását. Ám a női szemekkel
nem ugyanúgy vagyunk-e, mint a verseinkkel bárki lehet? Félő.
52 •

S hogyan jutottunk idáig? Van itt egy sor — a versre hamarosan viszszatérünk —, mely elindította gondolatainkat, a csillagokról. Mily hunyorgó
nézésünk, vers-figyelésünk, hogy titkon még-egyet gyanítunk, s találunk is,
talán. Mert így olvassuk, például, a verset: hogy a legbűvölőbb helyére sem
emlékezünk aztán pontosan! Ez a félhosszú, a hosszú vers privilégiuma: hogy
ennyire hasonlítani tudjon „az életünkhöz". Mi a vers elemzése? Ha nem zörgő szavak hangsúlytalan egymásrazötyörgetése végül?! Elmondása „halkan és
üresen", idézzük a meg nem írt költeményt, annak, „ahogy emléket mondani
illik". S „talán egy boldogabb korban eldalolja" helyettünk „valami költő" . . .
Megint e romantikus képzetek, megint e nagy engedékenység a versírás hatására . . . a boldogság vélt-elértjének engedelme . . . a visszazuhanás előtt. Vajon nem — idézőjel nélkül — az életünkre idéződik-e ez mind?! A dal lassan
elapad, olvassuk, amelynek nincs szövege. A szemek így apadnak el — hagyjuk a fotográfiák szalámigondolását! —, a versek így apadnak ki korukból, ha
elemzéssé nem váltak, mondhatnánk. Távoli tengerek „búgó üzenetét" akarjuk, akarnánk hallgatni. .. most, vagyis „ma", amikor vitorlásversenyekhez
ily helyeken — távolin, tengerin etc. — a hajók űrfóliaborítását tervezik meg
a győzelem érdekében?! S mégis! A „talán... eldalolja... valami költő" sor
után, oly vágással, amire nincs korszerűsítési lehetőség, mégis így csap oda,
teljes kiszolgáltatottságával:...?!
! ? . . . hogy mint ha moziban lennénk, a film folytatása azonnal kezdődne,
helyünkről nem állhatnánk-ülhetnénk f e l . . . vagyis a legfizikaibb eszközökkel
lesz verssé a Karinthy-vers, így folytatódik a színre oly költészetközpontú kérdésvilág után a valódi világ, annak a világa, aki nélkül az egész dolog nem
létezhetne — az észelvűség kiszolgáltatottsága, odvetettje is benne ebben —,
így: „Velence felől hurcolt zakatolva egyszer ősszel a bécsi vonat..." S most
már akkor, kérdezzük, Velencére jó ez a zakatoló hurcolás? Már ez a hurcolás
is maga a hangzó tökéletesség... a meglepetés . . . ismét Szép Ernőt idézhetem csak rá . .. és milyen volt körül a táj? „Szurkos nagy hegyek közt vezetett kanyarogva az út" — gondoljuk meg, mi minden elmondható a leginkább közhelyszerűen érzett élményből: hegy, nagy, kanyarog, út. .. s ehhez
csupán a költészet kell: az, hogy annak a nagy hegynek a kanyargós út mellett épp szurkos legyen a jelzője. Ez hurcoltassék, s akkor hiába, hogy zörgés
meg zihálás és egymás hegye-háta és hangsúlytalanság; az eszünk nyer Karinthynál, hogy igenis elmondható az, ami volt, úgy, ahogy volt; ahogy végeredményben ez a nagy vita később, a mindettől nem független indíttatású
Hajnali háztetők ottliki remeklapjain, valahogy úgy formázódik tovább, hogy
minek elmondani azt, amit egyszer már — evidencia! — láttunk? de hát, a
válasz ez, valamit csak kell csinálnunk az életben! Talán a meg nem írt költemény előbb ad igazat a „minek?" kérdezőjének, hogy azután — komplementer világrend! — átcsaphasson az objektíven történő, vagy ilyennek elhitt,
másikba, avval, hogy legalább az emlékezés mégis megvan a meg nem -történtetettre.
4
És nézzük tovább, hogyan történik ez, mi volt ezen a velencei úton, ami
a női szemekhez, a róluk meg nem írt költeményvilághoz oly elemi erővel
kapcsolódhat, hogy „mozinkban" a magunk szünetét tartjuk meg a felzöttyenéssel, mintha riasztó hatás ért volna bennünket? A kanyargós-szurkos út
53

ilyen volt még: „Csupa dolomit alul zöld és sárga vörhenyes erdők"; mellesleg tegyük hozzá, milyen biztos tudás, hogy központozás nélkül írja mindezt
Karinthy. Valamint ennek az egy pillanatra kicsit érdektelenebbnek feltűnő
sornak is — „Tarka szoknya a kötény terebélyes asszonyság derekán" —, ennek is megvan a jó oka, a kontrasztos szerepe, mert ez jön rá azonnal: „Aztán övön felül csupasz és meztelen feketeség", s „tiszteletes" fehér hajkorona
hasonlatanyaga fentebb még ennél. Mi volt ez út nevezetessége, mondjuk, hajdan? „Ezen az úton rázkódott száz évvel ezelőtt egy postakocsi", evvel lep
meg minket a vers ismét. Mulatságos passzusok következnek, afféle meglepetés-effektusokkal, melyeket megint később talált „fel" csupán — lelt meg! —
honi költészetünk; nézzük; s az idegen szavaknak is a nevek, a fogalmak a
versben, ezek voltak okai; hadd idézzünk most több sort is egymásutánban:
„Ablaka mentén" — milyen jó találat ez, hogy ablaka mentén1 a nagy költő
valódi jegye; és szórakoztató, ínyünket éberen tartó — „szépívű orral egy
büszke férfiprofil / Nézte az ormokat. . ." Itt egy kicsit féltékenyek leszünk?
Vágynánk vissza alaptárgyunkhoz?! „ . . . s rajtok a felhők tömör gomolyát /
Goethe János . . . " Vagy úgy! „Csák" ő . . .! Mit it tett: „. . . tűnődött azon amit
száz évvel utána / Einstein és Eötvös fedezett fel a vonzás viszonylagos elv é t . . ." Minden rokonszenvünk máris Goethe Jánosé; s oly költészet-rejtelmű
talány, pontosan megmondani, miért?! Utazott Goethe János, és „közben várta
őt a lagúnák közt" — míg az ormokat így nézte! ezért tehát a tájfestés; s
Goethe maga-rajzolatai, meg azok a nevezetes illusztrációk a festő-grafikus
barát keze nyomán — „egy furcsa utolsó szerelem", ez várta a régi utazót,
akit a postakocsi úgy zötykölt, mint amint a meg nem írt vers emlék-verse,
témájához méltatlanul, hegyez-hátaz. S maga Karinthy? Azonnal egy ilyen
váltás megint, csak most nála van a „mozi-effektus": „ölemből lecsúszott amit
olvastam az Italienische Reise. .." Hát igen, G. J. munkája, mi más. Ez a
szervesség oly végpontja, hogy már-már paródiának hatna, ha nem volna oly
nyíltan majdnem az, tehát érzékünk bőségesen valami más eszköznek sejti és
tudja, s aligha is tévedünk. Mi maradt, könyv nélkül?
Ez: „S bámultam magam is .. ." Eddig nem .. .?! , , . . . e zord és gyönyörű
hegyeket. .." Itt már szurok sincs, és mégis! És mit gondolt közben? „S szóltam döbbenve magamhoz mért is vagy hát a világon. . ." Itt tartanánk?! Tovább : „Mi tart itt ez a zöld televény vagy a bérci magasság . . . " Azért korántsem oly hangsúlytalan-zörgő vers ez! Megint valami költő-ravaszság tetehát.. . vagy az anyag győzdelése — így! — önmagán? A „szürke elmélet",
természetesen, előbukkan . . . de a lényeg inkább az, ami a vers fő személyével
van: „Hogy boldog akarok lenni vagy annál több s van-e más .. ." Most már
jó helyen, ha bárhol is tartunk.
S ekkor? „S ekkor két hegycsúcs közt fönn az acélkék boltozaton" etc.,
ennek jelzői s jellemzői... mi történt? „Hallgatagon és sárgán bukkant ki
elém az éjben a félhold . . ." Eszünkbe jut a csillagos sor, s valami rajz még,
amivel adósok vagyunk. De hát akkor jöjjön egyszerre több rajzolat is, mintegy úgy, ahogy talán elsők között e világon — ne csak vitorlásborító, áramláshasznosítás-tökéletesítő űrfólia legyen! hanem a Karinthynak azt az ezt mind
kellemesen csúfoló találmányát ne feledjük a gombról, amit megnyomunk s
előbukkan egy másik, amit szintén meg lehet nyomni! —:

54

í

/V

Hoicl"

például a hangsúlytalanságra álljon itt — nem is külön cáfoló! —, vagy valami más még, a rejtettség kétféléjére, hogy szó-e, zene-e:

az „Ablak az éjben: álom szöveg és zene",
ami oly sokfelé utal, s miért ne tenné, Karinthyról szólva itt, ki is a nevekkel, fogalmakkal nem bánt szűkösen! Korniss Dezső Fuvolázó képeinek egyike az alap, s vele, a Mesterrel, többször is beszéltünk ily tervről: Karinthyalkalomról, hol e vázlattá tett eszköz használható. Mint maga az a r c . . . a
S z e m . . . vagy válasz a Szemre, a s z e m . . . S legyen ez akkor oly észelventúli, s mindazonáltal ész-középpontú és más-középpontú emlékezés valami
„életben meg nem írtra", amilyet — emlékezés és tárgy formájában is, kettősen tehát — Karinthy Frigyes legalábbis sosem tagadott volna meg!

„Ott éreztem én akkor magamat azon a válaszvonalon" — ide f u t t a t o m
a szemem a versben, ígérve, hogy a kihagyottakra rátérek mindjárt. S a csillagokig is el fogunk jutni! Mindjárt ehhez egy kis ábra:
55

t^o.

e.tc.
^

,
C-IC.

,Csak ők hiányoztak" — avagy: Sic itur a d . . .
Tehát, ahogy „a csillagokhoz" eljuthatunk. És itt meg Kondor Béla legyen
említve, a rotáció-kép miatt; a hiányjelek pedig ismét nem mondanak ellenébe Karinthynak. Akkor a választóvonalas rajzot, hadd folytassuk így az
elemzést, még eltettük, s bevárjuk a sor valóságos előjöttét. A vers elemzése
a vers szabadságát kell, hogy engedje; miközben eleve kötöttségeiből indulunk ki! De talán rárímel épp erre épp az, amit kihagytunk, vagy ami folytatását követeli:
„Mint egy kérdőjel a mondat végén amit felírtam az égre / Itt e földön
téged boldogság úgy hívnak hogy szerelem" — kezdünk közeledni a vers
cím-tárgyához megint. S a választóvonal: „Van-e hát élet túl a szerelmen
van-e lét az életen innen . . . " Ki t u d j a , ha végső filozófiai bölcsességére vizsgáljuk e kérdést, mennyi marad belőle; de költészetinek — s ebben: bölcseiminek, költészeti bölcseiminek — tökéletes. A hasonlat szempontja is az, ismételjük, a természeti szempont, a szervességé egyben, hogy ha m á r t e r m é szeti-táj-képek jöhettek elő, ne enyésszenek, jussunk el valami csillagig velük, s ez a versbéli szervesség, így iktatódik be két, egyébként nem oly k ü lönös állagú sor, de jeles m ó d . . . épp az organikusság m i a t t ; s mintha r a j z
lenne, úgy érzem ideiktatni most; valami összeér tehát szervesen, t a l á n :
„Mint ahogy szikla van és a hó és felhő és a sivító szélviharok / O d a f ö n t
magasban ahol már fűszál se terem m e g . . . " Az elbeszélés itt nem e m a g a s
rétegekben jár, persze. A félhosszú versbe efféle becsúszik; s épp m e r t az
elemek tagoló funkciója itt más, azaz fokozott, azaz ily szerepüket felfokozva, más szempontokat arrébb tolnak; itt jön az a kimondás, hogy „Ott éreztem én akkor m a g a m . . . " A válaszvonal! S kérdése: „Lépjem-e át felejtsem-e el a vágyat a vágyat / Ezt az egész édes és f á j ó és ostoba lázat a testben / Forduljak-e vissza mint a pilóta mikor ritkul a l é g k ö r . . . " A pilóta!
Milyen híres részlet ez, most döbbenek rá! Ahogy „fogytán a gáz meg a gőz
és a motor zihálva k i h a g y " . . . itt a zihálás t e h á t ! S lent mi van, a valósabb56

nak hitt, ilyennek hihető világban?
a lapályon kis falu v á r . . . " Felsziszszenünk? Nem, inkább várakozunk; mert úgynevezett groteszkre, e lapályosabbságra sem ó h a j t h a t j u k érteni az egészet. Vagyis akkor:
pirosfedelű
c s á r d a s z o b á v a l . . . " És ha, mondjuk.
De nem! Mert a „Jó lesz benne feküdni kéjtől és kíntól fáradt tetememnek" sorra ez jön: „S elfogott undor és félelem és harag mint még soha
t á n . . . " , és „egyszerre kétféle dallam szólt", olvassuk, „lelkemben szörnyű
m a c s k a z e n e . . . " S most jeleneteződik vissza a vers oda, ahol csillagai ragyognak. És ama mondat-vég kérdőjelére hadd álljon itt egy változat, ennek
a rajznak a változat-alakja:

*
G

e
0

9 $

0

0

0

0

9

O

®

9

9

© $

Q

®

A befejezetlen mondat — Kant csillagával

— a befejezetlen pont.
S hogy külön mindkét zene remek volt, együtt meg „gyötrelem és üvegkaparás". A szférák küldték az egyiket, a másik „velencei vadvizek lehelletét
hozta", s hogyan: „Bűzösen és mákonyosan mint régi bérházudvarokon / A
csatorna és a latrinák közeléből kintorna bús mekegése". A fiú-gyermek buja
kezdet-álmainak képe van ez utóbbiban, olvassuk! A vers személye meg csak
ezt mondhatja mind ezek u t á n : „vergődtem émelygős szívvel s szorongva
dobogó g y o m o r r a l . . . " És mire emlékezett? Ott, ahol este kérdésként bukkanhat fel, hogy mind mire való a sok szépség? De a „dobogó gyomor", vegyük észre, ez is milyen szép! És nehéz helyzetben vagyunk itt máris, írom,
ugye?!
57

Az ész-elvűség és korántsem-ellenkezője, de nem is az érzelmesség, ami
stilizációként épül bele — nem „csusszan!" — a Karinthy-féle nagyvers-életműbe, olyanként is ábrázolható lenne, mintha egy jókora „pont"-ot elvagdalunk szabálytalanul, s „fele" fölé a kérdőjelet, a másikra a felkiáltót teszszük. De hát külön ily-jel-e mindegyik pont-töredékre-rakott elem-rész? A
Karinthy-kérdések körül járunk!
Mi volt az a jelenet, amit félbehagytunk? Valami zilált, házmesterfülkés,
hideglelős-beteges etc., minek során a vers személye „szembe"-találkozott egy
női szempárral véletlenül, ismeretlen volt a szempár, s mint ő maga látja,
„szánakozó lágy mosoly" volt „puha száján", és „szeme megesett rajtam",
írja, „Nézett rám nagy szánakozással dorgáló nagy szeretettel". Nem csordulnak ki itt Füst Milán-mód a könnyeink; csak elgondolkozunk. Mi történt
viszont valójában? Mi az, ami történhet, például, szemekkel? „Nézett egy
darabig aztán ködbeborult halavány lett és eltűnt". Ez történik főleg; egyebek között.
Itt ennek a nagyon jelentős, elsővonalbéli költészetnek egy-egy benső
kulcspontja közül is külön-egy. S nem a tárgyi tartalma miatt. Hanem például azért, ahogyan vártuk, jöjjön e téma, szólaljon, és, természetesen, megérkezett. Mondjuk megint: az anyag adagolódásának törvényzete szerint.
6

Eszembe jutni fog-e, kérdeztem, amatőrségeimet elvállaló verselemző,
hogy még legalább egy rajzzal idetolakodnom kellene a csillagos kép kapcsán? Hiszen a Kant-tétel, mit nem szó szerint, de így adtam vissza szívemben, meg a rajzolatok némelyikén: „A csillagos ég fölöttem és az erkölcsi
törvény bennem", tehát az evidencia-rész érzet-és-tudat elemisége az, ami
miatt mind ezekről egyáltalán beszélni k e l l . . . ahelyett, hogy valósnak képzelhető világi teendőket végeznénk... de nem folytatom; a tétel messze túl
forgott tételszerűségén, s ki tudja, mi igazságát helyettesítik — bennem is
— a rajzolat kifejezések. De hát Karinthy költészete, ahogy minden vallomásos és tragikus-féle versírás, erről is szól, és a verselemzés dolga feltétlenül valami hűség, ennek igyekezete legalább, ami engedődik.
Abban a jelenetben őt, a vers személyét, elöntötte a béke, a szégyenkezés, a mosolygás, a gyenge és gyáva meglét tudata, és ami az imént „Jelenés" volt, amiről azt kellett mondania, hogy csukott szemeibe halvány fénynyel váratlan jött, hitvány tudatúvá teszi a „negyedszeri kereszt" utáni kétségbeesést, s jóra ígéri, hogy „van valahol valaki mindegy hogy ismerem-e
vagy se . . . / Ó tele van tele van szemekkel éjjel és nappal a térség". Ez az
egyik legjelentősebben lét-tudat-kifejező magyar költői „kép". Meg, egyszerűbben: valami olyan szöveg és szólítás, amire egyszerűen válaszolni lehet,
s mivel? Avval, hogy legalább ennyi kellett nekünk a legkevesebb megmaradáshoz, a túlélésen túli minimumhoz akkor már, mondjuk szerényen így.
A felszólítás pedig, melyet ugyanúgy elgyengülésnek nevezhetünk a versben, mint az érzelemáradást — fogadjuk el, ennyi után! —.: „Lásd meg a
szemeket mindenütt ott vannak lesnek rád őrzik a lépted / Titkon kukucskálnak halkan nevetnek ha csetlik és botlik a lábad / Mégy neki falnak
tombolsz és káromkodsz mint a bolond.. ." Alapjaiban nem is oly szelíd
képsor. A szemek rejtekhelyek ezréből néznek, képek régi falon, tiktakos
órák, faujjak az erdő helyett és valódi — fogadjuk el! — nefelejcs, egyéb
58

virágok, hold a sárga szemével a naturalista-expresszionista utcán. S akkor
j ö n a csillagos ég képe.

Az erkölcsi törvény felettem

és

a csillagos égbolt bennem.
Ezt a képverset csináltam valamikor nemrég évben erre a képzetre.
Vagyis madaraim, tizenöten, akik a másik szobában élték életüket, nélkülem-létüket nagyjából, míg e dolgozatra figyeltem, napok ily részein át,
másrészt, ha szabadon volt körükből, aki „szabadon" lenni a vállamon például óhajt, nézték ennek az írásnak a l é t r e j ö t t é t . . . az a-b-c b e t ű k b ő l . . .
ők vannak ezen a kicsit kifordított szövegű képen. Azt hiszem, alkalmas arra, ez a kép-rajzolat, hogy jelezzen valamit, ami nagy összetettségben —
nem ily egyszerűen, hiszen például, hogy ezt ismételjem, összetetten összetett
szavakkal etc. — jelen van Karinthy költészetében. S az erkölcsi t ö r v é n y . . . ?
Hogy bármi bármi ellen is fordul, az egyik törődés, az egyik evidencia a
másik törődés és evidencia ellen; az élet viszonylagos „teljes" élésével sem
egyeztethető össze igazán az „irodalmas" tevés, hacsak nem maga az „élet"
a cselekvési tárgy, és fordítva. Karinthy költészetéről írva ugyanabban a
„nagy b a j b a n " éreztem magam, amelyikből viszont, hadd tudassam, nem hűtlenül a tárgyhoz s -tói, hogy: „Egy baj — száz b a j ; száz baj — nem baj".
7
Ezzel a hetes számmal viszont el is búcsúzunk jelenlegi munkálkodásunktól, legyen az írás vagy olvasás; és mi van, nézzük, még ebben az állítólag meg nem írt vers emléke versben; s hátha valameddig még tovább
pillanthatunk, bár eléggé jelentős lezárása van, látom már, a költeménynek.
De a Karácsonyi elégia némi további ismertetését megpróbálom m a j d másutt, csakígy A reformnemzedékhez,
a korántsem látszólagos, hangzólagos
aktualitás-feltűnése miatt fontos vers figyelembe szedését. Itt m a r a d j u n k
meg a mai befejezésre a „Szemek"-nél.
59

Mit ír a csillagokról, lássuk végtére!?
„Pislogva és hunyorogva folytonos nézéstől gyulladt sokezer szemével",
írja, s ez még csak a költői telitalálatsor, „Mást se csinál csak folyton téged
néz a csillagos égbolt / S a csillagos égbolt mögül is nyilván néz egy óriás
szem. .." De folytassuk, hogyan: „Dermedten ahogy tenmagad is nézted a
lencse alatt / Elbűvölve a megbabonázva mikrobák cikcak rebbenését". A témához térünk vissza: „Ó most már tudom mit láttam bennetek szerelmes
női szemek" stb. Dolgunk-e most, hogy a „szerelmes" szót értelmezzük? Inkább a — merészeljük mondani még — jelenséget; mi akar lenni ez? „Ez a
sok szem akart belőletek egyszerre együtt nézni belém..." Megvan máris
egy interpretáció az élet-élésmód-megoldhatatlanságra. Ráadásul, ha ez igaz:
„S én magam is ezt a sok szemet próbáltam gyűjteni egybe / . .. fénypontba", idézem tévesen, a „fénypontba" nincsen ott, hanem ez, a sormetsző vonal után itt: „Gyűjteni gyújtópontba felgyújtani v é l e . . . " Ám ha a hibás
idézés ilyes törlését engedtük magunknak, lehessen elhagyni azt, hogy „remegő szíveket", innen, e sor végéről. Az a kis fájás — szó szerint: „kicsi
fájás" —, mellyel az emlék nyilall... visszatér itt szervesen. Érdemes idézni
a költői bravúr-félét, sőt, remeklés-túlját, ahogy jelenetté tudja tenni —
visszamenőleg mintegy! ritkaság! — az összefoglalást: „Hosszan és szótlanul
és szégyenkező félszeg nevetéstől / Míg a borzongás villanyos árama futkározott kék libegéssel", ilyen ez a visszasajduló „kicsi emlék", „Szikrázva ujjakon át egyik test idegéből a másik idegbe"; a hangsúlytalanság? A jelenet
pedig, még: „Óhogy bámultuk tágrameredve egymás szemét régi szerelmes /
Asszonyaim akiknek arcát is szinte feledtem . . . " S a bámulás is van-e még,
kérdezzük.
„Most", olvassuk a feloldozást — értünk is szól! —, „mindegyik arc /
Egybefolyik lágyan s csak a Szem világít..." Milyen szép a majdnem bármihely kifejezés is, folytatólag: „az idők vizein..." S: „Csak a szem csak a
szem világítótornya az éjben / Park fái alatt. . ." Milyen gyönyörű kezd lenni, nemcsak igaz, kiáltom hangtalanul! „... kávéház sarkában téli fagyon s a
nyári mezőkön..." Mily szép a „fagyon" ily-ragos alakja; és a szöveg: „Tágult szemek és lecsukódok és ködbeveszők és könnybeborulók / Végtelen
tükrök sora egymás szeme a szembogarakban / Egy pici ember", jön a romantikus elengedés, de nem ront semmin, csak pangás, de már magaslat
után, másrészt: miért ne fogalmazna a vers így . . . ! dokumentaristán akár . . .!
ha máskülönben így fogalmazunk; ha beszélünk így! „...ez én vagyok pici
szemében "egy még picinyebb, ez ő j Lélek tükre periszkóp és utalás és vágy
és messze ígéret / így bámultak egymásba rettenve és boldogan egymást hipnotizálva / Míg elzsibbadt és elalélt a két test s csak két pár szem lobogott /
Két pár szem élt megszázszorozottan mint a fantasztikus filmeken / S egyik
se tudva tovább melyik szem az övé s melyik a másiké / Nem Erős nevetett
már i t t . . . " Nem Erósz, valóban; így jut eszünkbe Pilinszkytől az Utószó,
például, de Jékely-versek is eszünkbe jutnak, ahol ugyanígy Erósz, vagy nem
Erósz a kérdés... azaz épp ez nem kérdés. Az idézet, a tükörre, a szemekre, az arcra, a helyzetre: „Boldogtalan erejű kép. / Van itt valaki? / Éber
álom: / felelet nélkül átkelek / a tükrök mélyén heverő szobákon. / Ez hát
az arcom, ez az arc? / A fény, a csönd, az ítélet csörömpöl / ahogy az arcom,
ez a kő / röpül felém a hófehér tükörből! / ...Csukott ajtókon zörgetek. /
Sötét szobád, akár az akna. / A falakon hideg lobog. / Sírásom mázolom a
falra. / Segítsetek hófödte háztetők! / Éjszaka van. Ragyogjon, ami árva, /
60

a semmi napja mielőtt / megjelenne. Ragyogjatok hiába! / Falnak támasztom fejemet..." S a visszanézés, a „másik"? „Mindenfelől az irgalomnak /
marék havát nyújtja felém / egy halott város a halottnak." Majd Karinthy
verse is ebbe az „általánosba" érkezik, látni fogjuk hamar. Az Utószó vége,
elébb: „Szerettelek! Egy kiáltás, egy sóhaj, / egy menekülő felhő elfutóban.
/ S a lovasok zuhogó, sűrű trappban / megjönnek a csatakos virradatban."
Aligha akadna szebb alkalom, e párhuzam-idézésre. Mert a Szemek-vers így
fejeződik be: „Ezek a szemek már egymásbamerültek s nem akartak más
szemeket..." Ö, Isten, kiálthatnánk némán! „Vagy ha igen csak azért hogy
százezer év messze homályán / Feltámadjanak és újra meg újra keressék s
leljék meg egymást / S ráismerjenek ez volt az aki odát a sötétben / Alvó
arcomra hajolt s hívott ébredj fel és jöjj a világra..." Még Rilke hatásai!
„. .. Érdemes jönni itt vagyok én is és várlak és vár a tüzes n a p . . . " A századelő nagy ábrándja, vagy csak képzetének képe? „És vár a hegyek tarka
lejtője és vár a havas hegyorom..." A versben mindennek a versbeli viszszacsatolás ad hihetetlen hitelt, hihetetlenül hihetőbbet a szomszédos hely
hitelénél, egyszerűen azért, mert a versen belül arányítódik. „... Zárt levél
minden emberi élet", olvassuk akkor a klasszikus zárulást, „és zárva kerül
be a sírba / Nincs aki felvágja csak a szerelmes szem éles sugara / Véka alá
rejtett fény voltál volt a vékán egy repedés / Abból egyetlen szikra kibukott
és megvillant egy pillanatig / És átcsapott egy nő szembogarába s aztán lezárult ez a szem..." Hihetjük? S tapasztalat, persze! „S most már csak a
mennybolt lát és néz csak az Isten..." Mindegy, hogy a szeretés átcsúszik
szinte a nem magunkfajtájú lényekre, e szó valósabb tartalma, azért — kitartóan — csak nem csúszik át mégsem, reménytelenségét őrizendő, ennek
egyik felét, mégis megmarad emberinek. A Pilinszky-vers kihagyott kezdete
is idézhető lenne, a lepusztultság emlékeivel, az apokrif-világgal, a mindennapok újságolvasó és vetkező konkrétumaival, a mezítelen sírkő háttal... de
maradjunk meg ennél az utolsó sornál, a meg nem írt vers utolsó emléktöredékénél, mely Utószó-előleg erővel mondja, mind e szemek s lény-a-lényttükrözés tárgyában: „Csak a mindenség bámul rád s nem érti mit óhajtsz".
De hát haza akartunk . . . hazajönni végül; s ...!?
1987. február

61

PETŐCZ ANDRÁS

Napjaink vizuális költészeti előfutára:
Tamkó Sirató Károly
i
A modern művészet meghasonlott önmagával. Minden és mindenki megkérdőjeleződött, hitelét vesztette számos, korábban meghatározó jelentőségűnek kikiáltott törekvés: az elbizonytalanodás időszakát éljük. Ez az elbizonytalanodás nem egyértelműen destruktív: a bőség élményéből is fakad, nem
csupán perspektívavesztésből. Napjaink korszerű művészete nem monolitikus,
hanem sokszínű: a különböző kihívásokra más-más válaszokat ad. Sokszínűségében nem egységes: olyan mértékben és méretekben kapcsolódnak különböző stílusok különböző nézetekhez és ideológiákhoz, hogy követhetetlenné
és leírhatatlanná lettek. Rohamsebességgel változik minden; a „laikus" és a
„profi" egyaránt kavalkádként fogja fel korunk művészetét. Ebben a kavalkádban, „ahol minden oly gyorsan változik, hogy mire végighúzom ecsetemmel a vonalat a fehér vásznon, az már mást jelent, mint a mozdulat elhatározásának pillanatában" (1), a művészet pluralizmusának élményét kaptuk
meg. A hetvenes évek végétől bekövetkező változásoknak, a művészet és az
irodalom átalakulásának legjelentősebb, legmaradandóbb gondolkodásbeli hatása valóban az, Jiogy „a modern művészet önmagáról kialakított reduktivista fejlődésfelfogását szkeptikusan, fenntartásokkal kezeljük immár. Az a
nézet ugyanis, miszerint a modern művészet egyfajta egyenes vonalú, lépésről lépésre logikusan fejlődő, önmagát tisztító-nemesítő, célirányosan előrehaladó és szükségszerű folyamat, többé nem állja meg a helyét" (2). Hegyi
Lóránd szavaihoz itt és most legfeljebb annyit fűzhetünk hozzá, hogy nem
csupán az avantgárd és a modern művészet vesztette el fiktív „egyneműségét", hanem — a fentiekkel párhuzamosan — visszamenőleg a művészetek
és a művészettörténet egésze is. Jelenünk talán legmegdöbbentőbb „élménye",
hogy nincs „üdvözitő" törekvés, nincs mindenki által elismert és támadhatatlan művészegyéniség, a múlt és a félmúlt időszakából sorra tűnnek fel,
és lesznek mind-mind súlyosabbak jobbára már elfeledett személyiségek. A
tolerancia megnőtt, a sokszínűségből nyitottság lett: a „stílusdiktatúra" megszűnt.
2

A különböző művészetek között ma az irodalom a legmerevebb, a szemléletbeli változásokra legkevésbé reagáló. Nem egyszerűen hazai jelenség ez;
számos strukturális problémára visszavezethetően Kelet-Európában, és ezzel
együtt Magyarországon egészen a hetvenes évek végéig monolitikus irodalomról beszélhetünk, amely alapvetően társadalomcentrikus és politikai beállítottságú, a „költészet szerepét" hagyományosan kezeli, a költőt „váteszként" értékeli. Mint arra Hekerle László egyik tanulmányában rámutat (3),
ennek a költészetnek utolsó igazán kiemelkedő egyénisége Nagy László volt,
62

aki személyes tragédiaként éli meg a váteszi költészet heroizmusának megkérdőjeleződését, a líra gyors polarizálódását. Anélkül, hogy a kérdésbe jobban belemennénk — nem tartozik a szorosabban vett témánkhoz —, megállapíthatjuk, irodalmunk és költészetünk látványos méretű polarizálódása a
hetvenes évek legvégétől kezdődött, bár korábban is megjelentek már olyan
„újtípusú" alkotók, mint Tandori Dezső vagy Oravecz Imre. Sajátos időpont
a művészetek történetében a hetvenes évek vége és a nyolcvanas évek eleje, mert ekkor kezdődik az a „transzavantgárd-szituáció" (4), amely valamiféle klasszicizálódást, értékátrendeződést és befelé fordulást eredményezett
szinte minden adekvát művészi megnyilvánulásban. A hazai irodalomban a
transzavantgárd megjelenésével együtt indult meg a monolitikus vátesz-felfogás eltűnése, a líra pluralizálódása; teret kapott az avantgárd, és ezen belül a vizuális költészet. Egyszerre, együtt jelentkeztek homlokegyenest ellenkező előjelű stílusok, melyekben csak a másság közös, ezt a másságot pedig
a hagyományos, társadalomcentrikus váteszi lírához mérten kell értelmeznünk.
A vizuális költészeten belül — ha a fentebbiek szellemében gondolkodunk — olyan stílusok egymásmellettiségéről beszélhetünk, amelyek szintén
az avantgárd és transzavantgárd szituációk egyidejűségéből következnek. Korábban utaltam rá: a fentebbiek az irodalom esetében strukturális okokból
fakadnak, mert nagyon rövid idő alatt kellett néhány irányzatnak tudatosulnia, kiteljesednie, az irodalom művészetként való értékelésének bekövetkeznie. A líra és a látható nyelvi irodalom nagyfokú heterogenitása ennek
köszönhető.
Nem kívánom elemezni ezt a heterogenitást, csak jelzem, hogy a hetvenes-nyolcvanas évek lírájában szinte generációkként módosulnak az „ideálok", aminek eredményeképp az urbánus-nyugatos lírától a neonépies irányzatokon keresztül az avantgárdig minden fellelhető. A groteszk és a bensőségesség, a népies avantgárd és a gondolati-experimentális törekvés, a harsányság és a nárcisztikus ezoterizmus gyakran egyszerre és egymás mellett,
együtt emlegetve, közös „frontban" kap teret és lehetőséget. A vizuális költészeten belül a hatások sokfélesége és egyidejűsége még szembetűnőbb: az
olaszokra és a jugoszlávokra jellemző plakátköltészet magamutogatása, „kifelé fordulása",' társadalmisága jegyeiben ugyanúgy feltűnik egyes alkotók
művészetében, mint a teljesen más elveket valló konkrétizmus, az anyagra
koncentráló jel-típusú avantgárd. A költészet „nyakába szakadt a pluralizmus" — hogy ezzel a képzavarral éljek —, az egészséges ok-okozati kapcsolódás, a művek egymásból következése helyett anarchia alakult ki. Ez az
„anarchia" persze — a pluralizmus természetes fennmaradásával — majd
csökken és tisztul.
Szemléletbeli és stílusbeli sokféleségről beszélhetünk. Ez a sokféleség —
bizonyos részben — a századeleji törekvésekben gyökerezik. Ha a látható
nyelvi költészetet vizsgáljuk, amely a korai avantgárdban újjászületett és
jellegénél fogva képessé vált a kiteljesedésre, megállapíthatjuk: túlzott sokfélesége ellenére is bizonyos egyenesvonalú fejlődési-változási folyamatnak
lehetünk tanúi. Miközben a kiáltás-típusú (5) izmusok — társadalmi töltetük
elvesztésével — sorra hiteltelenek lettek, a vizuális költészet éppen ekkor
.tudatosította önálló műfajiságát. A látható irodalom átalakult, és ebben az
átalakulásban Tamkó Sirató Károlynak döntő jelentőség jutott. A továbbiakban ezt a döntő szerepet próbáljuk meghatározni, Tamkó jelentőségét körül63

írni. Ily módon nyomon követjük meglehetősen rövid lélegzetű vizuális költészeti pályáját, közben arra keresünk választ, hogy síkköltészete, dimenzionista felfogása miért maradandó, mennyiben rokona Malevics és Van Doesburg művészetének, előfutára napjaink konkrét költészetének.
3
Tamkó Sirató vizuális költészete Kassákéktói kapta az ösztönző erőt.
Sík- és villanyverseinek megjelenése ugrásszerű fejlődést, változást jelent a
magyar látható nyelvi költészetben: az „ösztönző erő" sajátos látásmóddal
találkozott. Nyilván szerepet játszott ebben az újfajta életérzés, a húszas
évek elejének apolitikusságra hajlamos, „transzavantgárd" gondolkodása.
Az első munka, az 1924-es keltezésű Poéták keresztje nem több kalligrammánál, s mint ilyen a tamkói életműben nem méltó említésre. De az azt
követő Három perc daloló emléke c. mű már a mai hangköltészet előfutárának mondható:
pianissimo: harisnya
crescendo: harisnya
piucrescendo: harisnya
decrescendo: harisnya
piano: harisnya
A vers részlete mutatja: nem elsősorban vizuális műről van szó, inkább egy
akusztikus költemény partitúrájának tűnik ez a néhány sor. A zenei szakkifejezések ismeretében semmilyen nehézségbe nem ütközik az olvasó, hogy belső hallásával érzékelje a harisnya szó változó erősségét, a kimondás-elhangzás
dinamikájának mértékét. Hasonlóan napjaink fonikus szövegeinek partitúrájához, a hangzásra épülő költemény lejegyezve vizuális verssé válik: megformálásában (esetünkben a sorok sorvégre szedettek, így a harisnya ismétlődése rögtön egyértelmű, .tömbszerű, mozgást imitáló), és szövegkezelésében
is. A zenei kifejezések és a kettőspont látható nyelvi feladatokat látnak el,
a figyelem irányítása, „terelése" a dolguk. A vers előadása két hangon is
elképzelhető: az első karmesterként előmondja a zenei kifejezéseket, a második a harisnya szó megfelelő erősségével válaszol.
Ez a vers Tamkó kísérletező kedvét bizonyítja, ennél azonban nem több.
A számunkra igazán érdekes törekvések a fentebbi folyamat kiteljesedéseként kezdődnek, a húszas évek közepén, illetve második felében. A síkversek
megjelenése az a pillanat a tamkói életműben, amikor annak maradandósága
is körvonalazódik. A Vízhegedű hét üléssel még csak a kassáki képvers
„egyénített ötlete" (6), de annyit hadd tegyünk hozzá Aczél Géza szavaihoz
(7), hogy ez a munka már egyértelműen mutatja a tamkói vizuális költészet
szemléleti újdonságát. Tamkó a síkban terjeszkedik, és ez a terjeszkedés
együttjár valamiféle „egészséges nyújtózkodással". Tamkó Sirató megmunkálja, hasznosítja a teret, a kétdimenziót, és a papírlap maximális kihasználása mellett, sajátos komponálásával, a mozgás érzetét kelti az olvasóban. Az
első síkvers alapötlete még kissé banális, de a vizuális szerkezet, a „gémeskúthoz" kapcsolódó utak szétágazása, az irányjelző és közlekedő szavak, valamint a „vízharang" mozdulatlansága és „mozgása", „mozdulat előtti pillanata" a szókapcsolatok különös hangulata új perspektívát, új dimenziót eredményez.
64

VÍZHEGEDÖ HÉT

ULLÉSSEL

gyomormoadó

eárborbélyesapazék

Tamkó Sirató ebben a munkában m á r nem él a kassáki lehetőséggel,
messzebbre jut. A tamkói síkvers legsajátabb vonása, hogy nem
tipografikus.
Nem változtatja a betűnagyságokat, nem törekszik a nagyobb betű, a tipografikusan más betű által keltett hatásra. Ez mindenképpen újdonság Kassákékhoz képest, hiszen épp a több betűtípus és betűméret egyszerre való hasznosítása volt r á j u k a jellemző. Tamkó a szót, a mondatot a síkba helyezi, ezáltal életre kelti, mozgásba hozza. Nem tipografikai játékot művel, hanem
síkverset. Vonalai, ábrái élnek a papírfelületen. Tamkó lemond Kassákék tipografikájáról: betűhasználatának egyszerűsége, „hagyományossága" tudatosítja bennünk a „plusz egy dimenzió" jelenlétét, a síkban való terjeszkedést.
A mozgás érzetét Tamkó nem a betűk vagy szavak grafikai kiemelésével
éri el, hanem a szerkezettel, a kommunikációs lánccal, a szöveg „szétrobbantásával", disszeminációjával. Üzenetét, mondandóját folyamatban ábrázolja,
annak felfejtése, „dekódolása" az olvasó feladata, a különböző és lehetséges
olvasatok összevetése a befogadó aktivitását igényli. Míg Kassák elsősorban
tipografikailag befolyásolja szemünket és gondolkodásunkat, addig Tamkó
nem él ezzel, ő a szöveg terjeszkedését, mozgását vizsgálja, az olvasó befolyásolásáról lemond. A szimultán, a többfajta értelmezés lehetőségét t a r t j a
meg ezáltal Tamkó — hasonlóan a mai Magyar Műhely alkotóihoz —, az egyértelmű hatás, a kommunikáció direktsége nem érdekli. Tamkó lemondása a
tipográfiáról előrelépés, korszerűbb, a mai törekvésekhez határozottabban
kapcsolódó. Nyitott mű ezáltal minden Tamkó síkvers, a legmaibb értelemben az (8).
Mindezekre jó példa a Ballada (néhol Balladakészülék)
c. villanyvers is.
Az 1925-ös alkotás egy korábbi, lineáris olvasatú vers vizualizált változata.
Mint Tamkó írja, „ebben az időben jelentek meg a világvárosok utcáin, így
65

Budapesten is az első villanyplakátok, amelyeken a mondatok a t é r b e n , illetve a síkon egymásután gyúltak ki és aludtak el" (9). Ilyen ötletből születik a Ballada, és jelentősége mai szemmel óriási: az első utcára készült költemény, amelynek igazi megvalósulása (neonreklámként villogva az éjszakai
Budapesten) forradalmasíthatná utcakultúránkat.
A mű tömörsége, egyszerűsége, tragikuma, erőteljessége a népballadákat
idézi. Még kétségtelenül jelen van benne valamiféle képzőművészeti ihletettség, emellett azonban a matematikai mozgásképzetek és kinetikus megoldások az uralkodóak. Tamkó munkáiban az avantgárd képvers, tipografikai
költemény figuratív összetevőit természettudományos törvényszerűségekkel,
variációs lehetőségekkel helyettesíti: a Ballada ennek első, adekvát példája.
Benne — ahogy Aczél Géza is felismeri — a nyelvi mechanizmus
láthatóvá
tétele (10) az elsődleges alkotói feladat. Tamkó t u d j a , hogy egy-egy szó, és a
szavakat összekapcsoló variációs lánc képes különböző érzelmek, így a félelem felidézésére. A kószálni, szeretni, gyilkolni, temetni főnévi igenevek a
„készülék" egészének mozgása következtében érzékeltetik a f o l y a m a t o t
(egyébként statikusak!), a lejátszódó eseményt. Az egyetlen időre utaló h a t á rozószó (azóta) biztosítja az időélményt: Tamkó képversét epikussá teszi.
A Balladakészülék
mozgásképzete az „elindulnak" igével teljes: t u l a j d o n k é p pen ehhez "kapcsolódnak a számokkal ellátott alanyok és infinitivuszok. Ez a
BALLADA
a vitorlahajú asszony

lányai

a templomhátú lányok

fiai

a baltalábú fiúk

szeretői

a sirdombnellíí szeretők
é jfélkor•legombolha té • végtagj ai
elindulnak

EGY•ELLENTORNYO S•FELHŐ•ÉJJEL

temetni
szegény

66

V
I
T

0
R

mű a fogalmak variációs lehetőségére épít, az olvasó feladata, hogy választásával szövegi, pontosabban: szemantikus egységet alakítson ki.
A következő vizuális mű az 1926-os Válóper, amely a „cselekmény" rajzos sémába ágyazásával a kinetikus szövegépítést fejleszti tovább. Itt a mű
nyitottsága, többszólamúsága, a szöveg variációs lehetősége kevésbé jellemző.
A szemantikai felbontás, a pannókra-bontás ebben a versben is jelen van,
de a cselekmény, a folyamat egyértelműbb, az olvasat lineárisabb, mert benne — ahogy Tamkó hangsúlyozza — „már a vonallal vezetett eseménymozgás élt" (11). A költeményben „a meredeken összefutó, majd hullámmozgásszerűen szétvibráló vonaljátékban egy szerelmi viszony megszületésének és
felbomlásának dinamikus lelki térképe rajzolódik ki. A statikus kép és a
benne zajló cselekménymozgás feszültsége biztosítja szöveg és séma egymásrautaltságát, egymást gazdagító lehetőségét" (12). Ennek lesz továbbfejlesztett
változata a tamkói életmű legszínvonalasabb síkkonstrukciója, az 1927-es
Budapest.
A Budapest — amely papíron levő megvalósulásában csupán vázlat, egy
villanyvers partitúrája — síkbeli megoldása, dinamikája a korábbi vizuális
munkák eredményeire támaszkodik. Alapvetően konstruktivista mű, „kinetikus konstrukció", nyilakból és vonalakból építkező vers-folyamat. Folyamatot, lírai „cselekményt" ábrázol, mégsem lineáris: az olvasó számára nyitott, a variációs lehetőség a műegész különböző pontjaiból kiindulva meglehetősen nagy. A modern kapitalista nagyvárost jeleníti meg, annak ellentmondásait ábrázolja. A kompozíció vizuális centruma a „konszolidáció" szó
és az alatta húzódó körív. Ezzel áll szemben a másik pólus, a Budapest szó
és a „fény és hangváros" kifejezés. A nyilak különböző vastagsága, dinamikája gépszerűvé, robotszerűvé teszik a művet: ez a munka egyszerre társadalmi problémák megjelenítője és a nyelvi szerkezet, építkezés lehetőségének
felmutatása. A városkép Tamkó művében képzőművészeti konstrukcióval rokonítható: a dinamikus belső mozgások kiegyenlítődése, az építés, a nyelvi
szerkezet kialakításának öröme jellemzi.
4
Tamkó Sirató fentebb elemzett négy vizuális versét 1928-ban, Papírember c. kötetének függelékeként jelentette meg, látható nyelvi és művészeti
törekyéseinek lényegét összefogó glogoista manifesztumával együtt. A manifesztum hét pontból áll, s a vonalból való kitörés, a síkban való terjeszkedés
koncepcióját tartalmazza. Nem kétséges, hogy az 1928-as glogoizmus —amely
az ószláv glogao („beszélni") igéből kapta elnevezését — a XX. század második fele konkrét költészetének felel meg, szerzője felismeri a költészet, az
irodalom változásának, alakulásának egyik lehetséges útját:
„1. Szétbontunk és összeteszünk. Kassák volt, aki nálunk először bontotta meg a sorokat a vízszintesből. Ez a megnyitott probléma vezetett egy
új művészi érzékeltetés kiteljesedésére.
2. A glogoizmus elveti a »könyvlátást«, a »képlátást« emeli a helyére.
Nem alaktalan sorok nyomasztóan egyirányú szövedékének tekinti a papirost, hanem területnek, ahol a mondatok és a szavak elhelyezése építő jelentőséget nyer.
3. A versek eddig az abszolút papírüres térben léteztek, optikailag nem
tudtak lélegezni. Pedig a vers a betűkben él: vagyis a síkban. A glogoizmus
67

tehát elsődlegesen hangsúlyozza a vers síkszerűségét. Nem írja a verseket,
hanem: építi.
4. A glogoizmus az irodalom absztrakt időművészetét reális síkművészetben szervezi meg. A vers építését a glogoista képvers fizikai törvényszerűségei szerint geometrikus (figurális) kivetítéssel hajtja végre. A vers akusztikai esztétikája mellé kapcsolja az optikai esztétikát.
5. A glogoizmus tehát az optikai és fonetikai történések egy tökéletesebb
kifejeződési formanyelve. Építő alkateleme: a vonalmondat. A vonal a glogoista versben nem dekoráció, hanem organikus alkatrész: értelemsín, a szavak
tűzfala.
6. A glogoizmusnak tömegekhez szóló előadási formája a
villanyvers.
Ahogy a zenének a technika új közlési lehetőséget adott a rádióban, ugyanúgy alkotta meg a költészet új közlési lehetőségét: a transzparenseken. Csakhogy amíg a zenében csak lassan fog kialakulni az úgynevezett rádióművészet, addig a glogoizmus már most mint kész transzparens-művészet jelentkezik, mert a síkvers és a villanyplakát azonos elvi meggondolásokon épülnek fel.
7. A GLOGOLIZMUS
G Megnyilvánulásában
A JÖVÖ SPECIÁLIS MŰVÉSZETE
O
G A TECHNIKA
0 A TRANSZPARENSEK KÖLTÉSZETE
1 A VILLANYPLAKÁTOK
Z
M
U
S AZ ÜJ TÖMEGMŰVÉSZET!"
(13)
A síkköltészet (planizmus) ilyetén első összefoglalója megmutatja számunkra, miért éppen Tamkó Sirató nevezhető mai magyar vizuális költészetünk igazi előfutárának; miért éppen ő tudott az avantgárd válságában is
avantgárd irányzatot létrehozni, a korai avantgárdot továbbgondolni. Mint
Szabolcsi Miklós megjegyzi a neoavantgárd értékelése (14) kapcsán: a húszas
évek végére az európai avantgárd lendülete megtörik. Az okok között elsődleges, hogy erre az időre a mozgalmak ideologikus jellege eltűnt. Az első világháborút követő években, a húszas évek közepétől megváltozott az ,,új társadalom" eszménye, a művészek „hite", hogy az új művészet az „új ember"
„új társadalmiságáért" születik, csöndesen hitetlenséggé változott. Az avantgárd ideologikus-politikus kiüresedése új helyzetet teremtett: a csalódás az
apolitikus szemléletnek, a politikai konzervativizmusnak kedvezett. Az avantgárd legfontosabb központjai eltűntek, kompromittálódtak. Az olasz futurizmus vezérei a fasizmussal kacérkodtak, a szovjet avantgárd pedig lassanként
— miután bebizonyosodott, hogy nem lehet államművészetté — elsorvadt, háttérbe szorult, drasztikus intézkedéseknek „köszönhetően" felszámolódott. A
magyarországi szituáció sajátos: az elvesztett háború, a bukott és már létezésében csalódást okozó forradalom — Kassák lapját, a MÁ-t épp Kun Béla
tiltatta be! —, és a trianoni békekötés nem kedveztek az ideologikus gondolkodásnak. A kassáki aktivizmus a húszas évek közepére régen a múlté. A —
Kassák által elnevezett — „pszeudoavantgárdnak" legjellemzőbb ismérvei egyike az eklektikus ideológiai törekvés. A korabeli modern folyóiratok — mint
az IS, a FUNDAMENTUM vagy a MAGYAR ÍRÁS — mindegyikén megfigyel68

hető, hogy nincs politikai-ideológiai arculatuk. „Az ellenzéki magatartással fellépő fiatal írónemzedék a korabeli társadalmi viszonyok tagadásával szerveződött ugyan egységbe, de már bizonyítottnak vélte az aktivizmus kudarcát, s
elutasította Kassákék bécsi kísérletezéseit. Fő törekvése a humánum megőrzése volt, ahogy Raith Tivadar a Magyar írás programcikkében jelzi: ,az örök
ember láttatása', a ,Minden-Ember hitének' feltámasztása" — fogalmazza meg
Aczél Géza az akkori helyzetet (15).
Tamkó a kiáltás-típusú avantgárd apálya, kiüresedése idején, „transzavantgárd-szituációban" lép a porondra, méghozzá új, korszakos jelentőségű müvekkel. Szükséges tudatosítanunk magunkban, hogy Temkót — amint az a
glogoista kiáltványból és egyéb megnyilvánulásaiból kiderül — egy nagyon
lényeges különbség választja el Kassákéktói, és ez a különbözés rokonítja őt
a nála jóval később jelentkező lettristákkal, konkrétistákkal, spacionistákkal,
rokonítja őt — bizonyos tekintetben — a ma alkotó Magyar Műhelyesekkel.
A „kísérleti költészetnek", a látványra épülő költészetnek mindig elsőrendűen
fontos területe volt a jel- és jelentéselmélet. Csak az érthetőség kedvéért idézzük mi is Szombathy Bálint alapján Françoise Dufrene-t, a La Poetique szerzőjét: „a költő nem úgy kezeli a nyelvet, mint a prózaíró: anyagként, nem
pedig eszközként használja fel" (16). Tamkó az első jel-típusú avantgárd költő
Magyarországon, aki elméleti és gyakorlati téren is megkísérli — Mallarméhoz, az orosz szuprematistákhoz, Hlebnyikovhoz hasonlóan — a nyelvet önmagában szemlélni, azt a költészet élő, organikus anyagaként kezelni.
Meglepő és döbbenetes, ,hogy Tamkó planizmusa, az abból kinövő dimenzionizmus, illetve a glogoista kiáltványban körvonalazódó költészeti elvek
mennyire hasonlatosak a század második felének konkrét-experimentális művészeti elképzeléseihez. Ha összevetjük a glogoizmus egyes tételeit például a
brazíliai Noigandres-csoport olyan elméleti kijelentéseivel, hogy „az új költészet szerkezeti eleme a grafikai felület" (17), a szavak vizuális és térbeli szintaxist alkatnak, „mellyel a költői szövegbe lineáris-időbeli egymásrakövetkeztetés helyett új térbeli-időbeli szerkezetek vezethetők be"(18), vagy Isidore
Isou lettrista törekvéseivel, amelyek a szöveg betűkre való felbontását szorgalmazták 1950 körül — meglepődünk a hasonlóságokon, egyezéseken. Tamkó
vizuális munkáiban, elméleti és manifesztumszerű írásaiban egyértelműen a
konkrét művészet elveit vallotta és gyakorolta, még akkor is, ha abszolút steril és látványos, csakis „anyagban gondolkodó művet" nem alkotott, pontosabban: nem publikált. Tamkó az „új művészi érzékeltetés" megvalósulását a költészetben is „képlátásként" fogja fel — a lineáris olvasatot, hasonlóan a mai
törekvésekhez, elveti —, a papírt „területnek", a térbeli kiteljesedés „grafikai
felületének" látja, ahol síkba tervezett verseit „nem írja, hanem építi". Meggyőződésünk szerint az „építi" az egyik kulcsszava ennek az elméletnek, nem
csupán azért, mert a konkrét művészetre is jellemző konstruktív alapállást
fedezhetjük fel benne, hanem mert a kézművességbe és az anyagba vetett hitet is. Maga Tamkó is így látja ezt: „Jelenlegi irodalmi és képzőművészeti világperspektívámban a síkköltészetnek már ezt a négy első hajtását is úgy tekintem, mint abban az időben Kelet-Európában, főleg az oroszoknál és a lengyeleknél jelentkező hatalmas irányzat: a konstruktivizmus irodalmi megjelenési formáját. S a glogoista manifesztum újra olvasása után ebben valóban
semmi kétségem nem lehet (,építi a verseket'!)" (19). Mindez pontosan megfelel a Dufrene-i mondatnak: „a költő anyagként használja a nyelvet". Ezt az
„anyagelvet" Tamkó a Dimenzionista manifesztum után harminc évvel a
69

konstrutivistákról szólva így fogalmazza meg: „Bámultam alkotásaikat és a
legteljesebb mértékben magaménak éreztem őket. Nem győztem eléggé csodálni pompás ,anyag-öröm tobzódásukat', az üvegek, fémek, műanyagok ünnepe volt minden egyes művük, bámultam térszeletelő, térkidolgozó és térbirtokba vevő alkotásaikat" (20). Ha mindehhez hozzátesszük a glogoista manifesztum harmadik pontjában megfogalmazottakat, miszerint a „vers a betűkben él", akkor — talán kis túlzással — akár a konkrét költészet szélső pólusához, a lettrizmushoz is eljuthatunk.
A költészet mindig mindenütt anyagként használja a nyelvet, vethetnénk
a fentiek ellenébe. Itt másról van szó. A konkrét művészet, ahogy a De Stijl
vizuális alkotói, Theo van Doesburg és Mondrian megfogalmazták, nem a művészi teremtés, a fikció megalkotásának technikai megvalósulásáról, Dufrene
szavaival: eszközhasználatáról, hanem a művészet tárgyának és anyagának felmutatásáról szóltak. A kép. nem ábrázol mást csak a képet, vagyis önmagát:
„az alapszín és a derékszög konkrétan léteznek a kép felületén; nem ábrázolnak semmit, csupán önmagukat, és a köztük fennálló tiszta kapcsolatot, az
egyensúlyi viszonyt jelenítik meg" (21). Amikor Tamkó Sirató kiáltványában
azt írja, hogy egy tökéletesebb „formanyelv" kialakítására tör, és a „vonalmondatot" kívánja létrehozni, akkor pontosan a De Stijl által is megfogalmazott elvek szerint jár el. Tamkó célja a költészetet visszaadni a tiszta Művészetnek: önálló jelrendszert, mozgást, dinamikát, művészeti anyagot teremteni.
Érdemeit nem csökkenti, hogy a jel-típusú avantgárd olyan alkotói vallottak vele hasonló nézeteket a század elején, mint Kazimir Malevics, Velimir
Hlebnyikov, Mallarmé és a már említett Theo van Doesburg vágy Mondrian.
Az önálló jelrendszer, a „nyelven túli" anyagiság, a „nyelven túli nyelv" megvalósításának igénye figyelhető meg Hlebnyikovnál is, aki Zangezi című művét ezzel a mondattal kezdi: „Az elbeszélés olyan építmény, amely szavak építőelemeiből épül fel" (22). Hlebnyikov szintén betűre bont: akusztikusán építi
szövegeit, kísérletet téve egy abszolút zeneiségű költészet létrehozására. Mallarmé Kockadobáséban a „fehér folt", a „papírüres tér" felhasználása a jeltípusú avantgárd elveit mutatja, és Malevics Fekete négyzete, Duchamp Palackszárítója., Eric Satie 23 órás, repetitív zongoradarabja szintén ezekkel rokon. A rokonságot nem csupán mi érezzük, érezték már a kor művészei is.
Jól jellemzi ezt, hogy Marcel Duchamp a Dimenzionista manifesztum aláírásáért Tamkót a szállodaszobájában kereste fel, és ebből az alkalomból átadott
neki egy Rotorelief-mappát, benne „hat rotorelief lapot, mindegyiknek mindkét oldalán volt egy-egy mű. Gramofonlemezekhez hasonló karton lápok voltak ezek a rotoreliefek, különböző figurális, illetve absztrakt geometrikus rajzok voltak rajtuk, melyek azonban csak ,merev' formái voltak a műalkotásnak'. A műalkotás maga akkor kelt életre, ha a kartonlemezt gramofon forgólapra tettük, és az ábrát forgása közben, felülről néztük. ( . . . ) A síkba rajzolt formák a forgás következtében mozgó téri elemekké alakultak át" (23).
Világossá válik mindezek alapján, hogy Tamkó Sirató törekvései egy folyamat
részének mondhatóak, éppen a legelőremutatóbb költészeti, képzőművészeti,
zenei elképzelésekhez kapcsolódnak. Tamkó külön érdeme, hogy jobbára még
ezek ismerete nélkül jutott hasonló elvi-jelelméleti következtetésekre, itthoni
környezetben, és ilyen módon a második világháború utáni vizuális költészet
egyik előfutárává lehetett.
A századeleji avantgárd alapvetően kiáltás-típusú volt, művészeti forradalmát a társadalmi változások részének tekintette, harsány extrovertáltsága
70

a társadalmi átalakítások elsődlegességét hirdette. Kassák aktivizmusa, a Mesteremberek többes szám első személye, a „kollektív individuum" meghirdetése
mind-mind a művészet alapvető társadalmiságáról beszélt, ahhoz kapcsolódott.
A húszas években bekövetkezett avantgárd válság éppen ezért ideológiai és
politikai válság is, illetve abból fakad. A kiüresedés, az ideologikum altűnése,
a transzavantgárd-szituáció a konzervatívabb gondolkodásnak, a hagyományok
felerősödésének, és ezzel együtt: a jel-típusú, a kísérletező avantgárd kiteljesedésének kedvez. Ahogy Aczél Géza is megjegyzi, „az aktivista eszmény módosulásával, forradalmi esélyeinek megcsappanásával szükségszerűen kerül előtérbe a kísérletezés, a művek formai jellemzőinek manipulálása" (24). A harmincas évekre a kiáltás-típusú avantgárd gyengébb alkatú művészei végképp
zsákutcába jutottak: gondoljunk csak a Barta Sándor-szerű alkotókra. Az igazi egyéniségek — például Kassák — váltanak, költészetükből eltűnik a direkt
társadalmiság, elveik feladása nélkül befelé fordulnak, „klasszicizálódnak".
A bartai és kassáki mellett a tamkói a harmadik út, a jel-típusú avantgard, amely a művészet belső törvényei felé fordul, kísérletezik. Mivel a jelelméleti megközelítésekben az ideologikumot az artisztikum helyettesíti, ezért
a húszas évek végének transzavantgárd-szituációjában sem kérdőjeleződött meg
azok léte és jogosultsága.
5
Az 1928-as Papírember kötet, amely Tamkó glogoista manifesztumát és
síkverseit tartalmazta, botrányt kavart, értetlenséget szült. Az értetlenség a
konzervatív és tájékozatlan laikusok részéről sem volt nagyobb, mint az éppen
hazaérkezett Kassákék részéről. Kassák valószínűleg nem ismerte fel, hogy a
tamkói út lehetséges válasz az őt is érintő művészeti problémákra: költészete
távol állt a jel-típusú lírától, túlságosan technicistának, elméletieskedőnek tarthatta azt.
A glogoista kiáltvány után Tamkó határozottan és tudatosan folytatta pályáját, újabb, napjainkig kiadatlan avantgárd művekkel. Szomorú és jellemző
az ezekben az években eltervezett munkák esetében, hogy többségük nagyszabású terv, kiváló ötlet, megvalósulásuk azonban nem teljes: publikálatlanok, és magukon hordozzák a reménytelenség és bizonytalanság jegyeit. Tamkó ekkor „lehetséges" művekben gondolkodott, elképzeléseinek igazi végiggondolásához már hite, ereje, szellemi közege sem volt.
1929-ben létrehozta az „irodalmi üres lapokat", a Korszerű Remekműveket, amelynek Előszavában kifejtette, hogy „most, 1929-ben, amidőn a spengleri értelemben vett európai kultúra ,költői mondanivalója' a semmire redukálódott, merő pazarlás ezt a ,semmit' szavakba foglalva fejezni ki, betűkbe
és verssorokba tömködni, sokkal egyszerűbb azt így, fehér papír alakjában,
önmaga tisztaságában az olvasó elé tárni. Ez a négy fehér lap: ezek a mai
korszerű, igazi nagy remekművek" (25). Ennek a végletekig vitt gondolatnak
izgalmas pillanata — a legmaibb törekvésekhez, a minimai poetryhez kapcsolódó fejezete — a nyitott mű teóriája: az alternativizmus. „Ez az irodalmi
irányzatom abban állott, hogy egy-egy versem kulcsszavait többféle variációban fejeztem ki, nüanszíroztam, — mintha a vers még nem lenne teljesen
kész — s a nem kívánt — törlendő jegyzettel felszólítottam az olvasót, hogy
saját maga alakítsa minél tökéletesebben saját tudat és gondolatvilágához a
verset, húzzon ki és írja alá a verset, mint társszerző, miközben a vers önmagával minden variációban is tökéletesen azonos maradt" — írja Tamkó (26)
71

erről az elképzeléséről. A Korszerű Remekművek
üres lapjai nem idegenek
mai gondolkodásunktól, az olvasó vagy befogadó aktivizálása,
az ü r e s helyiértékek „megtöltés előtti felmutatása" épp a konceptuális és minimai m ű v é szek elképzeléseihez hasonlítható. Az olvasó aktivizálásának gondolata v a n jelen a Tört szavak művészete című tamkói kiáltványban; az irányzat elnevezése pedig — alternativizmus — éppen n a p j a i n k periférikus, u n d e r g r o u n d
avantgárd művészetének egyik jelölése. Sajnálatos, hogy ezeket az alkotásait
Tamkó maga sem vette komolyan: „baráti köreimen túl sem a Korszerű
Remekművek, sem az alternativizmus publikálására nem gondoltam" — í r j a (27).
A jel-típusú gondolkodás radikális-szélsőséges megnyilvánulása az 1929ben készített Egy éjszaka története című koncentrikus körökből álló „síknovella", és a „négydimenziós regényzet", a Bernát élete a regény-téglában.
Ez
a síkok egymásra helyezéséből álló és folytonosan továbbírható „lehetőségtömb" pontosan megfelel Raymond Queneau variábilis elvének, amely a kiváló francia Cent mille milliards de poémes című m u n k á j á b a n valósul meg.
A mondatok, a szó-síklapok
felcserélhetősége, tipikusan konkrét költészeti
szisztéma, a véletlen mint műalkotó tényező éppen az experimentalizmus és a
mai ú j a b b törekvések jellemzője. A szemlélet hasonlóságára h í v j u k fel a f i gyelmet akkor, ha megemlítjük, hogy Queneau mellett a mai repetitív zene
olyan egyéniségei élnek a variálhatóságnak ezzel az eszközével, m i n t John
Cage, Steve Reich, Sáry László és Jeney Zoltán. Ha a „százezer-milliárd szonettet" nézzük, ott éppúgy az „egységes tömbből álló síklapok" játszanak szerepet, mint Tamkó tervében; „a könyvnek egységes tömbből mozgatható síkokká kell szétbomlania, amelyek ú j a b b mélységeket teremtenek a hasonlóképp szétbontható és mozgatható, kisebb egységekre való szétszedés r é v é n " —
írja Umberto Eco (28) jóval Tamkó után. Ezek a megvalósult és meg n e m v a lósult művek — bízvást állíthatjuk — egyedülállóak a magyar irodalomban.
Tudatosulását, gondolati elmélyülését, vizuális költészetének erejét bizonyítja a két ebben az időszakban elkészült síkverse. Az 1929-es Eposz az emberről m á r a papíron megjeleníthető „három plusz egy" dimenzió elve a l a p j á n

rzzíj

J
72

L

készült. A tér-idő koordináta rendszerbe épített mű egyszerre jeleníti meg a
Föld naprendszerbeli mozgását, az ember születését-halálát, életét, mindennapi
tevékenységét és a tamkói-művészi gondolkodás legfontosabb kérdéseit. Ebben a munkában, amely a síkversek közül talán a legigényesebb, legfilozófikusabb — kifejezetten lételméleti —, a bolygók „mozgása", a három kiterjedésű koordinátarendszerbe helyezett szövegek, az olvasóra bízott „dekódolás",
a szósíkok és a kapcsolódások variálhatósága mind-mind a konkrét költészet
„törvényei" szerint valósul meg. Tipikusan befelé forduló, „anyagkezelő" mű:
„Az élet határai: a melléknevek, az igék és a halál. Az ember minden hajszában csak önmagát tudja megfogni. Mindent megmozdít, csak önmagából nem
tud kimozdulni" — írja Tamkó a versben. Az Eposz az emberről kozmikus
távlatai után az 1930-as önarckép látszólag egyszerűbb. Tamkó utolsó síkköltészeti munkájában — stílszerűen — önmagával foglalkozik, önnön befelé fordulását „kiteljesíti", gondolatait diagramm-szerűen jeleníti meg.
6

Tamkó Sirató, aki 1930-ra avantgárd vizuális költészeti törekvéseivel teljesen egyedül maradt, és akinek „hagyományosabb", „vonalon belüli" költészetét sem értékelte a hazai irodalmi élet, önmagának és elképzeléseinek társakat keresve Párizsba költözött. Párizsban, az európai művészetek akkori központjában közvetlenül is párhuzamot vonhatott a kortárs művészeti-irodalmi
törekvésekkel. Az összevetés Tamkónak újabb ösztönzést adott, nyelvi rendszerének kiszélesítésére irányította a figyelmét. A kortárs képzőművészet legjobbjai, így Calder, Liszickij, Kandinszkij, Brancusi, Moholy-Nagy (29) hasonló
úton haladtak, a képzőművészetben fáradoztak a „három plusz egy dimenzió"
megvalósításán. Mindezek a felismerések Tamkót arra ösztönözték, hogy elszakadjon a szépirodalomtól, a művészetek egészében gondolkodjon, elveit, elképzeléseit terjessze ki a kép és a szobor világára: „ahogy az euklideszi világképből gondolkodásmódunk átkerült a nem-euklideszi világképbe, az irodalom automatikusan elvesztette kizárólagos kifejeződési privilégiumát, formailag is beteljesítette a dadaisták által rámért ítéletet: megszűnt létezni régi
értelmében!" (30).
1930-ban ment Párizsba, de 1933 előtt anyagi gondjai miatt nem tudott
bekapcsolódni az ottani művészeti életbe. Igazi tevékenysége 1933 utánra tehető, amikor is olyan támogatókra lel, akik szintén saját műfajuk dimenzióiból kilépő alkotások megteremtésén dolgoznak. Cesar Domela térbe építette
festményeit, Róbert Delaunay „építészeti festészetet", Ervand Kotchar üreges
szobrokat készített, Alexander Calder és Giacometti mozgó konstrukciókat
gyártott. Nyilván számukra is meglepő volt Tamkó feltűnése Párizsban, különösen, amikor megismerhették elméleti alapvetéseit, kiáltványait, franciára
fordított síkkölteményeit. Kotchar manifesztuma (Festészet a térben) különösen jól rímelt Tamkó elméletére. Mai szemmel nézve szinte hihetetlen, hogy
Tamkó Sirató ezekben az években (1933—36) a nemzetközi művészeti élet egyik
vezéralakjává nőtte ki magát, akinek barátai a korszak ma már elismerten
legjelentősebb művészei voltak, akit egy Kandinszkij is megkülönböztetett tisztelettel fogadott a műtermében.
1936-ra Tamkó kialakítja a művészet és az irodalom dimenzionista felfogását. Felismerte, hogy a „vonalon belüli" költészetet meghaladó síkköltészet
után, abból következően és a nyelv anyagként való kezelésének elvével meg73

egyezően a térköltészet (villanyvers, transzparens) és a mozgó irodalom, az
időben^ változó irodalmi mű következik. Elképzelése — különösen a kiáltástípusú avantgárd kiüresedése idején — reveláció erejű volt, hiszen ez az elméleti megközelítés mozdíthatta ki egyedül az apátiába esett avantgárd művészeket a holtpontról. A Dimenzionista manifesztum, amelyet — Domela,
Kotchar, Bryen és Arp szellemi támogatásával — Tamkó Sirató fogalmazott,
tulajdonképpen napjainkra igazolódott. Bár az elméleti alapvetés már a glogoizmusban megtalálható, mégis érdemes néhány részletét újból felidézni:
„Korunk egyik élő és előrevezető művészet-akarata a dimenzionizmus.
Céltudatlan kezdetei visszanyúlnak a kubizmusba és a futurizmusba. (. . .)
A dimenzionizmus életrehívói egyrészt a modern szellem teljesen új tér
és idő koncepciója (geometriai, matematikai, fizikai kifejlődése Bolyaitól Einsteinen át napjainkban is folyik) másrészt korunk új technikai adottságai. (. . .)
El kell fogadnunk, hogy a tér és az idő nem különböző kategóriák, egymással szemben álló abszolutumok, mint ezt régebben hitték és természetesnek
tartották, hanem a nem-euklidészi koncepció értelmében: összefüggő dimenziók. Ezt a felfogást ösztönösen érezve, vagy tudatosan magunkévá téve: egyszerre eltűnnek előlünk a művészetek összes régi határai és válaszfalai. (. . .)
ŰJ VILÁGÉRZÉSTŐL VEZETVE, A MŰVÉSZETEK EGY ÁLTALÁNOS
ERJEDÉSBEN, (A Művészetek Egymásba hatolása) MOZGÁSBA JÖTTEK ÉS
MINDEGYIK EGY ŰJABB DIMENZIÓT SZÍVOTT FEL MAGÁBA, MINDEGYIK ŰJ KIFEJEZÉSFORMÁT TALÁLT A + 1 DIMENZIÓ, A RÁADÁS
DIMENZIÓ IRÁNYÁBAN, MEGVALÓSÍTVA A LEGSÚLYOSABB SZELLEMI KÖVETKEZMÉNYEIT ENNEK AZ ALAPVETŐ VÁLTOZÁSNAK.
A dimenzionista tendencia parancsa volt, hogy:
I. . . . az Irodalom kilépjen a vonalból
Calligrammok. Typogrammok.
(Preplanizmus)
II. . . . a Festészet kilépjen a síkból és
Festészet a térben.
Szürrealista tárgyak.

és behatoljon a síkba:
Planizmus.
Villanyversek.
behatoljon a térbe:
Konstruktivizmus.
Térkonstrukciók.
Többanyagú kompozíciók.
III. . . . a Szobrászat kilépjen a zárt, mozdulatlan formákból, vagyis az euklideszi térben kialakult formáiból, hogy meghódítsa a művészeti kifejezés
számára a négydimenziós Minkovszky-féle teret.
Mindenekelőtt az úgynevezett ,telt szobrászat' felhasadt és bevezetve önmagába a belső terek negatív motívumait majd a mozgást, így fejlődik:
Üreges szobrászat.
Nyitott szobrászat.

Mozgó szobrászat.
Mozgás-szobrászat.

S ezután fog kialakulni még egy teljesen új művészet: a Kozmikus Művészet ^A Szobrászat Vaporizálása). A négydimenziós, eddig abszolút művészet-üres térnek a művészet által való meghódítása. E művészet alapja
az anyag nem szilárd, hanem gáznemű állapotban. Az ember ahelyett,
hogy kívülről nézné a műtárgyat, maga lesz központja és alanya a műalkotásnak, mely az emberre mint öt érzékszervű alanyra összpontosított
érzékszervi hatásokból áll egy zárt és teljesen uralt kozmikus térben.
74

íme legrövidebben összefoglalva a dimenionizmus lényege. Deduktív a múlt
felé. Induktív a jövő felé. Élő a jelenben.
Paris, 1936.
Charles Sirató." (31).
A Manifesztumot aláírta, illetve csatlakozott hozzá — többek között —
Arp, Bryen, Delaunay, Duchamp, Kandinskij, Picabia, Calder, Huidobro, Miro,
Moholy-Nagy.
7
1936-ban Tamkó Sirató Károly — miután a Dimenzionista
manifesztum
megjelent — hazatért Magyarországra, hogy a szervezetén elhatalmasodó betegségeit, szepszisét, súlyos izületi gyulladását, szívbaját gyógykezelje. A vizuális költészet, a modern experimentális líra magyar úttörője ezzel befejezte
ilyen jellegű tevékenységét, számára hosszú-hosszú évekre a betegágy, a túlélésért való küzdelem következett. Verset sem írt ezután évtizedekig.
Kétségtelen, hogy ez az alig több mint tíz éves „életmű-rész", ez a töredékes életmű olyan maradandó alkotások és manifesztumok időszaka, amely
elméletektől és kiáltványoktól nem éppen túlzsúfolt irodalmunkban páratlannak nevezhető. Tamkó Sirató hatása — tudatalatt, búvópatakként — éppen a
fiatal magyar költészetben jelentkezik, felismerései a XX. század második felének törekvéseiével egyezőek, a „dimenzionizmus elve" valóban kiteljesedett
és „győzött", a művészeti elképzelések egyrésze a „dimenzionista tendencia
parancsát" követték. Másrészt — és ez különösen figyelemreméltó — Tamkó
megérti és ki is mondja, hogy a dimenzionizmus és az avantgárd nem egyedül
„üdvözitő", semmiképpen sem kizárólagos: „ez a győzelem nem jelenti, és sosem is fogja jelenteni azt, hogy a dimenzionista tendencia kizárólagos lesz a
művészetek életében. Jóllehet ez a tétel most már szinte magától értetődő
előttem, mégis részletesebben kell foglalkoznunk vele, mert a dimenzionista
irányú művészetforradalmak, a dadaizmustól kezdve, erősen hangsúlyozták a
,saját-műfaj-ellenességüket' (,Le az irodalommal!', ,Anti-regény', ,Meta-regény', ,Ellen-színház', ,A festészet halála", stb. stb.), és részben hangsúlyozzák
még ma is, ami súlyos félreértésekre, helytelen koncepciókra és hamis vádakra adhat okot. A művészetek életét, ugyanúgy, mint az emberiség szellemi fejlődésének folyamatát a maga ,sokszerűségében', rétegzettségében és szövevényességében kell felfognunk. (.. .) Az euklideszi művészetek is tovább élnek
tehát és virulnak a maguk módján.. ., s még a nem-euklideszi
művészetek
megalapítói és harcosai is nemegyszer fordultak jól bevált formáikhoz, éltek
lehetőségeikkel és kultiválták őket." Mindezek „nem zárják ki egymást, sőt
kölcsönös létük a magasabb egyensúlyhoz nélkülözhetetlen" (32).
Fontos szavak. S nem a toleranciájuk, hanem a korszerűségük miatt fontos szavak. Mert a jel-típusú megközelítésé az a felismerés, hogy a művészet
nem fejlődik folytonosan és folyamatosan „progresszív" irányba, hanem legfeljebb változik és alakul. Napjaink adekvát művésze nem hisz a klasszikus
avantgárd „esztétikai darwinizmusában": téved, aki műfajok „haláláról" beszél, aki hisz a művészet egyenes vonalú „fejlődésében".
Tamkó mindezért is példaadó művész. Benne a legfontosabbnak és a legjellemzőbbnek az anyagra való koncentrálást, a társadalmi kérdésektől való
elfordulást érzem: olyan befelé forduló „műhely-munkát" értek ezalatt, amely
az experimentalizmus elengedhetetlen feltétele, amely önmagát a nyelv anya75

giságában mutatja meg, és éppen napjaink — az „esztétikai darwinizmust"
tagadó, a „perspektívát" befelé fordulóan, az anyagban felfedező — fiatal magyar költészetében ismerhetjük fel. A — látszólagos — „költői konzervativizmus" így talál rokonságra a „kísérleti avantgárd"-dal; a posztmodern-szituáció így ad lehetőséget új művészeti médiumok megszületésére. A „médiumart" időszaka az is, ez is. Ezért lehetséges egyetlen költői oeuvre-ben — például Tandori Dezsőnél — a „két-fajta" (valójában egy) magatartás. Mert a
„posztmodern konzervativizmus" és a jel-típusú experimentalizmus mögöttese
ugyanaz; a társadalmi kérdésektől való távolságtartás, a befelé fordulás, az
arisztokratizmus: a távlatot önmagamban és a munkámban mutatom fel, akár
egy felnagyított, egymásra xeroxozott szöveg esetében. A papírban szédítő
mélységeket láthatunk.
JEGYZETEK
1. Erdély Miklós szavai a kalocsai Magyar Műhely Találkozón hangzottak el, 1985.
július 31-e és augusztus 4-e között, valamikor.
2. Hegyi Lóránd: Avantgarde
és transzavantgarde,
Bp., 1986. 7.
3. Hekerle László: Kevés-e a valamennyi?
in: „Kováts!" — Jelenlét-revű, Bp., 1986.
4. A transzavantgárd illetve „posztmodern-szituáció" bővebb értelmezését lásd: Hegyi Lóránd: i. m.
"
5. Szabolcsi Miklós A neoavantgarde
c. könyv (Bp., 1981.) bevezető tanulmányában
használja ezt a kifejezést, amelyet kiterjesztettem a „klasszikus" avantgárd legfőbb, társadalmi töltetű irányzataira.
6. Aczél Géza: Tamkó Sirató Károly, Bp., 1981. 69.
7. Itt szeretném hangsúlyozni, hogy Aczél Géza kiváló Tamkó-monográfiája bővebben, alaposabban foglalkozik az életmű egészével, és számomra is fontos forrásanyagnak bizonyult.
8. A „nyitott mű" elvét hangoztatják a mai Magyar Műhely szerkesztői is, érdemes
ezzel kapcsolatban Bujdosó Alpár véleményét szemügyre venni: „És a legizgalmasabb az lenne, ha maga az olvasó is tovább dolgozna a munkán, tevőlegesen
beleszólna a műbe. Végeredményben így válna valóban nyitott művé az alkotás".
(Életünk, 1982/11. 1007.) Lásd még: 28. jegyzet.
9. Tamkó Sirató Károly: A dimenzionizmus
albuma I. (kézirat Tóth Gábor tulajdonában) 4.
10. Aczél Géza: i. m. 73.
11. Tamkó Sirató Károly: i. m. 6.
12. Aczél Géza: i. m. 74.
13. Tamkó Sirató Károly: i. m. 8.
14. Szabolcsi Miklós: i. m. 12—13.
15. Aczél Géza: i. m. 31.
16. Id. Szombathy Bálint: A konkrét költészet útjai III., az Üj Symposion melléklete, Novi Sad, 1976. 7.
17. I. m. I. 3.
18. id. uo.
19. Tamkó Sirató Károly: i. m. 10.
20. i. m. 32.
21. id. Szombathy Bálint: i. m. I. 2.
22. Velimir Hlebnyikov: Zangezi, Bp., 1986. 5.
23. Tamkó Sirató Károly: i. m. 65.
24. Aczél Géza: i. m. 66.
25. Tamkó Sirató Károly: i. m. 19.
26. I. m . 20.

27. I. m. 21.
28. Umberto Eco: A nyitott mű,
víteni azon bizonyításainkat,
nyire megelőzte korát: „nem
s még inkább a mozgásban
76

Bp., 1976. 46. Érdemes még egy Eco-gondolattal bőhogy Tamkó síkköltészete és dimenzionizmusa m e n y kell hozzá túlzott merészség, hogy a .nyitott mű' —
levő mű — poétikájában az olyan műalkotásokban,

amely a műélvezésben sohasem marad ugyanaz, elmosódott vagy pontos rezonanciáját találjuk a modern tudomány bizonyos tendenciáival. A korszerű kritikában már-már közhely a folytonos téridőre hivatkozni a joyce-i univerzum
struktúrájának magyarázatakor; nem véletlen, hogy Pousseaur, amikor kompozíciója természetét akarja meghatározni, Jehetőségmezőről' beszél" uo. Lásd: még:
29. jegyzet.
29. Amikor Párizsban találkoztak — „Moholy-Nagy meglepetéssel és megelégedéssel
nézte végig plánista opuszaimat. Különösen az ,Eposz az emberről' és az ,Egy
éjszaka története' nyerte meg tetszését. Amint az utóbbira rápillantott, azonnal
Joyce .Finnegans Wake'-jét e m l í t e t t e . . . " (Tamkó Sirató Károly: i. m. 71.)
30. Tamkó Sirató Károly: i. m. 22.
31. I. m. melléklet. (Valamint: id. Hid, 1966/11—12. sz. 1204.)
32. I. m. 94.
Ez az írás része egy — az MTA—Soros Alapítvány támogatásával — készülő
tanulmánysorozatnak.

77

FRÁTER ZOLTÁN

Jelentés a völgyből
ÁPRILY HANGLÍRÁJA
Bár népszerűsége egyre nőtt, sokan, még hívei is, már életében befejezettnek vélték költői pályáját. A körülmények azt a látszatot keltették, mintha ő maga lemondott volna a folytatásról. Az aranyszarvas című könyvét, mely
osztatlan sikert aratott, fél évszázad legjava fordításaiból állította össze. Saját költészetét az Ábel füstje második kiadása tartotta ébren a köztudatban. Az
idősödő Áprilytól, úgy tűnt, mind kevésbé várhat további verseket az olvasó.
Az ajándékba kapott évek és a felkínált lehetőségek azonban meghozták
a „szentgyörgypusztai remete" alkotókedvét, s a csüggedők nem kis meglepetésére új kötettel állt elő 1965-ben. Nemcsak az előző évek kiadatlan műveit, a lappangó termést takarította be, hanem merőben más, a költői megújulásról tanúskodó munkáit is közreadta. Ismét mesterien honosítja
a négysorost, 'öregkori lírájának kedves műformáját. Lélektani, alkotói állapotának ez a legmegfelelőbb kifejezési mód, de nem éri be ennyivel, összeépíti, valódi jelentéssel bíró, hangulatos beszámolókká fűzi rövid jelentéseit,
s eredeti lírai naplót készít belőlük. Könyve igazán jelentés lesz egy huszadik
századi magyar költő helyzetéről, élete utolsó szakaszában vallott nézeteiről,
a halál elé méltósággal lépő ember gondolatairól, végső tapasztalatainak öszszegzéséről.
A kötet kritikai fogadtatása is elsősorban erre hívja fel a figyelmet. Az
a tény, hogy a szerző közelít nyolcvanadik évéhez, különös érdeklődést, izgalmat és tiszteletet vált ki a kritikusokból, recenzensekből. Faragó Vilmos
a „jó halálra" készülő öregember vallomását látja „e szép kötetben: élni érdemes" (1). Megállapítását alátámasztják a nagy versek, mint például a Megtisztulás vagy az Intés kutyámnak. De már Koczkás Sándor figyelmezteti az
olvasót, hogy nem csupán erről lehet szó. „Keveset mondunk, ha az öregkori
lelkiállapotok lírai tükrének nevezzük ezt a kötetet." (2) A költő témáiból
elsősorban a lélekhelyzet körvonalaira következtet, olyan különös tartásra,
amely „oldottságnak és koncentráltságnak szép, harmonikus ötvözete", s
amelyből — a halál közelségének tudatában — életszeretet árad. Pomogáts
Béla is ezen a nyomon halad, amikor a „nem tragikus világ" kirajzolódását
érzékeli az életműből. A magyarázatot Áprily melankolikus természetében
leli meg, hiszen a költőnek „konfliktusai, szenvedélyes összeütközései nincsenek" (3). A szelídség, az „indulatokat nélkülöző költőiség" alkalmas formáját, kiteljesedését találja meg a négysorosban, melynek tömörsége poétikai eszközzé válik. A hagyományos formához ragaszkodó négysoros szerepét
emelte ki Györe Imre recenziója is. A kerek, zárt egészben szokatlan hatást
észlel, ami „továbbgondolásra és továbbérzésre" késztetve, mintegy „megsokszorozza a versek hatékonyságát és az újszerűség varázsával vonja be
őket" (4).
Áprily valóban szerette ezt a formát. A naplószerűséghez kivált illett a
feljegyzés-terjedelmű, négy rövid sor. A legapróbb részleteket, a valóság
parányi szeletkéit kinagyítva alkotott maradandót. Csak jó mesterek képe78

sek megmutatni, hogy mi mindent lehet elmondani szűk keretek között,
vázlatoknak látszó darabokban. Az idő fenyegető szorításában éltető erő,
életjel lett a rendszeresen rótt négysoros. „De napomon ez a négy sor vonal,
/ életjel, mit lelkem lelkemnek ad." (Jöjj, négysoros) Idilli hangulatok megéneklése helyett mégis szomorkás képek uralják e lírai ötvösmunkákat. A
költő — szokott szerénységével — kétkedve nézte saját alkotását, de lényegéről — a bánat könny csepp j érői — meggyőzően vallott. „Nem Dionysos ihlet, négysoros, / inkább borongó vagy, mint mámoros. / Bizonyosan nem is
vagy műremek — / Egyet tudok: mélyedben könny remeg." (Négysoros a
négysoroshoz)
Áprily könyvében — Gonda Ferenc véleménye szerint — a „derűs alkony melankóliája szól a völgyből" (5), Simon Zoárd pedig a „túlzottan csengő dallam" oldódását, a „virtuóz ritmus" megcsendülését „egy múló élet
vég-akkordjaként" (6) fogja fel, kiemelve az életrajzi adat szerepét. Tóth
Béla hangsúlyozza, hogy a „legvégső dolgoknak nyugodt, férfias tudomásul
vétele" (7) jelzi Áprily évszázados hagyományokon érlelődött bölcsességét.
A „közelítő tél", a halállal való elkerülhetetlen találkozás ténye csakugyan meghatározza a Jelentés a völgyből verseit. A kötet fontos, súlyos
költeményei messzemenően igazolják ezt. Két nagy ciklus címe is utal a lírai
alaphelyzetre, a számvetés és eltávozás motívumára. A nyitó ciklus címe —
Ámulni még — a kiszabott idő végességére hívja fel a figyelmet, a harmadik egység a sírfeliratok komorságát árasztó Epitáfium nevet viseli. Még a
leghosszabb és könnyedebbnek tűnő Évszakok zenéje is tartalmaz borús, őszitéli hangulatokat, s a Római őrvonalon — sajátos visszatekintéssel — a régmúlt történelmi képeit eleveníti fel.
A kötet jelentős versei szólnak az öregségről. A magyar irodalomban
oly ritka öregkori líra szép megvalósulásának lehetünk tanúi. Az Ámulni
még, a Kérdés az öregséghez, a Megtisztulás, az Egy nap, a Kézszorítás, A
változás, az Intés kutyámnak, s a Borogató kéz talán legszebb példái ennek a
szemléletnek. A Hol itt a rév? vagy a Ladik címűek az ismeretlenbe való
átkelés mitologikus toposzát, „Kháron ladikját" idézik. Az olyan sorok, mint
a „S vén volnék már, — s itt volna már a végem?" (Ámulni még), vagy „a
túlsó partot látó révülésben / a 'Készen vagy?'-ra ezt felelni: — Készen"
(Kérés az öregséghez), az elmúlással szembenéző tiszta lelkiismeret mondatai,
a „Közelről les már rám a vég" (Megtisztulás), az „Egy nap nem ébredsz fel"
(Egy nap) tudatával élő költő üzenetei.
Az elháríthatatlan halál azonban nem fojtogató veszedelemként tűnik
fel itt. Bár a végső elnémulás bizonyossága fájdalommal teli, szorongó érzéssel tölti el az útrakelőt, a Jelentés a völgyből szerzője a megbékélés szelídségével várja a halált. Nem tiltakozik, nem perel, nem könyörög haladékért. A sztoikus bölcsek belátásával tudja, hogy ami keletkezik, el is múlik egyszer. A természet rendszerében mindennek megvan a helye, minden
lénynek szerepe, feladata van. Minden csak addig létezik, míg körülményei
engedik, míg be nem töltötte hivatását. Ebben a felfogásban a halál nem a
végzet, a gonosz sors beteljesedése, hanem az élethez tartozó, azt lezáró, természetes történés. Velünk történik, vagy általunk? Végrehajtói vagy okozói
vagyunk egy felsőbb parancsnak, mely az élet törvényszerűségéhez rendelte
a halált? Ha a teljességet keressük, a halál birodalma éppúgy nem lehet idegen tőlünk, mint semmi sem, ami az élethez tartozik. Ha egy hosszú út végén ránk váró megérkezés a halál, akkor inkább ünnepi, szabadító szerepe
79

van. A jó halál lehetősége ez, amelyre felkészülve nyugalmat csak a munkás, tevékeny élet adhat. Talán ezért különbözteti meg Áprily az elmúlás
tragikumából származó rossz Halált és a természetes folyamatként szemlélt,
elfogadott — de nem önkéntes, nem „választott" — jó Halált. A kifejezés
következetes ismétlődése indokolja a sajátos tartalom feltárását. Ezzel a fogalommal zárul két igen fontos vers: a Megtisztulás és az Intés kutyámnak is.
Megtisztulás
Közelről les már rám a vég.
De mielőtt
a nagy Hurok megfogja lábam,
szeretnék megfürödni még
egy nyári éjjel harmatában.

Szárnyával verdeső rigó
kristály-eren
nem tudna tisztálkodni szebben,
mint én az égi, tisztitó,
finom hullású permetegben.

Eltűnne gond, foszolna bú,
zsibbadna kín,
lelkemről minden heg leválna —
s mint sérületlen kisfiú
indulhatnék a jó halálba.
Három versszak adja négy versmondat keretét. Az első kijelentés beéri az
első sor hosszúságával („Közelről les már rám a vég."). A következő mondathoz azonban már négy sor szükséges, míg az utolsó két külön szakaszban, öt-öt sorban futja meg pályáját. Az első közlés tárgyilagos ténymegállapítása és a további mondatok közt ellentét feszül. A vég közelgése és valóságos bekövetkezése közé beékelődik a búcsúzó ember kívánsága: ^szeretnék megfürödni még / egy nyári éjjel harmatában." A megtisztulás, a lelki
terhek megkönnyítése különböző szertartásokban is az újrakezdéssel, vagy a
végső íeloldozással kapcsolatos. Az újjászületés rejtett igénye munkál a tisztálkodás rituáléjában, a bűntelenség erőt adó állapota nyerhető el általa.
Egyszerre érvényesül a versben a megtisztulás vallásos és lélektani vonatkozása, a „sérületlen kisfiú" krisztusi eszméjének és a gyermeki ártatlanság
gondolatának összefonódása. A hajdanvolt gyerekkor vissza nem térő, de
mindvégig óhajtott, maradékában is féltve őrzött vágykép a versben kérlelő, érvelő számára. A szöveg felépítése emlékeztet az imára, melyben minél részletesebben igyekszik megokolni kérését az imádkozó. Érzékelteti, hogy
nemcsak alkalmas, hanem érdemes is a kiváltság megszerzésére: „Szárnyával verdeső rigó / nem tudna tisztálkodni szebben, / mint én az égi, tisztitó,
/ finom hullású permetegben." A természeti mozzanatból festett kép, mint
finom ötvösmunkával készült, tokba zárt medál ragyog két versszak között,
a költemény közepén. A kérés, mely teljesítését várja, feltételes módú igealakokkal argumentálható. A remény jegyében fogant a vers, de a megvalósulás magasabb hatalom akaratától függ. Ezért lesz valószínűtlen, tényleges
történést nem tartalmazó, csupán a vágy vonalára felfűzött, feltételes módú
igékbe kapaszkodó a szerkesztés. „Eltűnne gond, foszolna bú, / zsibbadna kín,
/ lelkemről minden heg leválna — / s mint sérületlen kisfiú / indulhatnék a
jó halálba." Az élet részeként felfogott, tudatosan előkészített, „megtisztulás"
állapotában várt halál a „jó halál", s ezt éppen a tudatos készülődés, a lelki
béke hozhatja meg. Ok és okozat egymást kiegészítő-előidéző elemei ennek
a szemléletnek. Felcserélhető, de egymás nélkül nem létező motívumok. Egy
sok sebet rejtegető, sérülékeny lélek fohásza a Megtisztulás („lelkemről min80

den heg leválna —"), valamikori énünk, boldog-tudatlan védettségben való
létezésünk örök áhítata. „
A feltételes móddal szemben a felszólító alaphang határozza meg az Intés kutyámnak című verset.
Fekete vagy s itt állsz
fehéren
a februári fagy
derében,
hű őrizőm.
Reánk van gondod, semmi
másra,
nem csábulsz el
csatangolásra
tarlón-mezőn.

Ha támad szomszédunk
kutyája
s nagy szemfogát húsodba
vágja,
ne hagyd
magad.
S ha rabló törne ránk
merészen,
fogadd farkasugrásra
készen
s torkon
ragadd.

Jelezd a völgybe
érkezőket,
kirándulókat,
gallyszedőket,
erdei
neszt.
De a fácánkakast,
a szépet
s az érre szomjas
őzikéket
el ne ijeszd.

Ha rossz Halál sunnyogna
erre
s telkünkre is bejönni
merne,
el ne inalj.
Kerüld meg némán és orozva,
rohanj a nesztelen
gonoszra
s csontjába
marj.

Ha vaddisznót
érzel
közelben
vagy róka jár a rőt ciherben,
riaszd,
csahold.
(S azt sem bánom: üvölts, ha éjjel
rézsárga óriás
szemével
rád néz a hold.)

De ha a jó Halál megállna
s behívó intésemre
várna
kapunk
előtt,
nehogy reá mordulj, ha látod,
illőn fogadd, mint jó barátot
s bocsásd be őt.

Az időskori számvetés, a halálközelség egyik legszebb példája a kötetnek ez
a verse. Megerősíti azokat a véleményeket, amelyek Áprilyban eleve a tragikus hangoltságú, létkérdéseken meditáló költőt látják. A fiatal évek lírájában is meglévő szemlélet zaklató aktualitással telik meg az életrajzi tények, a fáradó test, a rostáló emlékezet működésével, az öregség napjaiban.
Meglehet, „hitelesebbnek" tűnhet a költemény, ha tudjuk, hogy az életút
vége felé, nemzedéknyi tapasztalatok birtokában íródott. De talán mégsem
ez teszi igazán jó verssé.
Mindenekelőtt a lírai „szereposztást" érdemes szemügyre vennünk. Alaphelyzete a megszólítás, ám nem valamiféle képzelt odafordulás, s látszatra
nem is önmegszólítás. A költemény jól ismert viszonylatot ábrázol: a kutyájához beszélő ember, a gazda szavait rögzíti. A cím határozott beszédmódra
utal, világosan jelzi a szűkebb műformát. Barátságos kérés, bizalmas utasítás
rejlik az intés tartalmában. A vers, első olvasásra is sejthető, ellentétekre
épül. Mindjárt az első sorban felbukkan a legélesebb színkülönbség, a feketefehér. Jelentése a lírai tónus paradoxitását is felvillantja: „Fekete vagy s itt
állsz fehéren", de az önellentmondást rögtön követi a magyarázat: „a februári fagy derében, / hű őrizőm." Ezzel a hangütéssel megadja a vers „hullámhosszát" a beszélő. A februári fagyban fehérré deresedett kutya látványa
nemcsak a kegyetlen, hideg tél megpróbáltatásait idézi, s nemcsak a szabadban tartott házőrző hűségéről tanúskodik („hű őrizőm"), hanem a kép kontrasztos megfestésével („Fekete vagy s itt állsz fehéren") szinte folyamatot érzékeltetve, a megfakulás, a megfehéredés, a megőszülés motívumát is magába
foglalja, a megöregedés szimbólumaként. A konkrét kép hangulatteremtő,
versmeghatározó tényezővé válik már a költemény kezdetén. Az első szakasz, mely a gazdájára hallgató, becsülettel szolgáló négylábú „jellemzése",
egyben hűségének dicsérete is. Ennek tudatában van értelme, súlya a hozzá
szóló intésnek. A gazda „intése" parancs, minden körülmények között telje81

sítendő kötelesség. Az utasítások továbbra is szembeállításokon alapuló ellentételezésekként fogalmazódnak. A nyelvtani alakzatqk közül a felszólító mód,
valamint a „de" és a „ha" szócska lesz az uralkodó. („Jelezd", „el ne ijeszd",
„riaszd, csahold", „üvölts", „ne hagyd magad", „fogadd", „torkon ragadd",
„el ne inalj", „Kerüld meg", „rohanj", „marj", „mordulj", „fogadd", „bocsásd be".) A harmadik versszaktól kezdve a „ha" pontosan körülírt élethelyzetei jelölik az érvényesség eseteit. Az utolsó szakaszban, az intés záróakkordjaként az ellentét és feltételesség egybefonódik a legfontosabb felhívásban. „De ha a jó Halál megállna / s behívó intésemre várna" . ..
Nyílt ellentétpárként jelentkezik a „rossz Halál" és a „jó Halál" megszemélyesítése. Az előbbi, mint „nesztelen gonosz", a tolvajra jellemző igével: „sunnyogna", míg a jó Halál, mint régen várt jóbarát, illedelmes látogató, tisztelettudón „megállna / s behívó intésemre várna". Két síkon — direkt felszólítással és tiltó, tagadó kifejezésekkel — közli utasításait a gazda.
A „De" után következő tiltások ily módon azonos sávba, egy tartományba
kerülnek, s ezáltal bővül a „jó Halálról" való tudásunk is. A természet kedves lényeivel mutat rokonságot, az erdő szeretett lakóihoz válik hasonlatossá. A fácánkakashoz, melynek külön értelmező jelzője hangsúlyozza, hogy
„szép", s az „érre szomjas őzikék"-hez, a védtelen, riadt állatokhoz. Mert a
„jó Halál" nem erőszakos. A paradox szerkesztés a tulaj donságcserében is
megnyilvánul. Nem az ember tart a haláltól (a vers felkészült hőse nem fél
tőle), hanem a halál vívódik, töpreng, toporog a kapu előtt — „megállna" s
„várna" —, tétova vendégként csupán sejtetve a sors akaratát. Ez az akarat
valójában a halandó belső megnyugvásból fakadó elszánása, hogy ideje letelvén, engedje történni, akarja az elkerülhetetlent: „illőn fogadd, mint jó barátot / s bocsásd be őt." Egy cselekvő élet öntudata, a megtapasztalt idő és
a békés meditáció személyes kapcsolattá alakította az ismeretlenbe küldött
fohászt, világossággá a titokzatos, rejtelmes homályt. Paradoxitásához most
lesz igazán hű a szöveg. Most lesz szembeötlő értelme, hogy kétszeres intést
tartalmaz a vers. A címben megjelölt műforma keretében, a maga eredeti
valóságában az intés mint kézmozdulat is felidéződik: „s behívó intésemre
várna". A jó Halált nemcsak elfogadja, hanem kéri is a lélek, ha megért a
távozásra. Az „elvégeztetett" bölcsessége egyetlen rebbenésben tükröződik,
hívó jelben ölt alakot. Invitáló, már-már szívélyes gesztus, amit az intő szavak mondója — szabad elhatározásából — nem kétséges, meg is tesz. Önmagát inti a gazda, ha látszólag kutyájához beszél is. Dikció helyett monológ,
álcázott önmegszólítás, megszenvedett lélekbeszéd jellemzi a ciklus magányos
alakját, idős emberét. Az Epitáfium Tavaszi reggelében, szédítő május-illatban is „halálszagot" érez, a Jöjj, zöld madár évszaka „halálos ízű, furcsa
nyár". Kínokat enyhítő Borogató kéz-nek az édesanya „rég kihűlt kezét"
várja, s a „rikoltva-sírva" kerengő csóka-csapatok hozzák a Gyászt. Elhunyt
felesége sírfelirata az Epitáfium; „nincs már, aki a sebet bekötözze" (Késsel
beszélek). A magvakat kereső, ablakhoz szálló cinkeraj is „csalódottan s értetlenül" száll tovább. „Valaki elment a szobákból / s bennük sötéten jár a
gyász" — írja a Csóka-hangok csendes lezárásaként. Külön Téli jelentés adja
hírül, hogy „elment a fák és rózsák Asszonya". A lassan érkező tavaszban a
magára maradt férfi a halálhoz kerül közelebb. Az olvadás csillanó tócsái
nem keltik fel az élet reményét, a mindent elnyelő fényben az örökkévalóság üzen általuk (Indulnak már). Az elhagyott, hiánytudattal élő társtalan
számára az emlékezés múlt-ideje és a jelen szenvedései közepette a halál82

jövő vonzása növekszik. Feleségének állít emléket ezzel a lírai fejezettel, miközben ő maga is tanulja a halált.
Mintegy függelékként kapcsolódik ide a Római őrvonalon ciklusa. A történelmi múlt helyszínein rég porló holtakat ébreszt, Pannónia provincia
messzire vetődött lakóit, felelevenítve a limes polgárainak mindennapjait. Az
Aquincumi strófa egy „fiatalon halt" nő sorsában a korai halál fájdalmát
énekli, A gladiátor a méltó halál jogáért emel szót. Ebben a környezetben
rajzolja meg kedves filozófusa, Marcus Aurelius alakját is. A halállal való
szembenézés emberi módját, az elviselés lelki tartását megmutató sztoikus
gondolkodónak fon koszorút. Nem ódát ír azonban, hanem szomorú életképben jeleníti meg filozófia és történelem, eszmény és valóság kegyetlen találkozását. A Duna partján álló Marcus Aurelius gyönyörködve figyeli a víz
fölött köröző halász-sast. Ám a túloldalról egyszerre nyílvessző repül — „kvád
nyíl suhant a lengő sas felé" — és a madár élettelenül hull a habokba. A túlsó parton táborozó germán törzsek egyik csoportja ekként ad magáról hírt.
A jelenet szép szimbóluma egy történelmi korszakváltásnak: az önmagát
túlélt római birodalom és az előretörő nomád csapatok véres vetélkedésének.
A hanyatló civilizációt legyőzi majd a mindent elsöprő népvándorlás. A história menetének törvényszerűségei szerint az erőtlent kíméletlenül megsemmisítik a „fejlődést" hozó friss alakulatok. Ám a versben a sajátosan emberi
értékek, a kultúra nyomai mind-mind a régi világ tartalmaihoz kötődnek.
A szemlélődés, a napi szükségletté vált meditálás — „Tűnődött sorson, életen, hatalmon" —, az esztétikai érzékelés gyakorlata — „Gyönyörű vagy, —
szólt, és gyönyörködött" —, a pusztuló iránti részvét megnyilvánulása —
„Elkísérte szemmel, / amíg a loccsanó habokba hullt" —, a valóság intellektuális feldolgozása — „s a bölcs és büszke homlok elborult" — veszélybe kerül a birodalom szétesésével. Kétségekkel teli, gyötrelmes jövőkép körvonalazódik Marcus Aurelius előtt — „Lelke megtelt szokatlan sejtelemmel" —,
hiszen a változással az új barbárság kora köszönt a tájra, bármennyire elengedhetetlen is az átalakulás. A büszkén és szabadon lebegő sas lelövése egy
vad kor hajnalát jelzi. Ha Pannónia végképp a múlté lesz is, kultúrája, mely
az emberi természet alapvető értékeit hozta létre, nem avulhat el. Egyetlen
sas repülését megtörheti a nyílvessző, de magát a repülést nem.
A gondolat hű kimunkálásának igényét, a vers fontosságát mutatja, hogy
a költő szinte az utolsó pillanatban, a kiadó számára készült, tisztázott kéziraton is dolgozott. Versfogalmazványait többnyire megsemmisítette, a gépelt
példányokon már a legritkább esetben javított. Annál fokozottabb figyelmet
követel minden csekély módosítás, amelyből kiderül, hogy alkotója a vers
végsőnek hitt változatával sem volt elégedett, még pontosabb kifejezésre törekedett. Eredetileg, hosszú ideig jóváhagyva, ezt írta: „Talált. Bukását elkísérte szemmel" (8). Ezt a megoldást valahogyan mégsem tudta elfogadni, talán darabosnak, kevésbé artisztikusnak és mindenekelőtt erősen ítélkezőnek
vélhette, ha a védtelen madár pusztulását „bukásnak" minősíti. A sas ívének
szakadását ezért pontosan követnie kellett a megfogalmazásnak: „Billent s
zuhant már." így lett a leírás egységes, s nem a kvád harcossal azonosuló
(„Talált."), hanem Marcus Aurelius szemszögéből láttatva („Elkísérte szemmel"), a beszélőéhez hasonló nézőpontú. A halász-sas esésében saját esendőségét is érezte, az orvtámadás okozta lehullásban a személyes tragédiát, a
csúcson lévő ember elbizonytalanodását. A sztoikus szemléletet „szokatlan
sejtelemmel" eltöltő, nyugtalanító megrendülést.

Mindezek alapján okkal vélhetnénk Áprilyt a halállíra kivételes képviselőjének, s a Jelentés a völgyből verseit az elmúlással fizikai közelségbe került szerző öregkori búcsúzásainak. Ha ennyi lenne csupán, akkor is összetéveszthetetlen, gyönyörű sorokat köszönhetnénk neki. De akad itt más is. Kevésbé vizsgált, talán a költő által sem eléggé tudatosított vonások. Esetleg
mégis igazak, mégis teljesebben tárják fel egy ismertnek hitt líra ismeretlen,
rejtett erőforrásait, mélyrétegét.
Kritikusai alig méltányolták a Jelentés a völgyből lírai napló-jellegét.
Csupán Tóth Béla vázolta, hogy az Évszakok zenéje ciklus darabjai „szinte
naplószerű elevenséggel s impresszionista frissességgel követik a tavasztól
őszig, télig ezer és ezer ámulni, örvendeni valót produkáló természet csodálatos jelenségeit" (9). Az egész könyvet egységben látva, az egyes versek
mint apró mozaikok illeszkednek a mű teljességébe. Folyamatában szemlélve,
sorrendben haladva a kötet lapjain, kibontakozik Áprily utolsó, önállóan öszszeállított gyűjteményének újabb „jelentése".
A legkiemelkedőbb rész a második ciklus, az Évszakok zenéje, amely
külön_ kötetben is megállná helyét. Egy év lírai eseménysorozata ez a versfolyam a költői módon megélt valóság verssé csiszolt története. Kerete nem
a naptári esztendő határaival azonos, hiszen februárral indul és februárhoz
tér vissza. Még pontosabban: a ciklus második versében, az Űj cinkeszóban
olvassuk először a hónap nevét („Köd és minusz tíz. Február."), majd az
utolsó előtti költeményben, az Intés kutyámnak második sorában („a februári fagy derében"). A ciklus kezdő és záró darabja azonban közvetve, motívumokon át utal a télre, februárra. „Hull, hull a bús havaseső," (Rímjáték
havasesőben), majd pedig „Az ár, több napja már, jeget sodor," (Kutyám
halálára), érzékeltetve, hogy nem a ténylegesen zajló változások, nem a földi
időszámítás a fontos, hanem — az évszakok díszletei között — a belső rezzenések, a természettel szinte eggyéváló ember élményei. Sőt: a könyv élén
álló, címadó Jelentés-ben a nyitó szakasz tavaszát — a nyár mellőzésével —
négyszeresen ellenpontozza a koraősz, majd az októbervégi táj. Ezek a megfontolások irányítják tekintetünket a ciklus évszakjelölő voltáról mélyebb
tartalmára, a zeneiségre. Az Évszakok zenéjében a „zene" szó a meghatározó
elem. Az egész életműben alkalmazott verstechnika itt tetőzik utoljára. A világ mint hanghatások szinkróniája, muzsikáló, susogó, zengő, zakatoló, csivitelő, dörrenő, vijjogó hangok sokasága létezik.
A természet nemcsak színekben, hanem hangokban is utolérhetetlenül
gazdag. Az évszakok körforgása, az időjárás változásai, a madarak éneke, a
szél zúgása, az eső ezernyi zaj keltése akaratlanul is belopja magát fülünkbe,
idegeinkbe, érzékeinkbe. Zenél, muzsikál a táj, ámulva és megszégyenülve
hallgat benne a legnagyszerűbb komponista, a legkiválóbb énekes is. Áprily
ezt az élményt, a világ zeneiségét, a zenélő világot sejteti meg olvasóival.
A valóság mint megfoghatatlan, mégis jelenvaló, erővel ható impulzusok sorozata áll előttünk. A természetzene hangutánzó szavak, hangulatfestő kifejezések formájában, magánhangzók, mássalhangzók elrendeződésében keresi
megszólalási lehetőségeit a versekben.
Már Kuncz Aladár felfedezte, hogy Áprily „képekben vagy nyelvmuzsikájának modulációiban közvetve fejezi ki azt, amit más talán közvetlenül"
hozna elénk. (10) Németh László természet és ember „új intimitásának" egyik
erdélyi példáját az Áprily-líra hangszerkezetének sajátosságában találta meg.
„Ez az intimitás a rímekig, a sorok magánhangzóinak a szín-egyensúlyáig
84

árad. Ha Áprily a baglyok U-hangversenyéről beszél, az ő verseit egész bátran lehet mint az a és o hangok hangversenyét jellemezni. Azt az akusztikai
csalódást kelti, mintha csupa mély magánhangzókat rakna, olyan meleg, boltos, komoly októberi erdőkre emlékeztető a melódiája" — írta sokat idézett,
úttörő tanulmányában. (11) Találóan jegyzi meg Sőni Pál, hogy Áprilynak
lételeme a hallás, a hangok zenéje. „Akusztikai univerzuma kimeríthetetlen,
'minden hangzássá változik, muzsika lesz" ebben az életműben. (12)
A zeneiséget mint Áprily egész költészetére jellemző vonást említette a
kötetről szólva, szinte minden kritika. Az értékelések elmaradhatatlan kísérőjelensége volt a muzikalitás tudomásul vétele, de a recenzensek nagy része
csupán díszítő járuléknak tekintette, s különösebb magyarázó szempontot nem
teremtett belőle. Bár Faragó Vilmos prognózisa szerint a mindenkori magyar
diák a Március-ból fogja megsejteni, hogy a költemény „nemcsak magolnivaló leckét jelenthet, hanem tánccal és zenével egy fogantatású ritmus- és
zeneélményt is" (13). Áprily természetélménye- és ábrázolása, mint Koczkás
Sándor észrevette, „sohasem néma: ujjongó zengés vagy hervadt lemondás
telíti" (14). Pomogáts Béla a kötet egységének titkát a „szelíd", vagyis „indulatokat nélkülöző költőiség"-ben találja meg, amely „egyhúrúvá és egyhangúvá" teszi ugyan a kötet verseit, de az akusztikus megformálás és az érzelmi-gondolati elemek párhuzamát teljességgel megfelelőnek tartja, mert a
versek többsége „ugyanazt a zenei szólamot: a megbékélés melankóliáját zengeti fel" (15). A költő „fejlődését", a pálya végkifejletét Simon Zoárd a kifejező eszközök egyszerűbb, gazdaságosabb felhasználásával, éppen a verszene módosulásával érzékelteti, mivel ez „lágyabb, halkabb, mint korábbi
költeményeiben" (16). Az Áprily-líra kifogyhatatlan hangvarázsát valóban
magyarázza a klasszikus-humanista, antik műveltségű költészethez vonzódás,
amit Tóth Béla említ. A zárt, kerek kompozíció, a tiszta, világos képek mellett az ő számára is a „szabatos, de sohasem feszes, hanem könnyed, muzsikáló ritmus" (17) jelzi az Áprily-verselést. Szinte magától értetődő, hogy a
költőről szóló közlemények némelyike éppen ebből a nézőpontból veszi szemügyre a verseket, miként Sőni Pál tanulmánya, vagy Túros Endre dolgozata,
amely a „hanghalmozás" szerepét, a hangok művészi felhasználását vizsgálja
A kor falára című gyűjtemény alapján. Noha Túros Endre előrebocsátja,
hogy a hanghalmozás (az alliteráció) két fő funkciója — a hangutánzás és a
hangulatfestés — nem önmagában fejez ki valamit, hanem a szavak értelmével együtt és a verstani tényezőkkel kiegészítve érvényesül, ennek a stíluseszköznek Áprily esetében talán még nagyobb kisugárzása van. Túros
Endre mondja ki, hogy sokkal művészibb, sokkal hatásosabb a hanghalmozás,
ha a „tények festésében" (18) nyilvánul meg, s nem csupán hangutánzó szavak által. Ez utóbbi egyébként is kevésbé fordul elő Áprily verseiben. Még
ekkor is „általában a hangutánzó szavak szövegkörnyezetének hangjai erősítik az akusztikai hatást". A megfelelő hanghatást leggyakrabban a kontextus
ismétlődő hangjai teremtik meg, ami nem sorolható a hangutánzás jelenségei
közé, viszont a szél zúgása, a vihar hangbenyomása például a vers egészébe
szervesen épül be.
A hangvilág megszerkesztése, a hangok muzikalitása által felszínre jutó
érzelmi-gondolati közlés kitapinthatósága alapján már-már a legmodernebb
akusztikus költészettel rokonítható, a szöveges és a szöveg nélküli jelentéssel
bíró akusztikus tartalom közötti átmenet költészeteként értelmezhetjük az
életművet. Kuncz Aladár „ízig-vérig modern költő"-nek nevezte Áprilyt 192685

ban, s véleményét többek közt azzal indokolta, hogy a „modernséghez", a
versek jelentőségéhez hozzájárulnak a „sajátos költői eksztázisban megismételt szavak, amelyek a régi muzsikának új modulációit hozzák" (19). Sőni Pál
— Áprily zeneiségét elemezve — Caudwell példáira hivatkozik, amelyek érzékeltetik, hogy a költemények ritmusa „feltűnően hipnotikus zsongássá válik, mint Mallarmé Egy faun délutánja vagy Apollinaire Alkohol című versében" (20). S az akusztikus költészettel való elegyítés merészségét voltaképpen Túros Endrének — a hangok hangulatképző tulajdonságával kapcsolatos
— óvatosabb megállapításai is ösztönzik. „Az Áprily-versekben a hanghalmozásból áradó hangulatteremtő zeneiség nem külső dísz, hanem a versek
lényegi eleme, minthogy a természet csodákat, titkokat, gyászt, fényt, örömet
rejtő világát egy olyan összképzet egységeként próbálja érzékeltetni, amelynek hangulati tartalmát nagyon gyakran hangulatfestő hanghalmozással fejezi ki." (21)
Á költemény hangulatának természetesen nem az egyetlen előidézője
például a magas és mély hangok aránya, de a tanulmány sikerrel bizonyítja,
hogy a magánhangzók megoszlása legfontosabb akusztikai kísérője e versek
hangulatának, sőt, az „ellenpólusszerű" hangulati hatás több versben megfigyelhető. Ha a versek zeneiségét Túros Endre az impresszionizmushoz köti
is, az vitathatatlan, hogy a „zenei hatás" Áprily alkotásaiban gyakran a vers
leglényegesebb elemének tekinthető. A verszene többi eszközével összhangban ható hanghalmozás egyaránt szolgálhatja a költői kép kirajzolódását
(„képhívó" alliteráció), vagy csupán „halk kísérője" a költői képnek. Azt,
hogy Áprily „a mindent betöltő zenéjű vers tudatos művelésével alkotott értékes életművet" (22), a Jelentés a völgyből akusztikus szövegeként mondogatható, hanghalmozással teli költeményei is fényesen tanúsítják. Sokszor az
az érzésünk, hogy semmi másért nem íródott a vers, csak a hangok harmóniája, a hanghatással felkeltett világszerűség érdekében. A Rímjáték havasesőben már a címében kiemeli ezt.
Hull, hull a bús havaseső,
hideg fátylat zizegve sző.

Kedvem miért oly eleső?
Hull, hull a bús havaseső.

Ég és torony ködbevesző.
Hull, hull a bús havaseső.

Várj, várj, szívem,
Hullj, hullj, hideg

tavasz-leső
havaseső.

—

Első olvasásra-hallásra feltűnik a „h" hang döntő fölénye a versben. Vele
azonos számban, tizennégyszer fordul elő az „s" hang is a viszonylag rövid
szövegben. Ezt követi az egymás gyakoriságát ellensúlyozó „v" és „1" megközelítőleg egyenlő aránya (a „hullj" szóban j-vé olvad az „1"), mégis a „h"
dominál, köznyelvi ritkasága és szókezdő helyzete révén. Talán éppen a hideg leheletét hozza, mint a Március „hökken a hó a hideg havason" sora,
melyet Túros Endre a „képhívó alliteráció" szemléltetésére idéz. Kitüntetett
szerepe van az „u" és az „a" hangzóknak a „Hull, hull a bús havaseső" ismétlődése által. Még tanulságosabb a mély és a magas magánhangzók elrendeződése. Mély hangrendű dominanciával indul a vers (az arány 6:2), ami a
második sorban pontosan ellenkezőjére vált, s 2:6 arányban már a magas
hangok uralkodnak. Ugyanígy folytatja a harmadik sor, majd a negyedik
ismét visszatér az indító 6:2-es mélységre. Az ötödikben, rendhagyó módon,
páratlan megoszlás jön létre: a magas hangok aránya 7:1-ben csúcsosodik
ki. Ezután megint a szokásos-6:2-es mély hangrend következik, míg az utolsó
86

két sorban szabályos 2 mély — 2 magas szimmetriával 4—4-es egyensúly formálódik. A vers magánhangzóinak mély-magas viszonyulása tehát a következő:
6 —

2

2 —
2 —
6 —

6
6
2

1 — 7
6 —

2

4 — 4
4 — 4
Ebben a rendszerben az egyetlen „deviáns", kirívó sor az ötödik, a magas
hangrend hétszeres fölényével. Indokoltnak látszik, hogy a verset innen szemlélve közelítsük meg. Csakugyan — a vers egyetlen kérdőmondata a szöveg
mondogatójának önmagához szóló kérdése: „Kedvem miért oly eleső?" Lélekállapot és külvilág, hangulat és borús, téli táj összefüggése azonban nemcsak egyirányúan ok-okozati, hanem fordított viszonyt is feltételez: „kedvem"
nemcsak a „bús havaseső" miatt „eleső", hanem, mivel „kedvem" „oly eleső",
szakadatlanul hull a havaseső is. Mintha a rosszkedv okozná a havasesőt,
hiszen „bús havaseső" az. A magas és a mély hangrendű sorok szabályos váltakozása, a kérdőmondatban tetőző nyugtalanság éles magassága az átmeneti
mélyre ereszkedés után kiegyensúlyozott hangrendű válasszal ér véget. A
szabályosság biztatás alakját ölti („Várj, várj, szívem, tavasz-leső —"), s a
tavasz reményével táplált megnyugvásban nem lesz olyan szorongató a tél
hidege sem. Minden esőcsepp — szinte siettetve az időt — az enyhüléshez
visz közelebb. „Hullj, hullj, hideg havaseső." Mondogatva a vers sorait, önkéntelenül is dúdolni kezdünk, valami egyszerű, csendes dallamot. Az első
sor refrénszerű alkalmazása és módosulása a repetitív költészet variációs eljárásaival rokon verstechnikát sejtet. Azzal a — nem lényegtelen — eltéréssel, hogy a műben zajló változások nem önmagukhoz csatlakoznak, hanem
erőteljes szemléleti átalakulást is hoznak magukkal. A kijelentés felszólítássá,
a barátságtalan természet leírása azonosuló bíztatássá válik a vers menetében. Minden sorvég ugyanolyan rímre csendül (eső — vesző), de a belső hangrendi változatosság mégsem engedi meg a monotóniát. Az „ő" hangzó állandó visszatérése felfelé nyitódó, lebegő sorvégeket eredményez, s akusztikus hangulata már elérte azt, amit a szöveges tartalom a természet rendjében való megnyugvással végképp kiteljesít.
(folytatjuk)
JEGYZETEK
1.
2.
3.
4.
5.
6.
7.
8.

Faragó Vilmos: Könyvek a kirakatban. Élet és Irodalom. 1965. 51. sz. 4.
Koczkás Sándor: Könyvekről. Népszabadság. 1965. dec. 22. 8.
Pomogáts Béla: Áprily Lajos: Jelentés a völgyből. Kritika. 1966. 4. sz. 61.
Gy. I. [Györe Imre]: Jelentés a völgyből. Áprily Lajos versei. Magyar Nemzet.
1966. febr. 6. 13.
Gonda Ferenc: Áprily Lajos: Jelentés a völgyből. Reformátusok Lapja. 1966.
9. sz. 4.
Simon Zoárd: Áprily Lajos: Jelentés a völgyből. Alföld. 1966. 4. sz. 84.
Tóth Béla: Két verseskönyvről. Theologiai Szemle. 1966. 9—10. sz. 319.
Áprily Lajos versei. 1905—1967. PIM Kézirattára. V. 4142/566/384.
87

9.
10.
11.
12.
13.
14.
15.
16.
17.
18.
19.
20.
21.
22.

Tóth Béla: Két verseskönyvről. Theologiai Szemle. 1966. 9—10. sz. 319.
Kuncz Aladár: Tanulmányok, kritikák. Bukarest. 1973. 211.
Németh László: Két nemzedék. Bp. 1970. 192—193.
Sőni Pál: Írói arcélek. Bukarest. 1981. 15.
Faragó Vilmos: Könyvek a kirakatban. Élet és Irodalom. 1965. 51. sz. 4.
Koczkás Sándor: Könyvekről. Népszabadság. 1965. dec. 22. 8.
Pomogáts Béla: Áprily Lajos: Jelentés a völgyből. Kritika. 1966. 4. sz. 61.
Simon Zoárd: Áprily Lajos: Jelentés a völgyből. Alföld. 1966. 4. sz. 84.
Tóth Béla: Két verseskönyvről. Theologiai Szemle. 1966. 9—10. sz. 319.
Túros Endre: A hanghalmozás Áprily Lajos verseiben. In: Tanulmányok a magyar impresszionista stílusról. Bukarest. 1976. 167.
Kuncz Aladár: i. m. 214.
Sőni Pál: Áprily zeneisége. Korunk. 1966. 9. sz. 1289.
Túros Endre: i. m. 170.
Túros Endre: i. m. 179.

A tanulmány egy monográfia fejezete, mely az MTA—Soros Alapítvány
sával készül.

88

támogatá-

SZOMBATHY BÁLINT

O tempóra, o móres!
AVAGY A KÜLDEMÉNYMÜVÉSZET HARMADIK NEMZEDÉKÉNEK
— OKULÁSUL
Napjainkban több ezerre becsülik azoknak a művészeknek a számát, akik
a nemzetközi postaforgalmat használják alkotásaik terjesztésére. Ez esetben
nem festmények, szobrok és egyéb hagyományos műalkotások postai terjesztéséről van szó, hanem olyan technikákéról, melyeknek alkalmazása a második
világháborút követően még forradalminak számított az egyetemes művészetben. Természetesen vannak köztük klasszikus médiumok is, mint például rajz,
grafika, kollázs és fénykép, de akadnak egészen újak is, amelyek kifejezetten
a küldeményművészet gyakorlatában formálódtak ki, mint a pecsétnyomatok,
a művészbélyegek vagy a fénymásolatok.
Századunk művészetének bármelyik időszakát vesszük szemügyre, megfigyelhetjük, hogy mindig voltak olyan vonulatai, erőmozgásai, amelyek sajátos eszközeikkel nemcsak az elavult művészeti eszmék, a konzervatív felfogások ellen emeltek hangot, hanem a polgári világ olyan intézményei ellen is,
mint a műkereskedelem vagy a galériarendszer. Ezek az intézmények ugyanis
általában akadályozták azoknak a progresszív alkotói erőknek a kiteljesedését
és népszerűsödését, amelyek természetükből adódóan, puszta létgyakorlatuk
következtében veszélyeztették a burzsoá rend által definiált művészeti ideálokat, értékrendeket. A századunk első felében virágkorát élő futurizmus, dadaizmus és szürrealizmus — egyéb kisebb mozgalmak mellett — egytől-egyig
lázadt a polgári művészet mekövesedett értékrendszere ellen, vele egyidejűleg
pedig a polgári társadalom egyéb szervezeti fórmái ellen is. Ismeretes például,
hogy a dadaizmus fokozott utálattal ítélte el az imperialista háború értelmetlenségét és dekadenciáját, a futurizmus egyik ága pedig Szovjet-Oroszországban az októberi forradalom szolgálatába állt. Másrészt a francia szürrealizmus
Aragon, Breton, Éluard és Péret vezette ága nyíltan a kommunista párt és a
III. Internacionálé mellett tett hitet, s a későbbi véleménykülönbségek dacára
is a mozgalom általános irányvonala változatlan maradt: a spanyolországi háború valamennyi szürrealistát a francóista fasizmus ellen fordított.
A századelő progresszív művészeti irányzatainak pozitív erőkifejtése a második világháborút követően sem szakadt meg, hanem folytatódott, tovább
munkált a megváltozott társadalmi körülmények közepette létrejött új mozgalmakban, hiszen sem társadalomkritikai, sem művészetkritikai elhivatottsága nem veszített időszerűségéből. A negyvenes—ötvenes évek mértanias, hűvös és kimért művészeti programját követően, az amerikai pop art kialakulásával egy sokkal dinamikusabb, haladóbb, és ami a legfontosabb, lényegesen
demokratikusabb időszak veszi kezdetét. Az új médiumok — mint például a
televízió, a rockzene és a divat — hatására alkotó értelmiségiekben, egyszerű
emberekben egyaránt kialakul annak a tudata, hogy az emberi kultúra egyetemes folyamatainak visszahatásaként egyre inkább ledőlnek a falak fajok és
osztályok, nemzetek és országhatárok között, s a társadalmi-ideológiai különbségeken túlmenően az emberi faj anyagi és szellemi felemelkedése az elsődleges cél. Marshall McLuhan amerikai professzor kifejti, hogy a tömegkom89

munikációs rendszerek expanziójával és a nagy földrajzi távolságok leküzdésével párhuzamosan bolygónk szinte összezsugorodik; a földkerekség végül is
egyetlen faluvá válik.
Ennek a művészetfilozófiai elgondolásnak egyik vetületét képezi a küldeményművészet (mail art) is, amely sokat örökölt a dadaizmus lázadó és intézményellenes magatartásától. Ennek a művészeti elvnek a szószólói főképp
azért fordultak a nemzetközi postai üzenetváltás országhatárokat és kontinenseket áthidaló szabad rendszeréhez, mert ez volt az egyetlen elfogadható módja annak, hogy megakadályozzák alkotásaiknak a műkereskedelem haszonleső
és mesterséges értékekre támaszkodó áruforgalmába való beszippantását. Ebből is látható, hogy a küldeményművészet eredendően nem kiállítói tendencia,
ellenkezőleg: létalapját és elhivatottságát az underground, az alternatív művészet és a szubkultúra elvi kitételeinek lázadó s egyben elutasító magatartása
határozza meg. A postai médiumot alkalmazó, immár több, mint két évtizedes
múltra visszatekintő irányzat eredeti eszméinek legfontosabbika éppen az intézményellenességben ölt alakot; a megrögzött és kipróbált prezentációs formák, sőt a „nagy" művészet globális rendszerének mellőzésében rejlik. A küldeményművészet mintegy önként kizárja magát a közlés és a piac intézményesen ellenőrzött formáiból, és közvetlen úton, az élet intimebb szféráiban,
a természetes szelekció elvére esküdve tölti be jelentős küldetését.
Korunk egyik legizgalmasabb művészeti — művészetszociológiai — jelensége nemcsak ideológiai, illetve művészetpolitikai újításaival, hanem esztétikai
szabadelvűségével is keresi azokat a kreatív kapcsolati formákat, amelyek
igencsak közel állnak a mcluhani „globális falu" művészetkoncepciójához: egyrészt elfogad minden postailag továbbítható anyagot, méretet és médiumot,
másrészt eltekint a reprezentatív művészet működési mechanizmusát jellemző, esztétikai regulákat érvényesítő zsűrizés megkötéseitől, fejlődésgátló tényezőitől. Egy-egy művészeti küldemény esztétikája elsősorban abban más a klaszszikus műtárgy affirmálta esztétikától, hogy üzenetei személyre szabottak,
bensőségesek, nem egy elvont, ismeretlen közönséghez — netán az örökkévalósághoz — szólnak, egyszóval: nem a hivatalos kiállítói fórumok látogatóinak
szánják őket. Egy küldeményművészeti alkotás szerzője általában tudja, kinek
a tulajdonába kerül majd munkája, így hát nem egy absztrakt piaci forgalomnak „termel". Ebből következik egyben, hogy az ilyen fajta kreáció elveszti
a hagyományos műtárgy lakásdíszítői, illetve lakberendezési funkcióját.
*

A művészeti küldemények ismérveinek egyike tehát az esztétikai üzenetek személyre szabott, meghitt jellegében van. A küldeményművész nem a
mindenkori piacnak alkot, hanem olyan konkrét egyénekkel keresi a kapcsolatot, akikben szellemi társat vél felfedezni. A bensőségesség jelen van még
azoknak az^alkotásoknak az alaphangulatában is, amelyek általános, közösségi témákat és tüneményeket érintenek, vagyis egy fajta szociálpolitikai angazsáltság hordozói és hangadói. A meghatározott témát vagy jelenségkört
érintő nemzetközi mail art kiállításokkal természetesen más a helyzet. De
miért is van szükség küldeményművészeti kiállításokra, amikor ez a hagyomány hű bemutatási forma szinte funkcióját vesztettnek tűnik az esztétikai
üzenetváltás postai természetének spontaneitása és közvetlensége viszonylatában?
90

Az első küldeményművészeti tárlatokat didaktikai-informatív céllal szervezték, hogy a jelenséget hozzáférhetővé tegyék a szélesebb közönség, továbbá
a műértők és a kritikusok számára, s hát főként azért, hogy ily módon népszerűsítsék magát a közlésformát. Mivel a postaművészeti cikkek — természetüknél és hitüknél fogva — nem kerülhettek a piaci adásvétel alapját képező galériarendszer kiállítói vérkeringésébe, szinte természetesnek tűnt, hogy
az efféle kollektív bemutatók az alternatív művészeti intézmények vagy nem
kifejezetten művészeti foglalatosságú kulturális fórumok keretei között kerüljenek nyilvánosság elé. Világszerte elterjedtté vált, hogy a mail art kiállításokat egyetemi galériákban — a galériák külön kategóriájában —, postaépületek és tanintézetek előcsarnokaiban, szabadtéri pannókon, magánkézben levő
műtermekben, könyvtárakban vagy éppen könyvkereskedésekben rendezzék
meg, vagyis bárhol, csak ne hivatalos, reprezentatív közegben. Az irányzatnak
ez az orientáltsága már csak azért sem természetellenes, mert szószólóinak
és híveinek nagy része nem a tanult, diplomás, államilag elismert művészek
táborából, hanem a szubkultúra és az ellenművészet szféráiban ténykedő fiatal értelmiségiek köréből került ki, akik számára a művészet nem a befutás
és a megdicsőülés, hanem mindenekelőtt az önmegvalósítás eszköze.
1971-től kezdve, amikoris a párizsi Fiatalok Művészeti Biennáléjának egyik
témájaként a mail art került napirendre — értsd: egy állami intézmény hatáskörébe —, itt-ott tanúi lehetünk annak, hogy a küldeményművészet, illetve
néhány képviselője behódol a művészeti rendszer diktátumának. Az effajta
elhatározásokra rendszerint az érvényesülés hagyományos úton történő kieszközlésének a vágya, illetve az anyagi haszon reménye van serkentő hatással. Általában azokra az alkotókra jellemző, akik nem tisztázták szerepüket a művészeti rendszer hierarchiájában, s nincsenek tudatában a küldeményművészetihez hasonló más peremművészeti jelenségek művészet-stratégiai ars poeticájával, s nem utolsósorban a művészeti rendszer belső értékrendjének esztétikai kizárólagosságával. Egy újvidéki mail art-művész nemrég a következőket
nyilatkozta a sajtóban: „Engem is az a megtiszteltetés ért, hogy az újvidéki
múzeum megvásárolta a mail art alkotásaimat, meg is tekinthetők a város
tájmúzeumában". (Dragan Pejic: Művészet — postán. Beszélgetés Andrej Tismával. Magyar Szó, Újvidék, 1987. 12. 22.) A témát jól ismerő olvasó előtt
rögtön világos a helyzet visszás mivolta, hiszen nyilvánvalóan két különböző
eszmei platform ütközéséről van szó: miközben a „nagy" művészet rendszere
elnyeli a „kis" művészet rendszerét, egyúttal megfosztja attól az etikai pozíciótól is, amiatt a „kis" művészet korábban — amíg a maga helyén funkcionált — egyenrangúnak bizonyult emevvel. A mail art etikai pozíciója a tudatos kívülállás stratégiája, szellemi értékei tehát nem az egyfajta rezervátumszerepet betöltő holt múzeumokban halmozódnak, s tudatformáló rendeltetése
is inkább szellem, mintsem piacalakító. A küldeményművészetet konvencionális intézményekben tároltatni művészettörténeti vétség, mert olyasmi fordulhat elő, mint amikor a hamburgi Békebiennálén körülbelül 300 mail art cikket selejtezett ki a zsűri, holott a postaművészet köztudottan ellenszenvezi a
rostálás intézményét. Csak akik nem értik meg, hogy a művészeti rendszer és
az intézményesített kultúra más világ — mások az értékrendjei és az eszközei is —, adhatják fel az egyetlen becsületes erkölcsi alapállást, melyet a küldeményművészet a priori maradéktalanul biztosít.
Az előbbihez hasonló manipulációk révén a mail art részévé válik a művészetpolitika intézményesített rendszerének, illetve annak a konzerváló szol91

gálatnak, amely ellen létrejöttekor lázadt, pontosabban: ami őt kiváltotta,
evolválta, intézményellenes és ellenművészeti létének értelmet és hitelt adott.
A küldemény művészet talán legfontosabb princípiuma ezáltal visszájára fordul, beolvad a rendszerbe, semmivé lesz.
Valószínű, hogy más elbírálás alá esnek a didaktikai céllal rendezett intézményesített mail art kiállítások, mint amilyen a budapesti Szépművészeti
Múzeum szervezte Bélyegképek volt az elmúlt esztendőben, s végső soron az
említett párizsi is. Addig ugyanis, amíg nem kerül sor egy-egy küldeményművészeti anyag tartós konzerválására egy olyan rendszeren belül, amelyben tárgyunk csak a részterületek egyike lehet, a beolvasztás feltételei sem
igazán adottak. A postaművészet azonban mégis inkább a szakosított archívumokat, gyűjteményeket ismeri el, ahol nem kerülhet sor egymástól merőben különböző művészeti-ellenművészeti modellek természetszerű szétágazására.
Az intézményesedés reális veszélye másrészt napirendre került az elmúlt
években megtartott számos küldeményművészeti „kongresszuson", nemzetközi találkozón is. így 1986 augusztusában az olaszországi Treviso melletti
Villorbában lebonyolított Decentralizált Küldeményművészeti Kongresszus
záró közleménye újfent síkra szállt a mozgalom eredeti elvei mellett, hangsúlyozva, hogy a mail art elsősorban egyének és korlátozott létszámú csoportok közötti kommunikáció, a didaktikai célzatú és serkentő jellegű kiállítások és performance-ok azonban kivételt képeznek, és nagyobb létszámú
közönséghez is szólhatnak. Az intézményesedés kérdésében nem tudtak teljes
egyezségre jutni, lévén, hogy a különböző társadalmi berendezésű országokban a művészeti intézmények különbözőképpen funkcionálnak, ezzel összhangban pedig változó az államapparátus iránti felelősségük. A küldeményművészet társadalmi szerepe helytől és időtől függően módosulhat, azokkal
a társadalmi-politikai mozgásokkal egyetemben, amelyek megadják egy-egy
közösség arculatát. A küldeményművészeti cikkek — és ez nagyon fontos —
nem válhatnak piaci adásvétel tárgyává, meg kell őrizniük intimitásukat, szögezték le a kommünikében, ismételten rámutatva, hogy a küldeményművészeti objektum véletlenül sem a „közönséges" műalkotás postai továbbításának a szinonimája, hanem egy élő peremművészeti kultúra anyagi-szellemi
entitása, amelynek hivatalos, intézményesített keretekbe történő beiktatása
tisztességtelen, de mindenekfelett degradáló cselekedet.
Ezt, a mail art eredeti elveit támogató álláspontot képviseli ezenkívül a
nyugat-berlini Gráf Haufen ugyancsak 1986-ban keltezett körlevele, amelyben kritikáját adja az USA-beli Larry Smith azon megalomán elképzelésének, hogy a mail art nemzetközi frontja árassza el művészeti küldeményekkel a világ legtehetősebb művészeti intézményeit, úgymint a párizsi Georges Pompidou művelődési központot, a New York-i Modern Művészetek
Múzeumát stb.,'ezzel az agresszív lépéssel kísérelve meg valami mód befolyásolni az ott tevékenykedő szakemberek művészeti felfogását és szenzibilitását. Aki nem érti meg, milyen hatalmasak a nemzetközi művészeti rendszer és az alternatív kultúra közötti törzsökös ellentétek, s hogy ezek az ellentétek egyelőre összebékíthetetlenek, Smithez hasonlóan minden bizonnyal
azt sem fogja fel, hogy a küldeményművészet több is lehet, mint egyszerű
szórakozás, gondűző hóbortosság. Ha csak olyan hatékony eszközként veszszük szemügyre, amely tudósít bennünket a világ haladó erőinek különféle
társadalmi-politikai problémákat érintő harcáról, mint például az apartheid
92

elleni, nyilvánvalóvá válik, hogy több puszta gondűzésnél, s több, mint „egyszerű" művészet: a másmilyen életkoncepciók és az egyéni önmegvalósítás
beuysi ideákkal áthatott sikeres eszközeinek egyike, amelyben alkalomadtán
több potenciális energia halmozódhat fel, mint az örökérvényűnek vélt múzeumi művek többségében. A mail art mindenkor naprakész vitalitásának ellenpólusán a „nagy" művészet monumentalitása és arisztokrata reprezentativitása passzív erőfelhalmozásnak tűnik, mert olyan, kánonokkal feszélyezett,
zárt termekben materializálódik, amelyek igencsak kívül esnek a mindennapi élet jellemformáló erőmozgásain.
A status quo szentesítette egyensúlyi megoszlás tehát egyelőre illuzórikus
a Smith-féle kampány felkínálta módon. Ugyanígy csődöt mondana, mint a
másik véglet, amelyet 1979-ben kezdeményezett a belgrádi Gorán Djordjevic, sztrájkra szólítva fel a világ haladó beállítottságú alkotóit. Felhívása arra a meggondolásra alapozódott, hogy a művészeti intézmények manipulatív
szándékaira, a művészeti rendszer elnyomó kísérleteinek felerősödésére, a
piaci szellem eluralkodására, valamint az alkotó és alkotása közti egyre növekvő elidegenedés tendenciáira az egyedüli hatásos választ, illetve ellenintézkedést csakis egy nagyméretű nemzetközi művészsztrájk tudná megadni.
A sztrájk néhány hónapig tartott volna, s a művészeti rendszer teljes bojkottálásában nyilvánult volna meg. A felhívásra mindössze negyven — többségében nemleges — válasz érkezett, így Djordjevic is kénytelen volt elismerni ötletének utópisztikus voltát. A szúrópróba azonban nem volt egészen hiábavaló, mert néhány mérvadó művész véleményütközéséből kiszüremlett a
probléma sarkalatos látleteinek némelyike. „A múzeumok és a kommersz galériák a társadalmi öntudattal rendelkező alkotók nélkül is zökkenőmentesen fognak funkcionálni ( . . . ) ; a társadalombíráló alkotásokat nem kell kivonni a művészeti rendszerből, ellenkezőleg, minden eszközt meg kell ragadni, hogy ezeket a műveket befecskendezzük a világművészet fő áramlataiba",
nyilatkozta a művészetszociológiai vizsgálódásairól ismert Hans Haacke (természetesen nem a küldeményművész pozíciójából). Jellemző másrészt, hogy a
hatvanas-hetvenes évek politizáló művészei — például Ramsden. Kosuth
vagy Weiner — azonnal lecsorbították mondanivalójuk társadalomkritikai
élét, amint a művészeti intézmények elfordultak tőlük, esetleg kompromiszszumokra kényszerítették őket, vagyis: amikor már nem voltak hajlandóak
pénzt adni értük.
*

A pálfordulásokra is hajlamos „rendszeren belüli" művészek enyhén szólva képlékenynek nevezhető életfilozófiájától a küldeményművész etikai magatartása optimálisan nézve jóval szilárdabb konstrukcióra támaszkodik, egyszerűen azért, mert egy amattól merőben más rendszernek a kitevője, amelyben más felfogások uralkodnak. A küldeményművészet elsősorban kommunikáció, egyének közti szabad (esztétikai) hírcsere, nem pedig a hírneves képtárak és múzeumok művészete. S ez még nem is azt jelenti, hogy kevésbé
fontos amannál. Nyitottságánál fogva napjaink legtömegesebb alkotói mozgalmává nőtte ki magát, kicsit megerősítve abbéli hitünket, hogy egyszer
majd minden ember művész lesz — legalábbis a beuysi értelemben —, illetve mindenkinek alkalma lesz kibontakoztatnia kreatív hajlamait. A jövő műalkotásai nem az örökkévalóságnak készülnek majd, hanem az evilági létet
93

lesznek hivatottak tartalmasabbá és magasztosabbá tenni. Ha ezt t a r t j u k szem
előtt, úgy máris világos előttünk, hogy a küldeményművészet az első jelentősebb próbálkozás egy átfogó kozmopolita, planetáris kultúra megteremtése
tekintetében, amely nem egyetlen esztétikát affirmál, s amely eredetére nézve kívül esik az intézményesített kereteken, azokon a gócpontokon, amelyeken a művészeti trendeket és a divatot szabják. Lelkületét csak az értheti
meg igazán, aki felismeri, hogy a társadalom glorifikálta művészeti intézményekbe való beiktatása sajátos árulás, etikai következményekkel j á r ó degradáló cselekedet; degradáló magára a mail a r t - r a nézve, hiszen számára a reprezentatív verifikáció egyenlő a halállal, a megsemmisüléssel.

94

Leszokni valamiről, erősen megragadni"
KUKORELLY ENDRE KÖLTÉSZETÉRŐL
1
,

Ritka eset, hogy költőnek első és második könyve szinte egyformán jó. Ez
sok mindent jelenthet. Jelentheti azt, hogy a költőnek volt türelme a beérést
kivárni, de jelentheti azt is, hogy a kiadó várakoztatta „túl". A legizgalmasabb, valójában félkész anyagok ilyenkor már kimaradnak az első kötetből,
így tényelegesen nem is beszélhetünk első könyvről, hanem „csak" válogatásról. Az érés köztes fázisaiban is születhetnek közölhető versek, de a több szűrővel bíró műhelymunka szigorúsága a többi költemény gyengébb színvonala
miatt nem engedi át a publikálási szférába ezeket az opusokat. Kukorelly esetében a műhelymunkával nincs baj, a darabok szándékoltan tüntetnek félkészségükkel a bombasztok ellen. Itt látszik, hogy előny, ha a költővé válás, az
érés folyamata a nagy nyilvánosság nélkül zajlik. A valóság édessége és a
Manière egy anyagból való két azonos minőségű rész. Előttünk áll a kész személyiség, szerteágazó lehetőségeivel és többrétegű eredményeivel.
Kukorelly a formabontáson túli formabontásban találja meg sajátos megszólalási módozatait. Nem a szokott módon hagyja el a hagyományokat, a jól
bevált eszközöket. A „megszüntetve-megőrzés" sem igazán jó kifejezés erre a
módszerre. Verseiben a hirtelen váltások sorát szövi át a régebbi beszédmódok sokasága. Nem kusza, kaotikus beszéd-mintázat jön létre így, hanem egy
tudatosan alakított világ. Egy hálószerű rend. Hirtelen vált, groteszk módon
hagyja félbe a sorokat, a folytatás látszatát keltve. Űj módon rendezi el a valóság elemeit, de ez még kevés lenne, közben bele-belenyúl a valóság elemeibe
is, átállítja bennük az időt, megigazítva állagukat, fölfrissítve új környezettel
és új viselkedéssel a bevett szlogeneket, szavakat. Nem tükrözi a történéseket,
hanem merőben új valóságot teremt. Ez az újon túli új, plasztikus nyelvezet,
egy korunknak (önmagát megőrizni tudó) megfelelő észjárás következményeként. A sorok mindig újraolvasásra késztetnek. Szabad vegyértékek maradnak, nyitva hagyott asszociációk. A költő kezünkbe adja a parabolák kulcsait,
de meghagyja nekünk a „kinyitás" örömét. Minden létező tipológiát elhagyva
„föl van találva" egy artisztikum. Az első olvasat a zavaré, a tanácstalan arc
rezignáltán mereng, az idillikum-lovak által fölvert porban kirajzolódik egy
új jel.
2

1

A lendületükből „kivett" szavak megtisztulnak a versekben, mintha egy
kellemes feszültség nyugalom-szerűvé halkulna, s ezáltal máris több lenne.
Több, mint mielőtt megszületett volna. Kukorellynél nagyon fontos a szövegkörnyezet megépítése a szavak köré. Mérnöki precizitással kiszámított (vagy
érzett) hatások törlik el a szavak megszokott (régi) jelentését. Kukorelly az
olvasó mélyebb énjeihez jut el. A katarzis itt nem fogalomként működik, hanem van.
„ . . . hazudok folyton ha kérvényezek / csak hazudok drága testvéreim /
ráadásul milyen csúnyán írok / bár tetszetősen írok voltaképp / Mindig rám
lő kicsit a határőr / Miért lő rám aki határőr kicsit / De még a kalauznő is
rám haragszik / velem szigorú az ellenőr-lány / és nem tudom hogy miért
araszol / a fal mellett ez a tömeg ember" (Néhány mozgásforma).

3
A költő azzal él másképp, hogy ír. Kukorelly azzal más, ahogy írja és éli
egyszerre a világot. Látszik a költeményein az élete. Ez a szinkronban levés
persze nem rózsaszínű fátylakkal övezett tér. Örökös ellentétek játéka. „Gyanús vagyok de igazol / nak ami kicsit kizökkent / úgy látszik olyan lehetek
aki gyanúsan gyalogol" (Életkép).
,kell sorrend valakinek vezényelni kell" (Kioktatlak)
„...remeg a hazám. / mállong a Keleti pályaudvar a lében" (Alkalmi vers).
„A valóságban küzdelem folyik / Most ide kéne valami roppant kép / de néha
olyan mulatságos dolog / egy ilyen küzdés ebben a melegben" (A könnyű gépfegyver hangja).
4
Kukorelly Endre verseit olvasva számtalan asszociáció tolul az olvasói tudatba. Jönnek a képek szép sorban, érthetően és fegyelmezétten. Már-már vigasztalóak.
Ha teafilterhez hasonlítom a verset, belelógatva a világba, szétázik. Fürdünk a teában. Illatok, lepedékek. A filter papírja Kukorellynél finom szövésű, itatósszerű, puha. Nem vastag, amin a víz nem tud áthatolni. A gézszerű
finom zsákokból megfelelő hőfokon kijut az üzenet, az íz. Átjárja az egész
űrtartalmat. Ellenköltészeteknél ez másképp van. Egyrészt a filter papírja
rossz, másrészt a teafű nem bír még megfelelő hőfokú folyadékban sem oldódni.
5
Ez a beszédmód kizárja az önismétlést. Végtelen variálhatóságú. Kukorelly teljesen pleonazmus nélküli stílusa, redundancia-mentes szövegszövése
kizár minden fölösleges gesztust, indokolatlan eufóriát. Ezzel a költői magatartással, mintegy átalakítva a régebbi viselkedésformák megítélését is, követhetetlen utat jár, megismételhetetlen, csak önmaga által folytatható.
6

Kukorelly oeuvre-je azt sugallja, hogy az ember hiába hal meg. Ügy
élünk, mintha esélyünk lehetne az örökkévalóságra. Valójában tudjuk, távlat
nincs, csak fájó lekerekítések és töredékek, törések vannak. Hazug elnagyoltságok korát éljük, hitel nélküli betűáradatok idejét. Ebben az erkölcsi sötétségben csak délibáb épülhet a horizontra, sugallja minden médium. Kukorelly
lerántja a látszat „varázsosan" titkos leplét a panaszkodásról is. Mondatai nem
viselkedésükkel hatnak, hanem aurájukkal. Jelentésük mögött egy mélyebb
csend, amiből tiszta levegő árad, szennyezetlen fény. Ebben a kontextusban
minden többrétegű, még a hiány is. A szertartások itt valódiak, a modor, az
eljárás maga a gondolkodás. Élet omlik be a térbe, nem a puszta artisztikum.
Továbbgondolható létezés.
Míg vagyunk, jóvá lehet tenni valamit.
KÁNTOR ZSOLT
96

