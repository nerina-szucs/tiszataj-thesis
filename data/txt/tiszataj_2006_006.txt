5"196<Í

tiszatáj
6 O .

A'fs-Jf

ÉVFOLYAM

Nagy Gáspár,
Báger Gusztáv,
Marno János versei
Bánki Éva, Jász Attila,
Turi Tímea prózája
Tandori Dezső és
Kolozsi Orsolya
Beckettről
Kiss Gy. Csaba:
Húsz év után
Tarján Tamás
Nemes Nagy Ágnes
regényéről
Pataki Ferenc
köszöntése

2006. június

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
Yvi|
?
Nemzeti Kulturális Alapprogram
íWf fni
támogatásával.
NEMZETI K L L T I R A U S ÖRÖKSÉG

MIMSZTÉRU MX

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LX. ÉVFOLYAM, 6. SZÁM
2006. JÚNIUS
NAGY GÁSPÁR: Fénylő arcok és tükörképek .......................

3

KISS GY. CSABA: Húsz év után (Lábjegyzetek a Tiszatájbotrányhoz) .................................................................

11

MARNO JÁNOS: Munkánk csontjai .....................................

20

JÁSZ ATTILA: Az örökké valóság 1 napja .............................

35

BÁGER GUSZTÁV: Varázsolás; Verzatil; Interpasszív ..........

42

WEINER SENNYEY TIBOR: Versek a kisházból .....................

44

TURI TÍMEA: Viasz (Ó, haltestű idő, gyermekkezekből kicsusszanó…) ................................................................

47

BÁNKI ÉVA: Zsófi története (Részlet a Magyar Dekameronból) .........................................................................

51

KOLLÁR ÁRPÁD: Utómunkálatok; Stratégia; A galambcentrifuga ....................................................................

58

TANDORI DEZSŐ: Felkészülés Beckett-írásra (Lélegzet.
Vétel.) ..........................................................................

64

KOLOZSI ORSOLYA: A megismerés tragikomédiája (Samuel Beckett: Watt) ....................................................

71

KRITIKA
TARJÁN TAMÁS: Démodé? (Nemes Nagy Ágnes: Az öt fenyő) .............................................................................

78

KABDEBÓ TAMÁS: A hangok találkozása a képekkel (Báger
Gusztáv: A tükör éle) ..................................................

86

BAKONYI VERONIKA: Báger Gusztáv: A tükör éle ...............

88

Pataki Ferenc 65 éves
SIMAI MIHÁLY: boldog színek .............................................

91

BAKA ISTVÁN: Pataki Ferencről két tételben (1. Pataki Ferenc tárlata elé; 2. Pataki Ferenc jelei) .......................

93

Szerkesztői asztal ............................................. a belső borítón

ILLUSZTRÁCIÓ
PATAKI FERENC rajzai a címlapon, a 10., 34., 41., 43., 46., 63.,
78., 85., 87. és a 92. oldalon
OLASZ ATTILA rajza a 96. oldalon

NAGY GÁSPÁR

Fénylő arcok és tükörképek
Kiss Iván ’56-os fotórajzaira

Arcok
szemek
tekintetek
sorra nyílnak
mint az ablakok
barátaim
higgyétek el
ők mind élnek:
egy se halott!
Élnek és az arcuk fényes
a szívük meg velünk dobog
egy Föld nevű csillag
ilyenkor jobban világít
és gyorsabban forog!
Amikor a nagy
őszi ragyogásban
örökre októbert írunk…
S talán örökre kedd van
és a boldogságtól
könnyezünk sírunk!
Hányszor de hányszor elmondod
örökre… mindörökre… kedd!
Csak ez a nap őrzi meg neved
már halálodat is rábízhatod.

4

tiszatáj
És országos napsütés van
a kitárult temetőkapukban
még várakoznak ránk
a fehér krizantémok.
Miközben hömpölyög
vonul az ifjúság
rendezett sorokban
kart-karba öltve…
méltósággal vonul…
Nézi a komor város
fél s talán ekképp latolgat
mit kíván tőle majd a holnap
s mit ez a megáradt elevenség
hogy látványát megörökítse
vagy mélyen szívébe rejtse…?
ha fia lánya most helyette lép
feltartóztathatatlanul
és romolhatatlan
fénylő arccal
szinte már időtlenül
ahogy a kép is kinagyul
talán már örökre így:
örökre halhatatlanul!
És a jelszavak
mint a sistergő
gyújtózsinór
körbefutják
még patyolat
fiatal testét
hogy majd
a láng kicsapjon
szemében a vágy
fellobbanjon
azon az estén

2006. június

5
mikor az első csepp
vére már
lehullt a kövezetre:
legyen hát
szabadság-illatú
s áttetszően tiszta
e különös
vérkép-minta…
Legyen új vérszerződés!
mert titokban mintha
évszázadok óta
semmi másra
csak erre a békés
honfoglalásra
erre a napra
készült volna!
Népvándorlást
idéző mámor
zúdul át
a lapító csöndre
szoktatott utcákon
száll magasan
annyi megszentelt
árva dallam
Himnuszol
és szózatol
könnyezve énekel
sok boldog ifjú ember
esküszik az esküszünk-kel
verseket röptet föl magasra
ahol a magyarok Istene lakik
frissen kibomló zászlók
lengő hajába kapaszkodik
és senki nem beszél halálról
pedig már morajló
fegyverzaj hallatszik át
a Duna túlpartjáról…

6

tiszatáj
Megigéz fénylő arcuk
lám a lélek és lelkesültség
mily káprázatos ikerpár
együtt: őszinte Isten-oltár!
Mi volt a legszebb rajtuk?
távolból izzó örökmécsek
delejező gyönyörű fények
soha annyi nevető szempár
s a fogak vakuját
villogtató sok ezer száj
külön tanulmány…!
Azzal tüntettek
mint a szentek
csak énekeltek
és mentek mentek
hihető és hihetetlen
de Föltámadott a tenger
hullámzott tombolt
a föld is rengett
és az utca megnyílt
hullott megannyi fölös díszlet
zászlóból kivágott címer
tetőkről vörös csillag
levetve minden ócska billog!
a düh is olykor bevillant…
Átrendezve a város
mint a színpad
új felvonás jön
s benne új had
kezükben már ott lobog
a címerét vesztett zászló
jár körbe és kézről kézre
s ahogy ketten kinéznek…
kidugják fejüket

2006. június

7
a kerek vászon-nyiladékon
a pillanat a nagy varázsló…
nem felejthető kép lett:
a forradalomból egy idézet!
És mennyi régtől várt varázs-szó
szabadság igazság… béke
és a másik serpenyőben
önkény… zsarnokság sötétje
aminek most már végre vége!
Szavakon túli szókkal:
fénnyel íródik lelkünk egére.
…
Láttad azt a lányt
szemét elkapta már a láng!
Szerelmes volt egy diákba
sokáig hazavárták
de hiába.
Ősszel legszebbek a lányok
hajladozó gyönyörű lángok…
Egyik csak a zászlót lengette
a másik meg énekelt mellette!
A harmadik?
Ki tudja mit tett
csak gyönyörű volt
mint az ihlet.
Énekelt és szavalva
buzdított a barrikádon
s a géppuska csöndbe
egy férfihang belekiáltott:
„szép húgom – imádom!”

8

tiszatáj
Talán csak ezért
lőtték le orvul
jött egy tank tüzelt
s máris fordult!
…
S láttad a hirtelen
férfivá érett kamaszt?
Ki félni sem mert
csak éppen reszketett
ujja helyett szívével
illette a jégrúzsos
ravaszt…
de előtte arcát
mutatta hetykén
nem gondolkodott még
hősi tettén
s azon sem: talán ez volt
a dobtárban az utolsó töltény
ki volt ő: egy szent süvölvény
(később mikor már felnőtt)
bitóra küldte az önkény!
Ahogy névtelenek
a drága srácok
ők kísértették csak
igazán a nagybetűs
a szabadságot!
Arcuk fénylő
most újra látod
vállukon puska
szívükben elszánt álom
állnak ott büszkén
szájukban tán az első
köhögtetően fojtó

2006. június

9
olcsó cigaretta
de letüdőzik
s fújják a füstöt
a szabadabb csillagokra!
…
Mikor a ruszki tankok
kicsörömpölnek
a Körútra
a Corvin-közből
a közeli halál
hidege árad szét
szibériás leheletüktől
s a fiúk láss csodát:
hármat kilőttek az ötből!
Munkások kezében
ott az újság
a barrikád mögött
és a gyárkapukban
már azt olvassák
sugárzó arccal
hogy győztek
övék az ország
végre eljött
a szabadság
s értük emel szót
velük van
ahogy kívánták
a régi-új miniszterelnök
Nagy Imre
és a kormány!
…
(Utóirat)
A többit tudjuk:
a napsütéses
október végi keddből

10

tiszatáj
miképp lett ködülte
novemberi első vasárnap
amint az árulás szennye kiáradt
a tizenkét fényes napra
a tereken a friss sírokra
az elfagyott krizantémokra…
De az arcok velünk maradnak
de a szemek velünk maradnak
az idő ezüst orsóján a képek
visszahozott örök emlékek…
Fényeskedjenek az időben: Ámen!
(2006)

ITTHON (1971)

2006. június

11

KISS GY. CSABA

Húsz év után
L ÁBJEGYZETEK A TISZATÁJ - BOTRÁNYHOZ

Húsz év. Sok idő, meg kevés is. Ennyi múlt el például 1918 és 1938 vagy 1948 és 1968 között. Ha ekkora időtávra tekint vissza az ember, két közhely is az eszébe jut, talán jogos
mind a két érzés: „mintha tegnap lett volna”, és az is, hogy „milyen régen volt”. Személyes
emlékeimet szeretném előhívni a húsz évvel ezelőtti botrányról, a lap betiltásáról és a tiltakozó akciókról. Nem csak azért, mert valamennyire szereplője lehettem az akkori eseményeknek, hanem azért is, mert életemnek, pályámnak fontos szakasza kapcsolódott
a szegedi folyóirathoz. Jószerivel másfél évtizeden keresztül – nagyjából 1971 és 1986 között – külső munkatársa lehettem a Tiszatájnak. Ez a műhely biztosított nekem, a fiatal
irodalomtörténésznek rendszeres publikálási lehetőséget. Itt próbálhattam szárnyaimat,
nem csak könyvismertetések, kritikák szerzőjeként, hanem a kelet-közép-európai rovatok
(Kelet-Európai Néző, Most-punte-híd) egyik tervezőjeként is.
Az 1986-os betiltás pedig bizonyos tekintetben gyújtószikra volt számomra, úgy éreztem: elég. Nem lehet tűrni tovább a cenzúrát, a tehetetlen kiszolgáltatottságot, a diktatúra
önkényét. Van egy pont, amikor nincs tovább, és azt kell mondani: nem. Számomra ez
a pont akkor érkezett el, amikor a hatalom meghozta döntését, és elbocsátotta a folyóirat
szerkesztőit. Igaz, évek óta forrt bennem az indulat. Vigyázó szememet már hosszú ideje
Lengyelországra vetettem. A kommunista junta 1981. december 13-i puccsáról kiderült,
hogy semmit sem oldott meg, a Szolidaritás élt, egymást követték a tiltakozó akciók, tüntetések. Szinte hihetetlen volt: a Szovjetunió által megszállt Közép-Európa egyik országában számottevő földalatti ellenállás bontakozott ki, melyet nem tudtak erőszakkal fölszámolni. Idehaza szintén nyilvánvalóvá vált, hogy a hatalmon lévők nem tudnak már a régi
módon uralkodni. Ugyanakkor nem volt kétség az erőviszonyok felől, és lépten-nyomon
lehetett érezni, milyen mélyre eresztette gyökereit a magyar társadalom mentalitásában
a kádári rendszer, a szerény jólét féltése és a féligazságok, félszabadságok világába való beletörődés. A Tiszatáj védelmében szervezett akciók számomra az ellenzéki elkötelezettség
új szakaszát jelentették. Addig úgy gondoltam, csak az „ahogy lehet” típusú hódoltsági
magatartás adatott számunkra. Megpróbálni kijátszani a cenzúrát. Minél többet írni például Lengyelországról, a lengyel kultúráról. És semmi olyasmit nem vállalni, ami ellentétes értékeinkkel, következetesen elutasítani a kollaboráció minden formáját. Amit persze egyszerűbb volt az elvek szintjén megfogalmazni, mint konkrét esetekben tudni, hol is
van az a határ.
És miért lábjegyzetek? Erre könnyű a magyarázat. A folyóirat történetének, az 1986-os
betiltásnak, a tiltakozó akcióknak minőségi és mennyiségi tekintetben is viszonylag jelentős irodalma született két évtized alatt. A cenzúra béklyóitól szabaduló magyar sajtó-

12

tiszatáj

ban sorra jelentek meg az eseményeket bemutató írások és interjúk, megszólaltak maguk
a szereplők, a Tiszatáj eltávolított szerkesztői, Annus József és Olasz Sándor. Évekkel később alapos forrásbázison készült történeti földolgozások láttak napvilágot. 1997-ben jelent meg Gyuris György monográfiája a folyóirat történetéről (A Tiszatáj fél évszázada,
1947–1997), majd 2001-ben Müller Rolf „A Tiszatáj-ügy állampárti dokumentációja” című
tanulmánya a Kortársban (7. szám). 2004-ben pedig Vörös László, az 1986-ban elbocsátott főszerkesztő tette közzé sajátos emlékiratait, a kommunista cenzúra egyik fontos intézményében, az ún. főszerkesztői értekezleteken készített följegyzéseit „Szigorúan ellenőrzött mondatok” címen.
Így tehát pontosan lehet tudni, mi történt. A későbbi kor olvasója előtt világosan kirajzolódik a „puha” diktatúra intézkedési mechanizmusa, megismerhetjük a módszereket, és
szinte tapintható a párt- és belügyi körökben akkortájt eluralkodó zavar. Hiszen érzékelték ők is, hogy egy újabb folyóirat-betiltás (nem volt olyan rég a Mozgó Világ főszerkesztőjének a leváltása és az egész szerkesztőség távozása) újabb értelmiségi csoportokban
fogja tudatosítani, hogy milyen törékeny az a soha írásba nem foglalt és valójában a hatalom önkénye által meghatározott „kompromisszum”, amely az 1960-as évek közepétől állt
fönn a pártvezetés és a magyar szellemi élet között. Lábjegyzeteimben a magam emlékeit
szeretném hozzátenni a korabeli események bemutatásához, vagyis kiegészítésnek tekintem őket. Úgy gondolom, mindenekelőtt arról tudok kevésbé ismert tényeket mondani,
hogy mit próbáltunk Budapesten és külföldön akkor tenni a Tiszatáj ügyében.
1.) 1986. A történelmi háttérről annyit: ebben az évben már itt-ott elkezdődött szerveződni a magyar civil társadalom. Egyre több helyen (Népfront, egyetemek-főiskolák
keretében) bontott zászlót a klubmozgalom, melynek rendezvényein rendszeresen
részt vettek másként gondolkodó értelmiségiek. 1985 őszétől már engedélyezett formában – a szabadság kis köreként – működött a Bethlen Gábor Alapítvány. A Titkárságnak, melyet Nagy Gáspár irányított, magam is tagja voltam. 1986 júniusában már
– első alkalommal – díjat tudtunk átadni Domokos Pál Péternek. Tavasszal sikernek
könyvelhettük el, hogy elkészült – és átadhattuk Krakkóban – a magyar-lengyel barátság hagyománya mellett hitet tevő tanulmánykötet atyai barátunk, Waclaw Felczak 70. születésnapjára.
2.) Derült égből villámcsapás? Hogy pontosan mikor tudtam meg az MSzMP KB Titkárságának június 23-i döntését a Tiszatáj úgymond szüneteltetéséről, nem tudom.
Nyár volt, s Magyarországon a holtszezonban minden lassabban történik. Kétségtelen, hogy évek óta a cenzúra borotvaélén táncolt a szerkesztőség. Amikor a Hitel
1989. 2. számában Annus Józsefet arról kérdezték, váratlanul érte-e őt a hegyomlás,
érzett-e valamit előre, azt válaszolta: „Is-is.” Szűrös Mátyás pedig az eredeti szerkesztők jegyezte újraindult folyóiratban (1990. 6. szám) így fogalmazott a hatalom
korabeli hozzáállásáról: „Úgy tekintettek a Tiszatájra, mint amely melegágya a nacionalizmusnak és a rendszer elleni megnyilvánulásoknak.” Mégis hihetetlennek látszott
az eljárás. Már Gorbacsov idejében jártunk, és őszre volt várható az Írószövetség közgyűlése. Nőttön-nőtt az ország eladósodottsága, és számolni kellett valamennyire
a nyugati világ reakcióival. Minden racionális meggondolás szerint értelmetlen döntés
volt a hatalom szemszögéből. Ezt mutatja a történelmi dokumentumokból kirajzo-

2006. június

13

lódó bizonytalanság mind a megyei, mind pedig a központi elvtársak körében. Irodalmi körökben számosan provokációnak tartották, az állampárt legfölső szintjén
zajló pozícióharcok következményének. Föltehetőleg Vörös László érvelését kell elfogadnunk, aki szerint magát Kádár Jánost győzték meg arról, hogy ő volna Nagy
Gáspár versének Júdása. És a pártvezér által elindított lavinát az utódlási küzdelemre
készülő vezető funkcionáriusok nem tudták, vagy nem akarták megállítani. Magam
részéről semmiképpen nem láttam a helyzetet tragikusnak. Úgy véltem, valamilyen
kompromisszumos megoldást fognak keresni, ahogy a korábbi feszültségek (1981. júniusi „lengyel szám”, 1982-as Lăncrănjan-ügy) alkalmával történt. Abban bíztam,
hogy nem kívánnak újabb bojkottot (a Mozgó Világ esetében ez meglehetősen jó hatásfokkal működött), hogy számolnak az irodalmi-kulturális közéletben a döntés negatív visszhangjával, hogy az 1981-ben demokratikus módon választott írószövetségi
testületek be fogják tölteni nyomásgyakorló szerepüket, hogy kellemetlen lesz a hatalom számára a külföldi sajtó reagálása. Nem utolsósorban azt éreztem megnyugtatónak, hogy nekünk, vagyis a kritikus magyar értelmiségieknek szintén van – bármi
szerény – módunk kifejezni egyet nem értésünket. Ha megkérdezik tőlem akkor, mire
gondolok konkrétan, az Írószövetségen kívül nem tudtam volna mást említeni. De
semmiképpen nem fogott el a tehetetlenség és a teljes kiszolgáltatottság érzése, mint
a hetvenes években.
3.) Augusztus 9. Interjú a Magyar Nemzetben Vajda Györggyel. A művelődési
miniszterhelyettes interjúja az addig hallott szegedi információk után „tiszta vizet
öntött a pohárba”, nem hagyott kétséget afelől, hogy mi a hatalom szándéka. Vajda
György pártvizsgálatról és „közléspolitikai hibákról” beszélt. Ezt már kihívásnak
éreztem, s kíváncsi voltam, miként reagálnak majd barátaim a Bethlen Gábor Alapítvány titkársági ülésén, hiszen ezeken az alkalmakon nem csak eme, alig tűrt testület
tagjai (Nagy Gáspár, Bakos István, Krasznai Zoltán, Lezsák Sándor s jómagam) vettek
részt, hanem gyakran a Tiszatáj olyan budapesti szerzői mint Bíró Zoltán, Csoóri
Sándor, Für Lajos, továbbá a jogász Bihari Mihály, a filmrendező Kósa Ferenc. A Belügyminisztérium III/III. Csoportfőnökség napi operatív jelentése (vö. Müller Rolf
dolgozata a Kortársban) már július 14-én arról szól, hogy „Csókás” (alias Csoóri Sándor) „Jurátus” célszeméllyel összejövetelt szervez ellenakciók megbeszélésére. Nyilvánvaló, hogy e napokban kisebb és nagyobb körben számos beszélgetésben került
szóba, mit lehet tenni. A július 17-i jelentés már arról számol be, hogy ez az ellenzéki
csoport elhatározta az akció megkezdését. Azt gondolom, elsősorban a lehetőségekről, valamint az Írószövetség választmányának rendkívüli üléséről volt szó (32 választmányi tag kérte a testület összehívását írásban július 14-én). A jelentésben hivatkozott ellenzéki megbeszélésen nem vettem részt.
4.) Augusztus 29. A Bethlen Gábor Alapítvány titkárságának ülése Bakos István lakásán. Valószínűleg véletlen egybeesés, hogy ugyanezen a napon foglalkozott
ülésén a párt Csongrád megyei végrehajtó bizottsága a folyóirat ügyével, ahová Vörös
László főszerkesztőt is meghívták. Bakos István budai lakásán a titkárságnál nagyobb
társaság gyűlt egybe. Emlékezetem szerint ott volt Bíró Zoltán, Csoóri Sándor, Für
Lajos, Nagy Gáspár és mások, sőt valaki még a nyugati magyarok közül is. A vita főként a Tiszatáj sorsáról folyt, hogy mit lehet tenni a lap és a szerkesztők megmentésé-

14

tiszatáj

ért. Mi akkor még nem tudtuk teljes bizonyossággal, hogy az intézkedések a „legfelsőbb helyről” indultak. Egyáltalán nem a magyar balsors emlegetése jellemezte az
amúgy feszült hangulatú eszmecserét, inkább a józan számvetés igénye, a lehetőségek
mérlegelése. Augusztus 21-én az Írószövetség elnökségi ülésén Csoóri Sándor „végzetesen rossz lépésnek” mondta a betiltást. Négy nappal később Balogh Ernő Berecz
Jánosnak (KB-titkár) írt levelében azt állította: „Érzékelhető, hogy Csoóri Sándor és
köre a kulturális politikával szembeni éles – minden korábbinál keményebb és elszántabb – konfrontációra, látványos szakításra törekszik.” (Müller Rolf idézi az
egész levelet, Kortársban). Nekem viszont az volt a benyomáson augusztus 29-én,
Csoóri még lehetségesnek tartja, hogy személyes konzultáción meg tudja győzni
Berecz Jánost valaminő kompromisszumos megoldásról. Évek óta ez volt a „hódoltsági” nyomásgyakorlás módja. A magyar szellemi élet kiemelkedő képviselői tettek
arra alkalmilag kísérletet, hogy meggyőzzék a hatalom embereit egyik-másik döntésük megváltoztatásáról. Ezt a „kijáró” formát alkalmazta például Kádárnál Veres Péter vagy Aczél Györgynél Illyés Gyula. Néha nem is teljesen sikertelenül. Csoóri Sándor írói és erkölcsi tekintélyével a hetvenes-nyolcvanas évek fordulójától jutott ilyen
szerepbe. Maguk a vezető funkcionáriusok kedvelték ezt a formát, hiszen korlátlan
hatalmukat és jóindulatokat egyszerre fitogtathatták. Persze mindig csak alkalmi engedményekről lehetett szó. Joggal éreztük úgy 1986 nyarán, hogy határozottabb formában kell véleményünket kifejezésre juttatnunk. Mert mi történik akkor, ha sem
a „kijárás”, sem az Írószövetség vezető testületeinek a tiltakozásai nem járnak eredménnyel? Legfönnebb a bojkott lehetősége marad számunkra. A beszélgetés során
néhányan – mindenekelőtt Bíró Zoltán, Nagy Gáspár és jómagam – egyre határozottabban azt a nézetet képviseltük, hogy tiltakozó levelet kell megfogalmazni és neves
értelmiségiekkel, művészekkel kell aláíratni. Arról volt köztünk vita, hogy egy ilyen
akció nem veszélyezteti-e a „kijárás” vagy egyéb, szelídebb nyomásgyakorlás esélyét.
És hogyan tudjuk összegyűjteni a kellő számú aláírást rövid idő alatt. Azzal érveltünk,
hogy a különböző mentőakciók folyhatnak párhuzamosan, s ha nem születik egy határozott hangú tiltakozó levél és hozzá az aláírások legkésőbb az Írószövetség közgyűléséig, lépést vesztünk, és nem kap tiltakozásunk kellő nyomatékot, a hatalom
képviselői megnyugtathatják magukat, mégis eredményes a kemény kéz politikája.
Végül megszületett a döntés: vállaljuk az aláírásgyűjtést, Bíró Zoltán pedig fölajánlotta a tiltakozó levél fogalmazványának az elkészítését.
5.) Bíró Zoltán. Róla külön kell szólnom. Nemcsak azért, mert az ellentmondást nem
tűrő, kemény levél alapszövege tőle származik, és oroszlánrésze volt az aláírások öszszegyűjtésében is. Vörös László följegyzéseiből tudhatjuk, hogy a szerkesztőségi értekezleteken ő a Tiszatáj leggyakrabban támadott szerzői közé tartozott, és elvtársi elmarasztalás főképp „nacionalizmus” miatt érte. A későbbi olvasóknak itt szükséges
annyi magyarázat, hogy Bíró Zoltán tagja volt az MSzMP-nek. Pontosabban: az
orwelli terminológia szerint nem az ún. belső, hanem csak a külső pártnak volt
a tagja. Azok közé tartozott, akiknek az állampárt eszköz volt. Nem az előrejutást és
anyagi gyarapodást segítő eszköz mint sok tízezer honfitársunknak a diktatúra évtizedeiben, hanem eszköz a magyar nemzeti érdekek és kulturális értékeink védelmében. Föltételezésem szerint az ügynöki jelentésekben szereplő „Jurátus” nevű „cél-

2006. június

15

személy” nem volt más, mint Bíró Zoltán. Pozsgay Imre minisztersége idején a Művelődési Minisztérium főosztályvezetője, rendkívül bátran és következetesen igyekezett az Aczél-féle kultúrpolitikai klienshálózatot rongálni ott, ahol csak lehetett. Nem
véletlen, hogy veszélyes ellenfélnek tartotta a nomenklatúra. Amikor eltávolították
a minisztériumból, még azt sem engedték meg neki, hogy a zsámbéki tanítóképző főiskolán tanítson. Elgondolkodtató, hogy ugyanebben az időben Antall József – aki
nem volt tagja az MSzMP-nek – háborítatlanul igazgatta az Orvostörténeti Múzeumot. Bíró Zoltán gyűjtötte az aláírásokat, öreg Ladájával járta a fővárost és a vidéket.
Kollektív munka volt ez természetesen, Nagy Gáspár, Bakos István és mások szintén
segítettek neki. Az első név a tiltakozók közül Németh Lászlónéé. A 114 író, művész,
értelmiségi listája fölülmúlta elképzeléseinket. Az irodalmi élet különböző irányzatait, nemzedékeit képviselte, Budapesten kívül fontos vidéki központokat (Debrecent
különösképpen), és a tudomány meg a művészeti élet nem egy kiválósága szintén
vállalta a Tiszatájjal a szolidaritást. November 11-től Szigligeten voltam, meglátogatott az Alkotóházban, én ott írtam alá a levelet. November 12-i dátum szerepelt alatta,
de csak 24-én vagy 25-én adtuk le – mi ketten voltunk a feladók – a pártközpont
postázójában. Emlékszem, még kérdeztem is Zoltántól, mit gondolsz, továbbítják
ezek, nem fogják eltüntetni ?
6.) Döntéshozók és ügynökök. Lényegében ugyanannak a szervezetnek a részei voltak. Ezért igen ellenszenves számomra, hogy csak az ügynököket, besúgókat szokták
a nyilvánosság előtt pellengérre állítani. Végül is az ügynökök szolgáltak, nem ők működtették a gépezetet. És a magyar társadalom mindmáig nem nézett szembe múltunknak azzal a részével, amelyet mindközönségesen kommunista diktatúrának és
szovjet megszállásnak kell nevezni, bárkinek sérti is az érzékenységét. Ami a Tiszatájművelet irányítóit és végrehajtóit jelenti, a pártapparátus megyei kirendeltségének
formális szerepe volt csupán. A szálakat a budapesti „Fehér Házban” tartották kézben, mindenekelőtt a pártközpont Tudományos, Közoktatási és Kulturális Osztályán,
melynek ekkor Radics Katalin volt a vezetője. A kulturális alosztályt Lendvai Ildikó
vezette, s munkatársai közül a szegedi folyóirat dolgában Balogh Ernő szorgoskodott.
A fölső kapcsolatot Berecz János és Pál Lénárd KB-titkár jelentette. Bármennyi írásos
dokumentum áll a történész rendelkezésére, maradnak fehér foltok, hiszen a diktatúra nem szívelte az írásbeliséget, sokszor csak szóbeli utasítások, telefonbeszélgetések döntöttek, és ennek a „szürke övezetnek” a föltárása már-már lehetetlen. Tanulságos történetünkben az akkor már a Rádió elnökhelyetteseként működő Agárdi Péter szerepe. Radics Katalinhoz írt szeptember 1-ji levelében magát felelősséget érző és
vállaló kommunistának mondja. Szemforgató módon amellett kardoskodik, hogy ne
változzék a Tiszatáj profilja, de a főszerkesztőt és helyettesét eltávolítani javasolja.
Igazán megdöbbentett, amikor Vörös László könyvében azt írja az egykori főcenzor
1993-as számvetéséről, hogy gondolatgazdag és tárgyilagos. Vajon az értelem Czesław
Miłosz által oly kitűnően elemzett elcsábításáról, leigázásáról lett volna az ő esetben
szó? Vörös László gondolkodását, mentalitását áthatotta a marxizmus, nem kis részben azonosult a kommunista diktatúra ideológiájával, ám főszerkesztőként soha nem
érvényesítette a cenzúra szempontjait, nem a hatalom igényeinek akart megfelelni.
Ne legyen félreértés: az én szememben tisztességes ember volt. Sajnálom, hogy nincs

16

tiszatáj

már mód végighallgatni, mi történt benne élete, pályája során. Talán a mi nemzedékünk előtt az egyik legnagyobb kihívás: föltárni azokat a folyamatokat, amelynek következtében végbement a magyar írástudók példátlan mérvű árulása, azonosulása
a diktatúrával. Nem az ügynökökre gondolok, az ő dolguk sokkal egyszerűbb kérdés.
Egyébként nézetem szerint a magyar irodalmi élet sem takaríthatja meg a tisztázást
az egykori besúgók dolgában. Mert nyilvánosságra kerülnek majd a nevek, és nem
a szerencsétlen egyéni történetek elszomorítók, hanem az 1989–90-ben elmaradt tisztázás. A mi szervezésünket jónak mondhatjuk, hiszen tevékenységünkről kevés ügynöki jelentés került elő: csak november 19-én számolnak be a tiltakozó levélről és az
aláírásgyűjtésről. Annál több a jelentés készült az Írószövetségben történtekről. A „Havasi Zoltán” néven említett besúgó csak bennfentes lehetett, jelentései pontosak,
a közeg alapos ismeretére utalnak.
7.) Debreceni irodalmi napok, október 30–31. Már maga a tanácskozás címe:
„A tájegységek kultúrája és az irodalom” is arra csábított, hogy jelentkezzem fölszólalásra. Természetesen a Tiszatájról beszéltem. A szöveget előre megírtam, összegyűjtöttem néhány reflexiót a folyóirat közép-európai visszhangjából. Lengyel, cseh és
szlovák idézetekre építettem mondandómat. Kapóra jött, hogy a hazai cenzorok által
elmarasztalt 1981-es krakkói számot a lengyelországi hadiállapot idején dicsérte meg
a varsói Nagyvilágban (Literatura na świecie) Elżbieta Cygielska. Tudtam, hogy a közép-európai dicséretekre ellenfeleinknek nem lehet válasza. Egyébként Debrecenben
parázs volt a hangulat, a fölszólalók nagy többsége a Tiszatáj mellett érvelt, Balogh
Ernő fenyegető megjegyzéseivel tulajdonképpen magára maradt. Úgy éreztem, hogy
vidéki íróbarátaink szintén megelégelték a hatalom önkényeskedését a kultúra területén. A debreceni hangulatot bíztatónak éreztem a közeledő írószövetségi közgyűlés
előtt.
8.) A közgyűlés előtt. Emlékezetem szerint tehát november 24-én adtuk le a tiltakozó
levelet az ominózus postázóban, vagyis öt nappal a közgyűlés előtt. Ezen a napon
nyílt meg a pesti Egyetemi Klubban (ma ismét a Centrál kávéház működik benne)
Ryszard Kapuściński fotókiállítása. Megnyitómban a lengyel írót mint a zsarnokság
megfigyelőjét méltattam. Szerintem a jelenlévőknek nem volt kétséges, hogy nem
csak általánosságban szólok a jelenségről: „…eljöhet a pillanat, amikor a zsarnok nem
mondhatja többé, hogy a szabadság az általam fölismert szükségszerűség, mivel a szavak jelentése már nem csak tőle és a kommunikációt ellenőrző szolgáitól függ, és
a szabadság nem szolgaságot fog jelenti, hanem szabadságot.” A következő napok beszélgetéseiben Kapuścinski nemcsak a lengyelországi helyzetről tájékoztatott, hanem
igyekezett arról is meggyőzni bennünket, hogy a hatalomnak nincs lehetősége betiltani az Írószövetséget. A suttogó propaganda ugyanis széltében-hosszábban ezt terjesztette. Hogy például el sem lehet majd kezdeni a tanácskozást, Berecz János kiáll
a pódiumra, s bejelenti a Szövetség tevékenységének a fölfüggesztését. Utoljára ilyesmi
1957 januárjában történt, 1986-ban pedig a forradalom 30. évfordulója volt. Így az
írói körökben egyáltalán nem csökkent az előkészületek intenzitása, találkozó találkozót követett, ki-ki írta a fölszólalását. November 27-én a Kárpátia sörözőjében délben
ültünk együtt az utolsó egyeztetésen: Czine Mihály, Csoóri Sándor, Csurka István, Fekete Gyula, Nagy Gáspár s jómagam. Tartott a hírbörze és a lehetőségek latolgatása.

2006. június

17

Tudta mindenki, hogy a tiltakozó levél az aláírásokkal – a címzettekhez már eljutott.
Fölvetődött, elhangozzék-e a levél szövege a közgyűlésen, s mindenkinek az volt
a véleménye, igen, de valahogy – gondoltam, a tervezett fölszólalások miatt – nem tolongtak a jelentkezők. Akkor fölolvasom én, mondtam, és ebben maradtunk. Szélesebb körben volt még 28-án este is egy összejövetel Konrád György lakásán. Mészöly
Miklósra, Haraszti Miklósra, Csoórira, Csurkára jól emlékszem, s nem utolsósorban
Kapuścińskira, aki itt is következetesen oszlatta a magyar melankóliát.
9.) A közgyűlés, november 29–30. A pesti Vigadó környékén mintha feszültség lett
volna a levegőben. Bonyolult igazolási procedúra után juthattunk be az épületbe.
A két nap alatt bent mintha egy másik Magyarországon élt volna az ember. Kívül
a „rendszer”, a mégoly puha, de nyomasztó diktatúrának a levegője, bent viszont a szabadság szellője fújdogált. Fönt ültek a pódiumon az „elvtársak”, Pál Lénárd, Köpeczi
Béla, Berecz János, Lendvai Ildikó. Sorra következtek a kritikus fölszólalások, a Tiszatáj-ügyet bírálóan először Fekete Gyula említette. Érezhető volt, hogy a teremben
uralkodó feszültségnek a betiltás az egyik forrása. Az alapszabály vita után egyszerű
tagként megszólalt Agárdi Péter, aki igazi bolsevik cinizmussal azt fejtegette, hogy
a „Tiszatáj nemzeti értékeit éppen a szerkesztési hiba politikai felelőtlensége veszélyeztette…” Életemben először voltam tanúja olyan tétre menő politikai vitának, ahol
nem csak az egyik félnek lehetett igaza. Végiggondoltam, hogy az első nap vége felé
kellene hozzászólásra jelentkeznem. Minél később kapok szót, annál jobb. Délután
beadtam a cédulát az utolsó szakasz elnökének, Bodnár Györgynek. Egy évvel korábban még munkahelyi elöljáróm volt, tudta, hogy nem könnyű engem irányítani, úgy
hiszem, arra mégse gondolt, hogy én fogom fölolvasni az inkriminált levelet. Ketten
maradtunk utolsó hozzászólónak, Albert Gábor és én. Nem számítottam arra, hogy
Gábor évtizedek sérelmét vágja oda a pódium arcába. Mondta, mondta határozott
hangján a magyar írók és értelmiségiek vádjait, amazoknak meg végig kellett hallgatniuk. Izzadni kezdtem, hiszen utána én következtem. Dörgő taps igazolta vissza Albert Gábor tiborci beszédét. Azzal indítottam, hogy nagyon nehéz ezután szólni.
A magyar író és irodalom méltóságáról kezdtem beszélni, pontosabban fölolvasni hozzászólásomat. Amikor a levélhez értem, lassítottam, hogy jól érthető legyen minden
mondat. Fogalmam sincs, hogyan sikerült. Amikor visszamentem a helyemre, az
egyik sorból kinyúlt egy kéz, megütötte a vállam, s bíztatóan mondta, jól olvastad
a levelünket, én is aláírtam. Karinthy Ferenc volt.
10.) A hatalom válasza. A közgyűlés második napján szólalt föl Berecz János KB-titkár.
Fontos volt neki ez a szereplés, de kockázatos, sokat nyerhetett volna vele, de végül
veszített. Föllépése a hatalom szempontjából nem volt túl szerencsés. Persze elég
szűk volt a mozgástere. Mint kiderült: nem oszlathatta föl a közgyűlést, nem függeszthette föl a Szövetséget. Fenyegetőzni azonban fenyegetőzött. Még egyszer ilyen öt év
nem lehet, magyarázta dölyfösen. Vitába szállt Csurkával, Csoórival, Mészöllyel, Albert Gáborról és rólam annyit mondott, hogy a mi fölszólalásunk nem alkalmas párbeszédre. Érthettük ezt a Tiszatáj ügyében készített tiltakozó levélre is. Rögtön érezhettem a helyszínen a hatalom rám fújó hideg leheletét, volt, aki a szünetben elhúzódott a közelemből. De született formális válasz is – persze ha válasznak nevezhető –
beadványunkra. Ebben kissé módosítanom kell Gyuris Györgyöt, aki azt írja munká-

18

tiszatáj

jának 148. lapján: „A szokáshoz híven válasz nem érkezett. Mind az MSzMP KB, mind
a minisztertanács úgy tett, mintha nem történt volna semmi. A közgyűlés után néhány nappal táviratot kaptam, életem leghosszabb szövegű táviratát. A feladója
Lendvai Ildikó volt, a Központi Bizottság kulturális alosztályának a vezetője. Arra
kért, hogy egy bizonyos időpontban föltétlenül keressem föl a pártközpontban, mert
szeretne tájékoztatást adni a beadványunkról. Lakásomban nem volt telefon, valószínűleg ezért választották a kapcsolat fölvételének ezt a módját. Feladóként ketten írtuk
rá a borítékra a nevünket Bíró Zoltánnal, ezért hívtak minket, kettőnket a pártközpontba. Lendvai Ildikó meglehetősen zavarban volt, amikor bekopogtattunk hozzá.
Ismertem személyesen korábbról, talán ezért nem tudott a vezető funkcionáriusok
magabiztos stílusával fogadni bennünket. Ötölt-hatolt, jó negyedóra múlva bökte
csak ki, hogy beadványunkra az a válasz, amit Berecz János az Írószövetség közgyűlésén mondott. Vagyis lényegében: nesze semmi, fogd meg jól. Mindez persze csak szóban. A kommunisták valamiképpen hadilábon álltak az írásbeliséggel, nem szerettek
dokumentumot adni mások kezébe.
11.) A bojkott. Annus József azt nyilatkozta erről a Hitelben: „Nem szerveztem, de nem
szervezte azt más sem.” A totálisan ellenőrzött nyilvánosság körülményei között nagyon nehéz bojkottot szervezni. Ehhez szükséges egy informális másik közvélemény,
amely legalább társasági szinten létezik, egyfajta szellemi közeg, amely valami módon
szankcionálni tudja a bojkott megszegőit. A nyolcvanas évek elején Magyarországon
formálódni kezdett ez a közeg. Az irodalmi-művészeti életben egyre többen elfogadták, hogy lehet és érdemes ilyenformán véleményt mondani. A Mozgó Világ szerkesztőségének szétverése után bebizonyosodott, hogy van létjogosultsága ennek a nagy
kockázatot nem igénylő tiltakozási formának. 1986 őszén sorra kérték vissza kézirataikat az írók a hatalom által kinevezett szerkesztőktől. Hiába küldtek szét tucatjával
fölkérő leveleket, nagyon ritkán kaptak csak választ. Akik mégis vállalták a szereplést
a korábbira szinte semmiben nem emlékeztető folyóiratban, gyakran megtapasztalhatták kollégáik rosszallásának különféle formáit. Összegezve azt mondhatom, a bojkott nem volt sikertelen.
12.) Írószövetség. A Tiszatáj védelmére indított tiltakozó akciók Szegednél jóval szélesebb terepen folytatódtak. Az Írószövetség közgyűlésén az ellenzéki írók jelentős győzelmet vívtak ki. A vezető testületekbe történt választások során sorra kibuktak a politikai hatalom mellett elkötelezett párttag és pártonkívüli írók. Nem értem, miért beszél tanulmányában Müller Rolf a Szövetség kettészakadásáról. Kétségtelen, hogy
a kommunista hatalom sugallatára mintegy két tucat – köztük jelentős életművel bíró
szerzők – író kilépett, de nekik nem sikerült új írószervezetet létrehozniuk. Pedig
a Népszabadságban Köpeczi Béla kulturális miniszter 1987. január 31-én dörgedelmes
nagy cikkében szögezte le: „…a minisztérium a továbbiakban nem tekinti az Írószövetséget az egész magyar irodalom képviseleti és konzultatív szervének.” Hogy a két
írószövetség gondolata nem magyar találmány volt, annak alátámasztására Jan Józef
Szczepanski lengyel író 1986-ban szamizdatban kiadott „Megbízatás” (Kadencja)
című kötetére hivatkozom. A Jaruzelski-féle junta által később föloszlatott Lengyel
Írószövetség egykori elnöke idéz föl egy 1982-es beszélgetést. Egy, a szövegben csak
nevének kezdőbetűjével jelzett régi párttag író kereste föl, s bizalmasan arról tájékoz-

2006. június

19

tatta, hogy a vajdasági pártbizottságon tanácskoztak az Írószövetség jövőjéről, és fölvetették, hogy a hatalmat támogató párttag és pártonkívüli írókból új írószervezetet
kell létrehozni, és ez a létrehozandó szervezet kapná meg az anyagi támogatást és
egyéb előnyöket. Gazemberek, tette hozzá az idős író, szovjet bábok. Úgy látszik, létezett ilyen forgatókönyv, és föltehetően nem a lengyel kommunisták találmánya volt.
Mindenesetre 1987 tavaszán a hatalom által óhajtott másik magyar írószervezet alapítására tett kísérlet végül kudarcba fulladt.
13.) A visszhang idehaza és külföldön. A közgyűlést megelőző november 28-i „nagyaktíván” (a párttagok összetartásán) szólt Pál Lénárd a 114-ek leveléről, s hozzátette,
hogy ennek várhatóan nagy külföldi publicitása lesz. A korabeli nemzetközi sajtó reagálásait nem gyűjtöttem, föltételezem, hogy több figyelmet szenteltek a viharos közgyűlésnek, mint a Tiszatáj-ügynek. Idehaza pedig döbbenetes volt a csönd, a tömegtájékoztatás jól záró blokádja, irodalmi ügyekben nem csak a Népszabadság, hanem
az Élet és Irodalom is egyoldalúan a hatalom álláspontját képviselte. 1987 márciusában jelent meg az ál-Tiszatáj 1–2. összevont száma. Szerettem volna mindenképpen
hírt adni a történtekről, a Bécsi Napló számára írtam egy cikket álnéven. Így megtörtént velem az a különös eset, hogy Gyuris György monográfiájában két helyen szerepelek a névmutatóban: Kiss Gy. Csaba és Dávid István neve alatt. „Ez a Tiszatáj nem
az a Tiszatáj” című írásomat (Bécsi Napló 1987. 4. szám) hosszan idézi a szerző, s úgy
értékeli, hogy „nem mentes a túlzásoktól, de tanulságos”. 1987 októberében – már az
első lakiteleki találkozó után – francia ösztöndíjjal Párizsban töltöttem közel egy hónapot. Itt is foglalkoztatott a gleichsajtolt szegedi folyóirat ügye. Szerettem volna
a francia sajtóban szóvá tenni, de hiába tájékozódtam, ez nem sikerült. A Párizsi Magyar Füzetek 1988-ban jelentette meg „Egy eltűnt magyar folyóirat nyomában” című
írásomat, melyet Varga Dávid néven jegyeztem. 1999-ben közöltem idehaza „A szabadság kísértése” című könyvemben. Ekkor már egyértelműen összekapcsoltam az irodalom és a sajtó szabadságáért vívott küzdelmünket a lakiteleki zászlóbontással.

20

tiszatáj

MARNO JÁNOS

Munkánk csontjai
fejünk, a jéghegy csúcsa
Nárcisz oldalán géppisztoly, rohamsisak a fején, mely a rohamtól azután
mégsem fogja őt megóvni, 1976 kora nyarán, vasárnap délelőtt, a színpadon, ahol Nárcisz a mindennapi betevőjét keresi, akkor már négy
esztendeje éppen. Egyéb ambícióit,
ily módon, jegeli. Nem adja föl,
ezt mostanság, csendesebb fordulók
évadján készül megtenni, bár mit ért ő
csenden, évadon, csendesen, vagy még annál
is csendesebben. Törje-e rajta mindjárt
vadul a fejét mint jeget, vagy törődjék inkább
bele, hogy nyugta most sem lesz meg a csenddel.
Lévén az sosem időszerű. Ellenben
kezdheti kvázi belátással. Hogy kerül
mondjuk a képbe Munkácsy, kit nem kedvel
igazán ma sem, talán az egy tájképét
kivéve, melyen a tájban (éjjel egy parkban)
nincsen ember. Párizsban. Hogyan. Nagyjából
úgy, mint hat év múlva (1982) egy másik festő, akitől Fehérvár óta (1963)
viszolyog, Csontváry, szintén nyáron és rohamszerűen, s ugyancsak színpadon kvázi,
egy egészen páratlan őrülési
jelenetben. Az Ostrom utcában. De ott
még nem tartunk, és nem is áll szándékunkban
odáig jutni a verssel, a tébolyig,
amely amúgy is leírhatatlan, ott

2006. június

21
lelni magunkat mint Nárciszt még egyszer
fejjel a széttárt ablaknak fekve vecsernye
tájban az elöregedett padlón, hideg
tagjai súlyát mérlegelve. Ó,
azok a hideg végtagok. És könnyűek,
akár eresznyi jégcsap, bezárva szíved
a télbe. S egyszerre a mérhetetlennek
kitéve. Mondom, ha Csontváry nem lép
akkor közbe.* Ott, a kora alkonyi égboltra néző kirakatban, mindössze két
emelettel elemelve a földtől. Nem
térünk ki erre, elébe vágva az imént
célba vett Munkácsy-élménynek, vagy másképp
mondva, a pontosság végett, elejét
véve a Munkácsy szellemét idéző
Nemzeti-fejleménynek, keltve ezáltal
látszatát a képnek, hogy mégsem hatja át
szívünket a nemzet mint Munkácsy leghőbb
gondolata; valamint ugyanezt vegyük
szemügyre megfordítva: Munkácsyt, akár átvitten, akár szó szerint, mint a nemzet képviselőjét; és mintha mégsem indulnánk
meg tőle, toporgunk egyhelyben, statiszták
valamely rossz dráma közepette, rezge
látványukba dermedten, reszketve tehát,
hogy mi minden jöhet itt még számításba,
ha látszatunk, mely azért így is megjárja,
éppoly forgandó, mint a végzet. Halála
(a darabban) lehet akármelyik részlet,
és kelhet életre is bárhol, testében
még sincs helye időt állító eszmének.
LSD
Rossz magyar dráma, 1976 semmitmondó nyarán, Nárcisz statisztál
benne, nyolcvan forintért, alkalomfogytán,
hogy még éppen kijön belőle. Savmadár
az éjjel szárnya alá vette. Repítette,

22

tiszatáj
harmadmagával, ki a Csúcshegyre, Üröm
szomszédságába, ahol a vasút Solymár
felé kanyarodik el, és a lány anyját
egy szerelvény a minap elütötte. Nárcisz fülének a lány hangja mint a nektár,
szólhat akármiről, dal lesz belőle. Kár
érte, s a fiúért is, akivel a színház
hozta Nárciszt össze, vonzalom s taszítás
ritka vegyüléke, mivelhogy az arányt
egyikünk se tudja. Álmunkban, esetleg,
vagy most, az anyaggal áthatva. Magyarán,
azaz leverten, mondva. Mert itt ma se lány,
se fiú, ki Nárciszt közrefogja, s a magány
is csak monda, ronda közérzetét alászínezni kicsinyég. Ahogy régebben már,
összeszedve, írta: most (szinkópa!) soha.
(Öröme telt benne.) Sírt, befelé fordulva
a falnak, melyet aznap vakoltak újra,
őszi nap, kalapot s ballont öltött magára,
úgy kísérte a lányt el az éjszakába,
egy évvel a hármas út után. 1977-ben. Gyászmunkával telt az egész
éve. Tört a varázs közben egyre-másra,
kivéve a halálból is egyik-másik
része, valamennyi történetünk tárgya.
A fiú apjának tekintette Nárciszt.
Apja vak volt. Romos lakásuk a kártyagyár homlokzata mögött, öt perc járásra
a színháztól, ahol a fiú játszani
tanult. Hasonlítani, ha máshoz nem, ami
rejtőzik előle, ahhoz. Mielőtt felnőne hozzá, visszafordíthatatlanul.
Majd eljön az idő és ő is megvakul,
ezt akkor az anyag írta ki arcára,
és lökte ki torkán sugárban a lőrét,
belekapaszkodván Nárciszba s a lányba
a Csúcshegy oldalpadján és a gerincén.
Zakatolva haladtak, előttük az örvény,
aranyhajú Margit, sosem látod többé
annak, egyszer válhattatok volna eggyé,

2006. június

23
de csak a gondját viseltétek együtt egy
viharnak, mely félelemből támad, és más
félelmeket fest le magáénak végül.
a kútból, Sosztakovics
Másnap aztán, a színpadon, mintha otthon
járna; Otthon, ahol sosem állt a saját
lábán semmi, senki, értve ágyat, asztalt,
szekrényt, mely a mélysötétbe passzol,
benne ágynemű, kávé és kakaópor,
kimerítve, mérgezett kút, a gyerekkor.
Fedje deszka, a deszkán elnyújtózol,
csontjaid, akár egy roppant piszkebokor
(büszke, tájszó, ld. egres, netán: ribiszke?),
mely ott díszelgett a disznóól s a szomszéd kert
közé felhúzott mellvéd nyirkos tövében.
Fejedben persze már csak a szakadó ég,
egybemosva benső lépés és idegen.
Orosz bakát alakítasz nyolcvan, ha nem
száz forintért, ’76-ban, ami annyit
tesz, mintha ma négyezerért, netto, tennéd
ugyanazt. Vagy veszed csak a cigarettát
alapul, ma nyolcért. Netto. Tíz fellépés
egy hóban, és összejött a létminimum.
Hússzal már a halálba füstölheted át
magad. S tovább, a csillagos égig akár,
ha lelkünk valóban oda visszatalál,
és nemcsak szóbeszéd az, hogy ide csupán
a sors tévedése folytán, mintegy cigányúton át csöppentünk. Kvázi lutriból.
Született csepűrágók. A darab rosszabb,
mint amit kész vagy itt szóba hozni. Harminc
évvel csaknem a hátad mögött. Melletted
gipszből összefröcskölve a Sosztakovics
zenére hajazó díszlet, Sosztakovics,
ébren vagy tudat alatt, ma is a rémed.
Csontváry bonyolultabb. A hajad égnek
állhatna tőle éppen, mivel azonban

24

tiszatáj
szinte nincsen, látványa mit sem mond érdemben. Akár a festő, Csontváry, látomás,
magánügy, más szóval, melyet mint bélyeget
mindenütt ott látsz, ahol egy test csupaszon
van. És rajta a fej sem tartható éknek.
mégiscsak ék
Nem is megy másképp, mint látszatra csakis, Nárcisz a tulajdon feje után. Mint ami mégiscsak éket vert önérzete és a teste közé,
s ezért sietne megnyerni magának ismét,
amit szembefordulván magával az imént
elveszített. Ez azonban csak kitérő.
A valódi látomás töretlen kísért
egy testté kerekített folyamatban, értsd,
amely test folyvást másképp fest, mint a tiéd.
A tiéd orosz jelmezben, míg Nárciszét
ott sejted a díszlet falára fölkenten.
Nem dőlnél neki semmiképp. A fiúval
szemezel, odaát szobroz, gépfegyverrel
szintén az oldalán, s szintén az orosz nép
névtelen hőse gyanánt. Mert semmi kétség,
a darabban bőven fűbe haraphatsz még
ezután. Vagy legalább a sorok között.
A nézőket, hál’isten, nem látod, vannak-e,
azt sem, egyáltalán, vasárnap délelőtt,
ilyenkor aludnál normális esetben,
vagy ülnél az ablakban, talpad fehéren
s sárgán, mindkettő fent egy virágcserépben.
Mintha együtt lüktetnél a cselekménnyel,
amint elföldeli benned a levegőt.
Zihálsz, magyarán. Kint a Csúcshegyen könnyebb
volt, föl-le a padkán, sírva csaknem a lány
gerince láttán, s vigasztalván a fiút,
hogy nem is egy utolsó kaland a magány.
Sőt, gondolja át, vajon van-e más kiút,
mely nálunknál realistább, a siralmas
valóságból. A lány közben felöltözött,

2006. június

25
és úgy esett neki Nárcisznak, hogy mikor
lesz nyugta már végre az átkozott szertől.
És most a színpadon épp ő nincs közöttük.
Felidézni sem tudja, nincs az a festő,
ki e semmiből őt neki visszahozza.
Agya egy kész temető. Idő sem számít,
igaz, a fiúval össze-összenéznek,
egyhelyben állva, összesen ennyi lévén
a dolguk, szembogara még egy macskáé
persze, lassan mégis az út vége felé.
egy test, a nemzeté
Nárciszt a hatások késnek utolérni.
Holott ő sem siet. A testét nem érti,
mi bújt belé, mikor nyújtózna végre, ám
az nélküle terjed. A Nemzet Színpadján,
ez a megszálló jelmezbe gyömöszölt test,
hüvely hüvelybe, ne legyünk mondani rest,
hülyébb egy helyzetbe még nemigen került
férfi, ha az. Egy magyar, anyakönyvezett.
Siralomház. Amelyben fölcseperedett,
és megszokni nem volt képes, és most itt ez
az ócska darab, egyetlen szava sincs benne,
se róla, néma megszálló, sokat nem keres
rajta, viszont jobban megél belőle, mint
ma, mikor éhbérnél olcsóbban adja magát mint megszállottat. Maholnap, ne mondja,
elviszi őt is, mint Csontváryt egykor, az
aszalt szilva. Cigi. A fiú például
annak a rabja. Ő tíz szállal beéri
naponta, dehát az is már mennyit visz el.
Pénzt és életet. Vagylagosságnak itt nincs
helye, színház a világ vagy rablótanya,
vicc ez, ahogy urát az ember nógatja,
valljon színt az, álljon ki a- vagy emellett,
elszólalásig: mellérendeltetett.
Szóról szóra szinte. Szóratott, lövetett,
öltetett etc. Itt ez a díszlet

26

tiszatáj
mellette, habarcsból, ontja a meleget,
odasülne, ha nekidőlne. Elmereng.
Hajlama megvolt rá mindig, Nárciszban sok
a nőies vonás is, ablakban ülni
és tűrni, hogy beboruljon, és törülni,
amint elered, és ügyet sem vetni rá,
hogy mi folyik körülötte, emberileg.
Magát a színészt nagyra tartja. Mint ember
azonban a szívében nem játszik szerepet;
rajta a dráma terhe. Ideges tésztaarc,
csillog a verítéktől, érzik, hogy serceg,
akár a pörkös csusza. Azt eszik éjjel
a fiúval majd egy vendéglőben, tonic,
unicum, cigaretta és csusza, cigányzene a szomszéd helyiségben. Dolgozik
bennük még váltig az anyag, a színészet
szószerint ott a szemükben, szemük körül
és a légnemű karikákban, beszélnek
is róla, anyagról, színeváltozásról,
s kitérve végre a rohamra, mely Nárciszt
a matinén Munkácsy jegyében elővette. Nevetnek rajta, mint évek múlva
Csontváryn, aki Munkácsyt elkerülte.
aszfalt szilva, evidenciák
Munkácsy sehol. Csontváry magánkívül,
ami annyit tesz, más szóval, hogy magáért
beszél, nem lévén magánál idézi, ne
mondjam, szólítja magát, partnere ebben
a szín, mely szín után kiált, színre híva
mindazt, ami csak magához mérten magán
kívül e sivár világban egyáltalán
még előfordulhat. Valószínűsége
csekély. Semmi szinte. Fogható, ha máshoz
nem, a semmihez tehát, melyre az anyag
fogékonnyá tesz. Mit értesz anyagon, az
itt ma mellékes; gondolhatsz ugyan ellenanyagra, ám ez a gondolat félő, hogy

2006. június

27
éppen a magját nem hozza. Irmagját sem,
amiért érdemes volna elgondolni.
Nem kell a semminek bedőlni. Koszos honvédet alakítasz, némán, idegenben,
fejeden sisak, mely szemre száz rohamon
túlvan. Magyarán ütöttkopottan festesz.
S hevülsz a lámpatűzben, olvadó jelmez
a tested – szétnézel a Homloklebenyhez
címzett fogadóban. Szinte csárdást lejtesz.
Nem kell messzebbre (netán mélyebbre) menned;
valahonnan ismerős neked ez a fal,
és az is világos előtted, hogy magában
nem állna meg sehol a szabad világban
úgy, mint te, ha alattad az ég a talaj,
lévén minden egyéb a fejed búbjával
egyenlővé váltan, s mivel már ott szárnyal
alant a madár a fejedben, s a szádban
hovatovább. Fütyülsz a darabra, nyolcvan
forintba belefér még egy fél nóta, ha
az anyagot anyagárában számolja
fel, aki adta. Fordulhatsz bizalommal.
Egyelőre. A múzsa tudniillik nem alszik (!), sem itt, sem másutt, míg magában elvan,
amolyan fekete özvegy gyanánt. Nárcisz,
nem első ízben, reá riad. Távolban
egy fekete özvegy. Emitt pedig a fal,
fehéren, rücsökkel s ragyával borítva,
tudod, hogy díszlet csak, borának gipsz habja,
melyből a zsivány alakja bontakozik.
Formára szakasztott Rózsa – amit Nárcisz
elsőre mindjárt megállapít, habár a
figura annál idegesebb; fogytán a
színe, vagy sötétül, a tömlöc vagy csárda
így egyszerre valóban kész siralomház.
Még egy roham, és beveszed magad oda.
Arca (mint feje) szintén egy kész tanulmány,
ld. Tanulmányfej (József Attila), akárha álmodnád, mélyen magyar, vagy aludnál
nyugton, s az verne fel. Dobolva ágyadnál,
ittasan persze, halántékodon, mely Nár-

28

tiszatáj
cisz fejében közel a pokol. Még nem s már
nem az egészen ugyan, ám ami küzbül
visszhangzik, abba az ész belekeservül.
Vélhető hát, hogy a kéz Munkácsy kezét
fogja ott neked egy rohamban örökül,
úgy, ahogy lecsügg, ahogy nem támaszt igényt
lendülni újra, föl, s hatalma nem lévén
lejjebb még, a földbe, mely anyja. Csontváry,
ld. fentebb, hat év múlva lesz aktuális.
És Nárcisz most nem is bánja. A fiú is
látja, hogy nehezen állja a hátralék
időt, mely pár percnél nem több, s összegörbed,
de tartja magát, őrzi magában, ha nincs
is mit, sem mihez. A zsivaj (Sosztakovics)
sem sérti túlságosan; megvan a zsivány,
s ezért hála jár, mint Csontvárynak a világ
végén. (Aszalt szilvánk a vén bitumenben.)

* Nárcisz, lakonikusan mondva, az életét köszönheti Csontvárynak. Ott feküdt,
a férfikor küszöbén, az Ostrom utcai sarokház második emeleti lakásának a padlóján, barátai, a versben szereplő fiú, illetve annak élettársa, aki a versben nem
kapott szerepet, nemrég hagyták őt magára, nem figyelmetlenségből, hanem szerelemből. Kettesben kívántak tovább szárnyalni. Agyonütni az időt; gyermekek
úgyszólván, Nárcisz a bátyjuk lehetett volna. Dehát a vérségi faktumokba nincsen
beleszólásunk. Nárcisz ereiben ezidőtt minduntalan meghűlt a vér, most is, e szokatlanul meleg június eleji délutánon, ám ő reménykedett, nála lévén egy varázserejű magnetofonszalag, rajta az akkoriban még újdonságnak számító autogén
tréning cca. húszperces gyakorlatával. A bal karom elnehezedik, ez háromszor
egymásután, majd a jobb kar és a lábak is egyenként, s aztán ugyanebben a sorrendben átmelegednek a végtagok. Nárcisz tehát feküdt az előírásnak megfelelő
hullapózban, az utcára nyíló ablaktáblák szélesre tárva, így hallgatta, a be-berobajló járműzajban, a gyakorlatvezető hölgy hipnotikusnak szánt, leheletdús baritonját, anélkül, hogy teste a legkisebb mértékben engedett volna a csábító
szólongatásnak. Sokadszorra állapíthatta meg, hogy az intellektuális és a testi bizalom, mint mondani szokás, köszönő viszonyban sincsenek egymással. Hideg
viszony ez, inkább ellenséges, esetleg halálos gyűlölködéssel a mélyén, bár az intellektus nem volna intellektus, ha a gyűlöletet mint gondolatot, ergo beszédet is,
nem utasítaná el, messzire el, magától. A test pedig vonakodik szavakba foglalni
magát; süketnémának kell talán lennünk ahhoz, hogy taglejtéseinkről valame-

2006. június

29

lyest szavahihetőbb képet kapjunk, de még a szájmozgásunkról is, amely ugyancsak rendkívüli körülmények között hajlandó elárulni a bennerejlő szószegő affektusokat; elmegy a hang, és te álmélkodva látod, ahogy a száj a falatozó vonaglásával adja a némát, ezt hívod harsány csendnek, ezt az elborzasztóan kínlódó arcot, arcod elé tolva, baszd meg.
Kicsúszott a szádon, tehát kell lennie benne valaminek; mert olyan nincs,
hogy üres beszéd. Ahogyan üres csend sincsen, amit megtölthetsz hangokkal,
szóval, mint egy mérhető térfogatú edényt, hogy aztán ismét kiüríthesd, mivel
a tartalmát megposhadtnak találod már. Elutasítod ezeket a kóros gondolatokat,
gondolathasonlatokat, és összpontosítasz a tiszta, az ellenséges hidegre, amely az
intellektus és a test viszonyát egy életre tartósíthatja, száműzve e viszonyból
mindent, amivel legalább a lábadat átmelegíthetnéd. Nincs megalázóbb és gyűlöletesebb annál, mint ha az embernek hideg és nyirkos a lábfeje; álláspontodat,
mely valamiképpen az életakaratoddal ekvivalens, mintha ott lent, alapjaiban,
már feladtad volna, s elkezdtél, úgymond, akaratlanul beleegyezni a földbe,
amely ugyan még mindig az élet (humusz, televény), de már nem a tiéd, nem téged éltet, hanem csak és kizárólagosan te őt, hozzá hűlve, elvizenyősödve satöbbi. Lábad feje immár a férgeké, hasonulva hozzájuk, el, egészen a mimikri
legalja világáig. Mintha a világ legrondább nőjének az ölén fészkelődnél, irtózol
állagától, kigőzöléseitől, öklendezel a párájától, szerencsétlen önteltségétől, amivel igyekszik elejét venni a tragikus szembesülésnek önmagával,
ezért tuszkol oly készséggel magába téged is, felszámolandó a reá-látás bármely szóba jöhető pozícióit, ezért visszhangozza szinte kánonszerűen szavaidat
is, nem hagyván időt rá, hogy értelmük a köztes csendben megvilágosulván foganatosodjék. Szöges ellentéte ő Nárcisznak, ellenlábasa, szép magyar szóval és
szoros értelemben, és Nárcisz de facto nem tud ellenállni neki; fekszik, halálosan
rossz lelkiismerettel, hullapózban a padlón, a szalag lejárt, vége a játszmának, az
utolsó tekercs azonban még ott a fejében. Őrült félelem szállja meg, mi lesz, ha
annak is vége szakad. És ha nem, ha nem és csak mégsem – azt hogy’ bírja ki!
Mondja magában, sorban, a lazító szavakat, a bal karom így, a bal lábam amúgy,
és nemkülönben a jobbok, ám azok valósággal fölébe lendülve vihognak bele
a képébe, vitustáncot lejtenek rajta, fagyosan ropják, vérbe borul tőlük a szeme,
szemgolyója szétpattan, vérével együtt elárasztja a koponyaűrét, tarkójában tajtékzik most a fájdalom, hogy’ képes elviselni, nem érti, nem érti, mi zajlik benne,
vagy kint az utcán, a Széna tér és a Bécsi-kapu között, a gyógyszertártól induló
emelkedőn, illetve kapaszkodón, mert ő szívesebben mond kapaszkodót, kapaszkodónak tekinti például az Ostromot keresztező utca sarkában álló telefonfülkét,
ahová tanácsos volna most szépen, óvatosan lecsorognia, hogy feltárcsázza orvosát, aki nemrégiben egy recept fejére véletlenül a saját születési dátumát írta fel.
Orvosnő. Ő pedig kedvét lelte ebben az elírásban, kiderült, hogy mindössze
egyetlen nap a különbség a világra jövetelük között, ikrek lehetnének csaknem,

30

tiszatáj

persze, Nárcisz a koraszülött. Koraiságának a gyermeke. Talán ez az ösztönös
ítélet vezette a nő tollát, amikor a saját dátumával fejelte meg az aritmiára felírt
gyógyszer vényét. Az elíráson azután bensőségesen összemosolyogtak, úgy tetszett, rokonszenveznek egymással, Nárcisz egyszerre bizakodva kezdett nézni
maga elé, a jövőbe, mint akit hátulról ugyancsak csupa jóakarattal, rokonszenvvel, csupa szerencsekívánattal néznek. A kulcsszó, természetesen, a rokonszenv.
A vér mint illatszer. Felhő, a közös ég képzetével terhes.
Nárcisz vérnyomása a doktornő társaságában eztán szerencsésen normalizálódott, aritmiás tünetei ritkultak és enyhültek, félelemérzete pedig a természettől
repeső örömérzetbe fordult át, igaz, nem hosszabb időtartamokra, annyira csak,
mondjuk, amíg Pestről hazagyalogolva keresztülvágott az Erzsébet-hídon. A Tabánban már, ha arra került, ismét elővették a testében támadt szorongásrohamok. Szűkölve rótta az aszfaltot, a következő lépésével, úgy látta, már nemigen
fogja majd a talajt, az életnek ezt a szilárd képzetét, mert addigra, a szívével
együtt, az is megszakad benne, eltűnik, és csupán a tiszta és végtelen szakadék
válik abszolút valósággá a számára. Arra azonban nem gondolt, hogy irtózata
e végső és abszolút valóságtól éppenséggel az aszfaltból mint talajból is eredhet,
egyáltalán, mint bármely alapzatból, amelyre mindennapi közlekedéseit építi az
ember, közlekedései közé értve pihenőit is, amelyek, a pihe képzetének ellentmondóan, nagyon is komoly súllyal eshetnek a latba.
Most szeretett volna sírni Nárcisz, a padlón fekve, hátha valami bánat bújik
meg a rosszulléte mögött, valami sérelem vagy mulasztás, amit a legnagyobb
igyekezettel és összpontosítással sem tehet most már jóvá, s amiképp másokat
sem bírhat rá többé, hogy engeszteljék őt ki, mielőtt a lelke megfagy, és ez a fagyás átterjed a szívére, ereiben a vért zajlásra kényszerítve, kifehérítve és elkékítve végtagjain az ujjakat. Mert azok a nyári melegben már egészen elgémberedtek, ha akarna, sem tudna mit kezdeni velük, lábra állni és megkapaszkodni
akármiben, ami a keze ügyébe kerül, de sőt, még összekulcsolni sem volna képes
őket, annyira elhidegültek, de facto elidegenültek tőle. Idegenné váltak a számára, oly elérhetetlennek, távolinak tőle, a tudatától, önérzetétől, hogy birtoklásuknak már a gondolatát is abszurdnak találja, abszurdumnak, hogy még egyszer, valaha, összemelegedhetnék velük. Agya, mint a megolvadt aszfalt a tűző
déli napon, alattomosan rotyog, koponyacsontját feszegeti, gondolatait tehát,
a szó közvetlen fizikai értelmében, a legsötétebb erők kerítik a hatalmukba, gonoszságot plántálva beléjük, amely gonoszságnak, akárcsak az angyali jóságnak,
Nárcisz mindig is vonakodott hitelt adni. Nárcisz nem az a fajta ember, aki gondolataival és érzelmeivel bármikor kész volna egy húron pendülni; véleménye alkotói jogát rendszerint átadja inkább a véletlennek, nem azért, mintha nem születne határozott véleménye a dolgokról azonnal, hanem mert éppen ez a határozottság váltja ki benne tüstént a gyanú érzetét is, hogy véleménye valószínűleg
téves, és van-e viszolyogtatóbb annál, mint ha egy ember gondolkodása téves

2006. június

31

véleményekre alapozódik. Sötét gyanúnk, mely szerint tévedésből és/vagy véletlenül jöttünk a világra, feljogosíthat-e bennünket arra, hogy ittlétünkben, valamint bármikor megeshető távozásunkban, mi magunk is hasonlóképpen járjunk
el, anélkül, hogy személyes akaratunkkal, azaz döntéseinkkel, jótállnánk e hasonlatosság igazáért.
Mondhatjuk-e tiszta lelkiismerettel újra meg újra, hogy tévedni emberi dolog,
ha a véletlent viszont bizonyos isteni hatáskörbe utaljuk vissza, magunkat aztán,
tévedéseinkkel egyetemben, ugyancsak oda beajánlva; s pláne, ha lelkiismeretünk tüneteivel egyre sűrűbben, netovább már kizárólagosan és szüntelenül a testünkben, mintegy a testünk révén, találkozunk. Gyilkos az áldozatával, vagy áldozat a gyilkosával, ez a talány ma már mindenki előtt ismeretes, azok előtt is, akik
tyúkot élőben, a tollazatában, sosem láttak még, tojást fel nem törtek saját kezűleg.
Ám a gonoszságban, ezt most be kellett Nárcisznak látnia, éppen az a gonosz,
hogy mértékétől fosztja meg a gondolatot, megszállása alatt a gondolat egyszerre
ölt számlálhatatlan élő és holt testet, egyet sem adva át a nyugalomnak, mintha
a nyugalom csakis az elérhetetlen jóságot illethetné meg; és semmi esetre sem őt,
aki kétségbeesetten iparkodik adni a nyugodtat, önmaga előtt, aki, kiszolgáltatva
kiszámíthatatlan gondolatainak, kénytelenül már csak a felszámolásukat sürgetné, öntudatával bezárólag.
Amennyiben öntudatnak nevezhető egy olyan tudatállapot, amelyben elsődleg
már nem a kül és a bel különböződik el egymástól, nem idegenben érzed magad,
vagy idegennek magadat a környezettől, nem mondható, hogy ilyen vagy amolyan viszonyban állsz a világgal, amely hol egyengetni, hol kiadni látszik az utadat, nem, ezen a szakaszon már túlvagy, nincs már a világnak ilyen, akár rossz-,
akár jótékony hatalma fölötted – hanem éppenséggel mintha alattad sem volna
semmi; úgyszólván mélységes belátásod nyílt bármely függések és függőlegességek iránt, mintha feneketlen kút száján feküdnél, gondolataid tajtékzó visszhangjában, mert a világnak többé semmi mondanivalója. A világ végtelen. Te pedig védtelenül benne, bizonyos értelemben megvilágosultan mégis, afelől, hogy
az egésznek semmi teteje, mint mondtam már, sem alja. Elképzelhető, persze,
hogy megőrültél, hogy eszedet vette a páni félelem, ez azonban sokkal valószínűbben egyezik a világ állapotával illetve természetével, mint az a valóságfelfogás, amely a világot magától értetődő, sőt normális képződménynek tekinti.
Adottságnak, amiről persze bárkinek módjában áll lemondani, magát mint egyszeri hozzáadottságot kivonni ebből a felfoghatatlan méretű és mértékű adottságból, az adottság azonban eztán is adottság marad, legföljebb egyvalaki által
utasíttatott vissza. Egy őrült által, aki úgy vélte, szabadságában áll eldönteni,
hogy részt vegyen-é vagy sem abban az eseményben, amelybe egyszer csak, hogy
s hogy nem, belecsöppent, illetve ha cseppet is belegondol, amelyből magára

32

tiszatáj

döbbent! mint némiképp idegenre – bár ezt a szálat most ne rángassuk, ezen
a szálon sosem jutnánk a Csontváry-történet végére.
De vajon lehetséges-e érdemben, reálisan számot adnunk arról az eseményről, amely egy pillanat alatt, egy töredék időtartamon belül megy végbe, testünkből hirtelen átcsapva az elménkbe, ahol a tér valóban csak a színpad teréhez hasonlítható, ám nem lekicsinylőleg, hanem az úgynevezett „világot jelentő deszkázat” értelmében; ami természetesen egyúttal a másvilágot is, más szóval a túlvilágot is magában foglalja, ahogy a színpad is lényege szerint mindig a kulisszán
túli, a „mögöttes” tartományokra utal. Mindehhez nem szükséges, hogy elménkkel nagyra legyünk. Nárcisz, az Ostrom utcai lakás padlóján fekve, inkább semmire sem becsülte az elméjét, rettegve ugyanakkor a megsemmisülésétől, mert
hiába becsüljük valamely tulajdonunkat mint elemi tulajdonságunkat egyre
alább, megválni tőle annál nehezebben tudunk. Annál görcsösebben, tébolyultabban fogunk ragaszkodni hozzá, észre sem véve, hogy kétségbeesett makacsságunkkal már meg is őrjítettük az elménket. Általában. Mert ezúttal Nárcisz valahogy résen maradt, tudta, hogy megőrült, hogy megőrjítette a fizikai félelem,
egyszersmind azonban arra is ráeszmélt, hogy őrülete tökéletesen egybevág a mindenség őrületével: a végtelennel. Nem illeszkedik, hiszen az illeszkedés csak
a részek megfeleltetése révén volna lehetséges, itt pedig a részek ábrájukból kivetve, szétvetve és kiveszve kavarogtak szanaszét, megkülönböztethetetlenül
egymástól az elme illetve a (világ)mindenség részei. Egy szempillantás alatt omlott össze a perspektíva tér- és időszerkezete, Nárcisz határtalanul egyedül maradt ebben a végtelenül elhagyatott világban, és viszont, hiszen maga a világ tárult fel Nárcisz elméjében, kétséget nem hagyván afelől, hogy a dolgokat felfogó
értelem, amelynek révén lakozni tudunk benne (a világban ti.), csak a rászedésünkre jó; testünket-lelkünket rábírni arra, hogy bizonyos keretek között tartalmat tulajdonítson mindannak, ami végbemegy benne, valamint amin ő maga
kénytelen keresztülmenni mióta és ameddig a világ világ a számára. És most, közönséges hasonlattal élve, Nárcisznál ez a forgalom, a formálódásnak ez a forgalma hirtelen eldugult, végtagjaihoz hasonlatosan kihűlt pillanatképpé dermedt, egy örökkévaló katasztrófa pillanatképévé. És ő látta, hogy a kép éppoly
üres, akár egy tükör, amelyben az ember szüntelenül összetöri magát, épségére
csupán a félelem és a fájdalom emlékezteti; mint valami mulasztásra, amit most
azonnal még egyszer el kell múlasztania ahhoz, hogy egyszer s mindenkorra véget vessen az egész rémálomnak, amelynek a kieszelője bizonyára rég halott,
máskülönben maga gondoskodna róla, hogy gondolatai, megszabadulván hulladék anyaguktól, rendeződjenek valamelyest. Rendeződésük tehát immár őrajta,
Nárciszon múlik, lévén elgondolójuk (vagy kieszelőjük) sehol, és nagyon valószínű, hogy eltűnésének éppen a felfordulásban rejlik a magyarázata, úgy körülbelül,

2006. június

33

mint a tűé, amelynek a fokán át kellene férkőznünk, a szénakazalban, avval
a különbséggel, hogy itt hiába égetnénk fel mondjuk az egész szénakazlat, eljutva
végül a fölperzselt tarlóig, a tűre mint tüzünk végtermékére akkor sem bukkanánk rá. Halálra szurkálva, égve, sebződve sem. Igen, mintha tűkön mint tükrön
feküdnék, ez villant át, a zuhanást előre idéző attakként, agyában, afféle tűkörön,
ahogy émelyítő mélységű poétája, Vörösmarty Mihály mondhatta volt, emberfejű
lapdáját óva szétlottyadástól, annak idején. Most, fentebb már ábrázoltuk, Nárcisz fejjel a kitárt ablaknak fekszik, estébe hajló nyári délután, de nyári időszámításra még átállítatlan a magyar gazdaság. Pazar(ló) szürkület tehát, színek fakulvást, ám a fényerő önnön teljében; és Nárcisz látja, hogy teste mint nyílvessző
érzi a célját már odakint, az ablakon túl legalábbis, mert a szabadban, s tudja,
hogy menten elnehezül, hogy aztán teljes hosszában (s csekély széltében) hozzálapuljon az úttesthez. S az előtt semmi, ami útjában feltartóztathatná. Az sem,
hogy ezúttal is éppen fekszik, nincs igazán lendületben, s az igazat szólva-megtoldva, ambíciója sincs, hogy belejöjjön. Egyetlen vágya: szűnjön meg, ami ilyen
őrülten van.
Ő, a világ, benne a világ vagy/és ő a világban, végtelenül így is, úgy is, szűnjön
meg ez is, az is, enyésszen el, mint egy repülő a repülésben, vagy megfordítva, ha
így másoknak jobban tetszik; mert a sebesség fogalma, külön, nem foglalkoztatta
ekkor Nárciszt, távol állt tőle a mindenség mint a végtelen tágulás hübrisze, tudatában nem azonosult semmi efféle istentelenséggel, mint ahogy az istenséggel
magával szintén nem; csak az őrülettel. A mérhetetlen, mert mértéktelen, semmivel. S egyúttal bármi mérték autoagressziójával, önmagával, mint a jeges rémület tárgyával és állítólagos alanyával, amennyiben még mindig magáénak
vallja alanyi jogait és képességeit, amelyek még ekkor is elláthatják őt feladattal,
jóllehet e feladatkörben senki, se semmi rajta kívül. Meg kell hát azonnal szűnni,
meg kell szűnnie ahhoz, hogy a dolgok visszatérhessenek a normális kerékvágásukba, a vér a végtagok hajszálereibe, mivel minden azokon múlik, a hajszálereken, meg a kerékvágáson, amelyet rosszabb napjain kátyúnak ítél a türelmét
vesztett, mert a jobb napok iránt bizalmatlanná vált elme. Ez a napja azonban
nem volt sem jobbnak, sem rosszabbnak állítható; hanem örökkévalónak, befagyottnak, amely semmilyen lazító, átmelegítő műveletre nem enged föl, önmagában lebeg, e tekintetben tehát súlytalannak mondható. Ha kiveti magát az
ablakon, úgy is talajt érhet akár, mint egy rongy vagy papírdarab. Mely utóbbi
hasonlat, persze, véletlenül sem rejt magában üzenetet; nincs szó palackról.
A palack, ha egyáltalán, a félelemtől eljegesült test, zajlás előtt mondjuk. (Mivel
hagyjuk sodortatni magunkat a hasonlatunktól.)
S akkor a zaj helyett valami lágy, fúvós és torokhangokra emlékeztető tánczene szólalt meg benne, és egy roppant súlyú függöny hullott alá vagy tárult szét
tudata látóterében, s a szabadnak tetsző színpadon ott állt Csontváry cédrusa,
körülötte a tánckarral, leírhatatlan színekben tündökölve. Soha nem próbálta le-

34

tiszatáj

írni a festő színeit, sem szavakat találni a látomást megnyitó és végigkísérő zenére, lévén teljesen járatlan minden átültetésben. No persze, Csontváry is átültette valahonnan azt a cédrust a vásznára, megfosztva mindenekelőtt eredeti
valóságának a súlyától, olyannyira, hogy a tánckarnak szinte röpdösnie kell ahhoz, hogy le ne szakadjon a fa légies ritmusától, természetesen nem az időben,
s még csak nem is a térben, hanem pontosan abban az örökkévalóságban, amely
Nárcisz ereiben a vért megfagyasztotta. Munkácsy Siralomházának fényében úgy
is mondhatnók: a halál torkában, mai fülünknek azonban ez már annyira kocsmai változatnak hat, hogy többet nem is hivatkozunk Munkácsyra, túllépünk
rajta, mint elhivatott kocsmakerülők. Még annak tudatában is, ha esetleg mégsem annyira színház, mint inkább kocsma az egész világ, átellenben a hozzárendelt templommal, ahol gyermekként Nárcisz is gyakorta megfordult, meg az olajospadlójú mozival, ahol ellett volna az idők végezetéig. Hallgatni, hogy serceg
a vászon. A szférák zenéje. Ahogy „terpeszkedik állványán az idő”. Ellágyul, ha
belegondol. És ugyanezt szeretné a halál gondolatától is, ellágyulni az utolsó porcikájáig, elmosódni a tulajdon tekintetében, mely – hála Csontváry közbelépésének – máig kész a megindulásra.

FALTÓL-FALIG (1971)

2006. június

35

JÁSZ ATTILA

Az örökké valóság 1 napja
Hányásszín
„Azon gondolkozom, milyen színűt is fogok hányni.” Mondja négy éves kisfiad,
miközben a vécén ül, és az ölében, készenlétben, tartjátok a lavórt. Milyen színe
is lesz a hányásnak, meditál vidáman. (Amit őszintén irigyelsz. No nem a hányásszínt, hanem a dolgokhoz való, eredendően pozitív hozzáállását.)
Helyén
Azt vetted észre, lakásfelújítás, tetőtér-beépítés közben, hogy vannak dolgok,
amiket képtelen vagy máshová rakni, úgymond, új helyet kreálni neki a megnövekedett térben. Legyen az kép, virág, bútor. Hiába minden, már az előző verzióban a helyén volt. (Kevés dolog a világ állandótlanságában.) És akkor ott kell
maradnia. De mi van, ha egyszerűen csak ott szoktad meg, és képtelen vagy egy
újabb hellyel összebarátkozni?
Korpa
A felolvasóest előtti kézfogáskor észrevetted, miközben a nagy író visszahuppant
fotelébe, hogy a mindig megcsodált, őszbe vegyülő hajkorona alatti válltömés
nagy darab korpákkal van tele. Egykor példaképként tekintettél rá. (Hajkoronájára és írásaira.) Ma, szigorú és szeretetteljes figyelemmel.
Kreativitás
A szexre gondolsz. Hogy egy-egy próbálkozás mennyi kreativitást kíván meg.
Akár egy vers megírása, alkotómunka. Hogyan lehet három pici gyerek mellett
házaséletet élni, akik közül egy mindig a szülői ágyban van. Kreativitás, kreativitás és megint csak kreativitás. És hogy mindent lehet, csak akarni kell. (Adott
szinten a vágyakozás még kevés.)
Lábfájás
Lassan járj. Tovább érsz. Hű, de bölcs vagy. De tényleg, hisz most ez a didaktikus
tudás tapasztalatból fakad. Elszakadtak a vádlidban az izomrostok, és csak sántikálva vagy képes, egyáltalán, menni. Nem tudsz rálépni a jobb lábadra. Ha elfeledkeznél magadról, egy késdöfésszerű fájdalom rögtön figyelmeztet. Lassan
járj. Úgy, talán néhány méterrel tovább érsz. És ha elég türelmes leszel, vagy,

36

tiszatáj

nem kapkodsz, a méterek számát, egy idő után persze, tetszés szerint növelheted.
Nono! Majd.
Lecke
Örülni a hibának, ezt tanulod. Van egy gyári cédélemezed, egyik kedvenc dzsessz
trióddal, amely az utolsó számmal nem ér véget. Lemegy a borító szerinti tíz
szám, precíz, skandináv dzsessz. Van fílingje, de arány és mérték. Ahogy kell. Ám
utána, mintha csak a lemez elkészítése utáni örömzenét hagyta volna rajta a játékos kedvű technikus a szalagon, valaki gyönyörűen zongorázik és énekel hozzá.
(Az egyébként instrumentális lemezen.) Hibás a cédé? Örülsz neki. Ezt tanulod.
Nem bosszankodni. Örülni, az ilyen apró hibáknak.
Nyakmerevedés
Elaludtad a nyakad, olyan vagy, mint egy madár, testtel forogsz a látni kívánt
dolgok után. Se le, se föl, se jobbra, se balra. Nyakmerevedésed van. Így most
igazán tudod értékelni, milyen önfeledt és boldog időszak volt, amikor csak a derekad húzódott meg, a vállad volt begyulladva, az akhilleszi inad nyúlt meg, kissé
fájdalmasra és csak a térded kotyogott akkor is, ha nem kellett. Mindezek normális dolgok negyven körül, remekül lehet létezni velük. Ám a nyakmerevedésnek, úgy érzed, még nincs itt az ideje. Persze, nyugtatod magad, ki vagy borulva,
hisz öt percet se tudtál aludni, képtelen voltál letenni a fejed a párnára a fájdalom miatt. Lehet, hogy ehhez is hozzá lehet szokni, csak idő kérdése?
Nyers
Kedvenced, az énekes, zongorista-jazzista hölgy egy régebbi, ismeretlen, még
a hírnév előtti lemezére bukkansz. Meglep az a nyers, meleg erő, ami a zenéből
árad. Amit később, a hírnév, a túlfinomított verziók már csak hideg, kiszámított,
de nagyon profi előadásmódban tudnak visszaadni. Neked mégis, ez a régi lemez
a kedvenced.
Otthon
Nyaralás után jössz haza, próbálod újra belakni a lakást, nem megy. Nem érzed
a tiédnek, idegennek tűnik minden. Aztán lassan mégis sikerül, a hangok segítenek. A közeli pályaudvar túlságosan is hangos bemondója, az ötös busz az ablak
alatt, ahogy az ablakok halkan megremegnek. Mindez segít visszatalálni az otthonodba. Megteremtődik lassan az otthonosság-érzet, újra.
Pakolóművész
Ez a szóösszetétel jut eszedbe feleségedről. Mindent elpakol, sőt állandóan pakol,
de ha kell, semmit nem talál. Ám, ha már nincs szükség rá, rögtön előkerül minden. A maga nemében ez is magasművészet.

2006. június

37

Ragaszkodás
A ragaszkodás isteni fázisa. Köztudott, kutyások számára legalábbis, ha a kutyáddal szabadban táborozol, testi végtermékedet el kell ásnod. (Előle.) Mert imádata
jeléül menten felfalja, ha rábukkan. És miért ne bukkanna rá remek szimatával?
Tessék egy hasonló példát mondani a ragaszkodásra az emberi, civilizált társadalomból!
Ray Brown
Harmadik gyereked végre érti, bocsánat, érzi a jazzt. Még csak három hónapos,
de az öreg, néger bőgős, Ray Brown játéka megnyugtatja. Elégedetten simogatod
ritkás haját, igen, motyogod, ez igen, tényleg ő a legjobb. És ezt ő, mármint a fiad
már most tudja. (Amihez neked majdnem negyven év kellett. Holott már téged is
megnyugtathatott volna három hónapos korodban. Hisz a jó öreg Ray már akkor
is finoman pengette a húrokat.)
Osztálytalálkozó
Misztikus fogalom a gyerekeid számára. Félévenként van, piknik, ügyességi versenyek, fürdés és nagy fagyi-zabálások együtteseként. Milyen furcsa lenne megmagyarázni nekik, miért is van tulajdonképpen ez az esemény. Úgy gondolják
ugyanis, hogy értük van, róluk szól. És ez így is van. A több évtizede egy padban
ülteknek már nem nagyon van mit mondaniuk egymásnak (főleg félévenként), de
a gyerekeken keresztül az egész kapcsolatrendszer újrateremthető és -élhető.
Örökké valóság
Buddha az örökkévalóságot akarta tanítani, de rá kellett jönnie az örökkévalóság
„egy napokból” áll. Csupán saját időbeosztásának egyetlen napi gyakorlása által
juthat el a megvilágosodáshoz. Az örökkévalóság tehát nem más, mint egy napjaid végtelenített sorozata.
Piros
Mindenki abban bízik, hogy megússza. Hogy pont ő, igen. Hosszú sor áll a vasúti
átjárónál, a lámpa reménytelenül, pirosan villog. Lassan halad a sor, mert egyenként kerülik ki a sorompót. Akinek nem sikerült most a vonat előtt átjutnia, ő is
abban bízott, hogy megússza.
Szellem a palackban
A pálinka maga a szellem. Írta D. Z. barátod. A borral szemben, mely a lélek
itala. De. „A szellem, ha túladagolják, nem fölemeli, hanem a sárba tiporja az embert.” Zoli a vajdasági barackpálinkáról ír. A fejfájás lehetőségét is megemlíti.
Te, a szocializmus boldog(talan) békeidejében több ízben is megpróbálkoztál
a barackpálinkával. Azzal, melynek szinte aranyszíne volt, és nagyon kellemes

38

tiszatáj

barackszaga. Túlságosan is, az íz rovására ment. Mert az meg nem nagyon volt
neki. Nem is lehetett. Az aromától inkább szagos volt. Barackpálinka néven csak
ilyet lehetett kapni. (Másnap meg fejfájást.) Vegyésztanonc korodban aztán már
teljesen tisztában voltál… Na de hagyjuk is, hisz épp erre figyelmeztetett Zoli. Az
emlékekkel vigyázni kell. „Mert aki az emlékeknek él, annak a lelke elöregszik.”
Vissza a jelenhez.
Mifelénk, sajna, ma nincsen jó, házi főzetű barack. Valamilyen pálinkát viszont mindig tart otthon az ember. A vendégek meg az ebéd előtti nyelet miatt.
Gyönyörű, hasas, vékonynyakú üvegben, éppen hét (isteni szám!) deci fér bele.
Az üveg nagyon fontos. Azzal tiszteljük meg a pálinkát, az mutatja, milyen lakhelyet biztosítunk a szellemnek. Ezzel a szellemmel tiszteljük meg a hozzánk
várva vagy váratlanul betérő barátokat. Ha elmentek, később, szintén az ő emlékükre iszunk még egy kupicányit. Hisz a mérték, erről már szó volt, nagyon fontos. Pohárka. Abba, idővel, de csak társaságban!, lehet több ízben is újratölteni.
Többszöri nekifutásra a neszmélyi borász ismerőstől hozott gyengébb, ám zamatosabb, aszutörkölyt szoktad kitölteni. Ínyenc, ritka vendégeknek az eperpálinkából öntesz, ami valójában szeder, és a titokzatos, távoli Zalából származik.
Egy ősöreg költő bácsitól, aki már csak a pálinkájával fogalakozik. (Reméljük,
a szellem sokáig élteti. Mert mi lesz, ha egyszer… De erre ne is gondoljunk, hagyjuk a jövőt. Koncentráljunk a jelenre! Egészségükre!)
Tartósság
A Szépművészeti Múzeum egyiptomi részlegében jó néhány fa szarkofág, koporsó található, egészen jó állapotban. Elcsodálkozol, a ma használatos fa holmik, ehhez a több ezer évhez képest alig bírnak ki néhány évet-évtizedet. Egy
szekrény, egy fa ablak, egy fa redőny satöbbi. (Ja, kapcsolsz, fogyasztói társadalomban élünk.)
Tegyük fel
Tegyük fel, vagy olyan szerencsés, hogy négy hónapnyi tetőtér-beépítés után
kapsz egy ajándék utazást. Feleségestől, gyerekestől. Egy távoli, nagy történelmű
országba, ahol télen is nyár van. És nemhogy fürödni lehet, de maga a világ leggazdagabb búvárparadicsoma. Mit is akarhatnál még?
Szégyelled elmondani bárkinek is. A szegény költő építkezés után a Vöröstengerhez megy pihenni. Egyiptomba. Soha nem vágytál rá, annyira elérhetetlennek tűnt.
Luxor, Théba, Karnak, Királyok völgye. A mindennapi búvárkodás a lehetetlen színű halak között úgyis elmesélhetetlen. Nem mesélsz hát. Se jó és szép, se
kellemetlen, európainak furcsa és megszokhatatlan dolgokat. Pedig ez utóbbiak
közelebb vittek a valósághoz. Ahhoz a valósághoz, ami már a történelem emléknyomait szemlélve is megdöbbentően más, mint amit tudni lehet róluk. Mint

2006. június

39

mindig, sokkal nyersebb. De ez nem negatívum, inkább elgondolkodtató. Hogy
a kiragadottság által egy fotó pl. soha nem azt mutatja, ami. Élőben a méretek,
a nagyság és az erő lenyűgözőek. Ahogy a Nílus-parti falvak nyomora is. Jelzőket
keresel. Filmszerű. Nem látsz egyetlen befejezett házat sem. Mezítlábas emberek
botorkálnak a tűző napon. A buszkonvoj miatt lezárják az utakat. Az ablakon kinézel és felpuffadt szamarat látsz ringatózni a Nílus csatornájában a pálmafák
alatt. Álomszerű. Hosszú órákat utazol a kősivatagon át. Folyton menekülnöd
kell az agresszíven kedves kereskedők elől, akik még a levegőt is eladnák neked.
(Amikor veszed.)
Tegyük fel, van olyan szerencséd, hogy kapsz egy ilyen utazást ebbe a nyomasztóan lenyűgöző országba. Egy nem várt álom beteljesül, valósággá válik. Tapasztalattá, tudássá és rengeteg elmondhatatlan élménnyé. Tegyük fel, vannak
még ilyen emberek, akiktől ilyen álomutazást lehet kapni. Megnyugodhatsz. Nem
olyan rossz ebben a világban élni. Főként, hogy hazaértél. A tél hideg, az árak
szabottak, nyugodtan a másik ember szemébe nézhetsz. Tegyük fel, hogy jó ezt is
tudni. Értékelni.
Tej
Fiad, a legkisebbé, első szava. A macska tanította meg rá. Ugyanis minden egyes
kávékészítésnél a macska tejet kér a hűtőből, noha tejérzékeny lévén, te soha
nem iszol a kávéhoz tejet. Mégis, ül a hűtőszekrény előtt és nyávog. Azt nyávogja,
hogy tej. Határozottan felismerhető, bár kicsit mintha affektálna. Erre egy esős
reggelen, kávékészítés közben, miután a macska elnyávogta tej-áriáját, megszólal
nyolc hónapos fiad. És szinte a macska hangsúlyával megegyezően azt mondja,
tej.
Temetői hívás
Mit üzent a temetőben sms-ező fiúnak a nagymamája? Ki mástól is kapna, fogadna telefonüzenetet valaki a temetőben? Láthatólag együtt vonult ki, testületileg, az egész család. (Mínusz egy nagyi, ő nem látszik.) Épp hozzá jöttek, körözni egy kicsit a sírja fölött. Meggyújtani néhány mécsest. Legalább Halottak
napján, Mindenszentek alkalmából. Világos. Illetve, alkonyodik éppen, a fiú meg
elöl halad, mint egy herceg, a kísérete élén. És olvassa bőszen az üzenetet. A család, a kíséret éppen nem látja, mit is csinál a „herceg”. Titkos üzenetet kódol
a nagyitól. (Pl. Bírd ki, kisfiam, nem olyan rossz emberek a szüleid, amilyennek
látszanak!) Ha lány lenne, még csatolhatná hozzá a nagyi féle sajtos pogácsa receptjét. A „hercegnek” meg utóiratként: És évi egy alkalommal, kisunokám,
hagyd a mobilodat a kocsiban!

40

tiszatáj

Töltőtoll
Szeretsz töltőtollal írni. Ha nem használod rendszeresen, beszárad. Olyankor
a nyelved hegyéhez érinted a toll hegyét, és a nedvesség, a nyál közreműködésével
újra használható lesz. Este, fogmosás után megnézed a nyelveden lévő, apró fekete foltot. Óvatosan sikálod a fogadat. Így születnek a mítoszok.
Undorító
Ébredés után közvetlenül, fürdőbe menet, féligrágott, kihányt cserebogár-tetemeket takarítani.
Úszás
Barátod, a festő fotós (a fotós festő) néhány napi hezitálás után nekikészülődik
a Balatonnak. Tudod róla, rendszeres úszó, a medencék ördöge, ha teheti. Sötét
ablakos, profi úszószemüvegét széles homlokára illesztve néhány lépést tesz a víz
felé, majd dünnyögve, a fogai között szűrve át a szavakat, kommentálja a helyzetet. „Csak egy dolog zavar úszás közben: a víz.”
Vállogatott
Már gyerekkorodban is az irodalom érdekelt. Szeretted a verseket-meséket. Sőt,
írtál is. Próbálkoztál valamiféle kalandregénnyel egy kockás füzetben, valahol
a Tom Sawyer és az indiánregények között. Sziget, roncshajó, menekülés a Dunán
stb. Mint egy afféle nem hivatásos álmodozó.
Aztán. Egy nap a magyar válogatott tartott edzéseket az edzőtáborban. Be lehetett lógni néha, megnézni az edzőmeccseket. Legendás idők voltak, minden
gyerek tudta kívülről a kezdőcsapat névsorát. Egy ízben sikerült elcsípned a pályáról levonuló Nagycsapatot. Élén a fradista Nyilasi Tiborral, nagy kedvenceddel. Odadugtad az orra alá a gyűrött cetlit, amire reszketeg, gyerekes betűkkel
ráírtad: magyar vállogatott. Ő szóvá tette, hogy nem így írjuk, és hogy milyen jegyeid vannak, és egyáltalán, mi akarsz lenni. Akkor már inkább süllyedni akartál,
el. Majd aláírta, és kocogott tovább. Te meg ott álltál, a többiekkel már alá sem
írattad. És csak útközben, hazafelé, merted összegyűrni és eldobni a papírt.
És onnantól a Dózsának (Bene, Fazekas, Törőcsik) drukkoltál, és jó ideig inkább a természettudományokat és a történelmet részesítetted előnyben.
Vécé-levél
Hároméves kisfiad reklámújságokkal a kezében trappol be kintről, s azt kiabálja
közben, levél jött a vécébe. Kinyitja a vécéajtót és behajigálja az újságokat. Ugyanis
ott szoktátok olvasgatni, ha nem egyből megy a szemetesbe.

2006. június

41

Vége?
Az írás nem akkor ér véget, amikor kiteszed az utolsó mondatzáró pontot. Hanem amikor eltüntetsz minden nyomot magad után, ami ehhez a szöveghez kellett, ami erre a témára utalt. Kidobod a jegyzeteket, vázlatokat, törlöd a változatokat. Elpakolod a közben előhagyott könyveket, amelyek kellettek vagy csak úgy
gondoltad, hogy fognak. Szóval, akkor ér véget egy szöveg, amiről azt hiszed,
megírtad, befejezted, amikor leülsz egy kávé, vagy éppen egy pohár bor és valami
inspiratív zene (vagy csend) mellé. Hiszen ezzel óhatatlanul elkezdődik, elindul
benned valami más, valami új. És ekkor nyeri el igazi funkcióját az/ez a pont.

VIRÁGOT ALGERNONNAK (1972)

42

tiszatáj

BÁGER GUSZTÁV

Varázsolás
Zöldbab főzelék
és rántott hal az ebéd.
Belesápadt kórteremben
ébredésem körbejárta
az operáló készülék.
Üde vagyok és vidám:
a zöldbab szálkája kívülem.

Verzatil
HA szemverzatil –
megvadultan
fénytelen kútban
vakulok
HA szóverzatil –
nem beszélek
konok vezérnek
bambulok
HA könnyverzatil –
sírok utánnad
mehetsz buvárnak
birindom
HA (…)verzatil –
csak matatok
szétszórt kacatot
(…)

2006. június

43

Interpasszív
növénytől szépséget
lerajzolnám
de valami visszaránt
állattól bánatot
simogatnám
de valami visszaránt
embertől iszonyt
(…)
de valami visszaránt

ALVÓK (1973)

44

tiszatáj

WEINER SENNYEY TIBOR

Versek a kisházból
I.
A férfikor kertje
A FÉRFIKOR KERTJE hát ilyen
Vízaknára lép a dérbe
Szaladó virágágyás
A fűszálak előtt megreped
És elpirul csörtetésébe
Megfáradt járda
A taliga falnak döntve
Sutba szuszog a fejsze
Ölelkező éle és nyele
Csak a kertközepi kisfán
A garzon madáretető
Beszél könyörületről
S a gőzölgő tea mögül
A férfikor kertje így üdvözül:
Herceg, de rég láttalak!
hétfő, 2006. január 9.

II.
Az alázatos remete
HUMILIS EREMITA celeberrimo poetae…
Így ismétlem a láthatatlan ház lakóját
A télikertben csupa csönd van – magam vagyok
Néhány papírlapon a valóság átszivárog
Hideg eső járja a fán a kötéltáncot
Az ágak közt honvágy kapálódzik
Otthon vagyok mint Ádám télen… mezítelen
Levelek nélkül még nagyobb a csend

2006. június

45
És látok egy embert: széttört mert megfagyott
Kevés szó elég – a többi úgyis elnagyolt
Disce mori – a téli kert így énekel
Bent zene – kint ázott kotta föveny
Tanulj meghalni – ennyi lenne hát a tél
Mi bent hang – kint dermedt kotta csak
Disce vivere – mert a csend erről szólhat
Küldj marék magot vagy rózsatőt otthonról
Tanulj élni – kertünkben elvetem az ízt a színt
S tavaszra hazánk csöndben kivirágzik
szerda, 2006. január 18.

III.
Ébredéskor
ÉBREDÉSKOR kitárom az ajtót
Engedem a fényt az ablakon át
Zubogni a szobára hogy a kristály
Széttörje a sugarakat színes folttá
Ébredéskor kitárom az ajtót
A deres föveny harapja lépésem
Eleséget szórok a madaraknak
Füstölőt gyújtok és várakozok
Nem birtoklom az ajtót
Miképpen nem az enyém a fény
Nem birtoklom az ablakot
Miképp nem az enyém a föveny
De kitárhatom az ébredést
És felszabadíthatom a színes fényt
De elfogadhatom a madaraktól
Ünneplő énekük eleségként
szerda, 2006. január 25.

IV.
Az éj lassan
AZ ÉJ LASSAN elszopogatja a kertet
Nem kímél mást csak a szomszéd ablakát
Félszáz éves szőlőtőke töri meg a lámpát

46

tiszatáj
Az éj halkan elszopogatja a kertet
Római tálban sütök és chilei bort iszok
Vajon isznak-e bort Rómában latinok
S énekelnek-e Chilében angyalok?
Görög saláta kéne benne spanyol paradicsom
Pipámban dán dohány vizem Pannon
A Hold a házba harap a kert elfogyott
Horatius hozza a tálat és Nerudával iszok
Vajon írnak-e verset Rómában latinok
És élnek-e Chilében angyalok?
Szapphó salátát készít Quijote hozott paradicsomot
Hamlettel pipázom és mesél Balassi rokonom
Együtt nézzük: az Éj lenyelte a kertet
S magam a fényből némán átadom
szerda este, 2006. január 25.

A BŰVÖS TARISZNYA (1974)

2006. június

47

TURI TÍMEA

Viasz
Ó, HALTESTŰ IDŐ , GYERMEKKEZEKBŐL KICSUSSZANÓ …

Egy gyertya van, egy gyertyatömb, tömör, mint a tégla, mint a jég, olyan hideg,
érintetlen vörösbarna faggyútábla, tetejére apró kanócdarab simul, a kanóc többi
része a masszív viaszhenger rabja. Halványzöld gyerekszempár figyeli, ahogy egy
női kéz hosszú, piros lakktól fénylő körmökben végződő ujjai felkaparják a viaszba ragadt kanócot. A csöndes félhomályban fényes sercegés, a szelíd tűz a viasztesthez közelít, hogy a kanócot megérintve megszülethessen a gyertyaláng.
Boldog szülinapot, kismadár.
A függönyt elhúzzák, a zsalukat szélesre tárják, a fény élessége így tompulni
látszik. A buksit megpuszilják, a halványzöld tekintet elé zavarón hajló hajszálakat a fül mögé simítják. Egyél édesem, ezt úgy hívják, hogy torta. Világos tészta,
ében krém. Úgy hívják, édesem, csokoládé. Nem baj, ha nem szereted, de ne
köpd ki, kismadár, anyádra. Most már mindegy. Az a szirmos izé nem virág, csak
marcipán, édesem, meg lehet enni. Nem kell, de tanácsos, hogy nőjél nagyra, és
hogy tudd, ez az íz, ez az ünnep. Az evés pedig azt jelenti, hogy a torta tésztáját
a szádba teszed, és nem az arcodra kened, édesem, na.
Riadt a halványzöld szempár, dacosan kócos a szőke haj, morzsa mindenütt.
Morzsa az asztalon, partedlin és női ruhán, elmázolt barna krém a kerek arcocskán. Furcsa fény tör be az ablakon, ami nem kér belőle, hogy nézzék. Nézik. Ünnepmód forgolódó félidegen tömeg vár a megismerésre, hogy megjegyezze őket
egy gyermek, aki most túlnézve az emberhadon az ablak teljesen érdektelen fényére figyel. Nagy fehér, zavaró fényességre, ami nem engedi kivenni az ablakon
túli tárgyakat. Magányos, mindent bekebelezni akaró világosságra, ami egy halványzöld szempár fókuszában addig szűkül össze, oly parányira, mígnem semmihez sem lesz hasonló, semmihez, csak egy apró gyertyalánghoz, melyben elfér,
melyben meghúzhatja magát, s mely lángból nem marad más, mint piszkosszürke, gomolygó füstcsík, ha úgy fújják el, mint magát az ünnepet. Kismadár,
köszönj a néniknek, a bácsiknak, köszönd az ajándékot, és töröld meg az arcod,
várj, inkább megtörlöm én. Látod, itt ez a szép gyertya, ne kapdoss utána, se
a gyufa után, kismadár, ne játssz a tűzzel, édes, ezt a gyertyát most elteszem, várj
egy évet, majd akkor újra látod.

48

tiszatáj

Az idő sosem késik, nem siet, az idő pontos, csak az emberek nem mérik magukat hozzá. Az idő haltestű, gyermekkezekből kicsusszanó, kicsusszanna onnan
is, ha egy pillanatra meg lehetne fogni, de az idő tenger, és az emberek úgy élnek
benne, mint hal a parton, ó, az idő teste megérinthetetlen, az idő testetlen. Megfoghatatlan, de forma, formát ad az életnek, a világnak, és az ehhez hasonló elbeszélhetetlen dolgoknak. Otthagyja nyomát a bőrön, eltünteti a régi barátokat,
kegyetlen ügyes varázsló, és nem ad helyettük mást, mint idegeneket, idegenekké
tesz minket is mások számára, ha e mások nem tartják a lépést a lábatlan idő folyásával. Az idő fölöttébb kényes jószág, az idő mérhetetlen, ezért hord órát az
ember, ezért a templomtorony, ezért perceg a homokszem a karcsú üvegtárgyban. Ezért ég a gyertya lángja. Évről évre, már ha az év megnevezhető.
Az évek mindig egyre többek, lassan és visszatartóztathatatlanul menetelnek
előre. A szeme, úgy mondják, az embernek a szeme az, ami nem változik. A hajszálak közé viszont egyre több sötét vegyül, ahogy megmondták előre az okosok,
szőkének, kismadár, nem lehet megmaradni. A csöppnyi lángolás megolvasztja
maga körül a viaszhengert, a hő folyékony és mozgékony anyagot varázsol a kemény táblából. Részben. Csöppnyi bemélyedések csupán, amelyek a szülinapok
emlékét megőrzik. A haj nő, szála egyre vastagabb és barnább, lassan a szoba
magasan kezdődő tükrében is meg lehet látni a fej búbját, majd egyre többet,
igen, az arcot, pontosabban az arc tükörképét. A gyertya pedig ég, a rokonok pedig meg vannak ismerve, az ajándékokat ki lehet bontani, majd átadni a feledés
enyészetének. Anya körmén pattogzik a lakk, de mindig újrafesti. A torta nem ízlik, de meg lehet szokni, és meg lehet tanulni a mosolyt. Meg lehet tanulni az ünnepet. Vagy úgy lehet tenni. Meg lehet tanulni az úgy tevést. És lehet figyelni
a mozdulatot, a tüzecskét, a gyertyagyújtást, a bátran lobogó lángot, hogy miként
olvasztja maga körül meg a viaszt, picit, óvatosan, meg lehet figyelni, hova tűnik,
hova tűnhet vajon az olvadó faggyú, pici darabokban a gyertya díszszínű testén
lecsorogva miféle nyomokat hagy, lehet nézni a tovafújt láng füstnyomát, a tekergőt, és meg lehet várni, míg a csorgó viasznyomok megdermednek az újra ismerős, ám lángmúltú hidegben, mert a viasz megőrzi magát, a viasz megmarad,
csak átalakul, s az apró, újrafagyott pálcikákat a gyertyatestről le lehet pattintani,
mintha soha nem is lettek volna neki részei… Ó, hova tűnik a gyertya, mivé a viasz. Kismadár, dobd ki a szemétbe.
Gyertyát nem látni, csak ünnepnapon, akkor is csak pár pillanatig. Az ünnep
jelzi az idő múlását, s az ünnepet jelzi a gyertyafény. Elcsomagolt papírmagányban telnek a gyertya napjai csupán, minden évben egy kicsit kisebben, kicsit, nagyon kicsit több hiánnyal. Mindig ugyanaz a vörösbarna viasztest, ami mindig
ugyanúgy kevesebb. A tükörben pedig észrevehetetlen lassúsággal változik a kép.
Az idő léte folyamatos. Csak az ember siet, csak az ember késik mindig, az ember
nem méri magát az időhöz, az idő nem colstok, az idő csak foghatatlan forma.

2006. június

49

Az idő gyerekgyilkos, mert eltűnnek a gyerekek furcsa felnőttekké válva. Furcsa felnőttszerű test válik a gyermekéből, a bőr keményszik, a csontok hosszúra
nyúlnak, s az idő múlásának jeleként havonta ünnepi vörös folt éktelenkedik
a hószín lepedőn. Tizennyolc apró bemélyedés a viasztesten, és el lehet otthonról
költözni. Aztán vigyázz magadra, kismadár, és egyél minden nap rendesen. Egy
lány halványzöld szemmel, világosbarna hajjal, hátán zsák, kezében táska, körmén megcsillan a lakk, ahogy a vonat ablakából integet.
Ha pedig víz az idő, és mért ne lenne az, elsodor egy idegen helyre, ahol újra
meg kell ismerni a mindig idegen tömeget, ahol az embernek mindig meg kell
ismertetnie magát ezzel az arctalan haddal. A kollégiumban pedig laknak kettőszázhatvanhárman, s lassacskán hatvannégyen, pár szint, még több szoba, ezt
mind a brosúra írja, meg azt is, hogy koedukált. Vigyázz magadra, kismadár, aztán írj gyakran anyádnak.
A hazalátogatások olyan rendszeresen történnek, amilyen szabályosan a mutatók járnak az órán. Eszek, jól vagyok, vannak barátaim, nem, anya, nem tanulok túl sokat. A víz meleg, a fűtés rendben. A szobában viszont nincs tükör.
A szobában tényleg nincs tükör, reggelente ki lehet rohanni a fürdőbe vagy
a folyosóra, ott van egy elég nagy. A világítás pedig halvány, az esték, melyeknek
mesterséges nappaloknak kéne lenniük, így mindig az alkonyt idézik. A függönynek szép a mintája, viszont el van szakadva. Van két szobatárs, két idegen, nem
értik, milyen, ha az ember magányra vágyik. Az idő megtagadja önmagát, a reggeli rohanásban, a tükörhöz szaladva viszont lehet látni majdnem meztelen férfitesteket, amiket csak a derékra csavart túlmosott törölközők takarnak, lehet
látni csipás férfiszemeket, amik nem röstellnek néha kacsintani vagy visszamosolyogni.
Az otthoni tükör változatlan keretében azonban mindig feltűnőbbek az arc
változásai. Igen, jól vagyok, anya, és eszek. Ne aggódj, hogy nem leszek itthon
a születésnapomon, nem számít. Te tudod. Jó, ha gondolod, elviszem magammal.
Zsírpapírba csomagolva az ünnepszín gyertyatest, a csomag a hátizsák mélyén
lapul, hogy ne maradjon figyelmetlenül az idő figyelhetetlen, csak megélhető múlása. Mert néha nem történik semmi, néha pedig annyira megtörténik valami,
hogy gyorsabb, mint a figyelem. Az élet nem történet, nincs az a tükör, melyben
megmutatkozhatna. Az életet csak élni lehet, vagy inkább élni, mintsem beszélni
róla.
A kicsomagolt gyertya az ágy melletti polcra állított, belőle alig hiányzik valami, kicsit szentség, kicsit hasonlat, viszont mégsem más, mint egy darab sötét
viasz. A fénye viszont legyen: rituálé, emlékezet a múlhatatlan időre. A függöny
legyen elhúzva, mert úgy jobban látszik a fény. A láng sercegjen és csapjon magasra, álljon merően a sötétben, mereven, mint egy kitartott énekhang, és csak
akkor lengjen ki a huzat hatására, amikor kinyílik az ajtó, amikor belép a férfi
a szomszéd szintről és hoz egy tábla csokoládét, ajándékképpen. És míg a sötétben

50

tiszatáj

szép férfinek nézett suhanc megsimítja kezével a barna hajat, a halványzöld
szempárra úgy borul a szemhéjak árnya, olyan finom lassúsággal, ahogy a kulcs
fordul el a zárban.
A két később érkező szobatárs egy ideig még megpróbálja kinyitni az ajtót,
egyre nagyobb erővel, majd próbálnak dörömbölni, majd a folyosón ülve alszanak el éjszakára. Olyan mélyen alszanak, hogy nem veszik észre, mikor kinyílik
mellettük az ajtó, mikor némán kioson rajta egy óvatos, idegen test. Csak amikor
végigömlik a folyosón a hajnali fény, riadnak fel, és dühösen a szobába sietnek,
ahol a lány az ágyon már a reggel induló robotra készen ül rendetlenül bevetett
ágya szélén, igaz, karikás szemekkel és fésületlen, összekócolt hajjal. Az ordibálásra nem kapja fel fejét, csak akkor rezzen meg, amikor a szobatársak egyike egy
dühös, szinte szakító mozdulattal elhúzza a függönyt, furcsa fénybe vonva a szobát. A lány megrezzen, de nem fordul az ablak felé, melynek háttal ül. Ágya mellett figyel a polcra, azon egy idegen, ismeretlen tárgyra, szétcsúszott, körkörösen
rétegzett kövületre, vörösbarna, mozdulhatatlan masszára, egy leletre, egy hajdani gyertya visszavonhatatlan, többet meggyújthatatlan viaszromjaira, és úgy
érinti meg ezt a kihűlt izét, ahogy a haltestű, tovasikló időt volna képtelenség,
miközben az ablakon beáramló fény, miféle vigasz a mire is, egykedvűen és érdektelenül süti melegével a hátat.

2006. június

51

BÁNKI ÉVA

Zsófi története
RÉSZLET A M AGYAR DEKAMERONBÓL

II. nap VII. novella: Pampinea szívesen kérdezgette volna tovább a kalandos
életű kémnőt, ám a kékszínű lángocska elaludt, és a hang váratlanul elhallgatott. Dioneo felágaskodott, és már indult volna, hogy italokat hozzon a hölgyeknek, de megállította egy újabb fátyolos-rekedtes női hang. Meglepve látták mindannyian, hogy egy új lángocska hajladozik a kristálygömbben.
– Vannak városok – kezdte a Hang – amelyeket elkerül az idő. Akik ezekben élnek, úgy érzik, a balsors megtör a városfalaknál, a városba vezető útnál, vagy
ha máshol nem, a legutolsó kertkapunál. Az ostrom idején Szarajevóban mindannyian ilyen helyeket képzeltünk magunk elé, mert azt hittük, csak a véletlen
választ el minket a nyugalomtól, a védettségtől. Nem is gondoltuk, hogy a háború
az idegeinkben, a félelmeinkben, a vérünkben van. Mikor az ostrom alatt felhordtam a tizedik emeletre a vizet, mikor végre megetettem és megmosdattam
a fiamat, egy biztonságos helyről, Gunarasról, apám szülőfalujáról meséltem.
Apám bácskai parasztfiú volt, akit az egyetem után megragadott a hegyek és
a muszlimán nők szépsége. Így szokás ezt mondani, hiszen Szarajevóban az idegeneknek is kijár a jó szó. Nem kérdezik, honnan jöttél, ha egy cukrászdában eléd
teszik a kávét, akkor megsimogatnak a tekintetükkel. Apám egy muszlimán kávéház-tulajdonos egyetlen lányát vette el, a fényes esküvőn, ahol barátságosan
méregette egymást a katolikus és a muszlimán rokonság, az anyakönyvvezető
Jugoszláviát, közös hazánkat éltette, amely lehetővé teszi, sőt biztosítja, egyenesen bátorítja… Még 1964-et írtunk.
– Megfájdul a fejem – szólt közbe Fiammetta ingerülten – amíg ez a rekedt
hangú nő nem kezdett beszélni, azt hittem, egy Határvidéknek nevezett helyen
vagyunk.
– Ha a Balkánon utazgatunk – vette vissza a szót a Hang – akkor nem ismerhetjük ki magunkat. Semmilyen név nem teljesen valóságos, sem a vidéké,
sem a városoké, ahogyan az embereké sem. És az utazó – aki ugyan nem ismer
meg, de előbb-utóbb megszeret minket – egy idő múlva saját magán is különleges, új szokásokat fedez fel, és lassan hozzászokik ahhoz, hogy magáról minél
kevesebbet áruljon el. Hiszen az őszinteség ront az esélyein.

52

tiszatáj

A firenzeiek szörnyülködve nevettek, és szerettek volna mesélni Itáliáról, de
a rekedtes Hang most sem hagyta szóhoz jutni őket.
– A szüleim Zsófiának neveztek, mint az osztrák trónörökös feleségét, akivel
negyven esztendeje egy szerb merénylő golyója végzett. Mikor apám udvarolni
járt anyámnak a Szevdalinka Kávéházba, akkor a származás, a nagyszülők örökös
emlegetése már idejétmúlt, falusias dolognak tetszett. Na persze, mi szarajevóiak
nem nevettünk ki senkit, télen a város fölötti hegyekbe jártunk síelni, nyáron
a tengerhez fürödni.
Farmernadrágban, sportcipőben is szabadnak és kivételesnek éreztük magunkat. Apám neves zoológus volt, hírneves és irigyelt tudós, és a bosnyák hegyek között élő pillangókból gyönyörű gyűjteményeket küldözgetett a belgrádi
múzeumnak. Mindent megfigyeltünk – ez volt az érzésem – de valahogy távolságtartóan. Míg papácska a kitüntetések vagy a pillangók után futkosott, én
– hogy gyakoroljam az angolt – ausztrál, kanadai fiúkkal leveleztem, akiknek
a címét anyukám (a nyelvtanulásomra való tekintettel) jugoszláv ifjúsági lapok
levelezési rovatából másolta ki. És én eldicsekedtem mindegyiküknek, hogy egy
sokszínű ország szabad és kivételes városában élek. Hogy milyen is ez a szabad és
kivételes város, milyen ez a sokszínű ország, az csak egyetlen levelezőpartneremet, egy emigráns bácskai sváb unokáját, a kanadai Freddy Langét érdekelte.
De ma már sokat töprengek azon, nem volt-e ez a fene nagy biztonság egyfajta
illúzió. Szétfeszített szárnnyal, felszögezve aludtak a lepkék apácskám tárlóiban,
nagy, tágra nyílt gyerekszemek figyelték őket a szarajevói természetrajzi múzeumban, akiket apám tanársegédei vagy a teremőrök kísérgettek tárlóról tárlóra.
Én borzadtam ezektől a lepkéktől, borzadtam a múzeumi sétáktól, és főként városunk, egy szabad és kivételes város ege fölött lebegő furcsa szorongástól. Jól
éltünk, elégedettek voltunk, télen síelni jártunk, nyáron fürödni – de bizonyos
mondatokat már a hetvenes években sem volt szabad meghallani. Én zsákszámra
olvastam a tudományos-fantasztikus regényeket, és arról írtam az ausztrál és kanadai fiúknak, hogy várok egy ufóra, aki magával visz.
Apám szerint az volt a baj, hogy semmiben nem tudtam dönteni, sokáig ingadoztam a gyógyszerészet, a zoológia, az angol és a matematika szak, a gunarasi
Béla és a szarajevói Mirszád, apám tanársegédje között. Ingadoztam: ez a helyes
szó. Én, egy katolikus apa és egy muszlimán nő lánya, soha nem tudtam egyszer
s mindenkorra eldönteni, hogy kikhez tartozom. Unokatestvérem, Béla és Mirszád, apám tanársegédje, ha a gyökereikről vagy az öntudatukról beszéltek, nagyon is hasonlítottak egymáshoz. Béla fekete, vaskos bácskai fiú volt, a rokonainak Budapest mellett volt egy kávézója (Mediterrán Bár), ahol megszálltunk Bélával, ha Pestre jöttünk vásárolni vagy szórakozni. Nekem minden túl szögletes,
túl egyértelmű volt Budapesten: itt nem voltak nemzetiségek, hanem szigorúan
az osztályok szerint tagolódtak az emberek – és annyira sem ismerték egymást,
mint a szerbek az albánokat, vagy az albánok a szerbeket.

2006. június

53

Mirszád családjában, Szarajevóban viszont minden csupa sejtelem volt. Egy
művelt, a toleranciájára hagyományosan büszke család finomabban veti meg
a pásztorszállásokon élő szegényeket – ha már félniük kellett, Mirszadéknak ott
voltak az erőszakos, vad és „parasztos” szerbek. És már félni kellett, mert változtak az idők, és a tárlókban a lepkék lerázták magukról a gombostűiket. Meghökkentő dolgokat mesélt Mirszád szerb negyedbe költözött nénikéje. Húsvét
előtt a szomszédok ablakában gyertya égett; valami pravoszláv szokás, gondolta,
ő is fogott egy gyertyát, és kitette az ablakába. Hajnalban egy ismeretlen egy zsák
fegyvert dobott a lábtörlőjére.
Már kitört a háború, de én csak „ingadoztam”. Gunarasról elmenekültek Magyarországra a férfiak, Béla nem ment (húzta a bal lábát), gyümölcsöt, olajat
csempészett a Mediterrán Bárba, vagy – és ez a valószínűbb – bácskai régiségeket Ausztriába. Kiviszlek innen, mert meglátod, Szarajevóban nagy balhé lesz,
üzente Béla telefonon, és elhadarta, hogy már minden nagynénémet, nagybátyámat, unokatestvéremet sikerült „kivinnie” innen. De apám akárhogy győzködött, nem hallgathattam rá, mert gyereket vártam, és Mirszád családja készült
az esküvőre. Szarajevó nem adja meg magát, sóhajtottam, mert annyira egyedül
éreztem magam, hogy csakis a várossal azonosulhattam. De Szarajevó is más város lett. Mintha egy földrengés összegyűrte volna az utcákat és tereket, hasadékokat vágott volna az utcákba: lettek a városnak szerb, bosnyák, horvát szögletei;
valahol ezt nem volt szabad tenni, máshol azt nem volt szabad gondolni – mintha még a pillangók is különböző színt öltöttek volna, ha átrepültek egyik kerületből a másikba.
Most össze kéne tartanunk, te pedig soha nem vagy elég őszinte, sóhajtotta
Mirszád édesanyja. Titokban még leveleztem a kanadai, ausztrál fiúkkal – leginkább Freddel, aki újságíró lett, és most Balkán-szakértőnek tartották Kanadában – de már nem tudtam, hogy a borítékokra milyen országot írjak feladónak.
Pedig most minden nő elszánt lett, határozott – mint a sógornőim, akik újságokat szerkesztettek, fogadták a Szarajevóban megforduló bajkeverőket, aktivistákat, újságírókat, nyilatkoztak a nyugati tévéknek, és (persze a legnagyobb titokban) arabul tanultak. Én csak kutyákkal foglalkoztam: mert a negyedünkből kiköltöző szerbek itt hagyták az állataikat, akik megőrültek az éhségtől vagy a lövöldözés zajától a parkokban. Valami szervezet kéne a szarajevói állatoknak,
gondoltam.
Mirszád szőke volt, kékszemű, hasonlított egy kicsit a régi meséskönyvem elvarázsolt királyfiaihoz, ezért szerettem. Határozottabbnak kéne lenned, most
mindenkinek határozottnak kéne lennie, mondta Mirszád, nekem tetszik, hogy
ilyen tétova vagy, ilyen törékeny, de ebben a városban nemcsak a szerbek kutyái,
hanem mi, muszlimánok is meg fogunk halni. Mert nem az ufók fészkelték be
magukat a szarajevói hegyekbe, hanem szerb mesterlövészek, és ők tényleg nem
a kutyákra lövöldöztek, hanem a szarajevói járókelőkre. A hegyek, ahova síelni

54

tiszatáj

vagy kirándulni jártunk régebben, fölénk magasodtak, megelevenedtek, mint
a földön fekvő sebesült felé közeledő ellenségek.
Márpedig aki otthon maradt és nem járt-kelt, az megfagyott vagy éhen halt.
És nekem apácska miatt hatalmas hassal is járkálnom kellett, mert mióta a tárlók
összeégtek a szarajevói egyetem épületében, azóta apám csak hevert az ágyon, és
a halálra gondolt – vagy a családi házra Gunarason, ahol csak a kísértetek és
a régiséggyűjtő Béla lakott. Talán már fel is gyújtották a szerbek a házat, sóhajtozott reszketve. A katonaruhás Mirszád megvonta a vállát, és kérdezte, apámnak
a lelőtt járókelők, az ostromlott város nem fáj-e. Ti, bosnyákok, tudjátok, mit kell
akarnotok, sóhajtott apácska, de ne feledd, Mirszád, valamit nekem is szeretnem
kell. A kutyák megőrülnek, vagy éhesen, csapatokban kóborolnak az utcán, de ki
tudja, kérdezte, mi lett a lepkékkel.
Mire Alija, a kisfiam megszületetett, szinte mindenki elfejtette a „jugoszláv”
éveket. Úgy éltünk, mint egy mesében vagy egy tudományos-fantasztikus regényben: ha rossz helyen álltunk meg az utcán, vagy rossz órában értünk valahova, lecsaptak ránk a hegyek között leskelődő dzsinnek. Furcsa volt, hogy bár
nagyon gyenge voltam, de terhesség közben semmilyen émelygést vagy fájdalmat
nem éreztem, vagy ez csak most utólag furcsa, hiszen az ostrom idején senki sem
betegeskedett a városban. Vagy nem tudtunk róla, mert a betegek magányosan
haltak meg. Mint egy szerb szomszédasszony, aki, mikor rátörtük az ajtót, úgy
hevert az ágyán, mint egy hatalmas lepke a tárlóban: mereven leszögezve, széttárt karokkal, mozdulatlanul. Huszonnégy éves volt.
Nem neked való ez az ostrom, nem Alijának, sóhajtott Mirszád, mikor túléltük a legelső telet. Alija nagyon csendes kisfiú volt, ő is szőke és kékszemű, mint
Mirszád, és csak akkor zokogott, amikor levettem őt a mellemről vagy a hátamról. Nagyon sovány voltam, Alija már másfél éves, de eszembe sem jutott, hogy
elválasszam. Vödörrel a kezemben soha sem féltem a szarajevói utcákon, mert ha
Alija a nyakamba csimpaszkodott, úgy éreztem, láthatatlan vagyok. El kell mennetek, sóhajtott Mirszád, aki megerősödött, őrnagyi rangot viselt, és egyszercsak
– magam sem tudom, mikor – ragaszkodni kezdett néhány iszlám előíráshoz, és
már nem is hasonlított a „jugoszláv” tanársegédre.
Majd elmentek apáddal Gunarasra, rendelkezett, de fél évet kellett várnunk,
míg az alagúton át bennünket is kicsempésztek. Csak arra emlékszem, hogy
apám milyen kedvetlen volt, csak rázta a fejét az újságíróknak, mint aki egyetlen
szót sem tud angolul. Talán már tényleg nem is tudott, egész úton a lepkékről,
a szülőházáról mesélt Alijának. Mikor meglátta Gunarason, a kapu előtt várakozó
Bélát, úgy köszöntötte, mintha csak tegnap váltak volna el. Rettenetes hideg volt,
de én szilaj jókedvet éreztem. Béla engem is, Aliját is felkapott (te, ugye, Lalika
vagy, nem Alija, mondta), pazarul megvendégelt bennünket, és sajnálkozott,
hogy korábban nem volt módja kifűteni az egész házat. Én nem csodálkoztam:
Alijának, apámnak és nekem is hányingerem támadt a rengeteg ennivalótól,

2006. június

55

a csülkös bablevestől, a szármától, a sok-sok rétestől, én mégis boldog voltam,
hogy holnap reggel nem kell vödörrel a kezemben vízért sorban állnom.
De hajnaltájt félálomban úgy éreztem, mintha nyugtalan lepkeszárnyak verdesnék az arcomat, kinyitottam a szemem, és láttam, hogy dől a füst Alija és
apám szobájából. Nem volt erőm sikoltozni sem, csak éreztem, hogy mint valami
hatalmas madár, Béla fölém magasodik, a vállára kap, és elindul velem az ajtóhoz, de talán újra elájultam. Alija, sikoltoztam, mikor eszméletre tértem a havon.
Néhány öreg szomszéd ugrált körülöttem, téglával betörték az ablakokat, és láttam, lefektetik mellém Aliját.
Szegény kis Alijám, elszédült, mondtam a szomszédasszonynak. A néni kendőjével törölgette a szemét, aztán ölbe vette a kisfiamat, és miután imádkozott,
azt mondta, jobban tenném, ha felhívnám a férjemet Szarajevóban. Sokáig nem
tudtam megszólalni, és már nem is emlékszem, hogyan hozták ki a házból apuka
holttestét. Órák teltek el, valaki felémnyújtott egy mobiltelefont, de én csak reggel voltam képes tárcsázni a szarajevói katonai parancsnokságot.
Ahogy megtudta a hírt, Mirszád valami fura fejhangon kezdett beszélni. Te
hol voltál, és hogy-hogy nem aludtál Alijával, kérdezte. Gyorsan lenyomtam
a gombot, de Mirszád felhívta Bélát, és azon a gyerekes fejhangon kérdezgette,
kivel voltam a másik szobában, és miért nem igyekeztem a gyereket is megmenteni. Béla úgy tett, mintha elfelejtett volna szerbül, csak hallózott a telefonba.
A gunarasiak hóval dörzsölgették a homlokomat, és figyelmeztettek, hogy szedjem
össze magam, mert valakinek a temetésről is kell gondoskodni. Én fel akartam
hívni anyámat, de mikor elkezdtem a mobiltelefonba ütögetni a számát, eszembe
jutott, hogy már három éve meghalt. Úgy döntöttem, hogy a temetés után azonnal elutazom Magyarországra.
Béla kezembe nyomott néhány márkát, a pesti rokonai telefonszámát, és teherautóval elvitt Szegedig. Az első nap, mikor sétáltam a városban, a hátam mögött meghallottam egy autógumi durranását. Azt hittem, lövést hallok, földre
vetettem magam, míg a szegediek nagykabátban, esernyőben körbeálltak. De ez
volt az utolsó eset, hogy a földre vetettem magam. Határozott lettem, céltudatos,
örökké ettem, valami csillapíthatatlan, beteges éhség uralkodott rajtam, nem
tudtam nyugodtan ülni, éjjel-nappal igyekeztem felderíteni a Szegedre szakadt
gunarasi játszótársaimat.
Nem volt könnyű. Hiába voltak az itteni magyarok kisimult arcúak, elegánsak, a sokféle társadalmi gát olyanná tette Szegedet és Budapestet, mint a középkori városokat. A menekült magyarok is ehhez idomultak: az elsők, akiknek időben sikerült állást és lakást szerezni, nem kedvelték azokat, akik a nyomukban
próbáltak érvényesülni. Egyetlen régi barátnőmnél sikerült megállapodnom:
Erika elszökött egy lányokat futtató csoporttól, álnéven élt egy szegedi panellakásban, és egy cipőboltban dolgozott eladóként. Nem merem a nevemet hasz-

56

tiszatáj

nálni, nem merek segélyért koldulni, magyarázta, mert akkor biztos, hogy elkapnak.
Egy ideig én is a cipőboltban dolgoztam, próbáltam megbarátkozni az itteni
magyarokkal, de ez a világ nagyon idegennek tűnt. Valahogy visszajutok Szarajevóba, döntöttem, és felhívtam ki tudja hány főparancsnokságot, hogy valahogy
csempésszenek vissza a városba. Már nem kellett rettegnem Mirszádtól: SMSekben csak olyasmit írt, hogy már nincs messze a győzelem, össze kell tartanunk.
Mikor végre megérkezhettem Szarajevóba, én alig ismertem fel őt, ő engemet. De
talán nem is Mirszád, hanem a bosnyák parancsnokság változott meg. Már nemcsak a „mi” muszlimánjaink tisztogatták a pártirodából kiképzett főhadiszálláson
a fegyvereiket: láttam pakisztániakat, szaudiakat, akik nemcsak stratégiára tanították a bosnyák fiúkat, hanem átnevelni is igyekeztek őket. Mint valami keleti
segélyszervezet, gondoltam, de olyan jól tudtam angolul, hogy hasznomat vették
a főhadiszálláson.
Alijáról senki sem beszélt – férjem családja sem – és most már minden olajozottan, fegyelmezetten zajlott az ostromlott városban. A kutyák elpusztultak, az
emberek, ha az utcán lövést hallottak, gondolkodás nélkül a földre vetették magukat, máskülönben egész nap színházat csináltak, együtteseket alapítottak, az
utcákon performence-bemutatókat tartottak – a háború az életünkké lett. Majd
meglátod, mennyi lesz a beteg, a neurotikus, jósolta Mirszád, ha egyszer vége lesz
az ostromnak.
És mikor vége lett az ostromnak, Mirszád azonnal beadta a válópert. A főhadiszállásoknak már nem volt szüksége angolul kiválóan tudó titkárnőkre, a segélyszervezetek annyi önkéntest hoztak magukkal, hogy a szarajevóiaknak nem
maradt munka. Te mit fogsz csinálni, kérdezte a sógornőm – az egyetlen, aki
még egyáltalán szóba állt velem. (Anyósom, mihelyt végetért az ostrom, lelketlen
ribancnak nevezett, és azonnal kikergetett a házából.) Én sem tudtam, hogy mit
fogok csinálni, de mint annyi szarajevói nő, megpróbáltam megszervezni bizonyos egyesületeket: „Szarajevói magyarok”, „Gyereküket gyászoló anyák” és ehhez hasonló címen nyilvántartott egyleteket, mert hiszen az amerikaiak jogcím
nélkül egyre kevesebb segélyt folyósítottak.
Ott álltam a Miljacka folyó szétlőtt hídjánál, ahol egy rendkívül, jólöltözött
magyar politikus fényképeztette magát a romok előtt. Arról beszélt, hogy alkalmazkodnunk kell a demokratikus, nyugati normákhoz, tanácsolta, vegyünk részt
Szarajevó újjáépítésében, és felkért minket arra, hogy gyerekeinkkel együtt (természetesen megjavulva és felzárkózva) maradjunk a szülővárosunkban. Órákig
álldogáltunk, mire a testőrei és a titkárai szétosztották köztünk a segélyeket.
Más segélyszervezetek is megjelentek Szarajevóban, és legalább annyit ácsorogtunk a szónoklataikat hallgatva, mint mikor az ostrom idején vízért álltunk
sorba. Rengeteg időnk volt, hiszen nem volt munkánk: ezért norvégok, dánok,
svájciak, spanyolok, olaszok, portugálok, franciák és ausztrálok felváltva neveltek

2006. június

57

minket a demokráciára. „Te mit fogsz csinálni”, zakatolt a fejemben, mikor már
pénzzé tettem Mirszád leveleit, a Szarajevóban írt naplómat, és apám utolsó,
lepkékről írt tanulmányát is.
De már nem kellett ezen sokáig töprengenem. Egy kanadai politikai kutatóintézet munkatársaként felbukkant Szarajevóban régi levelezőtársam, Fred Lange.
Mikor először megláttam szüleim lakásában, elcsodálkoztam, hogy milyen köpcös, alacsony ember. Beköltözött hozzám, és gyorsan készített velem egy ötórás
interjút. Az ötszáz dollárt előre elkértem, mert már az első nap kiderítettem róla,
hogy Kanadában felesége van és három gyereke.
Fred akkor is nálam maradt, amikor hónapok múltán előléptették főtanácsadóvá a kanadaiak kutatóintézetében. Eltűnt belőled az a megjátszott keménység, Sophie, mondogatta, lassan olyan vagy, mint az az érzékeny, fiatal lány, akivel évekkel ezelőtt leveleztem. Ilyenkor csak megvonom vállamat, mint amikor
arról áradozik, mennyivel boldogabb velem, mint a kanadai feleségével. Talán
letelepszem Európában, és veled maradok, ígéri.
Már semmit nem merek elhinni. De legalább gyereket várok tőle.
– Nem tudom, hogy vélekedtek, kedves társaim – szólt Elisea – „Ingatag Zsófi”
történetét nem tarthatjuk szomorúnak, mindama sok szörnyűség ellenére sem,
amelyet ez a hölgy elmesélt nekünk.
A többiek mosolyogtak, de Dioneónak most sem volt ideje a palackokért
menni, mert megállította egy, a kristálygömb mélyéből megszólaló, újabb hang.

58

tiszatáj

KOLLÁR ÁRPÁD

Utómunkálatok
a hűlő porcelán tálak −
a szürkés-zöld szeladonok felületén
végigfutnak a hajszálrepedések,
s a megpattanó zománcról szépen
leválnak a hangok.
ülsz műhelyedben,
miután kiemeltél a kemencéből
egy-egy törékeny mintával hintett tárgyat,
és hallgatod hogyan pattog a festék,
a széteső anyag hogyan szépül.
ülsz és hallgatod,
átszövi lassan a semmi a formát,
hogy széthasad hűlő burkában a világ −
és a réseken át elszivárog a test hője.

Stratégia
egyre távolabb kellene merészkedni
ezen túl.
az óvatos orvvadász mohóságával
sikátorról sikátorra settenkedve
elfoglalni még néhány hadállást.
mintha ellenanyag terjedne a testben
− a bőrpír jelzi pusztán a kiszemelt
terület határát.

2006. június

59
egyre távolabb és távolabb osonva
körbehuhogni a hátország csendjét,
majd megtévesztve önmagunkat is,
a visszavonulás leplében fejvesztve
menekülni.
ha a nejlon zokninál maradok
talán másképp alakul minden
talán nem tapad bőrömhöz
úgy a költészet sem
akár izzadt lábfejemre
a nejlonszálas fekete zoknik
vagy időben hozzászokok
a légszomjhoz
hogyha a műbőr cipőkkel együtt
le nem cserélem
el nem dobom az utolsó
testemhez simuló műanyag holmit
talán ha reggelenként még mindig
beléjük bújtatnám a lábam
a savanykás lábszag
a cipőkben csúszkáló izzadt talpak
nap mint nap figyelmeztetnének
valami elkerülhetőre
már réges-rég ki kellett volna
főznöm fortyogó, enyves lében
téged, mintha újévi kocsonyát,
lassú tűzön leválasztanom
a csontokról húsod, lefejtve
szépen minden hártyát, cafatot,
át kellett volna szűrnöm
málló tested, s kimérnem abból
néhány megfelelő adagot,
és eltennem holnapra,
akár egy összedrótozott leletet,

60

tiszatáj
mit nagy gonddal
fejtettek ki a megkövült iszapból,
eltennem a fényesre sikált csontokat.

mint a bika, kit a szokott
karámból műtehénhez visznek,
s noszogatják hosszan,
mázsás tagokkal nehezedjen
különös párjára,
hogy megcsapolva őt e csellel
szétosszák ezer darabra,
mint a bika, ki járatot kutatva
buzgó dákóval folyton
eldöf a test mellett,
kit a hiány alig ejt zavarba,
s egyre dühödtebb
tempóban luftol újra meg újra,
míg nem csordul valahogy
lombikba nedve,
úgy élek én is, mint a tenyészbika,
szüntelen döfködöm a semmit,
kóstolgatom mindegyre mohóbban,
próbálnám magamévá tenni,
s e matatással valamit folyton
szétszórok magamból.

a macskákat megnyújtják olykor
egyetlen határozott rántással.
ekkor valahol a nyak alatt,
akár a gyöngysor zsinórja,
elpattan a gerinchúr,
és szétgurulnak a fehér csigolyák.
a test finom remegése pedig
még sokáig ott marad a tenyérben.

2006. június

61
mi is megnyújtózhatnánk
e hosszú zsugorodás helyett
egy megfelelő tenyérben
a remegés kedvéért.
legyen határozott és kegyetlen,
de szorítása nem túl erős.
hogy szakadjon, ne roppanjon,
ne zúzódjon a gerinc.
különben nem veti ki majd,
mintha gyöngyház utánzat volna,
nem veti ki csigolyánkat a föld.

sokáig kóstolgattalak. a tétován
keserű szirup volt ilyen, a köhögéscsillapító, mit valahogy sosem
lehetett egyszerre lenyelni.
óvatosan szoktattalak magamhoz.
csökkentett adagokban,
hogy a gyanakvó szervezet
éberségét kicselezzem,
s ne lökje ki a vendéganyagot,
mint köröm alól a szálkát.
pedig igazán rájöhettem volna,
az ellenállásnál sokkal rosszabb,
ha telítődnek a sejtek −
alaposan belaktam egyenlőtlen
viszonyunkkal uram,
s most tunyán elterülve várom,
hogy megments magadtól,
vagy szűkülő ostromgyűrűdben
a végsőkig kiéheztess.

62

tiszatáj

A galambcentrifuga
mint mosásban kavargó zoknik,
egymáshoz csapónak néha −
egymáshoz verődnek a szárnyak.
mint centrifugában a bolyhos,
tarka holmik, verdesnek szüntelen
egy pont körül a kifacsart íven,
feljebb és feljebb pörögve.
és ebben az égi tarka-mosásban
összemosódnak lassan a színek,
kikékülnek mind, az örvösök,
deresek, szívesek meg a kíkek,
s kipördülve a tető erőteréből felszippantja őket a kék gravitációja.

szinte naponta elhagyok valamit.
a veszteséghez úgyis előbbutóbb hozzá kell majd szokni.
nap-mint nap hullajtok el
magam után ezt-azt,
úgy tűnik ebben igazán jó vagyok.
itt hagyom, ott hagyom,
egy időre vagy végleg,
de a végleget még gyakorolni kell.
nem találom egy-egy részletem,
nem találom és a keresésre
még csak nem is gondolok.

2006. június

63
hozzászokni valahogy, hogy végleg.
gyakorlat kérdése az egész,
szívós munka és egy kis szerencse,
hogy végül is el tudjam kerülni
a szanaszét kallódó részeket.

REKVIEM (1974)

64

tiszatáj

TANDORI DEZSŐ

Felkészülés Beckett-írásra
(L ÉLEGZET. V ÉTEL.)

Hallani sem akarok magamtól semmit, és másoktól sem akarok hallani
rólam semmit.
Készülékkel tolmácsolt, el sem hangzó semmit vagy valamit sem
akarok hallani magamtól, ahogy másoknak mondom,
magam írni, beszélni magnóhoz, bármihez, semmi eztán feltalálandó technikai eszközhöz sem akarok leülni,
odaállni,
ha istenhívő lennék, meg amennyiben ki tudja, azt mondanám, az
istenről is lemondok, csak, hogy tőle se kelljen
hallani magamról semmit,
Fő Ítészétől netán, vagy az istennek se kelljen semmit se mondanom. Fergig, bocs, fertig.
Az istenről is lemondok, ha egyebet is kell tennem, mint színe
előtt mint max. álomban állni,
lemondok az egyszerűségről, ha az is ily bonyodalmas,
lemondok a kezdetről, hogy majd belejövök, ha így lehet csak benne lenni, például ebben.
Majd bolond lennék, bármire vágyni, ha nekem rossz lenne, az önkínzás, főleg mások kínzása természtellenes, nem is szólva róla, hogy nincs Természet se,
ideálisan szubjektív helyzet, és azt hiszik, hülyéskedem.
Mondhatnám, túl sokat hitték, hülyéskedem vagy tréfálok, mikor nem volt még divatja annak, hogy minden
csak fikció, meg mondás, és mikor ennek lett,
nevetségesen elmaradottnak láttak, hogy mindig valamit a-

2006. június

65

karnék mondani, amit mondani akartam, madarat, medvét,
és nem az, hogy általuk ezt vagy amazt, de őket
akartam mondani, meg még sok mindent, nem értették meg,
egészen addig, míg most ilyen világos beszédre vágynak,
remélem, és meg fognak könnyebbűlni,
és Szép Ernőhöz futnak, ki ilyen hosszú űket írt, és
addig is várják, kezdjem elöltől, így, tével, világosan.
Tehát:
Hallani nem akarok magamtól semmit és magamról semmit, és
senkinek semmit nem akarok mondani rólam, és nem akarom, hogy
bárki is mondjon valamit rólam, vagy hogy én tudjam,
Megszűntem élve.
*
S halk ABC-vel lélegzem egyre, halk magas C-vel,
szépen Szép Ernő, szép dolog, még csak
halk H-val lélegzett egyre, én magas C-vitaminnal,
paraszuventollal, szufosztóval vidéken, városon, mindenütt,
ahol a liba nyakát a helyi érdek sínjére teszik, utána
hurkazsírt öntenek a kettészeltre forrón,
gyárá Dázsőkém, jöjjön, kedves Tandori úr
a mekdinászba, a lotyózóba, a klotyó arra, magas les.
Egy ismeretlennek még vágytam volna minap nyakába esni,
ez is csak arra volt jó, később megnéztem ki az,
arra volt jó, hogy többé ne akarjak ilyet. Akartam
eleget, semmire sem volt jó, erre volt jó. „Bekki, pronóbisz.”
Sétálsz vagy sem, sétaúton, sinek mentén,
foszlány libanyakat, disznóbelet nem nyújtok néked
lelkem üzenetével, bottal mész vagy sem a lizségelőbe,
neglizsébe a lizsébe, de szemem előtt van
egy kedves pornóregényből, mit nem tudom miért, nem adtak ki, fordítottam, egalité, egy tizenkilencedik századi
liget, hazajövő pár, valami furcsa medence, és a K. tér
helyére helyezem, holott a Ligetben volt, mintha keramittal
lett volna kikövezve az üres medence, és fürödtek volna
benne ők ketten, célszerű össze-tartásban, mint J. költőnél

66

tiszatáj
a parki, Rilkénél a parti, ahol a rigók partiba dobják
avarban a hangot, de hogy visszhangzott. A kocsi az úton
megvárta őket. És mint a Vámosrusszónál, éles volt minden,
még mint vagy 7654 festőnél éles volt minden, a házak,
sárgálltak, mint az üres medence, vízzel tele, persze,
kerül még egy krapek, vagy sem? egy ablakon át ott
ugrott ki épp S. Rezső B–nyik festő úr kutyája
ímmel-ámmal a Bús Keddet vonyította. Ah, pornóbiz, mix!
Álltam a ligeti hídon. Túl a villák vasrácsain. Végig.
Álltam végig. Végigálltam, hogy végig állok,
mondja beteg, bocsánat, Beckett, vagy Krelly, Jékelly.
Ez a vonagló tinta, gondoltam. Tintában ültek? Az éji
vízben, mégis? Hányat sóhajtottam! Ezt mind összeadták,
a Fő Ítész olvasta fejemre.
Akarnék hallani magamról?
Fölemelkedő érzés volt, hogy gondolkozni sem akarok,
csak összevissza keverem Szép Ernő Éji Csavargását a
Néked szóllal. A terasz úgy elment, a nyár krémjével,
hogy a pincérek abba beleszáradtak. Egy idő múlva beleszáradsz, a libavért kisütik, kisütsz valamit, mit írj,
ezt megítélik, a disznóbél is kiszárad, hurkát töltenek bele, ezt a sínre teszik pukk, nézik és jókat sírnak.
De ez rajtuk múlt! Kin is múlt volna.
Ahogy ezredre ezt írom, mintha a kín is
múlna, múlt volna, Multavolt, Multivolt, Múlavolt kanalas gyógyszer, tablettás gém. Az Australian Opennek is
vége. Zárunk. No Open, bábi, Herr! Kommen Sie hirtelen!
Ez már unós vicc, nem egyéb mondás.
A székek az asztalokon voltak. Egy ilyen asztalra
tett széken, trónszékfélén tehát, ült
Kosztolányi, és kosztolt. Bút. Szaba-e leülnöm, kérdezte, legjobb súlyában volt, a szék nem szakadt le alatta,
volt pedig tövében egy bádog béka, árusát mindenki úúúúnta,
volt ott egy Unka, és nagyobbat nyekkent volna, mint egy
tűzön nyúzott inka, ennyit a történelemről. De

2006. június

67

költőnk szeme előtt lila, halvány láncokkal és koszvadt
pomádés stricikkel rózsaszínű rózsákként nők úsztak el, ringók,
Csáth csak nem jött, na, így gyere te, öcsi, vagyis így ne
gyere, ahogy a Kosztolányinak aztán
a Csáth nem jött, s vegyes technikával bár, de Szép Ernőnél is épp valami vegyesség távolítja el a nem hozzá
hívatott olvasókat, halványlila olvasókkal
Kosztik és Szépik mentek el. Gyere, te csini fiú,
ringták az ostromban beomló Dohány utcai
házak. Szerencsére nem, dohányzom, erre rájöttem.
Hogy szabad ehlehh ülnie, jó vicc, lülni szabad még,
leülni szabadtán, mint Szabadkán a padkán,
mint ló a patkán, vőfény a fényén. Ah, a szemügy!
A Szemügyben dolgoztam, de semmire se mentem, hát
jltöttem, félreütöttem. Eljöttem. Hagytam a lizsét a fenébe.
A vas rácsokon rég túl voltam. Ő, neglizsébe, ez már volt.
De ahogy lejöttek, mint kis női angyalok, az Operánál,
S/S az Ó/Ában, csak hogy lehet ezt lerajzolni?
Egy időn rajzolni kezdtem.
Fájt, nagyon? Ahogy a gonosz rendőrök megvertek
mert mérsékelt rizikóval lázadtál? Az örményeket nézd meg,
azokkal mi van ma, 2005-ban. Úgy fájjon bármid.
De tánclépésben és tapsikolva, dalolva mentünk inkább,
tulképp megszabadulni szerettem volna, de volt erős vágyam,,
egy idő múltán, a hetvenes évek második felétől, egy keserves tapasztalatom után rá kellett jönnöm, hogy ez rizikós. Bizi, mondom én, s ő meghív még egy piros frődlire,
knődli, mely epres, fagyalos, a hangulat átmelegszik tőle.
A meleg sziken megyek, mindenütt fotósság. Hallani sem akartam még e mennyei nagy könyvről se, hol rólam
minden fel volt írva, mindenem – ? mindenük.
Madaraim közül sok a mindenem volt. Júármáj, tiszta, és sírni
komoly, s egyetlen. De az élet kegyetlen, rátákban
szakította el őket tőlem, itt tőlünk,
és ha a feleségem nem tartaná ébren a dolgot, ő akarja, legyen

68

tiszatáj

verebünk újra, én nem akarom már, azt hiszem, nem akarok
hallani magamról, mint verebesről, az érzelmi lényeg
úgyse mondható el, az irodalmárok mennyei nagy könyvébe rólam
úgyis ők maguk lesznek felírva, elképzeléseik, basszus,
de így nem beszélünk, mesélem a piros fröccs mellett,
hozzák a knődlit. Koszti a magas széken – szabad volt!
képzeljék, szabad volt leülnie! – veri a légtamtamot.
A madárkák dolgára nem lehet igent vagy nemet mondani. Kilépek
egy rendes kávéházból, már csak (rossz) álomban,
felgyűrök, kabátom gallérját, legyűrök ezer törzshajlítást egy nap, háromszáz hasizomgyakorlatok (nincsenek
is valami igen ily izmaim), lábgyakorlatokat, a lábam meg
olyan lett, rugalmatlan, mint a kő, buszt alig bírok vele
elhagyni, így gyakorlatozzál. De az érmelegítő jól melegíti
csuklómon az ereket, másutt is, a vért, vagy én nem tudom, szegény libák, szegény disznók.
*
Hát én arra nem tenyésztem, hogy ilyen enyészvicceket
halljak, Kis Nefelejcsem, arra én aztán nem, hogy
kijöjjek, a háztartási pénzből kell kijönni, a gyakorlatból
lehet – nagyon is! –, de hogy én (a sodronyból lehet,
földrengéssújtotta ház romjai alatt az ágysodronyból)
elfelejtsem, kik közt űltem és mit beszéltünk,
ez az egyetlen, ami nekem jó.
A verébkék mégis az emberekhez kötöttek, hogy az emberek néztek,
csak nagyot néztek, fülükhöz kagylóként emelt papoló kézzel,
és engem hülyének néztek, szegény felesége, mondták, vagy őt
is hülyének nézték. Nekem az emberekhez legyen közöm, jó,
ez óhatatlan, de nekem az emberekhez ne legyen úgy közöm,
hogy van egy madárkám, aki a mindenem, és aki ez így az
emberekhez köt.
Így mondtam azt is, hogy hallani nem akarok magamtól semmit,
és ha lehetne azt, nem akarnék Ővele sem szót váltani.
ahogy Nemes N. Á. mondta, jó, hát imádkozással, de az úgyis
akkor jön magamfélénél, ha jól be vagyunk gyulladva. Istenem
így, meg egyszerre naggyal, Istenem úgy. Na, istenem.
Viszont Szép Ernőtől nekem az megríkatóan drámai váltás, több:
„Elkezdtem menni.” Csak úgy, ott, éjszaka, egy ház előtt eszébe ötlik, hogy laknak benne, van férj és feleség, meg ahogy

2006. június

69

ez egy idő után van, nálunk sok minden volt, van is így-úgy,
a madárkák is voltak, de főleg takarítás, fűtés és rendetlenség, én a délutáni nagy csendeket kívánom, és hogy
verébkém az írógépbe ne essen, lám, mégsem én öltem meg, ha
hibás is vagyok halálában, de azt megúsztam, az egészet kéne.
Sajnos, most roló. Sőt, Poe hollója hó rollója. Csacsi, pacsi.
Szembenézünk magunkkal, kisüt a becketti nap, önarcpékség.
Kisasszony, kérek egy csacsnit. Mit? Csacsihúsos pacsnit!
Van ilyen péksütemény. Kisüt a becketti nap, a látványpékség.
No, ezért sem akarok, Krapp, madárkát többé. Vagy hogy: Istenem, hagyj végre örökre békén, mondja egy lazább szövésű főhős.
De ő is ezt mondja. Kalitkáikat naponta harmincszor megsímogatom,
tornászás közben helyüket nézem. De semmit sem érzk,
csak így lehet kibírni.
De semmit se akarnék hallani magamról, de semmit se akarnék senkinek mondani magamról, és meglennék anélkül, hogy tudjam, akármi módomról mit mondanak rólam. Persze, ez nem megy.
Nincs az, hogy „elkezdtem menni”. És majd ha nem megy! Ha
ez a végképp hazárd (utazás nélküli, lóverseny nélküli,
madarak nélküli, társasság vágya nélküli stb.) élet,
ez, kirongyosodik, mondjuk, egy fogínnyel, egy híd lehull,
nem a Ligetbe megyek a hidat s a vonagló éji tintát
nézni, nem leszek juh, mely felfúrja fejét ugyan a nyájban
(Tanár úr, Beckett nagy volt, de Szép Ernő nagyobb. Tehát
Szép Ernő…), de eldúrják, nem látsz köztük különbséget,
nem ez lesz, a fogorvosi rendelőbe megyek, a váróban
beírják nevem a könyvbe, és basszus, hogy Fő Ítész, operaikák,
és így fogok meghalni, s amit itt mondtam, mindenki le fogja sz.
Beckett, ó, lélegezz, imádkozz értünk! Küldj
Lottinak, katalán pásztorkutyának – lehetőleg ide a szobámba –
egy írhoni juhnyájat, katatóniámnak, ul,
és kérd istent, kérje igaz híveit, ne essenek – engessenek –
– legalább már az én életemben ne – Iránnak.
A többit bízd rám. Csengess be.

70

tiszatáj
Úgysem lesz semmi, nem lesz, míg élsz, mondom magamnak,
nem lesz soha, de soha, de soha a Semmi.
Megyek megnézem a Bundesliga II. osztályának
pénteki eredményeit a képújságon, pihenni.
Legalább érdekel valami, az sem semmi.
Ehhez nem kell a lelkem, mint műfogsort, kitenni,
de most aztán tényleg a klotyóra kimenni.
Ja, az előbb rövidített sz. szó jelentése is ennyi.
(Mégse fogjuk a verset szarba’ hannyi!)
Na, kész.
S: „Asszém, ez meginegyigeneredeti műnek láccik”, mondotta
sasszém.
(El.)

2006. június

71

KOLOZSI O RSOLYA

A megismerés tragikomédiája
S AMUEL BECKETT: WATT

„Azért az életműért, mely a regény- és drámairodalomban új formákat honosított meg,
s az emberi nyomorúság ábrázolásán keresztül az ember felemelkedését kívánja szolgálni.”
– ezzel, a szöveguniverzum kérdéseit leegyszerűsítő, a talán valamelyest félre is értő indoklással ítélték Samuel Beckettnek az Irodalmi Nobel-díjat 1969-ben. A díj és a Godot-ra
várva hatalmas sikere a világirodalmi kánon centrumába helyezte a teljes oeuvre-t,
a nagyközönség számára is legitimálva és elfogadottá téve azt. Beckett szűkebben vett irodalmi hatása nem kevésbé jelentős: prózája a francia nouveau roman alkotói számára
kulcsfontosságú, drámai alkotásait pedig azok sajátos beszédmódja, dramaturgiája miatt
az abszurd dráma kiindulópontjaként, előzményeként tartják számon. Hogy nincs ez
másként hazánkban sem, azt mi sem jelzi jobban, mint hogy a szerző életműve a középiskolai irodalomoktatásba is bekerült, tankönyvtől függően hosszabb-rövidebb terjedelemben. Mindemellett nyilvánvaló, hogy hazánkban Beckett drámaíróként, és elsősorban
a Godot szerzőjeként ismert. Míg színpadi munkáiról viszonylag nagy mennyiségű kritika,
tanulmány olvasható, addig prózájáról, verseiről meglehetősen kevés szó esik, annak ellenére, hogy a szerző önmagát sokkal inkább tartja regényírónak, mint drámaírónak, hiszen
mint ahogy több interjúban kifejti, a regényt formailag alkalmasabbnak találja mondanivalója kifejezésére. Bár a trilógia (Molloy, Malone meghal, A megnevezhetetlen) regényei,
a Mercier és Camier, esetleg az Előre vaknyugatnak szövegei ismertnek mondhatók,
a Tandori Dezső által fordított Murphy és a Romhányi Török Gábor jóvoltából néhány éve
magyarul is olvasható Meglehetősen jó nőkről álmodom című szövegek még az irodalmi
közegben otthonosan mozgó olvasó számára is jórészt ismeretlenek, észrevétlenek maradtak. A Murphy második magyar kiadásának előszavában Tandori ezt a következőképpen fogalmazza meg: „…nem kapta fel a prédaleső publicisztika, ezért nem lett sznobok
csemegéje. Ezért maradt meg számunkra mindmáig fölfedezendőnek (…) a XXI. században is üdítő remekműnek…”.
A Beckett-prózát övező hazai – a kritikák, tanulmányok hiányában egyértelműen tetten érhető – érdektelenség lehetett az egyik oka annak, hogy a szerző harmadik, egyben az
utolsó angol nyelven írt regénye, a Watt csak tavaly, megírása után több mint hatvan évvel jelent meg magyarul. A szöveg a Palatinus Kiadó Nobel-Díjasok Könyvtára című sorozatának legelső darabjaként látott napvilágot, Dragomán György fordításában. A kései
fordítás azonban nem csak a magyarországi befogadás sajátságának köszönhető. A Watt
ugyanis meglehetősen furcsa, nehezen besorolható vagy osztályozható szöveg, melyet
igencsak nehéz az irodalomtörténet-írásban gyakran használt, megkérdőjelezhető érvényességű, de kétségkívül hasznos címkékkel ellátni. Cselekménye, narratívája alig van, ki-

72

tiszatáj

emelkedő jelentőségű esemény nem történik a regényben. A címszereplő, Watt szinte a
semmiből bukkan elő, korábbi életéről semmi nem tudható. Egy csöndes éjszakán Mr.
Knott házába kerül, ahol kezdetben a földszinten, majd, mintegy „előléptetésként” az
emeleten teljesít szolgálatot. Mindeközben Mr. Knottról és a ház működéséről semmi bizonyos tudást nem szerez. Egy napon, ugyanolyan váratlanul és indokolatlanul, mint ahogyan érkezett, elhagyja a házat. A vasútállomásról egy intézménybe jut, amely nagy valószínűséggel egy elmegyógyintézet, hogy itt mesélje el történetét Sam nevű barátjának.
Sam lesz az, aki a történet nagy részét közvetíti majd, ezzel az áttéttel és újrameséléssel is
tovább bizonytalanítva a narrációt. A cselekménytelenség mellett nehezen befogadhatóvá
teszi a szöveget az a nyelvi monotónia, mely az ismétléseknek, a variációk és kombinációk
túlhajtásának, nehézkes taglalásának köszönhető. A fordítás nehézségei is ezekhez a jellemzőkhöz köthetőek. A szöveg ugyanakkor nem csupán fordítóját állítja igen nagy kihívás
elé, de befogadójának dolgát sem könnyíti meg, hiszen a Watt olvasása maximális kitartást és elszántságot követel. Valószínűleg épp ez az oka annak, hogy a kötet, megírását követően sokáig nem talált kiadóra. A regénnyel megismétlődött a Murphy kiadásának históriája (az 1935-ben írt regényt ugyanis csak a negyvenkettedik elutasítás után, 1938-ban
jelenteti meg egy kiadó, de a kiadást teljes érdektelenség övezi) hiszen a Wattot Beckett
nagyrészt 1942 és 1943 között írja Rousillon-ban, ahová a Gestapo elől menekül, de kiadóra csak 1953-ban talál, már a trilógia első két darabjának megjelenése után és a Godot
sikertörténetének elején. A szöveget a kiadók arra hivatkozva utasítják el, hogy közvetlenül a világháború után az ilyesféle nyomasztó, nehezen érthető és elkeserítő kilátástalanságot sugalló regény nem eladható. A későbbi sikerek visszamenőleg természetesen más
összefüggésbe helyezik majd Beckett 1950-es évek előtt keletkezett írásait.
„Egzisztencialista hullámvasút? Modernista tragikomédia? Regénybe oltott filozofikus
regényelmélet?” – jól érzékeltetve bizonytalanságát, a fülszöveg kérdések formájában próbálja meghatározni a regényt. Tudatában vállalkozása reménytelenségének, a tanácstalanságon túl mégis rámutat az interpretációs lehetőségek sokféleségére, a lehetséges értelmezések tágasságára. Hiszen a regény a felsoroltak közül egyik sem és mégis mindegyik, sőt a
kérdések, a felmerülő meghatározások száma tovább szaporítható.
A szöveg valóban modernista, hiszen a saját korában radikálisan újnak számító poétikai eljárásokat valósít meg, melyek majd csak a hatvanas-hetvenes évek prózájában válnak „bevett eljárásokká” (talán nem tekinthető véletlennek az sem, hogy Beckett a huszadik századi próza két legjelentősebb alkotójával, illetve műveikkel kapcsolatban állt:
Proustról 1931-ben tanulmányt jelentetett meg; Joyce-szal pedig baráti viszonyt ápolt). A
szöveg egy igen speciális elbeszélői eljárást működtet. Watt történetét nem magától a címszereplőtől halljuk, hanem barátjától, Samtől. Sam elbeszélése mögött azonban végig
érezhető egy auktoriális jellegű hang, világosan kivehető egy hagyományosabb, omnipotens elbeszélő, aki tárgyilagosan, mindentudással felruházva rögzíti az eseményeket, még
Sam elbeszélésének problematikusságát is. Sam gyakorta utal arra, hogy Watt a történetéről meglehetősen kaotikusan, a linearitást felborítva, a sorrendiséget mellőzve számolt be
neki, helyzetét tovább nehezítve azzal, hogy egy idő után nyelvi kompetenciáját is elveszítve, a legkülönfélébb, nehezen érthető, bár valamiféle logikus rendet mindvégig követő
rendszerekben beszélt: „Watt nem sok figyelmet fordított a köznapi értelemben vett
nyelvtanra, szintaxisra, kiejtésre, tagolásra, és az igazat megvallva, igen valószínű,

2006. június

73

hogy a helyesírásra se.” Vagy: „Watt úgy beszélt, mint aki tollba mond valamilyen szöveget, vagy papagáj módjára felmond egy sokszor ismételt ismerős szöveget. E zabolátlan mormolásból tökéletlen hallásom és értelmem miatt sok minden elveszett, és a heves szél is sok mindent elragadott, és ezek a szavak örökre elvesztek.” Nem elég tehát,
hogy Watt nem képes történetét a hagyományos értelemben vett történetté szervezni és
ennek megfelelően elmesélni, de az utalásokból kiderül az is, hogy a személy, akire a rekonstrukció, az értelemadás, a kerek, jól formált történetté való összeállítás feladata hárulna, szintén nincs teljes perceptív és kognitív képességeinek birtokában. A szöveg többször és hangsúlyosan utal az elbeszélés problematikusságára, az elbeszélés valósághoz
való viszonyának kérdésességére, hiteltelenségére: „…egy olyan embernek, mint Watt,
nehéz úgy elmondani egy olyan történetet, mint Watt története, hogy egyes dolgokat ne
hagyna ki, és ne iktatna be másokat. És ez bizony nem jelenti, hogy én nem hagytam
volna ki néhány olyasmit, amit Watt elmondott nekem, és ne iktattam volna be olyasmiket, amiket Watt sosem mondott el nekem, bár végig igen figyelmesen igyekeztem jegyzetelni a kis noteszemben.” Az elbeszélés hitelességének elbizonytalanításán túl a regény a
szövegtestből formailag is kitűnő lábjegyzeteivel tovább távolítja a referencialitást, a mimetikusságot és tudatosítja, hogy amit az olvasó a kezében tart, az nem a valóság leképezése, hanem fikció. Az egyik ilyen lábjegyzet: „A haemophilia, akárcsak a prosztatadaganat, kizárólag férfiakat sújtó betegség. De nem ebben a könyvben.” A valóságtól
való távolítást, a szöveget valóban szövegként, textúraként kezelő olvasásmódot egyéb elidegenítő, kizökkentő eljárások is segítik. A regény formailag is meglehetősen furcsa, hiszen a hagyományos szövegtestbe a lábjegyzeteken túl minduntalan kérdőjelek, kötőjelek,
különböző oda nem illő tipográfiai jelek, valamint kevés értelmet sugalló versikék, rigmusok, dalok vagy akár táblázatok is beékelődnek. A szöveg tehát radikálisan tudatosítja szöveg-voltát és elutasít mindenféle kísérletet, mely a mimetikus elv szerinti értelmezést követné. Ezzel szoros összefüggésben rámutat a nyelv kifejezőképességének korlátaira is.
Hangsúlyozza annak inkompetenciáját, használhatatlanságát. Beckett nyelvhez való viszonyát ugyanis teljes bizalmatlanság jellemzi, de más eszköz híján mégis kénytelen
igénybe venni. Ezt a paradox viszonyulást, és az ebből való kilépés lehetetlenségét jól példázza a szerző egyik 1949-ből való elhíresült mondata, mely szerint az írás nem más, mint
„annak kifejezése, hogy nincs mit kifejezni, nincs mivel kifejezni, nincs miből kifejezni,
plusz a kifejezés feltétlen kötelessége.”
Ez a hozzáállás azonban nem csak nyelvhez való viszonyára jellemző. Az emberi létezés fő kérdéseit is épp ezzel a radikális szkepticizmussal közelíti meg. Helyenként abszurd,
máshol maróan gúnyos stílusban az ember létezéssel kapcsolatos illúzióit kívánja leleplezni. Regényeinek véglényei sem önmaguk kifejezésére és megértésére, sem a világ interpretációjára, sem emberi kapcsolatok kialakítására nem képesek, életüket céltalannak,
megszületésüket értelmetlennek látják, s ennek megfelelően cselekedeteiket néhány apró
elemre redukálják, a világhoz való viszonyuk vágyak nélküli, életük eseménytelen és sivár.
Történeteik mégsem válhatnak tragikussá, hanem a fülszöveg által felvetett kérdéseknél
maradva, a tragikomédia jelző lehet a legérvényesebb, s nem csak a Watt, hanem szinte
valamennyi Beckett-mű esetében. A Wattot megelőző regényekben mindenképp hangsúlyos elem, de még drámái és talán a trilógia darabjai sem nélkülözik ezt a sajátos, a komikum és a tragikum sajátos összekapcsolásából származó minőséget. Beckett csetlő-

74

tiszatáj

botló figurái méretes kalapokban, kinőtt vagy éppenséggel túlságosan nagy cipőkben, szánalmasan, de egyben megmosolyogtató módon járják be általában sehová sem tartó útjukat, kóborlásaikat. Még a létezés legszélén vegetáló, abszolút emberi ronccsá vált figurái
(mint például a trilógia hősei, közülük is elsősorban a Megnevezhetetlen) sem válhatnak
teljesen tragikus hősökké, hiszen ábrázolásuk nélkülöz mindenféle pátoszt, nem teszi fenségessé a személyes tragédiákat vagy az elbukást, inkább annak nevetségességét, kisszerűségét, hétköznapiságát érzékelteti. Ahogyan a Játszma vége egyik szereplője, Nell összefoglalja: „Semmi sem olyan mulatságos, mint a nyomorúság, elismerem (…) … nincs
komikusabb dolog a földön.” Beckettet valójában a bukás, a kudarc, a leromlás történetei
érdeklik, de ezeket nem tragikusan mutatja be, hiszen ezek a történetek nem különlegesek, nem egyediek: „hősei” nem tetteik miatt buknak el, csődjük magából a létből fakad. A
történetek szereplői legszorosabban talán a burleszk-hagyomány figuráihoz köthetők. A
szerző egyébként is rendkívüli figyelemmel fordul a korai filmezés ezen hagyományához,
Film című forgatókönyvét például Buster Keaton főszereplésével viszi vászonra. Ezek a
bumfordi, esetlen, szánni- és egyszerre nevetnivaló szereplők, mint Murphy, Watt, Molloy
vagy Malone valójában kereső szubjektumok. Olyan keresők, akik semmit sem találnak,
útjuk kilátástalan és céltalan. A burleszk hagyományán túl ezért védhető egy olyan olvasat, mely ezeket a regényeket, és így a Wattot is, a pikareszk-regény hagyományának paródiájaként interpretálja. A kalandokat és fordulatokat egyre inkább nélkülöző regények
az utaztató regények redukált, módosított változatát képviselik, teljesen inkompetens és
céltalan picarók szerepeltetésével, a „kereső”-legendák, a Quest-ek értelmét, lehetőségeit
kérdőjelezve meg. Természetesen túlságos leegyszerűsítés volna csak paródiaként felfogni
a szöveget, a szövegeket, hiszen egy műfaji hagyomány esetleges kigúnyolásánál jóval nagyobb tétje van ezeknek az írásoknak. A Watt fülszövegének „egzisztencialista” és „filozofikus” kifejezései éppen az egyik ilyen fontos kérdéskörhöz, a Beckett-regények filozófiai
vonatkozásaihoz vezethetnek át. Beckett legfontosabb írásai egyidősek Camus és Sartre
műveivel, s az is valószínű, hogy személyesen is ismerte a francia egzisztencializmus e két
nagy alakját, ráadásul műveikben is felfedezhetőek hasonló vonások, hiszen mindannyian
a létezés, az ember világtól és a többi embertől való elidegenedésének problémáit állítják
vizsgálódásaik középpontjába. Az ír szerző ennek ellenére folyamatosan és határozottan
visszautasítja az egzisztencialista jelzőt és a Camus-val ás Sartre-al való rokonságra vonatkozó kijelentéseket. Érdekes, hogy nem csak ezt a rokonítást utasítja el, hanem a filozófiához való viszonyáról is meglepő kijelentéseket tesz. Noha írásai bővelkednek filozófiai allúziókban, egyértelmű utalásokban, egy 1961-es, Gabriel d’Aubarède-nak adott interjúban így fogalmaz: „Nem olvasok filozófusokat. (…) Semmit sem értek abból, amit írnak.” Noha a kijelentés nyilvánvalóan túlzás – kiválóan reprezentálja Beckett viszonyulását és általános reakcióit az életművét, szövegeit bármiféle módon értelmezni szándékozókkal szemben –, az ezután mondottak („Nem lett volna okom a regényeim megírására,
ha a filozófia nyelvén ki tudtam volna fejezni a témájukat.”) egy nagyon fontos dologra világítanak rá. Az idézett mondat nyilvánvalóvá teszi, hogy Beckett elsősorban író és nem filozófus, még ha ontológiai kérdések iránti érdeklődése és a lét mibenlétének kutatása
iránti szenvedélye miatt erről gyakran meg is feledkezik az olvasó. Beckett nem ír filozófiai esszéket (mint például a már említett kortársak, az író-filozófus Camus vagy Sartre),
kizárólag drámákat, regényeket, elbeszéléseket és verseket, művei mindvégig a fikció te-

2006. június

75

rületén maradnak, nem kívánnak megfelelni tudományos kritériumoknak. Ezt szem előtt
tartva azonban a filozófiatörténet, különböző filozófusok elgondolásai felől mégis igen érdekes következtetések vonhatóak le többek között a Watt című regényről is.
A Watt filozófiai szempontú értelmezése többféle lehetőséget kínál fel, de talán a legkézenfekvőbb és legszembetűnőbb a Descartes racionalista felfogásával való kapcsolata.
Jellemző Beckettre, hogy műveiben legtöbbször nem kortárs, huszadik századi filozófusokat „szólít meg” vagy parafrazál, hanem elsősorban a XVII–XVIII. század gondolkodóit,
ezek közül is különös előszeretettel a francia René Descartes-ot. Deidre Bair terjedelmes
Beckett-életrajzából ismeretes, hogy a szerző igen jól ismerte a filozófus munkáit, hiszen
még egyetemi évei alatt több füzetet jegyzetelt tele, kizárólag Descartes munkásságát (és
elsősorban az Értekezést) tanulmányozva. Descartes jelentősségére utal továbbá, hogy a
szerző első, nyomtatásban megjelent munkája, az avantgárd hagyományait és a T. S.
Eliot-i költészet elemeit ötvöző Whoroscope című hosszúvers is a filozófus élettörténetét
dolgozza fel, melyet az életrajzíró Bair szerint Baillet La vie de Monsieur Des-Cartes című
művéből ismert. A Watt nem tartalmaz explicit filozófiai tételeket – mint ahogyan például
az őt megelőző kötet, a Murphy – viszont hősének az őt körülvevő világ megértésére tett
kísérletei és erre vonatkozó különböző elméleteinek és magyarázatainak kidolgozása egyértelműen emlékezetünkbe idézheti az Értekezés a módszerről szubjektumát, aki nem
másra vállalkozik, minthogy rendet vágjon a létezés erdejében, pontos és megingathatatlan fogódzókat keressen. Watt egy idegen, ismeretlen szabályok szerint működő házban
teljesít szolgálatot, egy olyan házban, melynek még urát, Mr. Knott-ot sem ismeri, ha nagy
ritkán látja is, annak állandó alakváltása miatt nem képes azonosítani, körülhatárolni, jelentésessé tenni. A megismerés reményében azonban mindvégig biztos pontok után kutat,
éppúgy mint az Értekezés elbeszélője, ki vizsgálódásainak célját a következőképpen határozza meg: „Legfőbb kívánságom mindig az volt, hogy megtanuljam az igazat megkülönböztetni a hamistól avégből, hogy tisztán lássak cselekvéseimben és biztonsággal
haladjak előre ebben az életben.” Hasonló késztetés hajtja Wattot is, ráadásul módszereik
között is felfedezhető sok azonosság. Descartes számára a matematika tűnt annak a tudománynak, melynek logikai tisztaságával képes lehet megalapozni módszereit, felépíteni
rendszerét. Ez a rendszeresség, racionalitás, a szabályok betartása, a különböző variációk,
lehetőségek logikus és következetes számbavétele jellemzi Watt eljárását is. A szövegben
gyakran felbukkanó variációs, permutációs alapú szövegrészek a descartes-i elvek túlhajtásaként, s így paródiájaként is felfoghatóak. Watt – a descartes-i én-elbeszélőhöz hasonlóan – rendszeresen vizsgálódásokat folytat, bizonyosságokat keres, méghozzá olyan szigorral, hogy épp ezzel hozza felszínre egész episztemológiai jellegű erőfeszítésének hiábavalóságát, lehetetlenségét. A körülötte lévő világot és annak működését Descartes-hoz hasonló módon, elnyújtottan, részletezőn, az olvasó számára gyakran nehézkesnek tűnően
leltározza, gyűjti össze és írja le. Watt, a modern szkeptikus (és ez újabb párhuzam
Descartes-tal, aki Értekezése elején megkérdőjelez minden, korábban biztosnak tekintett
emberi tudást) a világ működésének és az énnek megismerésére tett kísérletei a
felvilágosodáskori racionalizmus programját juttatják holtpontra. Brian Finney Beckett
regényeiről szóló tanulmányában úgy véli, hogy „ahol Descartes érvelésében eljutott a
gondolattól a létig, majd onnan Istenhez, ott Watt úgy látja, hogy az értelem alkalmazása
kétségbe vonja a saját – csakúgy, mint az Isten – létét.” A regény tehát nem a karteziánus

76

tiszatáj

módszer használhatósága, hanem ellenkezőleg, teljes kudarca mellett foglal állást, mikor a
világot megismerhetetlennek, az emberi nyelv szimbolikus rendszerében megfoghatatlannak és rögzíthetetlennek minősíti. A névadás ezt nagyban alátámasztja, hiszen Watt, a
megszemélyesített kérdés (=what=mi?), a világ és önmaga megismerésére vonatkozó kérdésére nem kap választ a mindvégig hallgató Mr. Knott-tól (=not=nem). Bár a Watt interpretálható a karteziánus módszer ironikus kifordításaként, Desacrtes-ra mégis nagy
szüksége van a szerzőnek, nem véletlen, hogy szinte valamennyi prózai munkájában előkerül. Szüksége van rá, mégpedig azért, hogy szembe tudjon helyezkedni vele, hogy fel
tudjon venni egy pozíciót, ahol saját lét- és ismeretelméletét megfogalmazhatja. Descartes
szerepe az európai gondolkodásban – minden őt felülírni és eltörölni kívánó szándék ellenére – talán épp ezért jelentős. Egy olyan pozíciót képvisel, amihez valamilyen módon viszonyulva újabb és újabb álláspontokat lehet megfogalmazni, mind a mai napig, mikor
pedig a karteziánus szó filozófiai és irodalmi színtéren szinte szitokszónak számít. Ebből a
nagy jelentőségből, a gyakori hivatkozásokból az tűnik ki, hogy ha a francia gondolkodó
elképzelései nem is bizonyultak helyesnek és tarthatónak, az általa felvetett kérdések –
némileg módosult formában – a mai napig meg tudták őrizni aktualitásukat. Lehet, hogy
Descartes nem adott helyes válaszokat, de kérdései rendkívül gyümölcsözőnek és inspiratívnak bizonyultak. S ez az inspiráció érezhető a Watt esetében is, mely a megismerés
Descartes által javasolt módszerét, s egyáltalán, minden erre vonatkozó módszert elvet,
ugyanúgy, ahogy a karteziánus szubjektum létét sem fogadja el. Watt nem csak a körülötte
lévő világot, de saját magát is képtelen meghatározni (bár az ’én’, a szubjektum önmagára
vonatkozó ismereteinek keresése majd a trilógia szövegeivel válik igazán hangsúlyossá, ott
válik meghatározóvá a monológ, az egyes szám első személyű megszakítatlan beszéd, a
Murphy és a Watt elsősorban a külvilág, a környezet megismerését tematizálja), az ’én’
konstitúciójára tett hiábavaló kísérletei pedig a karteziánus „cogito ergo sum” alaptételnek, az egyén integritásában és állandóságában való hitnek látszanak ellentmondani.
Ehhez a Beckett számára naivnak tűnő elképzeléshez szorosan kapcsolódik a nyelv
természetének kérdése. A nyelvbe vetettség gondolata Descartes számára ismeretlen. Az
Értekezés egyetlen sora sem utal arra, hogy szerzője esetleg kételkedne lehetőségeiben,
hiszen a nyelvet könnyen használható, uralható eszköznek fogja fel. Nem kérdőjelezi meg
a nyelv közvetítő képességét sem, feltételezi, hogy a gondolatok egyértelműen kommunikálhatók, átadhatók a szubjektumok között végbemenő interakciók során: „Mert nagyon
figyelemre méltó, hogy nincs az a tompaeszű és ostoba ember, még a tébolyodottakat
sem véve ki, aki ne tudna különböző szavakat úgy összeilleszteni és belőlük oly beszédet
szerkeszteni, hogy ezzel gondolatait meg tudja értetni másokkal.” Ez egyszerre implikálja
azt az elképzelést is, melynek értelmében az egyén gondolatai közvetlenül áthelyezhetőek
a nyelv rendszerébe (bár Descartes nem beszél nyelvről, csak szavakról), az információ
vagy a tartalom torzulásának veszélye nélkül. Beckett számára azonban épp a nyelv válik
problematikussá, korábbi eszközként felfogott pozíciója meginog, s a különböző nyelvfilozófiai irányzatok térnyerésével egyre inkább terjed a nézet, mely szerint a nyelv uralmat
gyakorol a beszélő fölött, sosem működik száz százalékosan, képtelen ábrázolni vagy leírni
a valóságot. A nyelv kérdéses szerepével Descartes és a felvilágosodás nem foglalkozik,
Beckett viszont annál inkább. A Watt egyik nagyon fontos szöveghelye az, mely több oldalon át elemzi és részletezi a főhős szavakhoz való viszonyát, a jelölő és jelöltje közötti vi-

2006. június

77

szony önkényességét és használhatatlanságát tematizálva: „Ha például ránézett egy fazékra, vagy egy fazékra gondolt, Mr. Knott fazekainak valamelyikére, Watt hiába mondogatta, hogy fazék, fazék. (…) Mert nem egy fazék volt, minél tovább nézte, minél tovább reflektált rá, annál biztosabban érezte, hogy egyáltalán nem egy fazék. (…) Hiába
felelt meg feddhetetlenül helytállóan egy fazék minden céljának, hiába látta el egy fazék
minden feladatát, nem egy fazék volt. És az a hajszálnyi eltérés, amelyben különbözött
egy valódi fazék természetétől, roppantul meggyötörte Wattot. (…) És Wattnak néha oly
nagy szüksége volt szemantikai segedelemre, hogy nekiállt felpróbálni neveket a dolgokra és önmagára, majdnem úgy, ahogy a nők próbálják a kalapokat. Így a pszeudofazékra rövid reflexió után azt mondta, hogy ez egy pajzs, vagy miután nekibátorodott,
azt, hogy ez egy holló, és így tovább. De a fazék éppen olyan kevéssé bizonyult pajzsnak
vagy hollónak vagy bármi másnak, aminek csak Watt nevezte, mint fazéknak.” A dolgok
valódi természetét, immanens attribútumait tehát nem tudja elérni pusztán a megnevezés
által, a címszereplőt cserbenhagyják a szavak és világa kimondhatatlanná változik. Watt
nem jut eredményre a jelentés hajszolása közben, nem képes megtudni semmit Mr.
Knottról, sem annak környezetéről. Watt így mintha fokozatosan elveszítené megértés
iránti vágyát: „Mit tudott Mr. Knottról? Semmit. Mi maradt abból a vágyából, hogy fejlődjön, hogy megértsen, abból a vágyából, hogy meggyógyuljon, mi maradt? Semmi.”
Míg Descartes, módszerei segítségével, értekezése narratívájának valamiféle ívet, teleologikusságot kölcsönözve a kételkedéstől a bizonyosságig jut el, addig Watt esetében talán
éppen negatív irányú fejlődésről beszélhetünk. Watt nem jut el a bizonyosságig, nem éri el
a jelentést, és az értelemadás iránti vágyát is elveszíti, helyesebben ezt a vágyát bizonyos
idő után feleslegesnek, hiábavalónak tekinti. S talán még helyesebb, ha az „útját” nem is
haladásként (és ez esetben mindegy, hogy a fejlődés pozitív vagy negatív irányú), hanem
cél nélküli, egyhelyben való toporgásként értékeljük.
A korábban már említett tragikomikusság pedig épp ebből adódik. Nem egy elbukás
története ez, hanem egy eleve, szükségszerűen kudarcra ítélt próbálkozás nevetnivalóságának, hiábavalóságának felvázolása. Watt nem képes kizárólag komikus vagy kizárólag
tragikus hőssé (ráadásul – a szó hagyományos értelmében – hőssé sem) válni és ez valószínűleg az írás paródia-jellegéből fakad. A regény ugyanis – és ezt fontos szem előtt tartani, a filozófiai, nyelvelméleti szempontok tárgyalása során is – rendkívül mulatságos
írás. Helyenként abszurd, helyenként maróan gúnyos, szatirikus. A Beckett-regényekre
oly jellemző „fekete humor” is fontos építőköve, ugyanúgy, mint ahogy a szerző szövegeinek egyik legfeltűnőbb sajátsága, a testi szerelem bemutatásának hihetetlen szatirikussága és fennköltségtől való megfosztása vagy a különböző testi fogyatékosságok és betegségek fantáziadús és részletező taglalása. A világ megértésére tett kísérleteket bemutathatná heroikus küzdelemként, de nem teszi. És nem csak a descartes-i önhittséget, a bizonyosság elérését valló magatartást gúnyolja ki, hanem szánalmasnak minősíti azt a küzdelmet, mely egy eleve vesztett helyzetbe kormányozza magát. Azért minősíti szánalmasnak a boldogtalanságot, mert a boldogtalanság érzése mögött – az ellentétek működésmódjának megfelelően – egy jól körvonalazható boldogság-elképzelés bújik meg. Az érezheti magát boldogtalannak, aki feltételezi, hogy boldog is lehetne. Az érezheti kudarcnak,
hogy episztemológiai vagy akár ontológiai jellegű vizsgálódásai során semmilyen eredményre nem jut, aki valaha feltételezte, hogy meg lehet érkezni egy biztos pontra. Nem az

78

tiszatáj

úton való elbukást, hanem az útralépés gesztusa mögött rejlő reménységet nevetteti ki :
„Úgy tetszett számára, hogy mindenfajta személyes fájdalomtól vagy megelégedettségtől eltekintve roppant szánalmas, hogy érdekli, hogy mi is közeleg az úton, mélységesen
szánalmas.”

EGY KISGYEREK SÍR (1974)

Kritika

Démodé?
NEMES NAGY ÁGNES : AZ ÖT FENYŐ

Közel hatvan évvel a keletkezése után megjelenik egy kisregény. A 20. század második felének legjelentékenyebb
magyar költői közé tartozik, aki írta. A kötet elismerésre
méltóan gondos utószava két (szabálytalan) bírálatot is közöl a száz nyomtatott oldalnyi terjedelmet el sem érő műről. A korabeli – 1946-ban vagy 1947-ben papírra vetett –,
egyszerre kemény és érzékeny lektori jelentés szinte minden gallyacskát végigsimító mondatait, valamint a szövet
közzétevőjének mai (2005-ös), inkább a fejezetek csoportozatára, összességére pillantó értékítéletét. A könyvről – s a
hagyaték bolygatásának tényéről, erkölcséről – recenziók,
vitacikkek, tanulmányok látnak napvilágot. Marad-e ezek
után fontosabb teendője a kritikusnak, aki a publikálást
követően bő egy esztendőnyi késéssel hallatja szavát?
Marad.
Tavaly a Tiszatáj könyvek sorozat különleges érdekesTiszatáj Könyvek
Szeged, 2005
sége volt Nemes Nagy Ágnes posztumusz (kis)regénye, Az
116 oldal, 2200 Ft
öt fenyő. Példákat ragadva ki az eddigi visszhangból: Károlyi Csaba eszmefuttatása (Egy fenyőfa tette. Élet és Irodalom, 2005. 29. szám) mindjárt az ötödik sorban kisregénynek nevezi a szöveget, Hernádi Mária két invenciózus dolgozata (A Fa vonzásában. Forrás, 2005. 12. szám; Egyetemi emlék-nyom-olvasások. Tiszatáj, 2006. 2. szám) következetesen regénynek titulálja.
Mivel abban ők – és kritikustársaik – is egyetértenek, hogy Az öt fenyő álkrimi (kriminek
álcázott művészregény stb.), érdemes nyomatékosítani, hogy a detektív-kisregény meglehetősen ritka, noha nem példa nélküli műfaj. A bűnügyi történetnek ez a változata,
a krimi harminc–negyven oldalas elbeszélésben, vagy háromszáz-négyszáz oldalas regényben szokta megjeleníteni magát. Nemes Nagy novellisztikusan, időbontásosan és keretesen komponál (jellemző, hogy a keret textusain belül a második, illetve az utolsó, tizedik
egység is A Fenyő-szikla címet viseli). Az olvasóban az a határozott nyomás fogalmazódik
meg: NNÁ nem akarja (és, akkor, első – egyben utolsónak is maradó – prózaírói kísérlete
lapjain nem is tudná) az átlagosan tíz oldalkás epizódok tükörcserepes, mozaikképes
struktúráját nagyobb, szervesebb és terjedelmesebb regényformára váltani.
Ennek a szellősebb, kihagyásos – technikailag néha sután megoldott – ábrázolásnak
természetesen komoly következményei, előnyei és hátrányai mutatkoznak. A keretfejezeteket a történetmondás jelenében tartó, a hat belső fejezetet a tegnapi, tegnapelőtti
múltba csúsztató textusképzés alkalmas az akár „balladainak” is nevezhető homály meg-

80

tiszatáj

teremtésére, az izgalom csigázására. Az első fejezetben még csak diszharmóniát keltően
távol levő, a másodikban már áldozat (az utolsó kettőben pedig kiterített hulla) Utry Tamás a közbülső egységek visszajátszott filmjében – valóban vágássorokat, montírozást érzékeltető passzusok között – élheti meg sorsának fontosabb metszeteit, a kamaszkortól
a végállomásig. Halálának – meggyilkolásának? – tudatában követjük ezeket a hazai és külhoni stációkat. (Majdnem) „mindenki gyanús, aki él”: a vihar előtti, kezdő esti képben
megismert művész és művészettörténész barátok is, egyik-másik mellékszereplő is, a históriába deus ex machina módon belevarázsolt másik história kulcsalakja is.
Az író a kis tömbökre kockázott cselekményt, s vele a környezet-, a miliő, a jellemfestést is, a jelöletlen szimultaneista szövegsík-ütköztetés révén tovább molekularizálja, azaz
az érthetőség és követhetőség újabb rejtvényeit is feladja. A mindvégig egy fiatal (némely
egyedeiben már csak fiatalos) társaságra, növendékek, művészértelmiségiek körére koncentráló kisregény (illetve csak első része!) olvastán az egykori anonim lektor nem is volt
rest véleményének javítatlan gépiratába morzézni: „Az a bizonyos fokig ideges, nyugtalan
elhallgatásokkal, közbeiktatásokkal, szimultán ábrázolásokkal dolgozó regénytechnika,
melyet az író szívesen alkalmaz, ma enyhén szólva démodé. A vihar részben például – néhol másutt is – semmi értelme annak, hogy ily szimultán módon próbáljon eljárni, hol ezt,
hol azt a részt villantva elő a társaságnak; ez határozottan idegesítő, zavaros és céltalan –
mondhatnám, gyerekes. S ha már kedveli a szimultán ábrázolást: ily moziképszerűen, kéthárom soronként mást és mást adva, így eltördelve a dialógusokat, már a módszer alkalmazása is hibás – ez a módszer ugyanis csak nagyobb, összefüggőbb képek s dialógok
egymásmellettiségét bírja meg.” A bizonyára az 1940-es évek második felének valamelyik
illetékes kiadója számára hivatásszerűen olvasó lektor kérlelhetetlen szigora (és az anyag
csupán töredékes ismerete) ellenére a kvalitásokat igyekszik látni és láttatni a kéziratban.
Nyitva hagyja az utat a megjelentetés előtt. Aligha ő tehet arról, hogy ez ekkoriban nem
következett be. (A lektor kilétét Az öt fenyőt most útjára bocsátó Balogh Tamás utószava
a Franklinnál, illetve a Révainál tevékenykedő Czibor Jánosban, Rónay Györgyben, vagy
a bedolgozó „lektorijelentés-író” Vajda Endrében keresi. Valóban jó lenne tudni, ki lehetett,
aki ilyen szolidáris, mégsem cimboráló, ítéleteiben markáns, de nem ignoráló volt Nemes
Nagy munkája iránt. Talán közelebb vinne a megoldáshoz annak mérlegelése, a három
– vagy több – „jelölt” sorából kit jellemzett az a túlhabzó Márai-ellenszenv, amely a hat
pontba szedett véleményből kicsap. Márai Sándort – és 1946 végén közreadott A nővér
című regényét – nagyon nem állhatta, akitől Az öt fenyő minősítése származik.)
A társaságias közvetlenséggel felszökő démodé szó jelentése: divatjamúlt, korszerűtlen. Mai olvasatunk – a 20. század utolsó harmadának irodalom- és prózafejlődésétől megedzve – magukban a mesterfogásokban, célkitűzésekben semmi démodét nem talál. Újra
divatba jött az, ami akkorra már, a lektor szerint, kiment. A problémát az „epikusi kézügyesség” hiányosságai, iskolázatlanságai okozzák. Ezeknek szorításából a szerző – lévén
költő? – lirizálással menekedik. Elég sok a szinte parodisztikusnak ható példa. Használjunk azonban a mintavételre két olyan – tipikus – szöveghelyet, amelyek, mint kiderül
majd, egyfelől festőiségük, másfelől militarizáltságuk okán nem pusztán menthetőek, de
utólag rekonstruálható funkcionalitásukban jelesek is. Tamásnak így ötlik szemébe a pünkösdi Róma piaca, a Piazza di Spagna: „Hatalmas lila karalábék és smaragdzöld levelű articsókák derékig érő halmai közt billegtek fel s alá a borzas, nagy kosaras cselédlányok,

2006. június

81

s a lökdösődő gyerekek. A reggeli köd még nem szállt fel egészen, s az összetornyosult bódék
zöldes árnyékban lengették ponyváikat – óriási pálmalevelek messziről nézve –, amelyek
közül szembevágó élénkséggel villant elő egy-egy narancshalom, ha a napfény kévéje hirtelen rácsapott. A fény ujja alatt szemérmesen bontotta ki duzzadt, fehér csipkéit kékeszöld koszorújából a karfiol, s a fényes bőrű sima naspolyák ide-oda gurultak a kosarakban,
mintha cirógatnák őket. A virágsátrakban pedig festő bazsarózsák kazlai lángoltak föl és
hamvadtak el a fény simogatása alatt, glicíniaágak engedték le bágyadtan lila fürtjeiket,
mint szemhéjakat, a sugárzás előtt, s a cékla az asztalok lábánál szigorú, fekete körrajzával
olyan volt, mint kemény tusvonal az eltúlzott, színnel telefröcskölt képen”. Virág- és zöldségkínálat igencsak átpoetizált, terjengős leírása a fejezetnek a huszadát veszi el azon feltárandó sorselemek, jellemtények elől, amelyeknek a feltárása, egyáltalán: a hangsúlyossá
tétele csak részlegesen megy végbe. A bekezdés zárása: főiskolai stúdiummal kevert rajzóra.
Az erotizált karfiolokon, a dekadens hajnali ébredezésen és ruganyos felszökkenésen
való csendéleti ámulásnál tömörebb az egyik árny: Ottó világtól és önmagától való idegenkedésének hasonlata a röpke belső monológ végén: „– Nem kellett volna eljönnöm.
[…] Harmadszor, nem, negyedszer vagyok velük, de ez reménytelen, reménytelen… – Arra
gondolt, milyen nehezen szokta meg a ruháit, sokáig kerülgette a láthatatlan reverendát,
mint katonatiszt civilben a kardját”. Ennek az idegenségnek a bővebb analízisét utóbb
a visszapergető fejezetek is csak részben segítenek kidolgozni. Az Ottó egyébként Ottó János
vezetékneve, ám a személynév ideiglenes elhallgatása miatt eleinte keresztnévnek tűnik,
s ezzel – a különben is bonyolult névháló szintjén – növeli azt az identifikációs zavart,
amely az (ál)detektívregénynek is kedvez. Sajnos, a szereplők tényleges identifikálása egyetlen karakter esetében sem ismertet meg valóban fajsúlyos, emlékezetes figurával.
Ha az átköltőiesítés nem megy túlzásba, a szöveghely rávall a későbbi nagy költőre.
Tamás mintha a völgy alvójaként feküdne, immár egy alacsony deszkapadon (s ha
a rimbaud-i katona teteme kísértene minket, az aligha lenne Nemes Nagy ellenére): „A halott már merev volt, s így, kinyújtva sokkal hosszabbnak látszott, mint azelőtt. Arca sárgásbarna volt, utolsó nap lesülhetett. Orra megnőtt, s ahogy fejét hátraszegve tartotta
a lapos deszka, szinte gőgösen meredt felfelé a homályba. Gyűrött, sárfoltos, krómszínű
ruhája azonban lazán nyílt szét a mellén; a ruha még élőnek tetszett rajta. S élőnek tetszett
a bal keze is, amint hanyagul lógott le a pad szélén. Viktor jól ismerte ezt a mozdulatát:
így lógatta a kezét, ha aludt, vagy ha gondolkozott. Csuklóján némán feszült a karóra”.
A megállásával mért, az emlékekbe visszamosódó idő, s általában az időkezelés szépsége
a legnagyobb nyertes Nemes Nagy Ágnes a cselekményvezetésben és az alakrajzban nem
remeklő kisregényének természeti és lelki tájain.
Milyen közegben nem volt démodé e mű? A maga konzervatív modernségfogalmával
az utókort provokáló lektor elég sok példálózással igyekezett bizonyítani, miért fellegzett
be az általa bírált szövegezésnek (s miért mégsem, hiszen ki akarta adatni Az öt fenyőt).
A fiókba száműzött alkotását el nem feledő Nemes Nagy Ágnes pedig, sokkal később,
a „romirodalom” felől közelített próbálkozásához. Balogh Tamás utószava hiánytalanul
dokumentálja ezt a vélekedést (a jogörökös – és a kiadást lehetővé tevő – Lengyel Balázs
emlékezete szerint 1945 nyarán, Kiskunlacházán írt, ám valószínűleg ott csak megkezdett,
és később, akár több etapban befejezett munkával kapcsolatban. Balogh maga is „detek-

82

tiszatáj

tívként” serénykedik, mindössze az látszik kérdésesnek, igaza van-e a 39. lapot nem tartalmazó kézirat átszámozásának okadatolásában. A csak a 40. oldaltól módosuló lapszámozást nem egyértelműen indokolja az utólag készített címoldal mint első oldal). A „romirodalom” – Nemes Nagy szavaival – arra utal, hogy „az irodalom megkezdte legfontosabb
munkáját, azt tudniillik, hogy legyen. Elkezdtük temetni a halottainkat, felmérni azt az országos és világméretű történelmi változást, amiben éltünk, és amit átéltünk. Megkezdtük
mindenekelőtt a háborús kataklizmának, ennek a végeláthatatlanul súlyos élménynek
a feldolgozását. Vagyis kezdtek megszületni a háború utáni irodalom legjobb művei”.
Mindez igaz, viszont Az öt fenyő: háború utáni háború előtti kisregény! Keletkezhetett
annak a nagyszabású és részben kollektív irodalmi akaratnak az áramában, amelyről
imént a szerző beszélt; ígérkezhetett versenyképes nagyobb epikának a versek, novellák és
dokumentumok pályáján (NNÁ, az idő szorításában, ezeket a műfajokat tapasztalta dinamikusan megéledni); lehetséges, hogy – amint Balogh meggyőzően feltételezi – Nemes
Nagy Ágnes és Lengyel Balázs néhány írótárssal tett, 1947–48-as ösztöndíjas római útja
hagyta ott a nyomát a Pünkösd Rómában fejezeten; de Utry Tamás még a II. világháború
előtt hal meg, s az álkrimi, a művészregény nyújtotta lehetőségek között épp az egyes ember halálra-kijelöltsége, illetve magánhalál és tömeghalál iszonyatos egymásra játszatása
a fő tárgya – fő gondolata? – a könyvnek.
Az öt fenyő jelen idejében – tehát amikor kiderül Tamás halála, s egy művészlakban
időző baráti társaságának valamennyi tagja hirtelen mintha gyanúsítottá, potenciális gyilkossá válna – az eseményt, a kétségtelenül erőszakos halált a helybeli jegyző (sem érzelmileg, sem másként nem érintettje annak, ami végbement) így kommentálja: „– Isten
tudja… nyakunkon a háború. Százezrek fognak elpusztulni, bizony, barátom, optimista,
határozottan optimista számítással. Ki tudja, hol lett volna egy év múlva?”
Százezrek (milliók) pusztulásának víziója: a háború utáni tudás. Nem az 1939-ben tizenhét éves Nemes Nagy Ágnes tudása, hanem az 1946 táján a húszas évei közepén járó,
kivételes irodalmi tekintélyét (az Újhold terrénumában) épp megszerző Nemes Nagy Ágnes tudása. A kisregényben ez a tudás épül vissza bizonytalanságba, a kétségbe, a nem bizonyos, noha rémületesen sejtő tudásba. A gyanúba. A mű militarizált motívumai – akár
egy-egy olyan mondat, mint amilyen a fentebbi idézetek egyikében-másikában tört fel;
akár a vihar: az égiháború motívuma stb. – nem az egyes embernek az egyes ember által
való fenyegetettségét emelik ki elsősorban, hanem az emberi nem egyetemleges fenyegetettségét. A bűnügyi regény általában individuális műfaj, abban az értelemben, hogy valakinek személyes oka van megölni egy (több) másik valakit. Nemes Nagy, a kezdő (egyszeri) regényíró, úgy véljük, nem tudta igazán logikusan belefogni ebbe a művébe, hogy
Tamást mindenki másnak volt oka meggyilkolni (nem oly nagy formátumú, tettei nem oly
mérgezettek, hogy az átlagtól ugyancsak nem különösebben elütő ismerősei, barátai, szerettei, szerelmei feltétlenül és elhihetően kezet emeljenek rá). Az azonban ott dobol a sorokban, hogy mindenki kiszemelt (ad absurdum: ha nem Tamás lenne az áldozat, környezetéből ő is akárkit eltehetne láb alól); a gyilkosnak nincs arca (mivel a vihar következtében kidőlő, alázuhanó fenyő okozza a tragédiát); s a gyilkos is áldozat (a pudvás fa legurul
a szakadékba). Egymásba keresztbe-kasul szerelmes, egymással a művészi és az oktatói
pályán rivalizáló, a barátság, a szolidaritás révébe menekülni igyekvő, általában fiatal emberek néhánya szenvedi-követi el, ami viszonylag rövid idő leforgása alatt megesik.

2006. június

83

Egzisztenciális, sorsszerű kiszolgáltatottságában egyikük sem tudhatja, mit hoz a holnap,
hol lesz egy év múlva.
Ezt a már-már reménytelenül ingatag érzületet nem egyszerűen a háború előtti időszak leképezésének, hanem, legalább ugyanennyire, a háború utáni első évek megfestésének foghatjuk fel. A problematikussá vált, idillikus összetevőit elvesztett múlt és a homályló, átláthatatlan közeljövő közti átmenet ábrázolásának. Nemes Nagy Ágnes a kidolgozáshoz olyan közeget választott, amelyet időközben – a háború eleje és vége között –
ismert meg alaposan. 1944-ben szerezte magyar-latin-művészettörténet szakos diplomáját. Evidensnek tetszik a művészértelmiség fiatal, ambíciózus – és idősebb, kiégettebb –
idoljait felléptetni. A figurák koruk hazai intellektuel elitjéből válnak ki. Hivatásuk folytán
otthonosak a művészettörténet évezredeiben, továbbá a kultúrtörténet és a bölcselet (ezen
belül a morálfilozófia) évszázadaiban. Vágyuk is, kötelességük is tájékozódva beutazni
a nagyvilág elérhető szegmenseit, erre nem is egynek nyílik esélye (az egyik konfliktus épp
utazás-, ösztöndíj-konfliktus). Ebben a szférában a művészieskedés, a pózolás, a kiüresedett artisztikum, a szócséplés veszélye fenyeget. Az író – például a vidéki alakok megelevenítésével, utóbb az elsővel nem elég organikusan érintkező második történet hősnője
által – e veszélyeket visszaveri, egyensúlyt teremt. Amélie története pedig, ha némileg le is
siklik a könyv központi problémakötegéről, indokolást nyer Tamás félig francia származásának köszönhetően.
Az epikusi tehetség és a prózaírói tapasztalatlanság számos jelét fellelhetjük. Egy Nemes Nagy Ágnes-szakdolgozat megfelelő fejezete extenzíven foglalkozhatna mindezzel
Intenzitásával egy mozzanat ugrik ki a kisregényből: a szembeszökő törekvés, hogy a képek világában élő hősök sorsfordulatai minél gyakrabban képek (festmények) segítségével
világosodjanak meg. A korábbi elemzésekben már vizsgált, csoportosított, értékelt szóképekre ezúttal nem térve ki, ezt a primerebb képiséget, Az öt fenyő festettségét a mű
egyik legvillódzóbb, legasszociatívabb szövegvonásaként helyezzük középpontba. (A borítótervet készítő Kass János nagyszerűen ráérzett az uralkodó képiségre. Nem jelenítette
meg szolgaian az öt fenyőt, de ábrájának a fenyőzöld színárnyalatok lendülete a lelke.
A változatos zöldek egyeneseibe egy finom mívű, légies karszék körei, csigái, szív-támlája
viszik az ellentétezést. Az üres, gazdátlan szék keltette képzettársítások rásimulnak a kisregény baljós szövedékére. A hátsó borítón a babérokkal koszorúzott, meditatív fiatalember-fej mintegy válaszol az ember nélküli címlapnak.)
Időnként görcsössé is válik az igyekezet, mely hírneves és ismeretlen, évszázados és
most készülő festett képek mentén a világ egészét festménnyé stilizálná, alig megremegő
iróniával általában vissza is vonva a „színnel telefröcskölt kép” hitelességét. Szinte össze
sem lehet számlálni a könyvlapok tárlatában kiállított megannyi képet. Egy állítólagos,
szignált „kis Bellini” zsongatja a fiatal festőművész, Viktor fénytelen padlásműterme felé
a nyitó jelenet ideges várakozásba süppedt sürgölődőit. Ugyanitt egy „régi családi Munkácsy” és egy „állítólagos Watteau-vázlat” is kelleti magát (a háromból legalább kettő tehát a kétségességet is hordozza). A fő látványosság persze Viktornak a barátjáról, Tamásról festett képe, melyet a házigazda – ezzel a modellt is karakterizálva – bagatellizálni
igyekszik, a vendégek viszont a modell távollétének említésével Tamás helyébe már űrt,
hűlt helyet virtualizálnak.

84

tiszatáj

Emblematikus képek majdhogynem mindenütt függnek. Ottónál például az íróasztal
fölött Giorgione Vénusza. Nyilván reprodukció – s Ottó mindenestül önmaga rossz (romlott) reprodukciójaként fungál a Kamaszkor című fejezetben. A képek jobbára kétséges,
valamilyen értelemben tagadó pozicionáltságát, negatív autóját példázhatja Viktor boszszúsága, amikor félig elkezdett tájképét „Nem – gondolta –, nem Monet” önkritikával ejti
le. Ama „kis Bellini” viszont – csak egyszerűen a padlásgerendára illesztve – a krimihez
vágó hátborzongató elemek egyikéül is szolgál: „A kép mögött nem volt semmi, s esetlenül
lógott az űrbe, mint az akasztott ember”.
A „kétséges” képek sorában a legvalódibb a legkétségesebb. A bűnügyi történetbe egy
politikailag motivált képcsempészés is beékelődik (ennek is van háborús vetülete, „a mozgalom” érdeke, hogy vándorútra keljen), s ez „Egy Corot. Valódi Corot. Itt a garancialevele. Nincs kétség”. Corot nyomában megnyílik a múzeum mint a képek tárháza, szentélye. Róma a maga egészében – és Nemes Nagy e kézirathoz használt oly sok írógépének
kopogásában – ugyancsak múzeum (a Corot-t is Rómából lopták). A képek története
a szereplők története, a képek egyénisége a figurák mása, Simone Martini szóba hozott trecentójától a Perugino-albumig. A hetedik fejezetnek ez is a címe: A kép, ám a Nemes
Nagynál itt uralkodó képi gondolkodásnak még tisztább, szebb – elvi! – megnyilvánulása
az ötödik fejezet: A tükör.
A kardinális kép az, amelyet Viktor az öt fenyőről készít. A jelen realitása már nem az,
amit megfesteni kezdett. A piktor vizuális memóriája oldja meg a gyilkosság-rejtélyt,
amelynek rejtélyességét az író tudatosan nem erőlteti. „– Egy fenyőcsoport van a sziklán.
Látják. Öt szál volt, egy hiányzik. A vihar döntötte le. S közben… Így volt. Nem találhattuk
meg a fatörzset, legurult a szakadékba. Pudvás volt már. Bal szélen állt a csoportban. Tudom, mert őket festettem. A rétről”. (Az őket személyes névmás újraanimálja a fák antropomorfizálását, amit az olvasó végig jelenvalónak: egyértelmű stíluseszköznek gondol,
s Nemes Nagy lírájának sokszor kutatott famotívumával is indokolt, sokrétű összefüggésbe
hoz. A fa egytagú szó, s mintha reá is vonatkozna, mit a szöveg Lischetta, a „valószínűleg
cigány festőmodell”, az artikulációs nehézségekkel küzdő epizodista bemutatásakor tudat:
„Sok szót tudott, persze legtöbbet olaszul és cigányul, de folyamatosan nem tudta kifejezni
magát. Igaz, erre nem is volt szüksége. Szolgaság, a háború és a szerelem, az emberiség
alapvető létformái egytagú, rövid szavakból is értenek”. Szolgaság, háború, szerelem:
a három szó egymás mellé helyezése be is határolja Az öt fenyőt. Már elmúlt és még tartó
szerelmek, közelítő háború az okozói annak a szabadsághiánynak, mely a legszabadabbnak vélhető szereplőket is béklyózza.)
Nemes Nagy Ágnes kisregénye a költő epikusi íráspróbája, a művészregénybe oltott
álkrimi formajátéka is. A populáris műfaj esztétikai megemelésének igényével, gesztusával íródhatott. A nyomkereső befogadót nyilvánvaló hibái ellenére is elszórakoztatja és
megindítja – főleg, ha van türelme a második, immár beavatottabb olvasás mélyszíni fejtéséhez. Akkor párhuzamot keres(het) a Tíz kicsi néger (indián) és Az öt fenyő közt
(Agatha Christie nevezetes bűnügyi regénye, a Ten Little Niggers 1940-ben keletkezett,
s a címbe kódolva eleve felmutatja a gyilkost, aki el is vész). Rácsodálkozhat, hogy a Csekey
nevű figura már a kezdet kezdetén összegzi az igazságot: „– …szerintem az a feltételezés,
hogy Utryt… megölték, téves. Miért, kicsoda? Ezek nevetséges kérdések vele kapcsolatban. Vihar volt, szerencsétlenség történt”. Élvezheti, hogy az eleven életének jutó utolsó

2006. június

85

fejezetben (Reggeli vonat) nem csupán Tamás az, aki „láthatóan húzza az időt”, hanem
a szerző is, az „időhúzás” érdekében regényt mintázva a regénykébe (kilencedik fejezet:
Francia kisasszony). Latolgathatja a Szerb Antal-hatásokat, a vélhető inspirációk közül
a legélénkebbeket – el is kalandozhat. E sorok írójában felmerült, hogy a fiatalon Szerb
Antal környezetében forgolódó, vagyis a könyvbelihez kissé hasonló művész és tudós hadban élő későbbi néprajzprofesszor, Dömötör Tekla hogy tudott legyinteni a legértékesebb
szakkönyveire – s hogy helyezte könyvtárába az esetleg általa sem elérhető legmagasabb
polcra kedves esti olvasmányait, a notórius „könyvkölcsönzőktől” féltett magyar és idegen
nyelvű detektívregényeket).
Akadt szakember, aki merényletnek, botránynak vélte Az öt fenyő előásását a hagyatékból, az érdes-éretlen prózától féltve a nagy költő reputációját. E mű érkezte azonban
nem fakítja, hanem – az életmű kontúrjait változatlanul hagyva – árnyalja és még rokonszenvesebbé teszi azt a képet, amely Nemes Nagy Ágnesről bennünk él.

Tarján Tamás

KURT SCHWITTERS EMLÉKÉRE (1974)

86

tiszatáj

A hangok találkozása a képekkel
BÁGER GUSZTÁV : A TÜKÖR ÉLE

Tiszatáj Könyvek
Szeged, 2005
116 oldal, 2200 Ft

Ez a 91 lapos könyv negyvennégy verset tartalmaz, három
ciklusban. Minden vers egy kispohár friss narancslé. Báger
Gusztáv ez üde versek költője.
Akik személyesen nem ismerik őt, a versek nyomán
nem jönnének rá arra, hogy költőjük a közgazdaság doktora, az Állami Számvevőszék Fejlesztési és Módszertani
Intézet igazgatója, továbbá egyetemi tanár. És még el sem
érte a fékező hatvanat amikor az ember ritkítani kezdené
tevékenységeit.
Aki e sorokat olvassa, kétlelkű emberre hajaz és mégsem így van: a szürrealizmus határterületéről a realizmus
felé törekvő versek egy olyan „sármos” ember termékei, aki
képes, arra, hogy (főleg) jóindulattal nézze a világot és látásmódjával örömet közvetítsen. Ez köti össze tehát a „bankost” a „költővel” noha a versek soha sem a kamatos kamatról szólnak.
A Tükör éle ciklus bevezető verse a Versem elé így
hangzik:
Legyetek újra csontfehér és rózsaszín
rozsdába öltözött áprilisi tulipánfa
Mikor az idő ágas dorongja int
őszöm vitorláját feszítve szálljatok
Legyetek a tőnél pontos tulipánok
s gombok pitykés rendjét kik másként akarták:
mellényeket nyitogató barkák

A sorhosszak rendezetlenségének dacára ez a vers ritmikailag is példás. És nemcsak
bevezető, hanem útrabocsájtó is, és szép rímpárral zárt.
Báger, ebben a kötetben – az előzőekkel ellentétben – sok kedves rímet használ, sok
szép szót is és összesen egy ide nem való igét. Írt egy nagyon jó józsefattilás verset, mely
azonban azért nem tökéletes, mert Attila vagy szabadverset írt (keveset) vagy mesterien
bánt a verslábakkal.

2006. június

87

A bágeri dallam – mely átjárja verseit – versdúdolásra és ugyanakkor költemény-nézésre hív. Vagyis a hangok találkoznak a képekkel. Így jó ez, így hiszünk mi, a Tükör élén
táncolva vidámabbak.
Felmerül a kérdés hová tartozik ez a sajátos bágeri költészet? Hiszen jellegében egyszerre szürreális, de ugyanakkor realista is. A magyar szürrealizmus legjobb jelenlegi képviselője, Czilczer Olga, tévedhetetlenül szürrealista verseket ír. Tányéron a harmadik
hold, mondja, a megszobort szobor szerelmét érezzük át egy másik versében. Szürrealista
volt, főleg párizsi kirándulása alatt és után József Attila, aki a Medáliákban azt írta „lehet,
hogy hab vagy cukrozott tejen”, Báger viszont így közvetít: „Hírtornyok szerint / sütik
a konyhák / éneklő lombok / kopasztott szobrát.” Vagyis a bágeri strófa, különössége ellenére elképzelhető. Avagy: „Geometriából nem működtem. Ötven után belém hasít: Gyilkosom volt a vonalzó.” E sorok olyan beleérzést közvetítenek, mely együttérzést kelt az olvasóban. Realista lenne ez a költészet? Metaforákat, metonímiát, hasonlatokat, allegóriát
használ – vagyis a vers fegyvertárát.
De éppen az, hogy „egy az egyben” nem olvasható, csak átérezhető, és az, hogy a képi
világa nem képtelen, mint Dali csorgó órája, a határterület költőjévé avatja Bágert. Ezt
a területet csak kivételes költő lakhatja be.

Kabdebó Tamás

LAO-CE IDÉZET (1985)

88

tiszatáj

Báger Gusztáv: A tükör éle
„De hát a részletek, mondom, a macskák. Bár a
törvényhez képest kétségtelenül csak bodros buborékok. Elfújni-való szőrpamacsok, árvízben
úszó, bukdosó parókák.”
(Nemes Nagy Ágnes)
„Melegétől fellazulnak mind a rostok:”
(Báger Gusztáv)

A tükör éle (Szeged, Tiszatáj könyvek, 2005) Báger Gusztáv kilencedik kötete. Már első kötetei is figyelemreméltó
kritikai visszhangot váltottak ki. Oravecz Péter a Magánterem (2000) kapcsán „a végső bölcsességek és a fiatalos
üdeség összemosódását” emeli ki („Se nem édes, se nem
sós, mint az óceáni folyótorkolat – ez a víz különleges
élőlények otthona.”), Tandori Dezső avantgárd ösztönöket
emleget, tárgyköltészetet szövegalkotással, s koherensként ajánlja e legújabb kötetet is, mint ahogyan az első
Tiszatáj Könyvek
kötet megjelenésekor is (Örök párbeszéd, 1996) így hangSzeged, 2005
116 oldal, 2200 Ft
zik az olvasótársnak szánt instrukció: „Tessék végigmenni
a köteten.” Grecsó Krisztián egy „gyanús sorozat” darabjaként közelít a Vízrajzhoz (1999), és már ő is számol: Báger Gusztáv 1938-tól 1996-ig várt
verseinek feltűnésével.
A nyitóvers, a Mindent vissza is jelzi, hogy itt nem haláltánclépésben, körkörösen ismétlésekbe botolva haladhatunk, hanem: „mosolyba mosolyt / fagyot a fagyba” nézünk.
Bágernél látványból látványba oltás történik, eksztatikus megmerevedésből kimerevítés,
s míg a Pilinszkyt idéző ikoni intenzitás, a mozgó mozdulatlan az eddigi kötetek lendületes
előrehaladásában is jelen volt, A tükör éle vette a bátorságot a lassításra. Báger eddigi verseskötetei kapcsán a kanonizációs összehasonlítások alkalmával sokan említették már
többek között József Attilát, a kései Pilinszky Jánost, Juhász Ferencet, Baka Istvánt, Orbán Ottót, vagy Parti Nagy Lajost, Kovács András Ferencet (stb.), mégis A tükör éle kötetrendezésénél leginkább Nemes Nagy Ágnes prózaverseinek egymás felé dőlése érzékelhető. Pontosabban a macskák „bátorsága,” akik mernek járni-kelni a versek között: „telekhatárt nem ismerő / három betörő: / a kutató a macska a tolvaj,” s mivel a narrativitás
Bágernél megengedhető, a Téli dal versszakait idézem:
Kimentem éjjel a folyosóra,
egy macska pizsamában látott.
Az első hívó szóra
átugrotta a palánkot.

2006. június

89
S mert halála kékre bántott,
lassan telik minden óra.
Ráejtek egy csokor virágot
A páncélos ünnepi hóra.

Az új kötet legjellemzőbben jelenlévő konstrukcióját példázza az idézett vers, ugyanis
a bágeri vers akkor a legjobb, amikor elfeledkezik a meztelen dikcióról, nem beszél, s egyfajta avantgárd (vagy sem) ösztönből találkoztatja, összeütközteti a puha, egymásba mármár áttűnő látványokat a fagyott, dermedt, dadogva kitartott durva retorikai felülettel.
Báger Gusztáv különben az Állami Számvevőszék Fejlesztési és Módszertani Intézetének főigazgatójaként dolgozik, gazdaságkutatói szenvedélye volt hogy különböző rendszerelméletek felé irányította és írt már ehhez az aktivitásához köthető konferencia-verseket is. Mindez persze akkor válik izgalmassá a művészet oldalán, amikor – bár Báger értelmezői illetve maga az alkotó is olyan neveket találnak ki rá, mint esszencia vers, kódvers vagy gyök-vers – az „építészeti elszegényedés” mintájára (idézet Báger Gusztávtól)
létrehozza a fogyasztói verset az olvashatatlan vers korszakában. (És nem véletlen, hogy
Bágert annyiszor beszéltetik prózában – ld. az elmúlt években és a közelmúltban vele készült interjúkat.)
A tükör éle első ciklusának, A bohóc kihallgatásának verse a Dada. Az új vizuális rend
látványéhségében Báger az introvertált költő banalitásba emelt hangját kölcsönözve, körtáncai, ráolvasásai, rejtvényversei és szekvenciái által, non sens játékaival elaltatja ösztöneinket. A fallosz is ártalmatlanul pihenő vadász („TOTOmpa lándzsás férfi szobrok),
s ekkor, az alvás tompultságában támad a dadaista pedofil: HOHOsszan vágott szemfenéket
/ MEMEgvadított magvakultat”. A tárgyvers bágeri sajátossága ez, a tárgy még működésében való kiszakítása, a kontempláció igényével a megvakítással történő felélesztés, élve
boncolás, a törvényes együgyűség (EGYEGYütt). A Dada dadogása más nyelvi kontextusba helyezi a verset, a dadának (dadusnak) ebben az új rendben kell táplálnia a nyelv
használóit, kiszolgáltatottjait.
Az Átverés a Dada gondolati láncának része, a kötet első képverse, s geometrikus
idom-metamorfózisával az igazi fogyasztói vers, ugyanakkor már idézi a Becsapottakat,
valamint a cikluscímadót is. Az Átverés négy strófája (melyből a második: „Színes, kerek,
szép, / fényes. / Bevesszük”) egy három oldalról bekeretezett, nyíllal ellátott területre került, míg egy gyerek-mondóka kis részlete külön elemként csüng alá a négy strófa vonalán.
A rejtvény kritikai felfejtése nélkül azért annyi itt elmondható a versről, hogy a képvers
megkövetelt idomait felbontva az almatest eredendő fogyasztói cikként álcázódik, s az átverő közelség („Ismerjük /ismeretlenül.”) ugyanúgy mély élményeket, valósnak tűnő fiktív
nosztalgiát kínál – csak fogyasztásként.
Az örök pedofil, aki egyszerre támad és olt(at) az átverő közelségben, valójában tartamokat egyesít: „Kislány-tokban férfi tőr, / oltatlanba oltó ág.” A tükör térhajlítása, a mozgó
háttér időkonstrukciói, a macskák settenkedései („villám-cirmos cikázások”) különös,
a kötet kiemelkedő vershármasát alkotják az első ciklus jelölésében. A három vers a Tükörképek I, a Csendélet és a Tükörképek II. A Pilinszkyt idéző miféle pupilla fókuszában
égünk képiségét a fallikus kimerevítés előtt kitáguló pupillájú kislány vizualizálása bravúros behelyettesítés, tudatos vagy sem, hiszen tapasztalat és hallgatás összekapcsoltsága
fogalmazódik meg, s a tükörben így férfi és nő egyként van jelen – a szeretkezés ütemére

90

tiszatáj

(„jól bevált nomád taktika”); „Tapasztalatok kócával / tömődik napra-nap.” A Tükörképek
II. darabja már az eksztatikusban érzékelést és a vizualizált mozgást követő tükör-szakasz,
a visszatérés az egyhez, de a kötetben előtte a Csendélet bekeretezettségét Báger egyszerűen feloldja egy fallosz portréjával, illetőleg képversével. A két változtatható kép (tükörkép) közé beékelt „mosolyba mosolyt” szituációja (megidézve Mona Lisa androgünitását is
– a sorok itt nem idézhetők formájuknál fogva) a bágeri verstechnika szerint alakul: szöveg oltódik be sikeresen egy képbe. A beoltás közben persze az eksztatikus áttűnés helyett,
a testtudat eltűnésével a művészeti élmény egyenrangúsága tűnik fel (a hegedűtest és Leonardo da Vinci). (S ha a nem idézhető sorok miatt nem meggyőző az érvelésem, ld. a XXI.
századi történet című verset, amiből egyértelműen kiderül, milyen narratíva is illik a századhoz.)
A jól sikerült versek közé sok túl kicsi játék is került. A Látvány című verstől aztán
megszületnek az önkritika és a kétség(esség) versei. A „(b)rekedést” követően (a Medáliákat idéző Látványból) az Első villamos, vagy az Asztalon felejtett világ versei közül az
Akár, a Téli dal, valamint a József Attila-apokrif (Dúdoló Fejtő Ferencnek) már visszatalálnak a bágeri „durvaság” esztétikájához, ugyanakkor meg is változtatják az eddig kapott látvány fogalmát. Itt dada helyett a nő mellei belesimulnak a látásba („nyurga lányos
kéz / vitorlát bont a bolt előtt / lobogó árnyékban / fagylaltok mellei” – Tér – főleg nőkkel), a nem-elfedések és az átlátszóság rizomorfikus szerkezetei jelennek meg. A József Attila-apokrif egyik sora pedig – „befalnám vacsorád maradékát” – egy jó versműködtető,
nyers önkanonizációs transzparencia: Bágernél ha Pilinszkyt sejtünk, ott van közvetlenül
mögötte József Attila, ha Nemes Nagy Ágnest, akkor a Nyugat folyóirat babitsos nemzedéke, és folytathatnánk tovább.

Bakonyi Veronika

P A T A K I F E R E N C 65

ÉV E S

SIMAI MIHÁLY

boldog színek
Pataki Ferencnek

jártomban-keltemben a NakonxipánTisza-Maros háromszög hajnal-oldalán
pont ott ahol a neve-nincs hiány
újjászüli a teremtő magányt
s / barbár / színeknek árja habzik
/ gyöngéd fény és öröm patakzik
s bizonyossággá válik a talány
hol a Lét fájdalma is szent öröm
– ott voltam vendég: FERENCPATAKÁN
s hogy ott lehettem százszor köszönöm
fény-fákon ott fölleltem régi fészkem
ringott ringatott szeretet-hazám
s a kéklő zöldben a zöldellő kékben
tűnődni jó volt a sugárzó Szépen
s merengni mind e Szépség Igazán
szívemben föl-fölzengett egy madár
aztán egy erdő az egész határ
egyszerre voltam hajnal és madárraj
égboltnyi szem világnyi gondolat
való amely határos a csodával
lehet hogy álmomban lehet hogy ébren
pupillám játszott a szín-orgonán
elvesztem akkor abban a zenében
s táncolt a lelkem FERENCPATAKÁN

néztem a színek milyen boldogok
hogy emelik föl arcukat a fényben

92

tiszatáj
mint meztelen fürdőző asszonyok
szerelemvirág-izzás évadán
– asszony-akkordok az élet-zenében
időn-túli terek-fölötti álmok
varázsvidékén FERENCPATAKÁN
és talánnyá vált minden bizonyos
és hihetővé hogy valahol mélyen
lelkünkben mégis mégis él az Éden
a termő a teremtő szent Öröm
– beteltem Fénnyel FERENCPATAKÁN
köszönöm TESTVÉR! köszönöm

MÚZSÁK EGYMÁSKÖZT (2000)

2006. június

93

BAKA ISTVÁN

Pataki Ferencről két tételben *
1. P ATAKI FERENC TÁRLATA ELÉ
Pataki Ferenc toronyban lakik, mint egy várúr, ám ha udvarnépét kívánja látni, nem elég
a csengőhöz nyúlnia – ecsetjével kell őket előcsalogatnia az álmok és révedezések termeiből, s számos birtokát is csak ez a törékeny varázseszköz mutathatja fel – néki és mindannyiunknak, akik megpróbáljuk követni őt.
Nehéz-e követni? A kínai legenda piktora csodálatos freskót alkotott a császár dísztermének falán, ám az irigy udvaroncok, akik féltek, hogy a mennyei birodalom ura kegyeit ezután az éhenkórász képíróra fogja pazarolni, s tőlük elfordítja fényességes tekintetét, mindjárt ócsárolni kezdték a remekművet. Ekkor a festő kinyitott képén egy festett
kaput, s belépett rajta. Mielőtt becsukta volna maga mögött, visszafordult és hívogatóan
intett az egybegyűltek felé. Ám aki megpróbált utánalépni, csak sima falfelületbe ütközött,
a mű bezárult az értetlenek és szeretetlenek előtt.
Kitárul-e előttünk Pataki Ferenc művészete?
Harminchat képet látunk ebben a teremben, harminchat kapu nyílik ki vagy marad
zárva a nézők előtt, harminchat kapu, melyek az elfogulatlanokat és tiszta szívüket bevezetik a művész világába, egy olyan világba, ahol nincs hajnal és sohasem delel a nap,
hanem a délután vörösei-barnái váltakoznak az éjszaka jeges hidegével, amelyben megszűnik a különbség közeli és távollevő között, s ahol az alkony vérrel átitatott díszletei között iszonyú és felemelő csodák mennek végbe. Az egyik képen László, a szent király robog
a csatába – vagy talán a kunok sötét szekér-tankjai elől menekül? A másikon Zrínyi Miklóst marcangolja a vadkan, míg fölötte az alkony mindennapos drámája vöröslik. Az antik
táj ciprusai és romjai között kéken suhog a félelmetes Bagolyasszony, de megjelenik
a mítosz nyájasabb arculata is: a képkeretre ragasztott kagylóból rózsaszín derengésben
emelkedik fel a születő Vénusz, de csak határtalan finomsággal megfestett alsóteste – nőisége – bontakozik ki a jelenségek szorongást keltő gazdagságából, a dolgok zűrzavarán
erőt vevő szépség jelképeként.
A vörös drámája, a kék síkos iszonyata helyére másutt a pusztulás rozsdaszíne, a sorvadó élet sárgája lép, mint a Sártenger vagy a Száraz erdő című képeken, a tragédia elégiává csöndesül, ám a drámai és az elégikus képekről egyaránt elmondható, hogy nem
a színek ütköztetése kelti erős hatásukat, hanem szinte mindegyiken egy meghatározó, a mű
fő gondolatát hordozó alapszín hullámzása, önnön árnyalataiban való szakadatlan újjászületése.
*

Baka István hagyatékából

94

tiszatáj

Költő vagyok, ha annak tekinthetem magam, nem művészettörténész, s még a saját
szakmámban sem vállalkozom kritikusi szerepre. Ne várják tőlem e festett világ szakszerű
elemzését. Mi ad hát jogot arra, hogy beszéljek róla? Csak az, hogy én is jártam – s járok
naponta – abban a Parkban, ahol az a két parányi emberalak (talán Ady és Léda?) lépeget,
előttem is ugyanolyan elérhetetlen fenségben tornyosul a Varázshegy, s számomra is
olyan zaklatott, viharos alkonyatából fel-felvillanó a Város, amelyben élünk, mint festőbarátom, Pataki Ferenc számára. S ezért talán beléphetek azon a festett kapun, amely
ebbe a világba vezet. S bár általában a verset illusztrálják képek, ezúttal hadd illusztrálja
vers – az én Zrínyiről írt versem – Pataki Ferenc Zrínyi és a vadkan című festményét.
Az alkony feltépett hasából
kifordult felhők lóbelek a láthatáron
gyűrűznek véresen miért is látom
mindenben ütközet nyomát
én kinek könyvtárszobám lett a világ
s nem ütközöm csak erdei vadakkal
s zörög a sok pergamensárga nappal
lapozhatom unottan ez maradt
s egy öregedő asszony szoknyasuhogása
ahogy esténként teremről teremre járva
kioltja a fáklyákat mintha a
szférák fekete ruhás angyala
oltogatná a csillagokat
és költhetem megint a verseket
de engem már a vers nem költ meg újra
s túl könnyű volt rímekből rakni várat
követlek hát a sűrűségbe bújva
soká rejtőztél tőlem Istenem
most végre szemtől szemben állsz velem
FELISMEREM VADKANPOFÁDAT
Az Úr vadkanpofáját ismerte fel Pataki Ferenc Zrínyije is. Ez a vadkanpofa komorlik
a Csendélet térképpel pici Magyarországa mögött. Legyen erő mindannyiunkban, hogy
utolsó percünkig szembenézhessünk vele.
(Kézirat)

2. P ATAKI FERENC JELEI
Kamaszkoromban, amikor még nemcsak költő, hanem minden akartam lenni, volt egy
korszakom, amikor minden frissen írt vers végére sebtiben egy rajzot is kanyarítottam.
Sosem voltam jó rajzoló, – mi volt az oka, hogy mégis magam akartam rajzban is folytatni
a versekben megsejdített látomást? A kamasz gőgje, mindentakarása? Vagy inkább annak
öntudatlan beismerése, hogy erőtlen vagyok még a bennem lüktető színek és képek szavakkal való visszaadására. Talán inkább az utóbbi, mert ahogy egyre jobban elsajátítottam

2006. június

95

a képalkotás nyelvi eszközeit, úgy hagytam föl fokozatosan ezekkel a képi lábjegyzetekkel,
érezvén, hogy már nélkülük is elboldogulok. Pataki Ferenc nem kamaszként, hanem
mesterévei derekán fordult ihletésért a költészethez, s teremtette meg a legkedvesebb verseitől ösztönözve azt a jelrendszert, mellyel nemcsak a költészet, hanem a jelenségek világának legbenső lényegéig hatol e kiállítás képein. Ezek a jelek ezért nem illusztrációk és
nem lábjegyzetek (bocsássa meg a művész és közönsége, hogy a magam egykori próbálkozásai felől közelítettem meg művét), hanem a verset befogadó s mindjárt magáévá hasonlító alkotó gesztusai: a ráérzés és még inkább a ráértés mozdulatai, az agyban képpé vált
szavak lemeztelenítése – lényeggé, azaz jellé redukálása, olyan szimbólumokká, amilyenekké a kínai írás vált fejlődése-alakulásai évszázadai során. Ezek a fekete és barna ecsetvonások, keresztek és gyászcsillagok, napok és félholdívek, melyek mintegy megkoronázzák a gyöngybetűkkel leírt verseket, a teremtve-befogadó vagy befogadva-teremtő művészről legalább akkora – vagy még nagyobb pontossággal vallanak, mint tárgyukról:
a magyar költészet évszádairól.
Bámulatra méltó a művész érdeklődésének tágassága is: Arany János rezignált bölcsessége éppúgy rezonanciát kelt benne, mint Csokonai tüll-áttörtsége, Petőfi dacos indulatossága éppúgy, mint Pilinszky aszketikus maga-átadása. S több mint gesztus a Szegedhez kötődő költők verseinek körülindázása – különösen Petri-Csathó és Simai Mihály
sorainak jellé csupaszítását érzem igen szerencsésnek, és az általam is szeretett költők világához méltónak.
Pataki Ferenc mindent tud, amit egy festőnek és grafikusnak tudnia kell. Fölényes
rajztudása és színérzékelése birtokában minden mesterségi fogásáról lemondhat a végső
egyszerűség kedvéért – gesztusai, végletesen leegyszerűsített (lelényegített) jelei is éppoly
hitelesek, mint az olajfestmények szín- és formagazdag kavargása. Nékem az élete utolsó
nagy korszakában stílust váltó Pilinszkyt idézi – a csontig lecsupaszított szenvedés aszkétizisának stílusát, ami már nem is stílus, hanem magatartás, s nem is magatartás, hanem
a lélek vacogása a bezárt kapukkal a komorló mennyország küszöbén.

96

tiszatáj

A Németh László Társaság április 28-án Németh László első egész alakos szobrát
avatta föl Budán, a Pasaréti út és a Radna utca találkozásánál. A mű Csíkszentmihályi Róbert szobrászművész alkotása. Az ünnepségen Olasz Sándor, a Németh László Társaság elnöke köszöntötte a közönséget és a jeles vendégeket.
Avató beszédet Mádl Ferenc volt köztársasági elnök mondott (a beszédet következő számunkban közöljük). A társaság nevében – az író nevét viselő iskolák
diákképviselőivel együtt – Monostori Imre leplezte le a szobrot. Szabó István,
a Dunamelléki Református Egyházkerület püspöke áldást mondott a szoborra és
az ünneplő közönségre, Szabó András előadóművész pedig Pilinszky János „Ama
kései…” című versét mondta el. A Tamási Áron Általános Iskola és Gimnázium
kórusa Bartók-népdalcsokrot adott elő. Nagy Gáspár „Éjszakáimban lámpafény”
című versét mondta el, Csoóri Sándor új Németh László-esszéjét olvasta föl.
*
A Tiszatáj Könyvek ötvenedik darabjaként megjelent modern – magyar – irodalom – történet bemutatója május 16-án volt a szegedi bölcsészkar konferenciatermében. A tanulmánykötetről Szilasi László beszélt.
*
A nagy érdeklődésre tekintettel második kiadásban adtuk ki Nagy Gáspár Közelebb az életemhez című könyvét. A kötet a Líra és lant bolthálózatában (Fókusz
könyváruházak) és az Írók Boltjában vásárolható meg.
Júliusi számunk tartalmából
CSIKI LÁSZLÓ, MARSALL LÁSZLÓ versei
MÁRTON LÁSZLÓ novellája
HATÁR GYŐZŐ, TANDORI DEZSŐ prózája
CSEKE PÉTER, KÁNTOR LAJOS esszéje
FRIED ISTVÁN és POSZLER GYÖRGY tanulmánya

Ára: 350 Ft
Előfizetőknek: 300 Ft

B A K A

I S T V Á N

MŰVEI

P U B L I C I S Z T I K Á K ,

INTERJÚK

Baka István művei. Publicisztikák, beszélgetések.
Tiszatáj könyvek.
Kötött, 384 oldal, 2850 Ft
Baka István Művei harmadik kötete a költő publicisztikai tárgyú
írásainak legteljesebb gyűjteménye. Külön fejezetben a vele készített legfontosabb beszélgetések is olvashatók.

NÉMETH I.ÁSZI.Ó

Napló
Németh László: Napló.
Tiszatáj könyvek.
Kötött, 456 oldal, 2980 Ft
Németh László naplói az életmű sorozat négy kötetében, részletekben, az időrendet nem is mindig követve jelentek meg. Időközben újabb naplójegyzetek kerültek elő. Az 1934 és 1974 között született vallomásokat Németh Ágnes rendezte sajtó alá.

91 7 7 0 1 3 3

11 6 0 0

8

0 0 6 0 6

