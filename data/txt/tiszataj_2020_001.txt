Ára: 600 Ft
Előfizetőknek: 500 Ft

74. É V F O L Y A M

Fenyvesi Orsolya
Mezei Gábor
Nagy Lea
Payer Imre
Sokacz Anita
versei

TANULMÁNYOK JUHÁSZ FERENCRŐL
Borsik Miklós
Csehy Zoltán
Kabdebó Lóránt
Kerber Balázs
Nemes Z. Márió
Németh Zoltán
Pomogáts Béla
Varga Emőke
Kőszegfalvi Ferenc
Tornyai János humoráról

9 770133 116008

TISZATÁJ 2020/1

Balogh Gyula
Bogdán László
prózája

1

2020. január

20001

CMYK

Tartalom
LXXIV. évfolyam, 1. szám / 2020. január
BOGDÁN LÁSZLÓ

Strigoi gyónásai ...............................................................................

PAYER IMRE

Nincs-világ mondat; A színhely mása ................................... 20

FENYVESI ORSOLYA

Horror Vacui; Mi Voltunk A Hangyaboly; Csak lélegezz; Brokát; A kő .......................................................................... 22

MEZEI GÁBOR

a_fény_állaga; [üveglégtér_rákóczi út]; [örökzátony_
gellért rkp.] ....................................................................................... 27

NAGY LEA

Zaj; Fénypont ................................................................................... 29

SOKACZ ANITA

Vetítőfény; Közelít, leül ............................................................... 32

3

HARMADIK BALOGH GYULA Tokaji; Paprikafesztivál ............................................................... 34
Az	Üveghegy	és	a	szilánkok	–	TANULMÁNYOK JUHÁSZ FERENC ÉLETMŰVÉRŐL	
BORSIK MIKLÓS

Bevezetés ........................................................................................... 39

POMOGÁTS BÉLA

Az olvasó vallomása (Négy tételben) .................................... 40

KABDEBÓ LÓRÁNT

A felszabadult költő önvizsgálata ........................................... 46

KERBER BALÁZS

A katalógus mint irodalmi forma (Juhász, Szentkuthy
és a Catalogus Rerum) ................................................................. 58

NEMES Z. MÁRIÓ

„Csupa fej és csupa farok” (Juhász Ferenc versteste[i]
egyetemesség és formátlanság határán) ............................. 68

NÉMETH ZOLTÁN

Erotikus szöveggép (De Sade márki és Juhász Ferenc) 76

CSEHY ZOLTÁN

A matéria boldogsága (Testképzetek, testmetaforák
és testreprezentáció Juhász Ferenc költészetében) ....... 81

VARGA EMŐKE

Juhász és Hantai (A Légydoboz illusztrációja) .................. 89

mérlegen	
FÖRKÖLI GÁBOR

Jajdoni zamatok (Szilágyi István: Katlanváros) ................ 95

BOLDOG ZOLTÁN

Csak egy magyar lángossütő élheti túl (Cserna-Szabó
András: Az abbé a fejével játszik) ........................................... 98

KOLOZSI BLANKA

„Könyvbe írni az emlékeket” (Neszlár Sándor: Egy ács
nevelt fiának lenni) ....................................................................... 101

KOLOZSI ORSOLYA

Napok és másnapok (Mesterházy Balázs: Gesztenye
placc) ................................................................................................... 107

TAKÁTS MÁRK DÁVID

Kísérlet a mitikus szörnyeteg rehabilitációjára (Anne
Carson: Vörös önéletrajza [verses regény]) ....................... 110

Tornyai	150	
KŐSZEGFALVI FERENC

Tornyai János humora („Moslék-ország örökös Kúdúsa”) ........................................................................................................ 114

Az	utolsó	oldalon	
SZÍV ERNŐ

Kisbeszéd a borzongásról ........................................................... 116

Illusztrációk	
TORNYAI JÓZSEF alkotásai a címlapon, a 26., 31., 38., 57., 80., 96., 106., 109. oldalon és
a belső borítón (© Tornyai János Múzeum)
A Tornyai János Múzeum 2019–2020-ban emlékévvel tiszteleg a közgyűjtemény 150 évvel
ezelőtt született névadója előtt. A hódmezővásárhelyi múzeum több kiadványt is megjelentetett Tornyai János (1869–1936) festőművészről: „Gyönyörködő	lélekkel	festeni” címmel a tavaly megrendezett gyűjteményes kiállítás katalógusát valamint egy műtárgyfotókkal gazdagon illusztrált Tornyai	 150	 konferenciakötetet. Az idei évben lát napvilágot egy hiánypótló
művészeti album, tanulmánykötet Tornyai Jánosról, mely Bodnár Éva monográfiáit (1956,
1986) megújítva kíván átfogó képet adni Tornyai művészetéről.

BOGDÁN LÁSZLÓ

Strigoi gyónásai
	
A	 gyanakvások	 újabb	 körei	forgattak,	 és	 jött	 még	 egy	 és	 más,	 ha	 emlékszel?	Többek	
között	megszerettelek.	–	Igen,	néz	rám,	és	lehunyja	a	szemét.	S	megígérted,	hogy	fel‐
eleveníted	utolsó	beszélgetésed	Strigoijal.	Egy	hajón	menekültetek,	Carmen,	Kriszti	és	
te,	s	ő	is	a	hajón	volt,	beszélgetést	kezdeményezett.	De	azután	valami	miatt	elmaradt,	
soha	nem	mesélted	el. És	újra	pörögni	kezd	minden, ott	vagyunk,	a	La	Speranta ebéd‐
lőjében.
Az ebédlő üres. Strigoi nincsen sehol. Elképedten bámulunk egymásra.
„Ez őrült – sziszegem dühösen. – Játszik velünk? De akkor miért küldte a kabinunkhoz a kapitányt?”
„Megérkezik hamarosan, s ha nem, nekem úgy is jó. Feleslegesen ne húzd fel
magad. Ki tudja, mi történhetett?”
„Kár volt vele találkát megbeszélni. Maradjon meg magának.”
„De hát én érted tettem – mosolyog Carmen. – Hogy első kézből dokumentálódhass a regényedhez. Képzelegtél róla az elmúlt hónapokban éppen eleget, most legalább, gondoltam, megismered közelebbről is. Meghallgatod az ő verzióját is. Bizonyára nem lesz minden tanulság nélkül való. Az író, ha lehet, ismerje meg hősét, dokumentálódjon, s ha ezzel sem megy sokra, még mindig kitalálhatja a történetet.
Nem?”
„Mit parancsolnak?” – jelenik meg az asztalnál egy fiatal, fekete hajú fruska, és
kihívóan pillant ránk, bár nem tudom, melyikünk érdekli jobban, Carmen-e vagy
én?
„Két nagy vodkát, két hideg sört és két rövid kávét!” – rendel Carmen, és rámosolyog az elpiruló és a lengőajtó felé menekülő kislányra.
„Hát ez mitől ijedt meg ennyire? – vigyorodok el. – Úgy rohant, mintha kergették
volna.”
„Nem ijedt meg – mosolyog rám anyásan Carmen, és megsimogatja az arcom. –
Közölte, hogy benne van a játékban.”
„Nem hiszem el. Hát mégis hány éves lehet. Tizennégy? Tizenöt?”
„Mindegy az” – veszi elő feneketlen táskájából Carmen a tükrét, és fésülni kezdi
haját, majd pánttal köti farokba, zavarhatja, hogy előbb a szélben, most a ventilátor
okozta huzatban állandóan elszabadul a hatalmas vörös sörénye.

Részlet A	katona	és	a	démon című regényből.

„

4

tiszatáj

„Nem értem? Ezek hány éves korukban kezdik?” – gyújtok rá egy Marlboróra,
ma az elsőre, és karikákban fújom ki a füstöt.
„Tíz, tizenegy évesen, mint a cigányleánykák. Eladják a szüleik, így megy ez!”
„Adtál neki valami jelt? Persze te ismered ezt a korosztályt, ezek voltak a drága
Krisszel a kedvenceitek, nem?”
„Igen. És mi van abban? – lesz kissé ingerült a hangja. – De nem adtam semmi
jelt. Az ilyen fruskáknak nem is kell. Mit gondolsz, csak mi utaztunk ezen a hajón,
ami a miénk Dorellel? Közös tulajdonunk.”
„Mi a tiétek. Megint nem értem.”
„A hajó, de visszatérve a kis fruskára, a görögnek állandó vendégei vannak, sok
közöttük az unatkozó, élveteg hölgy, és még több az öregedő kéjenc. Ilyennek gondolt minket is, vagy unatkozó szerelmespárnak, olyanoknak, akik már unják egymást, s akiket feldobhat egy harmadik, pláne egy ingerlően bájos, kedves, szűzies
kamaszlány jelenléte, aki fantasztikusan játssza meg a tapasztalatlan, ártatlan, naiv
csitrit, a kis vonakodó szüzet, de amire kiderül, hogy nem az, már el is csábították,
már megkezdődik az örök játék, már mindegy.”
Nem tudok válaszolni, mert megjelenik a tálcán egyensúlyozva a poharakat a
kamaszlány, kis kék pettyes mini ruhácskában van, a huzat fel-fellebbenti, kikivillannak barna combjai, s látszik az ingerlő fehér bugyija is. Nem mer ránk pillantani, lerakja a tálcát, és rohan vissza, hozza a vedret a behűtött sörökkel, s mögötte
megjelenik Strigoi.
„Azt hittem, még alszanak – biccent, és leül az asztalhoz. – Maguk is fáradtak lehetnek. Sodró napok vannak mögöttünk. Hozzál nekem is még egy vodkát” – néz a
söröket a vederben rendező kislányra.
„A kapitány felébresztett – mondom semleges hangon. – Hogy vár bennünket.
Ennyire sürgős? Felgyűlt volna magában a mondanivaló, ezredes? Sokat volt mostanában egyedül?”
„Évek óta egyedül vagyok!” – mondja, és tölt magának egy pohárba sört, de még
nem nyúl hozzá. Várja a vodkát. – Egy barátom volt életemben, Nicu Spiridon, akit
maga – pillant rám – Drakula néven ismer. És ő is beteg lett szegény, 1989-ben halt
meg egy észak-erdélyi ideggyógyintézetben. A képzelete győzte le, szerencsétlent.”
„Meséljen róla – nézegetem a vodkás poharam. – Mikor kezdődtek a képzelgései
arról, hogy ő tulajdonképpen azonos Drakulával?”
„Itt valami tévedés van – mered rám Strigoi –, az iratokban, amiket szegény barátomról olvashatott, sok a feltételezés, a hipotézis, egyszerűen azért, mert a különböző vizsgálóbizottságokban lévő elvtársak nem értették az egészet, viszont ott voltak ugye a halottak, akiket Nicu fojtott meg, Drakula utasítására. Akkor, az elején
még szó sem volt azonosságról, akkor még csak kísértette, ahogyan ő mondta számomra érthetetlen iróniával, a sötétség	fejedelme,	a	homálygróf. Először a szép Nóra
lett az áldozata, a bukaresti alvilág koronázatlan királynője, aki pechére összeszűrte
a levet az egyik parasztpárti politikussal is, és Paun ezredes kettőnket bízott meg,

2020. január

5

„

hogy derítsük fel az ügyet. Nehezen találtunk rá, a besúgónk, Nelu, egy hírhedett
hamiskártyás és közismert buzi, adott ugyan egy fülest, hogy a szépasszony egy illegális találkahelyen találkozik egy fiatal tizenöt esztendős, fővárosszerte ismert
szűzkurvával, mivel Nóra a lányokat is kedvelte, de ebben a férfiak számára felfoghatatlan, saját neme iránt érzett vonzalmában – pillant Carmenra, és gúnyosan villan meg a szeme –, mint tudjuk, nincsen egyedül. Nelu először siránkozott, nem
mert a találkahelyre vezetni, összefüggéstelenül hadarva vallotta meg, ha az alvilágban megtudják, hogy a királynőről köpött, írhatja is meg a végrendeletét, hiszen a
szép Nóra testőrei, a Falstaff fivérek mindenképpen megölik. Akkor már jobb, meredt ránk, ha egy barát kezétől hal meg, öljük meg itt, most, azonnal. Kedvem lett
volna szétrúgni a mocskos tökét ennek a pederasztának, de egyelőre nem tehettem,
információkra volt szükségünk! Nem lacafacáztam, azonnal a tárgyra tértem. Egy
kocsmában, szokásos találkahelyünkön ültünk. Cujkát ittunk, s olajbogyót, sajtot
rágcsáltunk hozzá. Én a reszkető Nelu arcába hajolva a szájába téve egy olajbogyót,
nyílt és kérlelhetetlen proletár őszinteséggel közöltem vele, hogy tudomásunk van a
tegnap éjszakai kártyacsatáról is, melynek során Nelu, a kamasz fiúk nagy barátja
megkopasztotta a Menasse fivéreket, tetemes pénzösszeget, lejt, dollárt, svájci frankot nyert tőlük, akik pechjükre, nem tudták időben abbahagyni a pókerpartit, de
ezen kívül fog-aranyat, ékszereket is. Beismeri, meredtem rá, még egy olajbogyót
téve a szájába. Hát úgyis tudjuk, mindent tudunk, nézett ránk, és szemében izzott a
félelem. Nos, ha nem vezet azonnal arra az illegális helyre, keményítettem be, ahol
jelenleg a szép Nóra található, ügyet csinálunk a kártyacsatából, valutaüzérkedéssel
vádoljuk, s hamar oda kerül, ahová való, a lerbe. Ahol bizonyára nem lesz irigylésre
méltó az élete, hiszen ott nem ő fogja elcsábítani a fiúcskákat, hanem őt erőszakolják meg, végső szükségükben, a bivalyerős cellatársai. Gondolkozzon el a lehetőségein, de lehetőleg hamar döntsön, hogy még elkaphassuk a szép Nórát, aki momentán azért érdekel bennünket, mert összefeküdt a parasztpárt egyik vezetőjével,
s tudhat egyet-mást a jeles férfiúról. A kártyakirály elfehéredve nyelte a sajtdarabokat, többször egymás után töltött magának, és ivott. Már-már attól féltem, hogy még
betintázik, és nem tudjuk hasznát venni, de nem így történt. Nem is látszott rajta az
ital, némán bámult maga elé, nem tűnt túlságosan lelkesnek, és miután ugrásra kész
fogvájójával a ravaszul elsikló olajbogyókra hiába vadászott, a fogpiszkálót ledobva,
kézzel kezdte magába tömni, és közel hajolva hozzánk, bensőséges hangon kérdezte
meg, hogy mit akarunk? Az ő halálát akarjuk? Ha a szép Nóra brutális testőrei,
a hírhedett Falstaff fivérek, ezek a bivalyerős barmok rájönnek, hogy ő a tégla, nem
a napjai, de a percei is meg vannak számlálva. Nem féltelek én téged, Nelum, vigyorogtam, igaz, nem tudhatjuk soha, hogy mit hoz a jövő, mindnyájan isten kezében
vagyunk, de a mindenhatónak nem csak az útja, a szándéka is rejtve van, ma élünk,
holnapra kipurcanunk, mindegy ez! Fel a fejjel, Nelu, csak semmi pánik! Kiittuk a
poharunkat, fizettünk, felálltunk, s közrefogva a sápadozó-remegő kártyabajnokot,
elhúztunk a törzskocsmánkból. Tudorica, a csapos még utánunk szólni is elfelejtett,

„

6

tiszatáj

annyira furcsa volt ez a lázas sietség, egy ígéretesen induló részegeskedés kellős
közepén, de mégis elkéstünk! Nelu egy cukrászdába ült be, újságokkal bástyázva
körül magát, míg mi a szemközti házban kerestük a tőle kapott illegális találkahely
címét. Informátorunk, a pókerpartik enyveskezű hőse szerint a szép Nóra ma délelőtt fél 11-kor találkozik itt egy Marioara nevű, tizenöt esztendős, bájos cigánylánnyal, méghozzá testőrei, a Falstaff-bikák tudta nélkül! A Nórát különben imádó
fivérek tudvalevőleg nem nézték jó szemmel védencük leszbikus kapcsolatait. Viszsza szerették volna téríteni a helyes útra. Ölelkezzen férfiakkal, henteregjen fiúkkal,
s hagyja a brantba az ilyen romlott cigánylányokat, mint Marioara! De hát, mint tudjuk, a szenvedély sem határokat, sem akadályokat nem ismer. Ráadásul a dolgot a
Nóráért már-már eszelősen rajongó Marioara is forszírozza. A pásztorórára ma délelőtt kerül sor, professzor Alexander özvegyének lakásán, második emelet 10. szám.
Ha siettek, még elkaphatjátok! – somolygott Nelu. S mi siettünk is. Elöl én rohantam,
utánam Nicu. A vénasszony, a titokzatos és láthatatlan Alexander professzor hitvese
vagy özvegye, felháborodottan rikácsolt, de félretoltuk az útból a bizonyára szebb
napokat is látó matrónát. A szobában az üres ágy, gyűrött, a két alak lenyomatát
még mutató lepedő és erős, átható, izzadtsággal keveredő cigaretta- és parfümillat
fogadott, s a még mindig pucéran tollászkodó cigánylány ijedten meredt ránk, de,
talán mert meztelensége bátorította, némiképp kihívóan is, a szép Nóra láthatólag
eltűnt, mint szamár a ködben, csak félig kiivott konyakos poharán a még jól kivehető rúzsfolt emlékeztetett a jelenlétére. Nicu későbben bevallotta, soha nem látott
még ilyen dühösnek, ide-oda cikáztam a szobában, fújtattam, bal arcomon vörös
félholdként izzott a szörnyűséges sebhely. Lerántottam a függönyöket, és a szobába
váratlanul betörő sugárzó fényözönben magam elé állítva a pucéran reszkető cigánylánykát, előkapott pisztolyom csövével kezdtem simogatni a sötétbordó, azonnal megmerevedő mellbimbókat, majd a félelmében zokogni kezdő, tehetetlenül átkozódó áldozatom szájához tartva a csőre töltött revolvert, az izgalomtól rekedten
kérdeztem, hol van a párod? Válaszolj, te büdös ringyó, hol van, s a másik kezem köré csavarva Marioara hosszú, majdnem derekáig érő, koromfekete sátorhaját, magamhoz húztam engedetlen, reszkető testét. Nem is tudja, hogy itten vagyok – szipogott a lány, s kerekre tágult szemmel, iszonyodva bámult a revolver csövébe. Hát
nem itten voltál vele, te hazug kis rüfke? Már üvöltöttem dühömben, és a pisztoly
csövével borzolni kezdtem a lány koromfekete fanszőrzetét. Nem, itten a hercegnővel voltam, Mircea most a piacon van, nincs is tudomása róla, hogy én most itten
vagyok, ha tudná, meg is ölne, amilyen vadállat. Mindketten felröhögtünk. És a hercegnő hol van? Már elment! – szipogott a leányzó, s dadogva magyarázta, hogy nem
tudja, a hercegnő nem mondta meg neki, hogy hova siet, újra előkaptam a pisztolyom, hadonászni kezdtem vele. Ha nem válaszolsz, szétlövöm azt a makacs fejedet,
te kis ringyó! Mire a lányka végképpen megrémülve, dadogva kezdte mondani, hogy
a hercegnő tényleg nem közölte vele, hogy hova megy, de sietett, alig maradt idejük,
egymásra. És végig nagyon ideges volt, mintha tartott volna valamitől? Le kellett

2020. január

7

„

persze vetkőznie, mint rendesen, sétálgatnia kellett a hercegnő előtt, de az őrá
máskor annyi imádattal bámuló hercegnő egyszerre, mint akire rájött a bolondóra,
a köpenyét alig húzva össze magán, úgy, ahogy volt, pásztorórára előkészülve rohant ki a szobából, mintha a török hajtotta volna. Egyebet ő igazán nem tud mondani, higgyük el, ha tudná, megmondaná, de nem tudja, hol van Nóra! Lihegve hallgatott el, és térdre hullott előttem, szavaiban nem volt okom kételkedni, mogorván
tettem el revolverem, s kirohantunk a szobából, félrelökve a folyosón átkozódó professzor Alexandernét. A mocskos lépcsőkön lerobogva szinte beestünk a cukrászda
ajtaján, de Nelu nyilván szimatot kaphatott, mert már nem volt ott. Eltűnt, felszívódott, csak újságjai árválkodtak az asztalnál, és egy félig kiivott kávéscsésze. Most
mit csinálunk, meredt rám Nicu, s kért egy fél deci rumot, egy hajtásra itta ki, de
ahogyan megvallotta, gyomra remegése csak nem akart szűnni. Megkeressük a Falstaff fivéreket, hörögtem, s kirohantam. Nicu lihegve követett. És a számla, jött utánunk méltatlankodva az előbb emlegetett kövér tulajdonosnő, a barátjuk azt mondotta, hogy maguk fizetik. Soha ne higgyen az ilyen barátoknak! – vicsorítottam rá
idegesen. Nicu viszont, mert ő egy jobb érzésű gyerek volt, pénzt tömve a tulajdonosnő kötényébe, megsimogatta púderes arcát. Ismer egy szép Nórának becézett
hölgyet? – kérdezte tőle telhetően kedvesen, ujjával tétován belső zsebe irányába
mutatva. A tulajdonosnő azonnal megértette, és lelkesen bólintott. Hát ki nem ismeri, úrficska? És azt tudja-e, hogy hol lehet? – vett elő Nicu, a széplélek, egy nagyobb
címletű bankjegyet, elhúzva az orra előtt, mire ő mohón a pénz után kapott, s megköpködve, apád-anyád ide jöjjön, azt mondta: Avram bárjában van, Giuleș ti-en. Nicu
elképedt arcát látva, vigyorogva nyugtatta meg. Ottan mindenki tudja, kicsoda Avram, és hol van a műintézete, de azt, hogy a hercegnőt keresi, azért ne verje dobra
szép úrfi, ha élni akar – mondta, miközben a gondosan összehajtogatott pénzt köténye zsebébe tette. A verőfényben fürdő utcán már futottunk. Bevallhatom most,
egyre idegesebb lettem, arcomon, láthattam a kirakatok tükrében, ha lehet, még
undorítóbban vöröslött, már-már külön életet élt a szörnyű sebhely. Taxit kerestünk, én ültem elöl, foghegyről vetettem oda: Avram bárjába! A sofőr, fiatal cigány,
először gyanakodva pislogott ránk, de látva feldúlt ábrázatom, jobbnak látta nem
kezdeményezni beszélgetést. Gázt adott, s már suhantunk is a napfényben fürdő
bulvárokon. Azt hiszem, Nicu hátul el is szunnyadhatott. A rum tényleg jót tett neki.
Megszüntette émelygését, de ahogy hónapokkal később megvallotta, egyre a cigánylány véres, könnyes, maszatos arcocskáját látta maga előtt, s fürge vöröslő nyelvét,
amint az én eres, lüktető fütykösöm nyalogatja. Hiába igyekezett másra gondolni,
nem ment. Marioara pulzáló, kifordult belű őszibarackra emlékeztető szemérme állandóan sajgó szeme előtt villogott. A hallucinatórikus perceket akaratlanul is újra
meg újra felidézve merevedése támadt, s úgy megkívánta a kis cigánylánykát, ezt az
állítólagos szűz kurvát, hogy belesajdult a foga, könnyes lett a szeme, és kiszáradt a
szája. De képzelgéseiben – ezt is elmondta a szanatórium kertjében, ahol akkoriban
kezelték, egy padon – egyre azt látta, hogy én röfögve, négykézláb másztam a sző-

„

8

tiszatáj

nyegen, professzor Alexander bizonyára elegánsabb párokat is látó szobájában a leányka után, és amikor elkaptam, fél térdre ereszkedve, hátulról döföltem, mint egy
indián harcos. Mintha bosszút akartam volna állni valami engem ért régi vagy új sérelemért. S ez az egész jelenet annyira valószerűtlennek tűnt, hogy ha nem lett volna történetesen jelen, s valaki más meséli, nem is hiszi el. Aztán a szoba leszakított
függönye váratlanul változott át a szép Nórává, aki mezítelen testén szétnyíló fürdőköpenyben, gazellaléptekkel tűnt fel a szobában, s hirtelen az én nyakamba vetette magát, és egy hatalmas afgán tőrkéssel döfködni kezdett. Ő, mesélte elfulladva,
mozdulni se tudott a döbbenettől. Remegve nézte, amint én üvöltve káromkodtam,
nem bírván kihúzni hatalmasra duzzadó hímtagom az ijedten vinnyogó lányból.
A boszorkánygyűrű, jelent meg mellette a tulajdonosnő, professzor Alexander özvegye, és magas fejhangon vihogott. Én pedig, fúlt el Nicu hangja, tehetetlenül tűrtem, hogy a nyakamban vonagló, vörös hajú hercegnő eszelősen röhögve szurkáljon
az afgán tőrkésével. Addig, amíg el nem önt mindent az én szőrös testemből fröcskölő vér, s ez a hatalmas vörös gömb el nem nyel engem is, és ő hiába húzza elő és
süti el egymás után háromszor is a pisztolyát, ebből a vonagló, vörös masszából már
nem menekülhet, s tudja, valahol ott vár rá a könyörtelen Drakula is. Sápadt arcába
bámultam, megsajnáltam szegény bolondot, de nem mondtam semmit, mert mit is
mondhattam volna? De vissza a kereséshez. „A túlsó sarkon van! – mutogatott a sofőr. Egy sikátor elején állt meg. – Én nem hajtok be oda, uraim, ha megengedik.” Legyintve kezdtem sziszegni, kuss, és szokásomtól eltérően pénzt nyomtam a kezébe,
a fuvardíj többszörösét, s az, hogy most fizetem, és éppen én, Nicut, ezt is bevallotta
a padon, a szanatórium kertjében, ha lehet, még rosszabb előérzettel töltötte el.
Kikászálódott a kocsiból, az előbbi vörös gömb, amelyik álmában rendszeresen elnyelte, részleteire esett szét ugyan, de a bíbor foltok még mindig a szeme előtt vonaglottak, ahogy a fénytől elvakulva botorkált utánam. Én, látva, hogy milyen ramaty állapotban van, nem is vártam meg, előresiettem, s eltűntem a sikátor mélyén.
Botladozva, félvakon jött utánam, a porban gyerekek és disznók sivalkodtak, egy
ház udvarán, dézsában fiatal lány fürdött, s a reménytelen, maga körül mindent felégető szerelemről énekelt, s amint társnője egy piros vederből öntötte rá a bizonyára meleg vizet, elhallgatott, hosszadalmasan prüszkölt, és boldogan sikoltozva kezdte újra befejezhetetlen dalát. Nicu azt is elmondotta, felidézve annak a napnak az
eseményeit, hogy látta, amint én, jó húsz lépéssel előtte rohanva, megállok egy düledező épület előtt, megnézem a cégtáblát, La Mirella, olvasom, és kiköpök, sújj,
cuncus! – röhögök vissza rá, majd meg se várva, amíg utolér, berúgva az ajtót hatolok be a félhomályos terembe, talán a jegyeseket megkeresni, mindenesetre, amire
Nicu futva odaér, már megkezdődik a cirkusz. Az ajtóban állva a sors kifogyhatatlan
kegyelméből, először éppen a hercegnőt látom meg, magas, karcsú, vörös hajú nő,
föltétlenül olyan dekoratív jelenség, aki után nemcsak Bukarestben fordulnak meg a
tehetetlenül sóvárgó, vágytól kerge férfiak, felkecskézett lábbal ül egy sarokasztalnál, és hosszú szipkából dohányzik, a cigarettafüst glóriaként bódorog szép feje kö-

2020. január

9

„

rül. Nicu is bejött, idézte fel a szanatórium kertjében, és ámultan nézte a szép Nórát.
Avram, a kicsi sánta görög, a bár tulajdonosa, akkorra már megkaphatta tőlem az
első pofont, mert épp éneklő hangon mondta, orrát törülgetve, hogy a szép Nórát
nem is ismeri, soha nem is látta! Csak akkor vettem észre, hogy a gyanakvóan figyelő, vörös hajú nimfa, a célszemély asztala mellett üldögélő, hatalmas termetű behemót alak felemelkedik, és rosszallóan morogva lép felém. Érzékeltem nem várt közeledését, mert előkapva pisztolyomat, kímélet nélkül lőttem térden. Az óriás átkozódva roskadt le. Kikerültem, az asztalhoz ugrottam, megragadtam a hercegnőnek
is becézett szép Nóra karját, és ellentmondást nem tűrően üvöltöttem rá, te velünk
jössz, te cafka! S a trágárul káromkodó nőt magam után vonszolva, indulunk a nyitott ajtó felé, míg Nicu, saját későbbi bevallása szerint, végre tisztába jőve a helyzettel és feladataival, előkapott revolverével hadonászva fedezett minket. Soha nem felejti el, mondja remegve a padon, a földön fekve is káromkodó Costel Falstaff ránk
meredő hiúztekintetét. Álmodik is vele, szeme bizonyos fokig Drakula kényszerképzeteiben gúnyosan rá meredő pillátlan, fekete szemére emlékezteti! Bátyja, Misu
még nála is nagyobb behemót, kétméteres és százhúsz kilós alak, ebben a pillanatban jelenik meg, nadrágját gombolva, a hátsó ajtóban. Valószínűleg az illemhelyen
lehetett, amikor meghallotta a lövés zaját; gyanútlanul közeledik, s arca csak akkor
torzul el, amikor egyszerre fedezi fel a karomban rúgkapáló szép Nórát és a földön
vérében fetrengő, káromkodó bátyját. Szinte követhetetlen, álomszerű mozdulattal
kapja elő handzsárját csizmája szárából, átkozódva rohan felénk. Nicu bevallja a
szanatórium kertjében, hogy akkor egy pillanatig elbizonytalanodott, nem tudta,
mit tegyen, a roham meglepte, mégsem lőhetett rá egy emberre! Ám ekkor én, aki
addigra már adtam néhány kiadósabb pofont is a hercegnőnek, Misut is lábon lövöm. Soha nem felejti el a szép Nóra rettegéstől kipirult arcocskáját, vall Nicu reszketve, s az orrából, felhasadt szájából ömlő vércsíkokat. A lendület így is elhozza az
óriást, szinte az ajtóig. Ott esik össze előttünk, s a kezéből kivágódó handzsár egy
ujjnyira fejemtől vágódik az ajtófélfába. Mire én, anélkül, hogy a hercegnőt elengedném, előrehajolok, és a füstölgő csövű pisztolyom agyával lágyan, szinte barátian
ütöm tarkón, azzal kivonszolva a sikoltozó, átkozódó nőt a lebujból, elindulok a sikátorban, s felriadva döbbenetéből Nicu is követ. Miközben a földön fekvő Costel
Falstaff sebesült térdét nyomogatva (körülötte tócsába gyűl a feketedő vére, mely
fölött máris legyek köröznek) metszően bámulva utánunk, trágár szavakkal átkoz
meg, s odavonszolva magát szótlanul fetrengő testvéréhez, rázni kezdi. Misu, Misukám, mi van veled, öcskös? Rohanunk. A sikátorban ijedt arcok merednek ránk.
A harmadik utcácskában rontunk be egy udvarba. Vénasszony áll a kút mellett, keresztet vetve bámul ránk. A hátsó udvar felé rohanunk. Akkor döbben rá, emlékezik
Nicu, hogy én valószínűleg attól félek, hogy a Falstaff fivérek bandája bosszúszomjasan máris a nyomunkba eredt! Attól tartok, hogy üldözni fognak bennünket.
Akárhogyan is figyelek, hallgatózom, nem hallok kiabálást, sem dobogó lépéseket,
egyelőre nem követ senki. Egy kis kertbe érünk, a kukoricásban, amelybe a kert

„

10

tiszatáj

torkollik, elengedem végre a hercegnő kezemre tekert vörös haját, és magammal
szembe állítva a reszkető, félájult nőt, ráüvöltök: vetkőzni! És a szép Nóra félájultan,
tenyérháttal törülgetve a megdagadó orrából még mindig szivárgó vért, szipogva
bújik ki fehér köpenyéből. Világoskék ruhácskában billeg előttem, igyekszik kacéran nézni rám. De nekem, véli a szanatórium kertjében az emlékező Nicu, már elegem lehet mindebből. Egyetlen mozdulattal tépem le róla a ruhát. A nő, nagy erőfeszítéssel őrizve meg egyensúlyát, lerúgja körömcipőit, fél lábon billegve, lehúzza
harisnyáit is. Mozdulatai, emlékezik Nicu, hiszen ahogy rápillant, azonnal észreveszem rejtett szándékát, egyre céltudatosabbak lesznek, egyre erotikusabbak, a drága selyemharisnyák után a melltartó, majd a piciny csipkés nadrág következik, és
máris előttünk áll az egyik legtökéletesebb testű nő, akit én az életemben úgy láthattam, ahogyan az édesanyja megszülte, s szépségéből megdagadt vérző orra torz
látványa sem vont sokat le, én amúgy is csodálatos köldökét figyeltem. Leírni sem
tudom, hogy milyen volt, királynő – pillant gúnyosan Carmenra, legalább olyan
gyönyörű lehetett, mint maga! Villája rejtett szobájából magát is láthattam mezítelenül, higgye el, van összehasonlítási alapom. De maga akkor még meg sem született. Igen, a szép Nóra olyan lehetett talán, mint egy álom. Igen, mint egy aktkép,
mint egy festmény. Nem is igyekezett takargatni, magát. Némi fensőbbséggel vegyes
megvetéssel meredt rám, s igen, mintha gúnyos lángocskák is lobbantak volna fel
türkizzöld szemében, mint aki tudatában van nem mindennapi értékének. Bizonyára azt hitte, az egész dolog azért alakul így, mert szemet vetettünk rá, és meg szeretnénk kapni, s kissé durcásan, még mindig vérző, megduzzadt orrát tapogatva
kérdezte meg, úgy, mint aki belenyugodott immár az elkerülhetetlenbe, s már nem
is lázad ellene, nos, drága úrficskáim, ki lesz az első? Mire én hátralépve, sztentori
hangon üvöltök rá: hátra arc, előre indulj! S pisztolyom a vonakodó nő gyönyörűen
ívelt farának nyomva, noszogatni kezdtem a meglepődött és egyre rémültebb Nórát,
előre, kifele a kertből, a távoli mező irányába. Míg a láthatólag megdöbbent Nicut
szememmel utasítottam, hogy nyalábolja fel a ruháit és a cipőit. Ez végtére is kissé
megnyugtatta, vallotta be a padon. Reméltem, talán mégsem kell okvetlenül gyilkossághoz asszisztálnia, bár meg kell vallania nekem, ha akkor, abban a pillanatban
arra biztatom, hogy te jössz pupák, igyekezz, minden zavar és erkölcsi gátlás nélkül
azonnal ott helyben tette volna magáévá ezt a gyönyörű nőt. Igen, habozás, vonakodás, fenntartások nélkül cselekedett volna, de pillanatnyilag nem is sejthette, mi
járhat az én, szavai szerint, feldúlt fejemben? A sebhely továbbra is szinte lángolt az
arcomon, mesélte, miközben, időnként nagyokat csapva teli tenyérrel és látható élvezettel a szép Nóra gyönyörű fenekére – nyomai a fehér bőrön úgy vöröslöttek,
mint valami idegen hatalom jeladásai –, durván noszogattam az egyre riadtabb,
meglepettebb hercegnőt, aki már-már futott. S időnként, amikor egy-egy kavicsra,
ágra, göröngyre lépett, felszisszenve kapott a lábához. Talpa is vérzett már, de könyörtelen voltam, nem engedtem megállni, a mezőn harsányan utasítottam Nicut,
hogy menjen előre úgy körülbelül ötszáz métert, s a hercegnő ruháit most akár itten

2020. január

11

„

is hagyhatja, innen senki el nem veszi, s ha igen, akkor az is annyi, neki már aligha
lesz szüksége rá! Miért? – rémült meg az a Drakuláról képzelgő balfácán. – Megölöd? Mert csíkos darócba öltöztetjük, azért. Hát nem megmondta Paun ezredes elvtárs, hogy élve kell előállítanunk! – vigyorogtam rá. S ő elindult. Meleg volt, eszeveszetten tűzött a májusi nap. Furcsa az is, hogy már ez a mező sincsen meg, beépítették! Egyen tömbházak épültek a helyére, néhány nyomorúságos játszótér s körülöttük pár satnya fa. De akkor még megvolt. Ott rohantunk. Az inge is a hátához tapadt,
emlékezik Nicu a padon. A melegtől és az izgalomtól egyre erősebben verítékezett,
a zakójából is kibújt, majd az ingéből is, meztelen felsőtesttel haladt előre, s amikor
úgy félúton lehetett, valami megmagyarázhatatlan kíváncsiság fordította vissza, és
igen, úgy volt, ahogy előre sejtette, a szép Nóra előttem térdelt, hatalmas vörös hajkoronája szabadon repdesett a gyenge szélben, mint egy megkötözött madár szárnya. A gazember, gondolta azonnal ő, és kétkedve bámult rám, a szanatórium kertjében, a cigány lotyócskát megosztaná velem, de ebből persze ki akar hagyni! Dühösen fordult meg, lépteit meggyorsítva sietett tovább. Szinte futva tette meg a távolságot, aztán lihegve állt meg az előre kinézett helyen. Amikor visszafordult, döbbenten vette észre, hogy a vörös hajú tünemény botladozva fut feléje. Míg én úgy maradtam, ahogy hagyott. Nadrágom még mindig le volt csúszva a bokámig. Hatalmas
fehér ülepem, vallott, bocsánattal legyen mondva, már-már hívogatóan, lágyan világított a napon. El nem tudta képzelni, mi ez az egész? Mire készülhetek? A szép Nórát figyelte, amint zihálva közeledik. Hallotta kapkodó, fel-felgyorsuló lélegzetét is.
Vörös haja csapzottan repdesett szívfájdítóan gyönyörű Madonna-arca körül. Orrából még mindig szivárgott a vér, egy pillanat, s a vércsík máris Maja arcát villantotta
fel előtte, ismerte be Nicu a kertben. A szája sarkából szivárgó vércsík szokása szerint megnőtt, de most nem akarta elnyelni őt, nem is takart el mindent, mert szinte
azonnal ráesett a lihegő hercegnő, a karjába csimpaszkodott, érezte parfümmel vegyülő bódító testszagát, fulladozva fúrta fejét a hajába, mire a nő idegesen eltolta
magától, és sírós hangon kérdezte, hogy akarja? Válaszoljon elvtárs, hogyan akarja?
De mit? – meredt ő rá, döbbenten érkezve vissza a jelenbe, mire a szép Nóra megvetően legyintve térdelt eléje, és ujjai máris a sliccén matattak. Ő meglepődött, ismeri
be hónapokkal később Nicu, keze rátévedt az egyre céltudatosabb mozdulatokat
végző hercegnő kezére, megsimogatta, mire a szép Nóra felnézett, és sírósan mondta, maga jobb embernek látszik, ígérje meg, hogy nem ölnek meg, megígéri? Mire te?
– kérdeztem kíváncsian Nicut, aki ott reszketett mellettem a kerti padon. Ő, ismeri
be utólag, lázasan bólintott. Már nem is tudta, dadogja, milyen sugallat hatására?
Talán utánozni szeretett volna engem? Az ember, mondja dadogva, végül is egy
utánozó állat! Akkor bal kezére csavarta a nem csak félelmében remegő nő, sima,
vörös hajzuhatagát, miközben a szép Nóra, nadrágját végre bokájáig tolva, teljes
egészében mohón nyelte el, de rosszul lett, kiengedte a szájából, okádott, s az orrából hulló vércseppek kíméletlenül összevérzik az én szóhasználatommal élve, az ő
sima fejű főhadnagyát! Vöröstől különül el vörös, szédül, a hercegnő ott hány mel-

„

12

tiszatáj

lette, aztán kimerülten hanyatlik a földre, és alázatosan hívja magához. Kik vagytok
ti? – kérdezi, miközben már lovagló ülésben vonaglik fölötte. Akkor, szeretkezés
közben sejti meg, töpreng Nicu a szanatórium kertjében, hogy talán már nem is
kényszer számára ez az egész. Talán már élvezi is? A vércseppek arcára, mellkasára
hullanak. Gondolkodás nélkül nyalja fel, vérének hihetetlenül édes íze van, körte
mellei az arca előtt ringatóznak. Kik vagytok ti, áruld el már végre, kisfiú? De ő nem
válaszol, hirtelen megy el a kedve az egésztől, durván löki le magáról, és a nő elképedve néz rá, nem érti a dolgot, s ekkor hirtelen a hihetetlen erővel kispriccelő
sperma telibe találja eltorzuló Madonna-arcát, s amint káromkodva, mint egy cigány kocsis, zsebkendővel törli magát, az orrából hulló vér rózsaszínűre festi az arcán szétkenődő maszatos és ragacsos ondót. Vissza, üvöltöm én a túloldalról sztentori hangon, és a hercegnő azonnal felugrik, mintha idomították volna, és haladéktalanul botladozva, sziszegve, emelgetve vérző talpát, rohan feléje; a levegőben áll a
meleg, és úgy tűz a nap, mint augusztusban, emlékezik Nicu, és mellkasán az izzadtság a nő vérével keveredik, aléltan bámul utána, s nem ért semmiből semmit. És ez
az idétlen jelenet még háromszor vagy négyszer ismétlődik meg. A szép Nórának
láthatólag már jártányi ereje sincsen! Fájdalmasan vonaglik előttünk. Gyönyörű teste teli sebekkel, horzsolásokkal és harapásokkal, de én nem kegyelmezek. S amikor
már őt is visszahívom, mert már betelve a félájult, ziháló nővel – akármilyen szép is,
lassan elegem lesz belőle – és természetesen a helyzettel, rádöbbenek, valami újat
kell kitalálnom. Hiszen már képtelenek vagyunk újabb, „hős lovagi tornákra”, ahogy
Nicut szemlátomást felháborítva nevezem röhögve meg azt, ami hármunk között
történik. De semmi baj! Arra kényszerítem a már sírni sem tudó, halálosan kimerült
nőt, hogy magával játszadozzon. Kíváncsiságtól elkeskenyedő szemmel figyeljük,
hogyan csinálja, aztán én, újra előkapott pisztolyom a lüktető, nedvező, vérző vulvához szorítva ráüvöltök, hol vannak az iratok, te kurva? A hercegnőben, még fenyegetett helyzetében is van némi ellenállás, mert nem válaszol, láthatólag nem is
érti a kérdést, de akkor én kimondom a politikus, az egykori miniszter nevét, s ezzel, amint kiderül, végzetes hibát követek el, mert a hercegnő váratlanul magához
tér. Hol van? – sikoltja, és ránk mered. Véres, maszatos arca kifehéredik. Öltözz fel,
lököm meg, miközben, Nicu szerint, látható élvezettel nyalogatom az ölének váladékától csillogó pisztolycsövet. A szép Nóra kapkodva öltözik, elkínzottan mered
ránk. Mit akartok? – kérdezi, s most gyorsan válaszolok. Az iratokat! Otthon vannak
–, legyint a hercegnő, mint akinek már minden mindegy, s botladozva, sántikálva
indul meg a mezőn, haja csapzottan tapad a hátához, világoskék ruháján hatalmas
szakadás, köpenye a karján. Ideadod? – lépek utána. A hercegnő megfordul. Megkaphatjátok, ha megígéritek, hogy nem öltök meg! Már mi a francért ölnénk meg,
Nóra? – kérdezem lágyan, és odahajolva a nőhöz puhán csókolok bele horzsolásokkal teli, véraláfutásos nyakába. De kik vagytok ti? – kérdezi makacsul s elkínzottan a
nő. Állambiztonság! – mondom egykedvűen, s rutinosan kapva elő igazolványom,
felmutatom a hercegnőnek, aki hirtelen, bármely előkészület nélkül vadul veti rám

2020. január

13

„

magát, szinte követhetetlen mozdulatokkal, s mire magamhoz térhetnék, már a kezében is van a pisztolyom, a fejemhez tartja, kibiztosítja, s durván kérdezi meg, jóval
durvábban, mint az előbb. Mit akartok? Na, daloljatok kis szekuskáim, mondjátok
meg végre, hogy mit akartok, mielőtt golyót repítenék abba a hülye fejetekbe. Ő akkor ocsúdik fel –, vall Nicu még mindig remegve az átéltek emlékétől s bizonyára az
érzelmek hatásától –, feléje kap, de nem éri el. Én is megpróbálok kiszabadulni.
A szép Nóra könyörtelenül lő vállon, és Nicu felé rúg, gyomorszájon találja, tehetetlenül roskad össze, a nő sikoltozva többször is leköpi, aztán rohanni kezd az elhagyott mezőn, a házak felé! Ő rám pillant, emlékezik Nicu, elalélva fekszem a földön,
vállamból folyik a vér, és üvöltve veti magát a szép Nóra után, a kertek alatt éri utol,
maga felé fordítja. Ezt már akkor sem úszhatod meg, szépségem, ha ideadod az iratokat. Meglőttél egy szekus tisztet. Tudod, mi jár ezért? Soha meg nem kapod, erről
ne is álmodj! – sziszegi, és ráemeli a pisztolyt, de aztán mást gondol, eldobja, és
ráfonja magát. Te más vagy, mint a társad! Láttam az előbb. Te teljesen más vagy! –
súgja a fülébe. A kerítés tövébe zuhannak le a fűbe. Magához húzza. Ő érthetetlenül
újra megkívánja, előtte vonaglik fehér véraláfutásokkal díszes nyaka, gondolkodás
nélkül harap bele, s amint hirtelen nedves lüktető ölébe hatol, megképződik előtte
Maja, szerelme arca is. A szája szélén szivárog a vércsík. El akarva hessegetni mindazt, amit elő szokott hívni, a szép Nóra nyakára hajolva kezdi szívni a sebet. A nő sikoltozva löki le magáról, ütni kezdi, cipőjével csépeli a fejét, és átkozódik. Az ő szája
is több helyen felhasad, orra és homloka is vérezni kezd. A hercegnő megmagyarázhatatlan módon újra ráveti magát, hörögve marcangolják egymást, mint az állatok!
A Maja arcán szivárgó vércsík makacsul ismét megjelenik, megnő, beburkolja őket a
vörös gömb, Drakula ott áll mellette, mered rám eszelősen Nicu, a kerti padon, és
most nem hahotázik, ahogyan különben szokott, metszően néz rá, pillátlan fekete
szeme merev, szemgolyójába zuhan a bordó körök közé, és hirtelen érzem meg,
hogy ezúttal már tényleg nincsen visszatérés, ő lett Drakula. Átváltozott. Vagy Drakula lett volna ő? Nem tudja? – ismeri be Nicu. Alkonyodik, a visszasütő nap fényében szinte lángolnak a fák koronái. De a homálygróf gonosz, hosszú évek óta gondosan előkészített terve sikerült, suttogja lázasan Nicu, aztán már ezen sem tud hoszszabban eltöprengeni, szájában a vér édeskés ízével, ájultan hanyatlik a vonagló
Nórára. Akkor találnak rám Paun ezredes és emberei, s alig tudnak magamhoz téríteni. Hol van Spiridon? – kérdezi idegesen az ezredes. Tétován a kertek felé mutatok, rohannak, ott találnak rájuk, és alig bírják valahogy lerángatni az időközben
már teljesen kihűlt nőről. Igen – pillant ránk eszelősen vigyorogva Strigoi –, akkor
kerül a barátja először, hosszabb időre gyógykezelésre. A szorgos katonaorvosok
nem nagyon tudnak mit kezdeni vele és jól fejlett skizofréniájával. Hideg vizes fürdőket ajánlanak, rendületlenül futtatják körbe a katonakórház körül, a park sétányain. Amíg félájultan a fáradtságtól le nem roskad a lépcsőre. Ez és csak ez segít! –
mondja a főorvos-alezredes Paun ezredesnek, aki híreket hozva rólam, aki egy másik kórházban lábadozok, többször is fölkeresi Spiridont, hogy mondja el már végre,

„

14

tiszatáj

mi a fene történt ott a mezőn, hármunk között, hiszen akármekkora hatalma van,
azért egy kissé nehezen tudja majd eltussolni ezt a kínos esetet! S ahhoz, hogy egyáltalán sikerrel próbálhassa meg, legalább neki kellene tudnia, hogy egészen pontosan mi is történt? De a szerencsétlen Nicu csak fekszik a kórházi szoba vaságyán,
bevallása szerint nézi a plafon útvesztőt formázó repedéseit, és rettegve várja Drakula jelentkezését, ám a sötétség fejedelme, ki tudja, miért, most hosszú időre békén hagyja, nem jelentkezik, s ő töprenghet azon, hogy tényleg mi is történt tulajdonképpen a mezőn? Bár foszladozó emlékei elég nehezen állnak össze egységes s
főként hiteles történetté, csupán arra emlékszik, ismeri be a félhomályban, a padon,
bódult félelmében fel-felnyögve, hogy akkor délben sikerült először az átváltozás!
Ő ment át a Drakula testébe? A vámpírkirály jött át az övébe? Mindegy! Valamelyikük
csak átharapta a kéjben vonagló hercegnő torkát. A gyilkossághoz immáron kétség
sem férhet. De ami még ezen felül is, ha megengedhető, eufemisztikus túlzással
mondhatom, nyugtalanított, és az ezredest is nyugtalanította, az egy laboratóriumi
jelentés volt, ami mindkettőnk spermáját kiderítette a szép Nóra, esküszöm, egyedülálló benső mozgásokra képes, csodálatos hüvelyében. S ezért aztán ügyünket fölöttébb nehéz volt úgy eltussolni és munkabalesetnek beállítani – mered ránk kihívóan Strigoi –, ahogy általában a belügyi szerveknél akkoriban szokásos volt, de őt,
ismeri be Nicu, tulajdonképpen a kilátásba helyezett börtön sem izgatta különösebben, s nem is rémítette meg, arra gondolt, hogy néhány év börtön, na és? A lerben
legalább soha nem lehet egyedül! Mert azt azért megfigyelte, nézett rám, és az arca
megvonaglott, hogy mások jelenlétében fölöttébb ritkán jelenik meg előtte az óvatos homálygróf! Az ezredes viszont úgy harcolt értünk, mint egy oroszlán. Észrevettem azt is, hogy direkt személyes ügyet csinál mindebből, balszerencsés beosztottjait ki akarja húzni a csávából. Mint mondotta, nem is csupán azért, mert tulajdonképpen az ő elmebeteg ötlete volt a hercegnő felkutatásának ránk bízása! Az is igen
hamar kiderült, hogy semmifajta monstre pert nem terveznek. A szerencsétlen
exminiszter – soha nem tudtam meg, tulajdonképpen milyen kapcsolat fűzte a szép
Nórához –, úgy tűnt el a szigeti börtön poklában, hogy a hátán akkor sem lehetett
volna leolvasni a számot, ha lett volna egyáltalán. S az iratokra, amelyek, ha ugyan
előkerülnek, bizonyíthatták volna, hogy egy idegen hatalom ügynöke, már semmi
szükség nem volt! Az ezredes leginkább azért védett, mert mégiscsak az ő emberei
voltunk. Jól tudta, ha ő most hagyja, hogy bizalmas emberei ellen eljárás induljon,
elveszett. Ha megengedi, hogy buzgó és finnyás aktakukac hadbírák kezdjék firtatni,
hosszú orrukat mindenbe beleütve, az operatív osztály ügyes-bajos dolgait, mindenre el lehet készülve. S előbb-utóbb már ellene is megindulhat a véget nem érő
szimatolás. Ezért, illetőleg ezt elkerülendő, úgy gondolta, jobb, ha a szimatolás ellen
– még az elején, amíg bizonyítékok is gyűlhetnek az őt irigylő és gyűlölő, könyörtelen hadbírák asztalán – a leghatározottabban lép fel! Teljes súlyával, minden, még
az illegalitásban kialakuló kapcsolatát mozgósítva, mert egy idő után, ezt világosan
megértette, már esetleg késő lesz, s ha minket nem tud megmenteni, mindenképpen

2020. január

15

„

magunkkal sodorhatjuk őt is! Ezért követelte kitartóan és dühösen, elkeseredetten
és könyörögve Paun, hogy Nicu mondja el már végre, hogy mi történt ama májusi
napon a mezőn? Mindezt a katonakórház hatalmas parkjában kérdezi tőle, meséli
szerencsétlen barátom, séta közben! Magát ismételve, újra meg újra megkérdezi, de
mi történt, mondja már el, közben cigarettával, csokoládéval, vodkával is kínálgatja,
s akkor végre ő, mered rám eszelősen Nicu, mint akinek már úgyis minden mindegy, kapkodva, s a perverz és meghökkentő, undorító részletekre is kitérve eleveníti
fel a dolgokat, úgy, abban a sorrendben, ahogy történtek! Végre Paun ezredes is
megtudhatja, mi történt azon az elsüllyedő, balcsillagzat alatt lévő napon. Merev
arccal, mozdulatlanul hallgatja végig. Ti mindketten betegek vagytok! – jegyzi meg
talányosan, s azzal magára hagyja kételyeivel. Éjszaka, ha éppen elkerülik a kínzó
álmok, meséli szegény barátom, a kórház ablakából bámulja a felhők előtt úszó,
méltóságteljesen vereslő holdat, amely egyre nyomasztóbban és hideglelősebben
emlékeztet a szép Nóra szétvert, vérző, könnytől, vértől, ondótól maszatos arcára,
és várja, hogy Drakula szálas fekete, vörös bélésű köpönyegbe burkolózó alakja is
feltűnjön végre a fák között. Hogy földi vonulásának, szenvedéseinek véget vetve,
végleg a kínkastélyába, az irrealitás kísértő birodalmába ragadja végre magával. De
a sötétség fejedelme most nem jön! S ő végképp magára marad, visszatérő rémálmaival és kételyeivel, képzelgéseivel és kényszerképzeteivel. S már az sem érdekli,
hogy időközben tényleg felfüggesztik! Semmi kedve ugyanis, vallja be nekem, mélységesen meglepve engem, visszamenni a testülethez, semmi kedve tovább alakítani
a hős és elszánt, kérlelhetetlen állambiztonsági tiszt szerepét! Makacsul és kitartóan hívja szívében, ismeri be reszketve, Drakulát, jöjjön végre már el érte, ragadja el,
legyen már végre vége szenvedéseinek és kínjainak, de a rettegett vámpírkirály pillanatnyilag nem hajlandó meghallgatni az ő elkeseredett s mindenre elszánt hívását, és nem hajlandó előjönni a homályból, hogy végleg elragadja. Hát így kezdődött
a magát Drakulának képzelő, a magát Drakulával azonosító állambiztonsági tiszt,
Nicu Spiridon, az én egyetlen barátom kálváriája – sóhajt Strigoi, és maga elé mered, mintha keresne valamit a fehér abroszon. – S a folytatás is méltó volt a kezdetekhez.”
Hallgatunk.
„A bizonyára utolsó találkozásunkra” – emeli fel a poharát Strigoi, és iszik.
„Meséljen még, ezredes! – iszom én is egy kortyot. – Meséljen, milyen az orosz
rulett, a résztvevő szemszögéből?”
„Micsoda? – bámul ránk Carmen. – Ezt nem is értem. Miről beszélsz?”
„Veszünk egy forgópisztolyt – kezdi célratörően Strigoi. – Egyetlen golyót rakunk a tárba, a tárat megpörgetjük, halántékunkhoz tartva meghúzzuk a ravaszt.
Esély a túlélésre öt az egyhez. A romlott nyugati imperialista városok éjjeli bárjaiban keresnek két őrültet, akik tetemes összegért vállalják ezt a barbár játékot. Miközben az úri közönség fogadásokat tesz, a játékosok leülnek egy-egy székre, egymással szemben, egy-egy golyót kapnak a játékot irányító, tisztaságára felügyelő

„

16

tiszatáj

személytől, beteszik a tárba, megpörgetik a tárat, halántékukhoz tartják a pisztolyt,
és a megadott jelre meghúzzák a ravaszt. Ha minden rendben megy, az egyikük
meghal, a másik bezsebeli a pénzt, s mehet, amerre lát.”
„De ha mindkét játékosnak szerencséje van – jegyzem meg frivolan pillantva az
őszintén elképedt Carmenra –, ha ugyan a szerencse itt a jó szó, s mindketten ülve
maradnak, mi történik.”
„A felügyelő megkérdi, emelt tétekkel akarnak-e tovább játszani? Ha igen, most
már két golyót kapnak, beteszik a tárba, megpörgetik, az esély már négy a kettőhöz.
Lőnek, s az egyik véres fejjel zuhan hátra, a másik a pénzzel mehet, amerre akar.”
„Döbbenetes – ámul el Carmen. – És ez törvényes is?”
„Azt nem mondtam – legyint Strigoi. – De sokakat érdekel, szívesen kötnek fogadásokat, az emberek, ha nem vette volna észre, drága hölgyem, szeretik a vért, főként a mások vérét, fogadásokat kötnek, és a szervezők vállalják a nem is kicsi kockázatot. És vállalják a játékosok is, hiszen ha élve maradnak, nem csekély összeggel
távozhatnak.”
„Honnan tud maga minderről, ezredes úr?” – kérdezi Carmen.
„Ebből élek, évek óta – legyint komoran Strigoi. – Ahogyan az úr, az orosz ruletthez illő kifejezéssel, célzott is rá. Nem is sejtettem, hogy erről is tud, valóban dokumentálódhatott rólam az elmúlt időben, mégiscsak meg kellett volna ölnöm ma hajnalban. De annyira szépek voltak, ahogyan hárman, egymásba gabalyodva aludtak a
franciaágyon, hogy nem tudtam megtenni.”
„Hogyan? Jól értettem? – ámul el Carmen. – Maga beáll játékosnak, és kísérti
végzetét, pisztolyt tartva a fejéhez?”
„Nekem nincsen már mit veszítenem egyebet, csak az életemet. Lehet, hogy
ezért is élek még, tizenhét ilyen játék után. Pedig egyszer, nem, kétszer már, háromig is jutottam.”
„Ezt megint nem értem!” – mered rá Carmen.
„Három golyó volt a tárban, akkor azt hittem, vakszerencse ide, végzet oda, feldobom a talpamat, de nem, az ellenfeleim hanyatlottak véres fejjel hátra, én, a rengeteg pénzzel, szedhettem a sátorfámat, mert az a szabály, a túlélőnek azonnal el
kell hagynia a várost, ahol a játék zajlott, s ha esze van, az országot is. Igen, eddig
szerencsém volt, amint látják, élek. S most már pénzem is van annyi, hogy kitart a
halálomig. Már úgy érzem, nincs sok időm hátra. De tényleg – pillant rám kíváncsian, és kiissza vodkás poharát, int a lengőajtó mellett álló lánykának, hozhatja a következőt. – Honnan tud maga még erről is?”
„Egy áldozata mesélte, aki városról városra követte magát, mert meg akarta ölni.
Maga vallatta annak idején, és nem bánt vele kesztyűs kézzel. Kiverte a fogait, székhez szegezte a heréit. Nem részletezem. De maga megneszelte, hogy követik, és meg
akarják ölni, elbújt a szállodai szoba szekrényében, ruhákból alvó alakot formázott
a takaró alá, az egykori királyi tiszt, ma már rozzant öregember, akit a bosszú éltet,
behatolt a szobába, s rálőtt a takaró alatt fekvő alakra, mert a félhomályban azt hit-

2020. január

17

„

te, maga az. Erre maga kibújt a szekrényből, csuklón lőtte támadóját, s az elejtette
pisztolyát. Amikor villanyt gyújtott, azonnal felismerte, de valami miatt nem ölte
meg, pálinkával kínálta, és arról értekezett a meghökkent öregembernek, aki sátánnak hiszi magát, hogy erről is tudjon, felesleges kísérletezniük, őt úgyse tudják
megölni. Inkább bocsásson meg neki, már amúgy is három évtized eltelt azóta. Istennél a bocsánat, mondotta egykori áldozata, akinek maga kötözte be a kezét. Isten
nincs, mondotta erre maga, fennhéjázóan. Ezt egy volt vasgárdista filozófustól hallotta, aki szerint ezt Nietzsche mondotta, a nagy német filozófus.”
„Honnan tudsz te minderről? – bámul rám őszinte csodálattal Carmen. – Elképesztő ez az egész. Egy kész regény.”
„És igaz is. Valóban nem öltem meg azt a balfácánt. Öreg volt, sokat szenvedett,
becsültem azért is, hogy nem adta fel, hogy városról városra követett. Ugyan miért
öltem volna meg, csak azért, mert meg akart ölni? Az is lehet, neki valóban volt oka
rá, s amikor ittuk a pálinkát, amivel megkínáltam, miután szakszerűen bekötöttem a
kezét, nehogy elvérezzen, elnéztem a ráncos arcát. A ráncai között, akár az enyémek
között, nézzen csak meg, királynő, már ott bujkált a halál. Engedtem elmenni. És én
is továbbállottam, azokban a garniszállókban, ahol én húzom meg magam az állandóan úton lévő oroszrulett-bajnok, megszokott dolog ugyan a lövöldözés, de soha
nem lehet tudni, mikor száll ki a rendőrség. Nem kockáztathattam. A barátja tájékozottsága – néz Carmenra az öregember, és megvillan a szeme – elképesztő. Tényleg
meglepően tájékozott újabb életemben. Lehet, meg kellett volna ölnöm hajnalban,
de nem vitt rá a lélek. S most már érdekel, mit tud még, és mit nem tud, mire kíváncsi zaklatott életemből, hiszen ha jól értettem, egy olyan regényt ír, amelynek szerény személyem lesz az egyik főszereplője? Hát megértheti, drága királynő, hogy
igazán nem közömbös számomra a dolog. Soha nem gondoltam volna, hogy ebben a
rohadt életben egyszer még regényhős is leszek! Sajnos mire ez a regény elkészül és
megjelenik, én már nem leszek, de akkor is. Segíteni akarok neki, ezért is meséltem
el, magukat láthatóan meglepve, a részletekre is kitérve, Spiridon és az életem egyik
sorsdöntő epizódját. Ezt bátran fel is használhatja készülő regényében! Tudtam,
hogy magnóra veszik, a táskájában a magnó, királynő, de mindegy, barátja így legalább pontosan reprodukálhatja a szavaimat. A barátja vagy a szeretője…”
„Nézze, ezredes elvtárs – lesz metsző Carmen hangja, és az ő azúrkék szeme is
megvillan. – Hogy mim ő nekem, és mije vagyok én neki, igazán nem magára tartozik!”
„Bocsásson meg, drága asszonyom. Maga félreértett. Én csak…”
„Maga csak sérteget, mert megszokta, hogy a társalgást általában maga irányítja,
és mindenkit kedvére sértegethet. Hát nem! Elmesélte az előbb a Drakulának képzelő barátja és a maga egyik bravúros cselekedetét. Hogy hogyan hajszoltak halálba
a szép Nórát, majd Drakula, a maga egyetlen barátja, hogyan is ölte meg. Igen. Ezek
voltak maguk, nem is parancsra, hanem szadista kéjjel gyilkolászó és áldozataikat
kínozó állatok. De a maguk ideje elmúlt, mint ahogyan hamarosan elmúlik maga is.

„

18

tiszatáj

Látom fakó arcán a halál árnyékát, uram, hamarosan találkozni fog barátjával, Spiridon Drakulával a pokolban. Mert maga, ahogyan az az öreg tiszt mondotta, valóban a sátán.”
„Nézze, asszonyom, a maga szemtelensége túlmegy minden határon – vörösödik
el az öregember, és a sebhely ismét lángol az arcán. – Egy jelentésembe kerül, s maga és híres hajóskapitány férje le is buktak. Hát mit gondol, én is olyan ostoba vagyok, mint Ionel és társai? Azt hiszi, én nem jöttem rá, mivel foglalkoznak, mivel kereskednek a maguk menő cégei, kihasználva a török mintára szerveződő román
vadkapitalizmus áldásait? A kretén, egymásnak is ellentmondó törvényeket és a
korrupt hatóságok hihetetlen, mohó pénzéhségét!”
„Csakhogy maga, ezredes, soha nem írja meg azt a feljelentést!” – mosolyodik el
Carmen.
„És ugyan mi gátol meg benne? – iszik Strigoi, és olyan ideges, hogy remegő kezében megbillen a pohár, és az abroszra csöppen a vodka. – Maga karate-bajnoknő?
Esetleg az a kis lotyó, aki leütött, mert óvatlan voltam, vagy híres szeretője a készülő, ostobácska regényével? Mégis, mi akadályozna meg, dalolja el, kíváncsivá tett.”
„A videofelvételek, melyek bizonyítják, hogy a belügy élő legendáját, az orosz rulett bajnokát hogyan tette harcképtelenné két meztelen nő. A maga hiúsága ezt soha
nem viselné el, ezredes.”
„Csakhogy amikor úgy döntöttek, hogy elengednek, megígérték, hogy titokban
tartják ezt az egész ügyet.”
„Cserébe, mon colonel, maga megígérte, hogy leszáll rólunk. Most meg fenyeget?
Hogy feljelent, hogy lerántja vállalkozásaimról a leplet! Hát minek néz maga engem,
elvtársam? Verébnek.”
„Hol van az a kazetta?”
„Biztos helyen, egy bank széfjében, s a levél az ügyvédemnél, ha valami történik
velünk, azonnal nyilvánosságra hozza. Ennyi. Nos, válaszoljon, ezredes elvtárs, megírja feljelentését?”
„És még engem nevez sátánnak – pillant rám Strigoi, és egy sörösüveg után
nyúlva mohón iszik –, a maga informátora, az a szerencsétlen balfácán tiszt, aki meg
akart ölni! Na, jó, egy-egy. A megállapodás érvényben van. Hát mit érdekel engem, a
világ árváját, a maga üzlete, királynő? Gazdagodjanak, csak gyarapodjanak. Nem is
tudom, miért vagyunk ilyen ellenségesek, én azért ültem le magukkal, hogy az író úr
rendelkezésére álljak, érthetően nekem sem mindegy, hogy mik szerepelnek rólam
egy regényben.”
„Annyit már én is tudok – mosolyog Carmen –, hogy egykori főnökét, a nagy Nicolski tábornokot nevezték patkánynak. De nevezhették volna magát is, amit itt
előadott Drakuláról és önmagáról, az méltó a hírnevéhez. Már sajnálom, hogy meggondolatlanul szóba álltunk magával.”
„Na, jó – sápad el Strigoi, és ismét remegni kezd dühében. – Akkor hagyjuk a
múltat, hosszú még az út Naxosz szigetéig, ha az úr – pillant rám – meggondolja ma-

2020. január

19

„

gát, leülhetünk még beszélgetni, de magával többé nem ülök le, királynő. Át kell adnom viszont a kis Elektra kérését – mutat a tolóajtóban álló csitri felé, akinek kék
pettyes mini ruháját borzolja a huzat, izgatóan ki-kivillannak barna combjai, s időnként a fehér bugyi csíkja is. – Hallotta már, hogy maguk, királynő, a társas szexet
kedvelik, és szívesen állana rendelkezésükre, száz dollár a tarifa, de magukkal ingyen is csinálná, megtetszettek magának. Fiatal kora ellenére romlott a leányka,
mindenre kapható, fontolják meg.”
„Kész – sápad el Carmen, lassan issza ki vodkáját, felemelkedik. – Nekem ebből
elég. Gyere – fogja meg a kezem –, ezzel a patkánnyal, nincsen miről beszélgetni.”
Én is ráérősen iszom ki poharam, nézem az ajtó mellett álló lánykát, aki látható
érdeklődéssel, kacéran bámul ránk, aztán a dühében elfehéredő, remegő Strigoira
pillantok. – Hát ennyi volt, ezredes, de nem volt minden tanulság nélkül való. Ha érdekli a kis romlott csitri, használja maga.”
Kézen fogom Carment, és kivonulunk az ebédlőből.
„Hát tényleg nem kíváncsi a történetemre – szól utánam Strigoi vidoran. – Pedig
lenne még miről mesélnem. Maga még óvodás volt akkor, az én fénykoromban, mit
tudhat maga az egészről?”
„Az majd kiderül” – S előre engedve a dühében még mindig reszkető Carment,
kilépek a fedélzetre. Átölelem, és odasétálunk a korláthoz, bámuljuk a sötétben talányosan hullámzó fekete tengert. Akkor	 éjszaka	 meg	 akart	 ölni,	 részegen	 jött	 utá‐
nunk	a	kajütbe,	de	Kriszti	időben	ébredt,	leütötte,	a	kapitány	egy	csőhöz	bilincseltette	
a	raktérben,	de	még	lementem	hozzá,	és	tovább	mesélt.	De	erről	majd	máskor,	most	
inkább	térjünk	vissza	ahhoz	az	estéhez,	hiszen	sok	minden	akkor	dőlt	el,	s	akkor	vet‐
tek	más	irányt	a	dolgok.	

„

20

tiszatáj

PAYER IMRE

Nincs-világ mondat
Idő-felhőkarcoló ablakán keresztül
nézem járó-kelő egyedem,
miközben egy másik betonon
valaki beszáll magánrepülőgépbe,
saját szigetre suhanni,
mialatt egy Afrikából
menekülő család épp a tengerbe fullad,
én pedig a számítógép előtt írom ezt a mondatot:
nincs világ, csak menedzsmentek vannak,
mint valami középkori uralmi területek.
embervicsor és robot-orgazmus.

A színhely mása
Utazás régi helyre.
Utca foghíján fakó, poros falfolt
mutatja, hol volt…
Mégse. Hiszen más látószögben,
más mozdulatban.
Félbemaradtan.
Térré vált az idő.
Ami életen át tarthatott volna,
a roncsolódás elejtette veled.
Lebeg-e lélek időtér felett?
Az elhagyottságban volt idő.
Szaga, fakuló színe, néma hangja,
szomorúságának a súlya.

2020. január

21
Most eltörli a tér, elveszi az időt,
mint kihalt otthontörmeléket
sarjadó fű, lomb susogása.
Levegő és fény táguló forgása.
Ha valahová visszatérsz,
minden emléket kisebbnek találsz.
Te visszamégy. Az idő visszamegy.
Töpörödnek lelkes dolgai, törpe hegy.
Mint hősmosolyos arc, mint a képzet lebeg
telt lila urnán. Ebben van pora. Ravatalcsönd.
Maradék sávban beszélek.
A többi – könnyű intés,
majd eltűnik hirtelen.
Mélyét vesztett felületen.
Akkori utcakövek az akkori lépések alatt
az ugyanaz nem ugyanaz maradt.
Hamis a színhely mása.
Semmisült számítása.

„

„

22

tiszatáj

FENYVESI ORSOLYA

Horror Vacui
nem kell megrémülni
van ahol az út szélén üres
azok a részek kimaradtak a teremtésből
oda nem ástak kincset nem temetkeztek
az utasokon ilyenkor eluralkodik
egy legyőzhetetlen közlésvágy
és épp időben elkapják a tekintetüket
nem kell megrémülni
de ezek egészen tenyérnyi helyek
mégis érintetlenek
van ahol az út szélén üres
ne félj
de ne feledd
pillantásod akár jámbor, bamba tested
te magad kényszerítetted
pedig a kutya sem piszkít oda
és ettől nem vagy különleges
mert amit láttál arra nincsenek szavak úgysem
és ahogy a tested az idegrendszereddel
kapcsolódni próbálna a végtelenhez
elönt az iszonyat
hogy még nincs vége a teremtésnek

2020. január

23

Mi Voltunk A Hangyaboly
Szemetet gyűjtöttünk a kilencvenes
években, főleg leveleket,
természetesen nem szelektíven,
az ABC-ben mosolygós bilétákkal
hívtuk fel a kisváros lakóinak figyelmét
az egészséges élelmiszerekre,
és ha ránk szisszentek a vitaminok,
már tudtuk, hogy nem csókolom, hanem
jó napot kívánok, a túlélőtáborba
így jutottunk el.
A táborhelyhez vezető úton aztán
a legnagyobb éneklés dacára
már bele akartam dögleni a sárba,
és a sátorban csak én háltam
plüssállatokkal. Másnap a csapatom
pontot vesztett miattam, mert
még rögzítőkötéllel sem próbálkoztam meg
a sziklamászással. Mégis, a legélénkebb emlékem,
hogy nem	tudom,
hogy nem tudtam a választ. Kérdezték,
merre van észak, hogyan született a Mátra,
melyik patakban fészkel a szalamandrák királya,
és én megrántottam a vállam. Oly kisszerű voltam,
levél, mely el nem válik az ágtól, és hálás,
mint egy mamusz.
A miocén kori vulkánosság
mementójának levegője helyett
csak szívtam, szívtam magamba
mámorító jelentéktelenségem.
Hogy ízlett végre az étel,
hogy faltam aznap este!
És így, hogy nem volt már lényeges,
magától értetődővé vált túlélésem.

„

„

24

tiszatáj
A buszon hazafelé minden egyes döccenésnél
vidáman én is döccentem egyet.
Otthon azonban vártak már rám a könyvek,
és ahogy újra és újra kézbe vettem őket,
egyre hisztérikusabban kutattam a titkos,
csak nekem szánt jelet,
és követeltem egy teremtő istent,
hogy korhű ruhákba öltöztessen
minden egyes reggel.

Csak lélegezz
Újabban szokásommá vált, hogy kilélegzem
testemből a színeket.
Mikor melyikből van elegem.
Ma agyagos sárgát és szürkét, de tegnap
épp a zafírt. Azt hinnéd, a zafírt megtartja
az ember. Az én testemben
egy repülőút során gyűlt fel túl sok
a sejtfalak közt, őrizgesse, aki nem lebeg.
Hogy aztán mi lesz ezekkel a színekkel,
felissza-e őket itt-ott a fekete,
belélegzi-e őket más, az már
nem érdekel. Nem az én dolgaim.
Az én dolgom, hogy egészen áttetsző legyek.
Áthúztak egy virágot a gerincemen,
azóta lebegek.

2020. január

25

Brokát
Néha, mint egy hirtelen lélegzet,
elkap a gondolat, hogy felkapja a szél,
és véres fátyolt,
szétszaggatja.
A foszlás gondolata
az egyedül elviselhetetlen.
Hálóingem szélein is mintha
kezdett volna
felfesleni a szövet,
hát bátran aludjak!
Varrok, főzök, csipkebogyót szedek.
Maholnap kézzel írok.
Talán ha nem mozdulok,
hogy hol érek véget
újonnan, nem keresem,
őt átszövi az arany.
Mert félénk kezek
hímezik öntudatra,
míg én üvöltve
okádom: brokát!
És csak annyit értek ezalatt:
mikor ébredsz már fel végre?
Mert itt vagyok, én
már nem megyek sehova,
engem mostantól fogva
visznek.

„

„

26

tiszatáj

A kő
Öklömnyi, ha öklömet
a horizontnak csapom,
és harmat volt a klasszikusok ajkán.
A kő, a kő, az űr pulzusa!
Egyszer én is találtam egyet,
azóta képzelem mindet,
mintha az időnek nem lenne hossza,
csak vége,
és egyetlen dühös szóba
a test belerepedhetne.

2020. január

27

„

MEZEI GÁBOR

a_fény_állaga
átjegesedett, csontos bükkfák kopogó ágai, ezüstös pengés a vízszintes hóesésben,
a sötétedés érdektelen és azonnali
a fehér ösvény magától mozdul a vaksötét alatt, mész a féllábszárig érő hóban, a gerincen szelet formáz a bucka tehetetlen íve, puhán felépül, máris szétkopik
minden nyomod és lépésed, a talpad elcsúszik alattad, járásod ritmusát oldja, inkább folyik veled a lejtő, mégsem itt szédülsz meg hirtelen, egy elsőre végtelennek
tűnő pillanatra
ahogy a béna és tömör aszfaltra lépsz, megbillen alattad, ebben a túl éles kereszteződésben, egy zsúfolt, kötöttpályás, kivilágított jármű átvág előtted
gyökeret ver a hideg lábad a földbe, a felsővezetékek zajában, a túloldalon veled
szembenéző három őz elrohan a rezgés múltával beálló éjszakában, szemük tovább
világít a kékes, távoli tisztásig, ami a hó sekély önfényében, befagyott tó, lassan elnehezül
partjai összeérnek, a lehető legapróbb ponton, ahol a jégtömb, keletkezésének pillanatában, már megolvad
mire tovább indulsz, kavicsos ösvény a patakmeder, enyhe a sodrás, szembe fúj a
menetszél a száraz sötétséggel

[üveglégtér_rákóczi út]
félsz, hogy valami megszólal. világos,
túl erős égdarab, a belső udvar csendje.
vetített, törékeny félhomály a gangon.
a vasrácson kívül a harsány, tömör fény,
eddig érne a hangod a házban, a túltöltött
légtér fojtó tömege és a némaság között.
a levegő üvegkockájában kontúros torony,
bő lombok szédülnek a szélmentes, álló
mélység derékszögei felett, törzseik mind
szorosan körülöntve. látod, megnyugszol.

„

28

tiszatáj
a templom sehol, ki- és bezárva hiányzó
bizonyosságod, az érzékelés felületei előtt,
az udvar alsó síkján. bőrödön vízszintes és
függőleges, hideg sűrűség, a hely képtelen
kiterjedése. sokáig állsz itt. zsebedben
tenyérnyi, jeges pép, szemeid lehunyod.
jussodat követeled.

[örökzátony_gellért rkp.]
figyelmetlen, nehéz meleg a folyó
homályos partján. a függőleges erdő
feletted, a veszélyérzet híg örvényei
az oldalszél szikkadt halmai között.
por és üledék, hallod, ahogy mossa
és vési, egyre mélyebbre, a várost.
híd roncsa a híd alatt, hajók repedt
alja, a holttér, az utolsó hullámban,
magának akar. séta a folyófenéken.
ebben a váratlan, tágas némaságban,
a morajlás legvégén, most először,
aggasztó idelent az elszigeteltség
száraz nyugalma, a lassuló levegő
roppant szemcséi. a zátony kezdődő
uralma a meder felett, a felhőket
tartó, sűrű tőkesúly.

2020. január

29

NAGY LEA
	

Zaj
Hűsölni szökött meg
előled, lábát a vízbe
lógatja, a ventilátor
zümmög a szobában,
kihallatszik a tópartra,
egy fekete macska
fekszik a pamlagon.
Eltűntek a lillózók,	
a madarak délre, te
pedig, mint a régi
antik, itt ragadtál.
Múlt nyáron festettek
nálunk, azóta érzem
a víz arzén ízét.
Egy éve csak az
adás előtti szürke
zajról álmodom.

Fénypont
Távcső	végén	a	költő.		
Egy centnyire az elgörbülés,
ennyi lenne csak. Ennyit ért volna.
Sose látja, csak számok halmaza
alapján elképzeli, milyen gyönyörű
a szférák zenéje. Milyen lenyűgöző
az Androméda-köd, és milyen hatalmas

„

„

30

tiszatáj
a napok fúziója. Arról képzeleg, hogy az
a lány, talán az övé, és nem is fiatal annyira.
És este álmodik. Hatalmas keringőt járnak,
vannak itt bolygók cilinderben, és csillagok
estélyiben és kesztyűben. És ők csak járják
körbe a forgatagot; onnan fentről, hol lassan,
hol gyorsan. És a bolygók, ezek a bajuszos,
vagy épp frissen borotvált fiúnak tűnő férfiak,
keringve legyeskednek saját önbecsülésük körül,
egy-egy barna bőrű, balkánista hölgy körül.
Van például itt egy oroszosan felfogott hajú,
erős arcélű, félelmetesen hideg, prűd nő.
Hozzá legközelebb egy vörös arcú,
pofaszakállas, öreg keringőzik.
Sok csillag van ott; látod, fürdőznek a saját
fényükben, meg barna, vörös, fekete
hajkoronák, magabiztosan felszegett
tekintetek, kimért, magabiztos, gyönyörű
lépések, és hatalmas mellek, alma alakú
formák, és kivillanó hátak.
De akin megakad a szeme a költőnek,
az egy törékeny, egyedüli kis csillag.
A padlót nézi, fél is talán, mégis
magabiztosság fogja át. És egész fiatal,
még, kis köröket jár, halkan, és rejtőzve,
fekete macska nézi messziről.
Egy bolygó se kering még körülötte,
ő pedig csak a keringőre figyel,
és talán attól a leggyönyörűbb, hogy
még nem tudja ezt. A pillantását keresi,
felé indul, de nehéz odajutni, a mértanian
keringő többin átfurakodni. Már csak néhány
lépésre van, megérintené, de nem lehet;
itt a keringőnek a szabálya, hogy végzetes
lenne már az is, ha valaki lassabban vagy
gyorsabban keringőzne magában.
Azzal is beérné, ha csak keringhetne
a fiatalság halvány fénykörében.
Dehát ő csak ember.

2020. január

31
Mégiscsak hozzászólna legalább,
nyílik a szája, a nő várva rá néz,
az arcán az a gyönyörű, tiszta mosoly.
De ahogy megérintené, eltűnik, örökre.
És itt, a	távcső	végén	a	költő,
a szegény bolond, aki beleszeretett
egy fénypontba.

„

„

32

tiszatáj

SOKACZ ANITA
	

Vetítőfény
Távol tőled a könnyedség; innen már látod,
majd leszállsz egy ismeretlen állomáson,
hogy visszalélegezd. Örök egy élet
lesz, ne ma érj oda. Mellkasodat kinyitod:
hagyod, hogy az emlékekkel szórt húsfalon
kibeszéljenek a magukra hagyott mondatok.
Reped a bőr, alkonyodik, felhők liliomosodnak
feletted. Egy kép balról becsúszik szemedbe,
átrendezed a rosszul kapcsolt ágakat. Jobbról
nézed, az egyedül hagyottak ködplédet
húznak magukra. Tetőt képzelsz fejük fölé,
álmodják vissza a tüzet szemükbe,
a kibocsátott vágyakat ne nyeljék le,
ahogy a hold forgatja testüket,
úgy fészkelődnek ágyukban.
Arrébb teszed nehéz dolgaid, felcseréled
aprókra. Itt ez a fény mit akar? Hamarosan
sötétet vetít, hogy a merénylők körülálljanak.
Ékszerekkel, öltönyökkel, szép szavakkal
érkezők. Szakadatlan sötét folt, alszol. Elnémítja
az égbolt, aki a nevedben áll.

2020. január

33

Közelít, leül
	
Megérkezés a fekete helyrajzi számba,
tarkóra csap a kétszínű kéz. Gallér
a túlbőgetett, olajjal kent angyalok
földjén, nem habzik rokokóba.
A háromkirályok halántékútra
futnak, ajándékaik sorakoznak,
mint a gyülekezet parancsa.
Kockásítják az eget, bezárnak
egy házba. Az ablakon át látod,
a sarkon macska fordul
túl hosszan. Bibék kényes nedvét
dermeszti a hangos mozdulat,
cellából nézed a beláthatatlant,
hívod, hogy megnyalja ujjaid.
Álomban toporzékoló pillanat:
tavaszi délutánban szirmok
bujálkodnak, hogy végleg földet
érjenek. Súlyra cserélik áttetszőségüket,
elül a huzat a függöny mögött. Kócos
utakból a tenyérben csak egy maradt.
Virágfejek repülnek a levegőben,
most nem beszélhetek vissza.

„

„

34

tiszatáj

HARMADIK BALOGH GYULA
	

Tokaji*
Kilenc év telt el az óta, amennyi még a horatiusi mércével mérve is elegendő idő arra, hogy letisztuljon egy gondolat. Mikor elkezdtem írni, persze nem terveztem rögtön kötetnyi szöveget, eleinte csak kis rajzok készültek, irkafirkák, részletek. Amelyek, azt hiszem, a valahova tartozás heuréka-élményét kívánták megragadni. Viszont minél tudatosabbá vált a szemlélődés maga, úgy feszültek szét ezek a karcolatnyi keretek. A végső lökést az adta meg, mikor kilátásba került, hogy elköltözöm
a kolostorból. Tartottam tőle, hogy az új körülmények végleg eltakarják majd azt,
ami az otthonosság érzését keltette bennem Alsóvároson.
Apám mesélte, hogy egyszer megrendelést kapott: pipacsos mezőt kell festeni.
Már nem volt szezonja, így napokig biciklizett a határban, mire talált egy tisztást,
ahol látványos, egybefüggő tömegben nyílt a kis piros virág. A napszak is éppen
megfelelt, hát kipakolta az állványt, az akvarellt, és már kezdte is volna feltenni a
vázlat első, halvány vonalait, mikor egy traktor fordult rá a táblára, és húsz perc
alatt a földbe forgatta az egész mezőt. A tapasztalat tehát azt mutatta, hogyha megvan a téma, érdemes igyekezni. Pláne, ha ragaszkodunk az első kézből való, élmény
alapú ábrázoláshoz.
Meg hát amúgy is, egy kolostorban, hagyományosan, mi mást tehetne az ember,
mint hogy ír, betűket másol, míg a gyertya rá nem ég a körmére? Biztattam magam.
Úgyhogy most itt ülök újra a szobában, és kommentárokat gépelek az évek alatt
megjelent HBGY novellákhoz.
Bár a fehérre festett falakat azóta kissé elszínezte a padlásajtó résein bevágó huzat homokpora, és itt-ott leesett a vakolat, nem sok minden változott. Ágy, asztal,
könyvespolc, szekrény, a falakon tükör, szűzanya és feszület, a szoba közepén, a
csupasz padlásgerendák közé kihúzva szárítókötél, az alapfelszereléshez tartoznak.
A szegényesen berendezett cellában most is félhomály van, a villany kevés, a sűrű
osztású ablakok mögött feszülő vastag szálú szúnyogháló pedig alig engedi be a napot. Ez látszik az ablakpárkányra kitett növényeken is, egyik-másik egy centit sem
nőtt az évek alatt.
A padlástéri szoba tűzfalba ágyazott ablaka a templom ajtajára néz le. Egyenesen vele szemben fut be a térre a kocsiút. Ha az ember odafigyel, mindenről tudhat,
akárcsak falun. Szombatonként menyasszony, kedden temetés. „De lényegét tekintve ugyanazt lehet itt látni, mint máshol: télen főleg varjakat, az év hátralévő részén
*

Balogh Gyula készülő kötetének záró fejezetei.

2020. január

35

„

pedig minden más egyebet.”, írtam fel egy jegyzetfüzetbe még a legelején. Hatásos
mondat, annyi mindenesetre igaz belőle, hogy a téli időszak különösen nyugodt Alsóvároson.
A hűvös épület sötétjéből kilépve nyáron szinte elvakít az égig érő falak fehér
fénye, a fény, amely évszakról évszakra mindig más színben ragyogja körbe a kolostor épületét. Őszi eső után a fekete macskakő és a hófehér falak úgy verik vissza a
közvilágítás meleg színeit, mint a tükör, míg a fák földre hullott levelei napszínű koszorúba fogják a Mátyás teret. A fekete és mélysárga őszi játékánál pedig egyedül a
tél a megragadóbb, mikor a friss, világoskék ragyogású hó egészen beteríti Szegedet. Ilyenkor, ha az embernek módjában áll, csak fellépcsőzik a Havas Boldogaszszonynak ajánlott templom tornyába, kinyitja az óralapokra felszerelt apró kis ajtókat, észak, dél, nyugat, kelet. És még ha a réseken besüvítő téli szél könnyesre is
marja a szemeket, a látványhoz nincsen fogható.
Jegyzem meg, ezekre a kis óralap-ajtókra azért vigyázni kell, mert ha az ember
netán elfelejtené őket visszazárni, a galambok órákon belül ellepik a torony belső
terét. Mert persze, mint máshol, itt is rengeteg van belőlük. Egy időben ráadásul úgy
elszaporodtak, hogy a templomajtó felett vitorlázgatva már rendszeres veszélyt jelentettek az ünneplőruhás hívőkre. Olyannyira, hogy végül a plébánosnak lépéseket
is kellett tennie.
Ő maga nyilván nem lehetett a végrehajtó, ezért, mintha csak a hátát vakarná, a
barna habitus csuklyájából előhúzva a mobiltelefonját, tárcsázott. Innentől kezdve
pedig egy tetőtéri lőrésen keresztül a sekrestyés feladata volt optimalizálni a galambpopuláció kiterjedését. És bár szorosan ez sem tartozott a liturgikus keretek
közé, külön megvolt rá a megbízott ministráns is, aki a tetemeket egy a Tesco feliratú szatyorba összekapkodta.
Emlékszem, ezekben az első években az említett atyától még bort is lehetett
rendelni. Tokaj környékéről hozták, első szándékból persze misékhez, de hát jól is
néztek volna ki, ha azt mind felhajtják a szertartásokon. Volt tehát bőven tokaji misebor, és ez egy minden tekintetben ismeretlen világ új ízét is jelentette számomra,
aki eddig mindösszesen az öreg, a kénes és az ecetes megjelölésűek közül válogatott.

„

36

tiszatáj

Paprikafesztivál
„Szeged lakossága előtt sem lehetett ismeretlen a halottas tánc gyakorlata, mely abban az archaikus hiedelemben gyökerezett, miszerint a házasulandó korú halottnak
el kell lakni a menyegzőjét, ez a következő mozzanatokból állt: a halottat a toron
megszemélyesítő, földön fekvő alakot énekelve és siránkozva többször körbejárták,
majd miután az lassan felkelt, táncba hívták.”
„Egy régi szokás szerint az egyes temetések alkalmával felnyitották a korábban
elhunytak koporsóit is, hogy a rokonok a holttesteket megnézhessék.”
„Itt feküdt sírjában a boszorkánysággal vádolt Mihalovics Györgyné, Vasalla Beda
Szabina, akit 1000 forint váltságdíjért szabadon bocsátottak ugyan, de a sok gyötrelembe belehalt. Másfél év múlva azonban a hatóságok mégis kiásatták és elégették.”
„Bálint Sándor gyűjtéseiből kiderült, hogy egyesek azt beszélték, Dózsa György feje
a templom egy oldalfalában van elhelyezve, ahonnan, ha az idő eljön, majd elő is kerül.”
A munka nemesít, azt mondják, és ahogy a néprajzkönyveket lapozgatva visszagondoltam a gyomlálásra és a mosdótakarításokra, valóban úgy tűnt, hogy jó irányba
haladunk. Egyre összetettebb megbízásokat kaptam a kolostorban, tanítás, programszervezés, de ilyen volt egy alsóvárosi sajtókiadvány tervének elkészítése is. Elsőként a városrész történetéből gyűjtöttünk hozzá érdekességeket, malomhistória,
halászat, népélet. Ám a könyvtár, levéltár és az elérhető adatközlők és sírok felkutatása mellett az is fontossá vált, hogy meg lehet-e egyáltalán fogalmazni, mit jelent
manapság alsóvárosinak lenni.
Eleinte magával ragadott Bálint Sándor életműve. Valahol még fotóm is van,
ahogy ott állok a néprajztudós Mátyás téri szobra előtt vigyorogva. Aztán egyszer
csak eljött a nap, mikor már nem voltam képes az ő regényes szemléletű írásain keresztül látni a várost. Túl közelivé vált az élmény ahhoz, hogy pusztán mézeskalácsos, papucsos kis mesefiguráknak tekinthettem volna az itt élőket. És magát a kolostort is sokkal inkább éreztem már az otthonomnak, mintsem a földbe kapaszkodó
Úristen szent akarat-megnyilvánulásának. Ráadásul ezek a benyomások fokozatosan a kutatás ismeretanyagát is a sajátommá formálták. Mikor például a Boszorkányszigeten, a világháborúban lerombolt régi híd csonkjánál körbejártam a bombatölcséreket, amelyek bukkanóin azóta egy crossmotorpályát alakítottak ki, eleinte csak apró foltokban láttam a tájat. Ahogy viszont elkezdtem róla írni, az összehasonlítások és emlékek révén úgy vált egyre ismerősebbé ez a félig vadregényes, de
érezhető módon városszéli környezet. Olyannyira, hogy végül már a szöveg is inkább egy anekdotagyűjtemény fantáziaanyagába kívánkozott, mintsem ismeretter-

2020. január

37

„

jesztő brosúrára. Hát legyen, gondoltam, írjuk meg inkább novellába, hadd lássák,
hogy megy ez itt minálunk, Alsóvároson.
A munka maga kétezer-tizenhatban vette kezdetét, és akkor szép sorban meg is
jelent pár HBGY hitrege. Hogy viszont a szerkesztés után miért húzódott el ennyire,
annak több oka van. A kényszerszünetek mellett ott van az, hogy én, akárcsak a méhek, minden újrakezdés előtt hosszú napokig tájolok. De a késlekedésben okvetlenül szerepet játszott az a bizonyos ferences bizonytalansági együttható is, amely
szorzótényező itt tulajdonképpen a határidők jelentőségét hivatott viszonylagosítani. Lehetővé téve ezzel, hogy a dolgok mind akkorra készüljenek el, mikorra az a
természetükből következik. (A gyümölcs sem érik meg hamarabb, ha sürgetik.)
És bár én is láttam már olyat, hogy egy barackba féreg ment, azt hiszem, a rendnek ez a pedagógiája éppen azt a falatnyi emberséget jelentette, amelyre az ilyen
munkák elvégzéséhez szükség van. „Csak szorosan katolikus elvek szerint lehet igazán művészi életet élni.” Olvassuk Babitsnál. Persze félig ő is viccel. Mert hát mit
kezdenénk a végtelen türelemmel, ha a lelkiismeretünkben olykor fel nem szólalna
az ott fészkelő kis protestáns is, aki, ha kell, minden körülménytől függetlenül képes
végigrobotolni a hét napból hatot.
Míg az írások készültek, persze az élet is folyt tovább a maga medrében. Egy alkalommal például zsákvászon csuhába öltözve gót betűket rajzolgattam a kertben. Az
akár kolostori nyílt napnak is beillő alsóvárosi paprikafesztiválon ugyanis egy csomó gyermekprogramot szerveztünk. A gyógynövények tanulmányozásán keresztül
a méhviaszgyertya készítésen át a bábszínházig volt itt minden. Ahogy aztán a gyerekek ráuntak, a rajzpadtól én is átültem a gyógyító italok asztalához, ahol az erős
paprikával ízesített pálinka legkülönbözőbb alkalmazási formáiról tartottak éppen
előadást felnőtteknek. „A paprika feldolgozás módozatairól gróf Hofmannsegg tette
az első feljegyzéseket.” „A paprikáspálinkával többek közt rovarcsípést és hideglelést is gyógyítottak.” A bemutatóasztal fölött, egy kihelyezett információs táblán az
édes paprika korabeli, taposásos előállításáról lehetett olvasni: „Az erős paprikából
kishasított magokat 8-10 kilós zsákokban áztatómedencékbe tették, majd a medencébe elhelyezett zsákokon lépkedve érték el a megfelelő csípősséget. Móricz feljegyzéseiből tudjuk, hogy a meztelen lábakat a csípős lé úgy marta, hogy a taposók
éccaka nem bírtak tőle aludni.” Eközben kint a téren főzőverseny zajlott, zenekar
adott elő. A vendégek jól mulattak. – Szegedikum! Bálintsándorikum! Itt aztán tényleg minden paprika! – Hofmannsegg. Mondtam. – Persze, tudom én, hogy szeggnek
kell ejteni, de hát mégis csak Hofmannsegg, érted? Aztán kiabálás támadt, valaki véletlenül kiengedte a plébánia kutyáját az utcára. Még fénykép is készült róla, ahogy
szandálban és szürke habitusban rohanok utána a macskaköves Mátyás téren.
Később, mikor a játszóházak bezártak, én is csatlakoztam a versenyzőkhöz egy
tál ételre. A csapatok olyan jókat főztek, hogy a végén mindenki első helyezést kapott. Ahogy a babgulyást kanalazgatva aztán végignéztem az egymással koccintgató

„

38

tiszatáj

társaságokon, arra gondoltam, hogy jönnek ide egyáltalán a korabeli halottas szokások, hiszen Alsóvárosról minden más előbb jut eszembe, mint a néprajz, és hogy
talán nem is érdemes hozzáfűzni ehhez az egészhez semmit se. Itt a sarki boltos. Az
angoltanár. A fodrász. A Petár, a bicikliszerelő, a kocsmáros Gyula bácsi, aki éppen a
kántor poharát tölti tele. – Paprikaágyon érlelt paprikapálinka. Mondja. – Az egészségünkre!

	Az	Üveghegy	és	a	szilánkok	– TANULMÁNYOK JUHÁSZ FERENC ÉLETMŰVÉRŐL 

Bevezetés
A József Attila Kör 2019. február 13-ára konferenciát szervezett a Petőfi Irodalmi Múzeumba
az 1928 augusztusában született Juhász Ferencről, aki „az innen és a túl Üveghegyeként” írta
le alakuló életművét 1985-ben. A Halott	feketerigó	című époszához mellékelt könyvjelzőn olvassuk ezt az önmeghatározást, annak tudatában, hogy valóban nem tartózkodunk a Juhászéletmű közelében. Legalábbis az interpretáció közelségének tapasztalatáról, ami az egészet
illeti, nem számolhatunk be: a recepció mintha mindig csak „oda tartana”, ahol majd Juhászt
találja, de az, hogy oda fog érni – a Juhász-képpel összhangban mondhatjuk –, talán csak „mesebeszéd”.
Aki felkerekedik, azzal szembesül, hogy ha egyszer mégis célba ért, az egészre jóval nehezebb rálátnia, mint más corpusok esetében. Ez mégsem ösztönözhet arra, hogy rezignáltan elforduljunk Juhász világától, miután felismertük, hogy az bizonyos értelemben és mértékig a
mi világunk is, idegenszerűsége olyan tulajdonság, amelynek valamelyik változata bármelyik,
első pillantásra kevésbé extrém világnak is a sajátjává válhat. Számos elmarasztaló és méltató túlzással találkozunk, ha Juhászról esik szó, de nem gyakori az olyan olvasat, amely szorosnak nevezhető, illetve új vagy többé-kevésbé elfelejtett nézőpontokat ajánlana. Van mit
pótolni.
Igaz, Juhász „letört sejtlap”-ról, „szilánkos töredék-hasáb”-ról ír, mintha a vers eleve önmaga fragmentális hozzáférését valószínűsítené. A tét tehát az, hogy ki tudjuk-e törni a magunk tükörüvegét a hegyből, megfelelően forgatjuk-e, és képesek vagyunk-e számolni azzal,
hogy az interpretáció egyes műveletei rongálásnak is minősülhetnek. Látjuk, hogy a Juhászmű egyes pontjain előzetesen felveti: befogadása várhatóan olvasó és mű konfrontációja is –
ebben (is) áll előzékenysége.
A konferencia sokféle javaslatot szeretett volna tenni arra, hogyan érdemes szemlélni a
töredékeket, és bennük önmagunkat. Mit enged meg a monstrum törékenysége? Juhász
mennyiben gondolkodik úgy az Üveghegy keletkezéséről, ahogy egy üvegöntő a tárgyai megalkotásáról? A könyvjelző szívként nevezi meg azt, amiből a folyékony üveg kifolyt, majd
megdermedt. Ennek a szívnek a vizsgálatát kísérelte meg az Irodalmi Szemle 2019/7–8-as
számában Bajtai András, Horváth Márk, Lovász Ádám, Márton László, Magolcsay Nagy Gábor,
Nagy Márta Júlia, Nemes Z. Márió, Pataky Adrienn, Reichert Gábor és Sirokai Mátyás. A mostani Tiszatáj közli a második Juhász-blokkot a PIM-ben elhangzottak alapján. Csehy Zoltán,
Kabdebó Lóránt, Kerber Balázs, Nemes Z. Márió, Németh Zoltán, Pomogáts Béla és Varga
Emőke dolgozatai feladják a leckét, nem csak könnyíthetik a tájékozódást Juhász világában
azzal, ha eddig ismeretlen vagy elhanyagolt utakra és mellékutakra is vezetnek.

Borsik	Miklós	

„

40

tiszatáj

POMOGÁTS BÉLA

Az olvasó vallomása
NÉGY TÉTELBEN
Új	költészet	született	
Amikor a József Attila Kör megkeresett azzal a kéréssel, hogy idézzem fel személyes emlékeimet Juhász Ferencről, előkerestem a könyvespolcról Hatvany Lajos egykori (1954-ből származó) írását. Ecce	 poeta	 a címe, és arról az ünnepélyes érzésről, mi több, varázslatról ad
számot, amelyet a hetvennégy esztendős író érzett az akkor frissiben megjelent Tékozló	or‐
szág	című nagyszabású költemény olvastán. Érdemes felidézni Hatvany Lajos egykori szavait: „A művészi alkotás az ember fennmaradási ösztönének terméke – s a kritika az az ösztön,
mely a fennmaradásra érdemeset megőrzi. Adynak fennmaradást parancsoló ösztönét a
Nyugat s József Attiláét a Szép Szó köré csoportosult fiatalok elégítették ki. Juhász szerencsésebb, mint elődei. Mert szavára nemcsak a versmegérzés titkos összeesküvőinek csekély tábora figyelt fel, hanem a hivatalos körök is, melyek már huszonegy éves korában Kossuthdíjjal tüntették ki. Mégis amennyire fejlődését eddig figyeltem, a Tékozló	országban, hirtelen
ugrással emelkedett maga fölé. Ezért sietek ezzel a futó üdvözlettel, hogy kritikusi ítélőképességemet még egyszer próbára tegyem. Magára vessen a költő, hogy amit bírálatnak szántam, abból dicsőítés lett. Magam ellenére történt, mert a Tékozló	ország	lapjait hol itt, hol ott
fölcsapva, annak egyes részletei végül is oly epikus egységbe forrtak, hogy rajongó múltamból öntudatlanul buzgott föl a jövő költője iránt való, még ifjonti, töretlen lelkesedésem.”
Hosszasan idéztem, lehet, de akinek ilyen lelkes fogadtatásban volt része költői pályájának úgyszólván a kezdetén (méghozzá modern irodalmunk egyik legendás támogatója részéről), arra már akkor is figyelni kellett, és figyelni kell azóta is. Magam ugyancsak a Tékozló	or‐
szág	révén ismertem meg Juhász Ferenc nevét, először a Csillag című folyóiratban olvastam,
később az önálló kötetet is megszereztem, és átadtam magam annak a varázslatnak, amely
korábban olyan költők művei nyomán ért, mint Berzsenyi, Vörösmarty, Arany, Ady, Babits,
József Attila és Radnóti Miklós. „Ecce poeta” – mondhattam volna én is, hiszen az ötvenes
évek elején meglehetős idegenkedéssel figyeltem az akkori (többnyire Kossuth-díjjal felékesített) költők írásait. Weöres Sándor abban az időben még a „hallgatás tornyába” száműzötten élt, Illyés Gyula korszakot-fordító verseskönyve, a Kézfogások	 még meg se jelent, tulajdonképpen csak 1956 nyarán (az akkori könyvhét alkalmából) lehetett találkozni azokkal a
verseskönyvekkel, amelyek, hogy így mondjam, „eszméletmozdító” szerepet kaptak az akkori
húszévesek körében. (Több közülük, így Juhász Ferenc A	tenyészet	országa	című versgyűjteménye valójában csak a forradalom leverése után, 1957 tavaszán jutott el az olvasókhoz.)
Ez a két verseskönyve, először a Tékozló	ország,	azután az ennek varázsát mintegy beteljesítő A	tenyészet	országa	valójában megváltoztatta a költészettel, az élő magyar költészettel
kialakult viszonyomat: azt a lelki „szövetséget”, amely a vers és olvasója között létrejöhet.
A költővel akkor személyesen még nem ismerkedtem össze, ez valamikor a hatvanas évek má-

2020. január

41

„

sodik felében következett el, jól emlékszem rá, az akkor már barátomnak tekinthető Fodor
András jóvoltából. Fodor Andrással úgy kerültem személyes kapcsolatba, hogy rövid ismertetőt írtam az ötvenes évek vége felé közreadott Józan	reggel	című verseskönyvéről a Könyvtáros című szakmai folyóiratba, ennek volt egy Könyvbarát címen megjelenő változata is.
A lapot Katona Jenő szerkesztette, korábban a kisgazdapárt egyik vezető személyisége, néhány esztendőn át a Népköztársaság Elnöki Tanácsának tagja, akkor már (ismét) szenvedélyes antikommunista, egyébként kiváló újságíró volt. Irodalmi rovatát pedig Donáth Ferenc
nemrég a snagovi száműzetésből hazaengedett felesége: Bozóky Éva irányította, aki engem,
mint a tököli internálótáborból ugyancsak frissen elengedett rabot a pártfogásába fogadott.
Fodor András imént említett kötete, lévén nagyszerű, de kevéssé lelkendező, inkább sötéten
látó versek gyűjteménye, kivívta a hatalom ellenszenvét, én viszont nagy megbecsüléssel
méltattam a verseket, így aztán viszonzásul megszereztem a költő barátságát. Nála találkoztam először, talán egy születésnapi összejövetelen, Juhász Ferenccel, ha jól emlékszem, olyan
közös barátok társaságában, mint Kormos István, Lator László és Domokos Mátyás.
Egy	barátság	rövid	története	
Igazi közelségbe Juhász Ferenccel néhány esztendő múltán kerültem, a múló évek során
ugyanis több tanulmányt is publikáltam, mindenekelőtt a kitűnő szerkesztő: Szederkényi Ervin által gondozott pécsi Jelenkor című folyóiratban. Így 1969-ben A	 szent	 tűzözön	 regéi,	
1970-ben az Anyám,	 1971-ben a Mit	 tehet	 a	 költő,	 1972-ben A	 halottak	 királya,	 1974-ben
A	megváltó	aranykard,	1975-ben az Írás	egy	jövendő	őskoponyán,	1978-ban a Szerelmes	haza‐
tántorgás	című verseskönyvekről. (Ezekből az írásaimból 2003-ban Költői	univerzum	címmel
egy egész kötet került az olvasó elé.) Juhász körül, ahogy korábban is az igazán jelentékeny,
mondhatnám, korszakfordító költők körül, akkor már kialakult egy olyan irodalomtörténetírókból, irodalomkritikusokból álló kör, amely mind rendszeresebben és elmélyültebben értelmezte költészetét. Olyanok tartoztak ebbe a körbe, mint Bodnár György (aki kiváló monográfiát is szentelt a költőnek), Béládi Miklós, Bata Imre, Tamás Attila, Kenyeres Zoltán, Rónay
László, Vasy Géza és mások. Valamennyiükkel jó barátságot ápoltam, Bodnár Györggyel,
Béládi Miklóssal, Kenyeres Zoltánnal és Rónay Lászlóval, akik különben kollégáim voltak az
Irodalomtudományi Intézetben, rendszeresen találkoztunk baráti összejöveteleken, s ezeken
mindig megbecsült vendégként jelent meg Juhász Ferenc is, az utóbbi évtizedekben feleségével: Katalinnal, aki azután sokunk számára mintegy „háziorvosként” is számtalan esetben
volt segítségünkre, és természetesen megismertük a Ferenc és Kati házasságából született
két szép kislányt is, azóta ők is felnövekedtek.
Találkozásaink rendszeressé váltak és hozzátartoztak életünkhöz, ezeknek a találkozásoknak a tükrében szerezhettem tapasztalatokat arról, hogy Juhász Ferenc sohasem próbált
elhelyezkedni azon a piedesztálon, amiről irodalmunk nagy egyéniségei (de inkább kevésbé
nagy egyéniségei) időnként széttekintenek a nagyvilágban. Igaz, nekem a kortárs nagy költők
esetében is voltak a Juhász Ferenc közelében szerzettekhez hasonló tapasztalataim: Illyés
Gyula, Weöres Sándor, Vas István, Takáts Gyula, Pilinszky János, Nemes Nagy Ágnes, Nagy
László, Kányádi Sándor maguk is olyan természetességgel tudtak elhelyezkedni úgynevezett
„egyszerű” emberek között, hogy senki sem érezhette mellettük feszélyezve magát. Még azok
az irodalomkritikusok sem, akik másoknál talán tájékozottabbak voltak ezeknek a költőknek

„

42

tiszatáj

a szellemi rangja felől, és akik Juhász Ferenc költészetét magától értetődő módon helyezték
el a magyar irodalom legértékesebb korpuszai között.
Gyakran és rendszeresen lehettem vendége Juhász Ferencéknek, és baráti társaságban ők
is szívesen töltöttek el nálunk néhány órát. Két, ma is szeretettel őrzött emlékemet külön is
fel szeretném idézni. 1968 májusában feleségemmel elszántuk magunkat arra, hogy ellátogatunk Prágába, és szívunk egy nagyot a „prágai tavasz” üdítő levegőjéből. A Juhász családdal
kialakult barátság következményeként együtt utaztunk Juhász Ferenc feleségével, a később
tragikus sorsot ért Juhász Erzsikével, aki akkor kollégám volt az Irodalomtudományi Intézetben (egy tartalmas, Bródy Sándor pályáját bemutató monográfia fűződik a nevéhez) és lánygyermekükkel, Katival, aki családi körben Cincőke névre hallgatott. (A költő több verse idézi
fel akkori rokonszenves alakját.) Ferinek itthon kellett maradnia, így én voltam a kis csapat
útimarsallja. Felültünk a Ferihegyi repülőtéren egy régi típusú Malév-gépre, amely hosszabb
ideig a kifutópályán vesztegelt, majd visszafordult az indítóállásba, minket kitereltek belőle,
s a tranzitváróteremben töltött végtelennek tetsző félórák múltán csak később indultunk útnak. Hazatérésünk után Feri beszámolt róla, hogy a gépet szerelők hada szállta meg, és jóformán szétszedték a motort – valami műszaki hiba miatt. Prágában aztán igen jól éreztük
magunkat, intézeti kollégám, a cseh irodalom tudósa: Bojtár Endre akkor ottani szlavisztikai
vendégprofesszor vett minket pártfogásába, és ismertetett össze a „prágai tavasz” irodalmár
és újságíró protagonistáival. Igen lelkes volt ott akkor a politikai hangulat, Dubček és a többiek népszerűségük csúcsán álltak, s még nem lehetett tudni, hogy három hónap múlva a szovjet (és sajnos: a magyar) megszállás következik.
Talán két esztendő múltán pedig együtt nyaraltunk a Juhász családdal Rovinjban, az Isztriai-félsziget egyik legszebb városában. Vonattal utaztunk, nem minden kalamajka nélkül,
mert valami csatlakozási zavar következtében több órát kellett eltöltenünk a zágrábi pályaudvaron. Végül aztán késő éjjel megérkeztünk a célállomásra, szobákat béreltünk a kikötő
közelében, bejártuk Rovinjt, autóbusszal meglátogattuk Isztria nevezetességeit. Juhász Ferenc nagy piacjáró volt, ott is hódolt szenvedélyének, s talán nem okozok meglepetést azzal,
ha elárulom, hogy mindenekelőtt a halászkikötő tengeri szörnyeit és herkentyűit tanulmányozta. Szerencsénkre (vagy szerencsétlenségünkre) összeakadtunk az ugyanott tanyázó kiváló szerb (de félig magyar származású) íróval: Danilo Kišsel, aki azután, többnyire halászkocsmákban töltött esti foglalatosságainkról és persze a finom halvacsorákról, borokról, sligovicákról gondoskodott. Egy alkalommal egy valóságos jugoszláv tábornokkal is összeismertetett, aki úgy nyakalta a pálinkát, mint más a vizet. Szép hetünk volt Rovinjban, persze
irodalomról is szó esett, és a barátság is erősödött.
Sorakoztathatnám még a közös élményeket, beszélhetnék Ferenc őszinte barátságának
megnyilvánulásairól, arról, hogy milyen aggódó szeretettel keresett fel engem, midőn 1971ben egy súlyos autóbaleset kárvallottjaként a ceglédi kórházban töltöttem három hónapot.
Vagy arról, hogy milyen készségesen kínált fel nekem publikációs lehetőséget, midőn átvette
az Új Írás főszerkesztői tisztségét – a folyóiratnak, az egész hazai folyóirat-irodalomnak ez
volt az egyik legszebb, leginkább termékeny és színvonalas korszaka. Igaz, az Új Írásról már
régóta senki sem beszél, és Juhász Ferenc nagyszerű szerkesztő munkájáról, amely eredményességét és színvonalát tekintve a Nyugatot irányító Babitséhoz, és a Magyar Csillagot gondozó Illyéséhez volt mérhető, mintha megfeledkezett volna az irodalomtörténet-írás, az irodalom emlékezete. Az irodalomtörténet-írás, erről mind több tapasztalatot szerzek, persze a

2020. január

43

„

felejtés tudománya és művészete is. Szerencsére Juhász Ferenc életműve, tartalmas élete,
nagyszerű személyisége, a szeretet, amely lényéből és műveiből sugárzott, európai magyarsága mindig ellen tudott és ellen fog állni a felejtésnek. Akárcsak Vörösmartyé, Petőfié, Aranyé, Adyé, Babitsé, Illyésé, Weöresé – ellen tudott állni a korábban olykor tapasztalt értetlenségnek és irigykedésnek is (ez utóbbi a magyar írótársadalom szomorú hagyományai közé
tartozik). Ha igaza van annak az általam is vallott meggyőződésnek, miszerint a nemzet lelke
és szelleme a magyar irodalomban, mindenekelőtt a magyar költészetben található, akkor
Juhász Ferenc munkásságát is ez a lélek, ez a szellemiség védelmezi és őrzi meg.
Költői	univerzum	
De beszéljünk most eltávozott barátom hatalmas költői munkásságáról. Juhász Ferenc költői
univerzuma különleges és személyes, a magyar lírának egy új változatát és lehetőségét mutatja. Nem illeszkedik költészetünk hagyományos fejlődési vonulatához, noha természetesen
nem függetleníthető a folytonosságtól. A magyar vers, miként általában az európai, határozott verslogikai szabályok szerint épül, zárt és arányos szöveget mutat, amelyben csupán a
tapasztalat és az invenció legfontosabb mozzanatai kapnak szerepet. Ez a vers tehát analitikus: a költő válogat és komponál. Juhász „hosszú versei”, költői eposzai ezzel szemben szintetikusak: költőjük a teljesség valamennyi – vagy megközelítőleg valamennyi – elemét sorakoztatja fel, és ezeknek ad nevet. Két különböző lírai típusról van szó tehát. A szintetikus alakzat
általában a keleti költészetből (az óindiai eposzból, az Ószövetségből, a finnugor és szamojéd
mítoszokból, a Kalevalából, a türk és kazah hősi énekekből) ismerős. Feltűnőek Juhász költészetének és a finnugor archaikus örökségnek a kapcsolatai: a Szarvas‐éneket elemezve többen is rámutattak ezeknek a kapcsolatoknak a fontosságára és termékenységére. Hasonló
nyelvi vagy szerkezeti kapcsolatokra lehet találni a Gyermekdalok,	az Anyám,	a Halott	fekete‐
rigó,	 a Fűszál	 éposz,	 A	 megváltó	 ihlet	 halála,	 a Krisztus	 levétele	 a	 keresztről	 és a Galapagosz	
című nagyobb eposzi művek szövegében is.
A szintetikus modellnek nemcsak az ősi keleti örökségben vannak forrásai, hanem a modern költészetben is. Juhász maga arról beszél, hogy a költészet hivatása az összefoglalás:
„Igen, jó lenne (és kellene) – olvassuk egy régebbi, Válaszok	a	költészetről	című írásban – hatalmas összefoglalását adni versben miden tudásnak és létezésnek, hiszen a lírai összefoglalás semmiképpen sem azonos a természettudományival vagy filozófiaival. A líra: összefoglalás.” Az enciklopédikus lírai igény szólal meg itt, amely a modern európai és amerikai költészetben is tapasztalható. Ezra Pound, T. S. Eliot, Saint-John Perse terjedelmes verskompozíciói és az amerikai avantgárd költők, Ginsberg és Corso művei tanúsítják ezt az alighanem igen
gyakori, értékes költői igényt. Juhász a kortárs költészetnek ezt a nagyszabású vállalkozását
folytatja a maga módján: személyes univerzumának komplex és szintetikus lírai összefoglalásában. Ezzel egyszersmind annak a – leghangsúlyosabb formában Németh Lászlónál megfogalmazott – várakozásnak is eleget tesz, amely költészetünk figyelmébe az archaikus és
modern elemek, hangnemek, technikák és poétikák bartóki szintézisét ajánlotta.
Juhász a lírai eposz nyelvén ültette át a gyakorlatba a szintetikus poétikát. Az eposz az
antikvitásban, de a barokkban vagy a romantikában is, a világmagyarázat vagy a nemzetitörténelem-magyarázat eszköze, mindenképpen a totális összefoglalás, a szintézisteremtés
műfaja volt. Ezek az eposzok, Homérosztól Tassóig és Zrínyitől Vörösmartyig hagyományosan epikusak és történetiek: ugyanúgy egy emberi közösség szellemi kohézióját és kollektív

„

44

tiszatáj

tudatát alapozták meg, mint később a történeti regények vagy a történettudományi összefoglalások. Juhász eposzai velük szemben természetesen lírai karaktert mutatnak: a lírai világ
totalitását fejezik ki. Még történeti anyagukat is erős személyességgel teszik a kompozíció
részeivé, mint A	tékozló	ország	kosztümös narrátora a Dózsa György vezette parasztháború,
vagy A	halottak	királya	egyes szám első személyű elbeszélője: egy középkori krónikás IV. Béla és a tatárjárás történetét. A költő egyik nyilatkozatában a következőket olvassuk: „Az
eposz műfajmegjelölő és nálam nem értelmezhető a régi módon. Az én eposzaim, ha hordoznak is anyagukban némi cselekményszerűséget,	ha rendelkeznek is a történés	elemi vonásaival, mégis lírai versek, személyes vallomások, eredendő himnuszok és siratók.”	
Juhász Ferenc totális lírai univerzumot alkotott eposzaiban. Egy helyen ő maga arról beszélt, hogy a Gyermekdalok című lírai-epikai költői kompozíciójában a középkori katedrálisok
architektonikus és szobrászati struktúráját követte: egyszerre épített szerkezetet és mintázott részleteket. Így történik az ő lírai eposzaiban is. A nagyszabású alkotás két eleme: a
szerkezet és a részlet a legszorosabban összefügg, mint építészet és szobrászat Chartres,
Reims és Köln templom-óriásaiban. A kettő egymás nélkül el sem képzelhető: a rózsaablaknak vagy a vízköpőnek a szerkezet ad funkciót; a szerkezetnek viszont a részlet ad életet. Ez
a kölcsönösség érvényesül Juhász önéletrajzi és történelmi eposzaiban, vizionárius „hosszú
verseiben” is: az eposzi kompozíció és a szintetikus poétika egymással szervesen összefügg,
egymástól el sem választható.
Megújított	költészetfogalom	és	költői	stratégia	
Az új költői koncepció és poétika természetesen együtt járt a költő és a költészet fogalmának
átértelmezésével. Juhász Ferenc eposzait olvasva lenyűgöz a világról – az anyag természetéről és változatairól, az élő szervezetek felépítéséről és működéséről, a kozmikus jövendő futurológiai lehetőségeiről – kialakított gazdag költői képsor, egyszersmind ennek a képsornak
a látomásokat is átszövő tudományos hitele. Mindez elképzelhetetlen a rendszeres és szerves
készülődés, a munka és az ismeretszerzés napi erőfeszítései nélkül. Juhász Ferenc azok közé
az alkotók közé tartozott, akik mintegy előre megtervezik műveiket, és olvasással, jegyzeteléssel, módszeres tanulmányokkal készülnek rájuk. Egyik vallomásos írásában arról beszél,
hogy a költőnek rendszeres munkával kell dolgoznia versein: „a költő gyűjtögető is, részletfaragó, erecske megfigyelő, s minden anyagot, lírait és emlékezetit, történelmit és természetit, lét-fejlődéstörténetit fölhalmozva esetleg évekkel előre elhelyezi egy mű vagy a művek
adott helyén. S ez érvényes a művek egymásutánjára is.”
A magyar líra hagyományos költőfogalmát következésképp egy modernebb ideállal kellett felváltania: az ihletettséget kiegészítette a készülődés, az anyaggyűjtés és a komponálás
feladataival. Egy „filológus” következetességével dolgozó „poeta doctus” hivatását választotta. Nem próféta, inkább látomásainak mérnöke akart lenni; olyan mester, aki a műhelymunka
és a látomás kölcsönösségét, egymásra ható, egymást mozgósító lehetőségeit keresi. „A megtervezett költészet – jelenti ki – olyan állandó ihletettség, amikor a világegyetem állandóan
jelen van nyüzsgő létezőivel és elképzeltjeivel, gomolyogva és lobogva, s egy-egy részlet a
kristály-rend alkalmazkodási és szerkezeti törvényei szerint keresi helyét, megfelelési helyét
a lét-fán, valahogy úgy, ahogy a fejlődéstörténeti ábrázolásokon a létezés törzsfáján tűnődik
egy-egy létező.”

2020. január

45

„

Megtervezte költészetét: természettudományos – biológiai, anatómiai, fizikai, csillagászati – anyaggyűjtéssel készült verseire. Mindaz érdekelte és foglalkoztatta, ami az emberi létet,
a mindenséget és a történelmet megismerhetővé teszi. Innen eredt szokatlan természettudományos érdeklődése, ezért kerültek könyvespolcára az orvosi és természettudományos
szakfolyóiratok, a tudományos kézikönyvek és lexikonok. Lehetőleg minden tudást össze
akart gyűjteni, fel akart használni eposzaiban. A metafora hagyományos versalakító elvét következésképp a metonímia elvével váltotta fel, új versépítő eljárással, amely nemegyszer lexikai, szemantikai és grammatikai paralellizmusokban és halmazokban hozza létre a költői
szöveget. Ez a metonimikus szövegalakítás a szintetikus poétika, az eposzműfaj szolgálatában áll.
Juhász Ferenc az emberi történelem egy kritikus pontján: egy civilizációs korszak hanyatlásának és egy új, egyelőre még aligha leírható civilizáció születésének a fordulópontján (egy
évezredforduló történelmi pillanatában) gyűjtötte és foglalta össze nagyszabású költői halmazaiba minden lehetséges emberi tudást. A nagy történelmi korfordulónak szinte jelképes
értelme volt, és ezt az értelmet a tudományok vagy a filozófia mellett leginkább talán a költészet ragadhatja meg. Egy korszak vége és egy új korszak kezdete általában „chiliasztikus”
szorongásokkal terhes, és a mi világunkban bőven érezhetőek olyan tényezők, amelyek történelmi félelmeket keltenek. Most kevésbé az atomháborúk olyannyira ijesztő réme, amely
különben több alkalommal Juhász Ferenc vizionárius eposzaiban is megjelent, inkább a környezeti ártalmak, a népességrobbanás, a civilizációs kollapszusok.
Mindenesetre a költő teljes joggal érezte úgy, hogy körötte egy hatalmas és félelmetes
történelmi fordulat sűrűsödő eseményei zajlanak, és mindennek kiszámíthatatlanok a következményei. Különös, mondhatnám, „fordított” homéroszi pillanatban élünk: a görög eposzköltő egy kultúra kezdetén, az európai civilizáció születésének verőfényes napjaiban gyűjtötte össze érvényes költői konstrukcióba a körülötte élő világ valamennyi számon tartható
elemét. Juhásznak, ellenkezőleg, egy kultúra nagy és végzetes válságának idején kellett summáznia azt a világot, amelyet a huszadik századi ember érzékel. Ez az összefoglalás jelenti
költészetének legnagyobb – csak világirodalmi mértékkel mérhető – vállalkozását. Ennek az
összefoglalásnak az igénye serkentette új meg új feladatokra, az összefoglalás új és új erőfeszítéseire.
Juhász Ferencnek élete megszokott keretét kellett odahagynia az elmúlt évtized történelmi változásai következtében. Az Új Írás erőszakos politikai manőverrel kísért 1991-es
megszűnésére (megszüntetésére) gondolok. A költő ezt követve ismét távolabbra került az
irodalmi élet centrumától, pontosabban az önkéntes kivonulást választotta, és ha kevésbé hiteles fórumok részéről is, de el kellett viselnie gonosz támadásokat. Igaz, barátai sohasem
hagyták cserben: személyes hűségből éppen az elmúlt esztendők vizsgáztatták le ezeket a
barátokat. Juhász mindenesetre a legjobb megoldást választotta: visszavonulva is dolgozott,
tovább építette és gazdagította életművét, amely még inkább kiteljesítette azt a lírai univerzumot, amely a magyar költészet egyik legnagyobb és legszebb gondolati, poétikai és nyelvi
korpusza. A magyar költészet története nem volna teljes Juhász Ferenc költészete (és ennek
elismerése) nélkül: a költő távozhat az elmúlásba, életműve mindazonáltal fennmarad. Erről
a nemzet, a magyar olvasóközönség emlékezetének és hűségének kell gondoskodnia.

„

46

tiszatáj

KABDEBÓ LÓRÁNT
	

A felszabadult költő önvizsgálata
	
Amióta valamelyik évfolyamtársam kezembe adta Juhász Ferenc A	virágok	hatalma című kötetét valamikor 1956 őszén, másodéves koromban, amikor az ELTE két bölcsészkarának irodalmi folyóiratát, az első, ősi, csak egyetlen számot megélhetett Tiszta szívvelt szerkesztettük, és én, a készülő ókortörténész bódultan olvasni és írásban üdvözölni kezdtem a kötet
verseit meg az Új Hangban még a forradalom előtt megjelenhetett A	 szarvassá	 változott	 fiú	
kiáltozása	a	titkok	kapujából és a Fekete	páva című balladákat, akkor tudtam már, a bartóki
zene áthallásai megsúgták, hogy a magyar költészet egyik halhatatlanjának alkotásaival találkoztam. Ezek a versek vezettek az élő magyar költészethez. Utóbb azt is megértettem,
hogy A	tékozló	ország nélkül az ’56-os forradalom se születhetett volna meg.
Majd a Babonák	napját, A	halottak	királyát vagy a Bombát olvasva én is végigszenvedtem
létezésünk veszélyeztetettségét. A tudatot, hogy az alkalmanként az atomháborútól megmenekülő világ a megosztottságot és a nemzeti kiszolgáltatottságot szentesíti. A versben emlékezetessé tett, az Oktogonon villogott „neon-Magyarország” reklámképe sétáim alkalmából
ezt az új „vesztfáliai békét”, megújított „Szent Szövetséget” juttatta mindig eszembe. Hiszen
az Oktogon November 7.	térként jelezte: a „szocializmus korszaka” osztódott ránk. Hogy a világ megmaradhasson. Kísértő látszat: a költő A	 halottak	 királya idején az elfogadók között
lett volna? Magam akkor (ma így fogalmazhatom: békaperspektívából tekintve) művét a hivatalos poétika, a „szocialista irodalom” darabjai közé soroltam. De ha a juhászi költészet ívelését nézem, akkor ma már – egy emberöltőt is meghaladó távolából – bizony nem a konszolidáció kompromisszumaként olvasom művét, hanem a megkérdőjelezés, az ellene mondás
klasszikus értékű felmutatásaként. A halál országa és a másmilyen élet vágya közötti párharc
megszövegezéseként. Benne van szövegében a tatárjárásokat, a levert forradalmakat követő
pusztultság tudatosítása, és benne a Juhász Ferenc-i csak azért is reménykedés himnikus kimondása. A jobbra várás keresztre feszített reménysége. Maga utolsó vers-próza-esszékötetében (A	végtelen	tükre, Kossuth Kiadó, Budapest, 2015) így vélekedett erről: „József Attila a Hazám szonettjeiben a huszadik századi Magyarország első harmadának elemi részecske-pontos, nano-sűrűségű lenyomata volt. Szikrázó, kemény, fekete, atomrobbanás-méhű,
konok, keserű szavakból rajzolt feledhetetlen térkép. Olyan volt, mint egy rendőrségi ujjlenyomat: megmásíthatatlan, összekeverhetetlen rajzolatú feketekék recepajzs, személyazonosító, letagadhatatlan fekete bőrlécgyűrűk címer-koszorúja.” Fiatalon hitte, hogy mindez megváltozik. Rá mégis a folytatás osztatott: „azt hittem: ezen a földön sohasem lesz többé József
Attila 1937-es Magyarországa. Léptünk könnyű lesz, szinte lepkeként, vagy rozsdapettyes
szöcskeként szállunk lépteinkkel, mint a Holdra-szállt ember űr-búvárruhában a holdporsziklatalajon. Aztán a múlt század közepén írtam egy époszt: A	tékozló	ország címmel. Mondjak-e többet Barátaim?” És végül is a legtöbbet teszi ennek ellenében: korábbi szövegeit sorozatosan átstilizálja, de az ’56 utániakat már mindvégig kiadásuk első változatával vállalja!
A „legnehezebbet” kellett szellemének átélnie, hogy kétségbeejtő helyzetében az emberben

2020. január

47

„

mindig benne élő, fénnyel teli lehetőségekben is reménykedhessen. Hogy elismételhesse époszai tanulságaként T. S. Eliot Mágusok	 utazásának végszavát: „I should be glad of another
death.” (Szabó Lőrinc ostrom utáni fordításában: „Másik halált szeretnék.”; Vas István korabeli fordításában: „Másmilyen halálnak örülnék.”). Magam is kimondtam megváltozott helyzetelemzésemet azóta már nem egyszer, és ugyanezt gondolja végig a Juhász Ferencről nemrég emlékező kötetben (Juhász	Ferenc,	a	mindenség	szerelmese	90.	Összeállította Juhász Anna,
Juhász Eszter, Juhász Ferencné, a verseket válogatta M. Nagy Miklós, Helikon, Budapest,
2018) egy jelentős mai költő, Kemény István is vers-esszéjében, elgondolkozva azon, miként
lehetett megszólalni „abban” a világban is érvényes poétikai hitellel.
Juhász Ferenc megbirkózott a kora kilehelte miazmás „való világgal”. Glóriával átallépte.
Költői erejét bizonyítja, hogy több mint fél évszázadon át bírta a terhelést, amely vele együtt
kortársait is meggyötörte, pusztította, sőt sokukat önpusztításra kényszerítette.
A hosszú című verssel (Latinovits	Zoltán	koporsója	kívül‐belül	teleírva,	mint	az	egyiptomi	
mumia‐bábok), amit csak	 Latinovits-siratóként emlegetünk, magam is elgyászoltam az ígyúgy elhulló klasszikus kortársainkat. Végül a rendszerváltás időszakának mámorában, az
1991-es Új Írás januári számában megjelent Mérgezett	Mennyország	ijesztő túlvilágképében
a felvillanó kétségbeesésre is rányitotta szemünket. Mintha a Szabó Lőrinc-fordította, az évszázadot kezdő Gottfried Benn-versre felelne vissza: Férj	 és	 feleség	 átmegy	 a	 rákbarakon
(1912). Halott anyja emlékének felidézésével végiggondol egy görbetükörként visszagrimaszoló öröklétet. Értettem, mert ott voltam korábban, talán az Új Írás szerkesztőségében, amikor barátok között – az ő mindig oly igen pontosan fogalmazó szavaival – emlékezett valamelyik valaha vaskoporsóban hazaszállított őse-rokona kiföldelésére, akit a koporsó felvágása
pillanatában még eredeti formájában megláthatott, majd mindez porrá omlott – ezzel az ősképzettel épülhetett meg az emberi létezést a huszadik század ismeretvilágában megújító
költői látomás-világa, amely A	szivárványszínű	cethaltól A	hazatérő	halott című hosszúversében a Bartók-újratemetésre készülve a test pusztulásának végiggondolásával az egyetemes
líra világképét újította meg. Utolsó, döbbenetesen nagy alkotásával összegezte a kétségbeesés ijedelmét és büszkeségét, az evilági sorstalanságot követhető metafizikai reménytelenség utolsó megjelenítéseként. Utoljára idézve meg a kétségbeesés döbbentő szólamát.
Emberi nagyságát csodálhattam, amikor egyik délelőtt behívott főszerkesztői szobájába,
és közölte: „tőlem tudjad meg, kirúgtam.” Csak ennyit mondott, de mindketten tudtuk, kire
vonatkozott. Akkori élete kettős szereplőjű megrontójára. Legyőzte a hatalom és az érzékiség
megkötöző kísértését, a jelenetben a legszentebb ima szövegének testet öltését érzékeltem
kinyilatkoztatása kimondása pillanatától: „et ne nos inducas in tentationem, sed libera nos
a malo”.
Szövegeiben megtalálta a Juhász-éposz az igazi határesetet: az ember utáni világot, amelyet mégis csak emberméretűen tud megszerkeszteni. Az emberlét logikáját viszi végig az
embernélküliségen, és így tűnik ki az emberhiány borzalma és az emberlét szépsége. Ez a
nagy ívű, nagy epikus érzékkel formált vízióépítmény-sorozat kétarcú fejezetekből rakódik
össze: nemlétével groteszkba fordul a csodálatos és az ember nélküli groteszk csodálatossá
nemesedik, mihelyt felfedődik emberi modellje. Juhász az elveszthető paradicsomot rajzolta
meg, az elveszettség állapotában. Bizonyította: az ember képtelen elképzelni az ember nélküli világot.

„

48

tiszatáj

Mégis, amikor kezembe vettem a fennebb említett, rá emlékező könyvet, olvasása során
rádöbbentem, hogy Juhász Ferenc, ez a világcsodája költő miként formálódott ebben a megkötözve táncoltató világban. Hogyan került kapcsolatba mindennel, ami a huszadik század
második felében értékké válhatott az utókor szemében. Miként sikerült kiválasztania barátait
úgy, hogy az egyben korának legmagasabb szintű tájékozottságát segítette magában megalakítani. Mert ekként válhatott kora legtájékozottabb, legösszeszedettebb vizslató koponyájává, melyben született tehetségével a kor legellentmondásosabb gondolatvilágainak ütköztetését tudta összehozni. Hihettük, vélhettük személyében egy-egy csoportosulás tagjának,
néha elkötelezettjének. Valójában: minden gondolat végigértelmezőjeként, mint egy újkori
reneszánszember élt itt közöttünk. Ismerve minden irányzatot, törekvést, választ keresve
minden kételyre, és személyes kapcsolatot alakítva az egymással ellentétes személyiségekkel. A már említett kései prózakötetében egyedien jellemzi nagy kortársait, mégis legbelső
vívódásainak alkalmait rejti ezekbe a portrékba. Válogat? Mindről elmondhatná, sőt önmagáról is, amit egyikükről leírt: „De boldog lehet az Elképzelhetetlen Isten, hogy ilyen áldott
szentséges fia született.”
Azt szokták mondani, társtalan, és beszédmódjával kívül áll kortársai alkotásain. Pedig
benne él a legnagyobbak összhangzatában. Azt az oximoront alakítja tovább költészetében,
amelynek lényege a „tragic joy”, amint azt Yeats megfogalmazta, és Rilke Duinoi	elégiái, T. S.
Eliotnak a vonósnégyesekbe formálódó pályaképe, az Énekek Poundja, az Eszmélet,	a	Téli	éj‐
szaka, a Költőnk	és	kora József Attilája valamint a Tücsökzene	Szabó Lőrince ráhagyományozta, amint az észak-amerikai angol nyelvű költészet gyakorlata mindezt tovább élteti. „Hector
is dead and there’s a light in Troy·/ We that look on but laugh in tragic joy.” (The	Gyres, ahogy
1936–1937-ben Yeats megírta, és Turczi István megformálta kérésemre ennek a szinte fordíthatatlan két sornak magyar változatát: „Hektor halott, Trója lángok közt alámerül; / láttukra arcunkon mégis tragikus derü.”) Mindez elmondatott „nagyepikus tartományaiba” sorolható – általa következetesen éposznak nevezett szövegeiben. Kimondatott mindezzel a
szembefordulás a materializálódó gonosszal.
Az is nagy teljesítmény: ha klasszikus nagyságrendű költő tartani tudja alkotói szintjét,
pályája ívét sajátos logikájával folytatva tovább. Nagyobb bátorságot feltételez úgy tovább
alakítani ezt a pályaívet, hogy még volt híveinek jó része is megkérdőjelezi az újabb műveket.
Az pedig meglepetésszámba mehet, ha ilyen, látszólag vesztes helyzetben olyan művek születnek, amelyek a világirodalom legújabb törekvéseinek szintjén teremtenek egyedi jellegű
remekművet, egyben modellértékű művészi megnyilvánulást. Juhász Ferenc a nyolcvanas
évektől olyan műveket hozott létre, melyeknek alakuló motívumai szinte „a levegőben voltak”. Maga is költői és esszé-prózai műveiben jósolta, kereste, várta. Nagy történelmi fordulók nagy művészi fordulatokat is teremnek.
Olvasójaként már a Halott	feketerigóért lelkesedve megtanultam, miként lehet felszabadultan megküzdeni boldogságunkért, és a	 Fekete	 Saskirályt megismerve rájöttem, hogyan
kell számot vetni személyes múltunkkal, magunkban is megkeresve a kísértéseket, amelyen
diadalmaskodva találhatjuk meg önmagunk megtisztuló létezését. Elszámolva tetteinkkel,
szembenézve a ránk figyelő világgal.
*
Mikor kezdődik új korszak egy költői pályán? Juhász Ferenc nem elhagyja azt a történelmi
párhuzamot, amelyet a Latinovits-siratóig kritikusai megrajzoltak/megrajzoltunk. Csak túl

2020. január

49

„

ezen egy – ezt is magában foglaló – másfajta poétikai vállalkozásba kezd. A hangsúly eddig az
ember és történelmi csapdáinak szembesítésén volt. Ekkortól: az embert személyes sorsában
a boldogság esélyével méri. Tudatosítja: mindenkinek abban a korban kell helytállnia és boldogulását megtalálnia, amelybe beleszületett. Nem kivonja felelőssége alól, de a felelősségvállalásra alkalmasabbá nemesíti.
Szememben a Hajnali	részegségtől a Tücsökzenén át egyenes út vezet a Halott	feketerigó‐
ig. Juhász Ferenc nagy terjedelmű életmeditációjához. A Tücsökzenéről írva próbáltam megkeresni a műfaji meghatározást, és a kettős ihletést találtam: a sorsköltészetet magára vállaló
számvetést ellenpontozó létköltészet spirituális kíváncsiságát. És mindkettő egyfajta kortársi
„nyomás” ellenében születik, önigazolás helyett önépítkezés. Dacból önfelszabadítás. A fájdalom, a rettenet ellenében az öröm elvének megfogalmazása.
De ez a felszabadulás hozza magával előtörténetét, mely nemcsak a korábban idilliként
jelentkező „karácsonyi” pillanat, de Oszip Mandelstam sorsa is. Juhász ráébredt, hogy a történelem „adta” époszi élethelyzete, ölébe hullott „sorsa” előbb megszédítette, majd megdöbbentette. Nem legjobb barátja, Nagy László apjának összeomlásából tudatosodott benne a parasztság tönkretétele, hanem felesége halálos végű betegsége és apósa üldözöttsége figyeltette fel a nemzet tragédiájára. A közösségi szerepet el kellett hagyja, mert akik ráosztották volna, szeme láttára kezdetektől kompromittálták. A „Forradalom” tért hódítása az erőszak
megtestesülése volt. És ebből következően a felszabadultan boldog szerelmes előélete is
hosszú összezártság a halállal. Számára évtizedekig az emberi kapcsolat: az élőt szorongató
halott. És még ki se dalolhatta közvetlenül. Ha beszélt róla, csak korán pusztult apját emlegette. Sirámait olvasói is a szegények fia örökségének, és a világ bombától féltésének tartottuk. Ilyen volt A	 szivárványszínű	cethal, a Történelem. De az emlék magába szívta évtizedek
jelenét, árnya azért nem oszolhatott: az első asszony öngyilkossággal végződő élete jelentette
a halálszorítást. Most már tudjuk: ezt énekelte ki A	halottak	királyában is. Ő, aki az összetartozás oly sokféle árnyalatát – a derűs együttléttől a szexuális csodáig – oly elemző boldogsággal tudja átélni, mint kevesen költőelődei közül (talán Szabó Lőrinc néhány Tücsökzenedarabjára utalhatok még), korábban verseiben csak a halál-kapcsolatok „látomásait” mutathatta fel. Életrajzának történelmi-poétikai leglényege egy költőileg szerkesztett sorsot íratott
meg általa ennek felmutatására: mint régóta hordott titok egy szeretkezés utáni boldog ellágyulásban jelenik meg művében egy öreg, háborúk verte paraszt emblematikus története.
Aki az új világban fellélegezve, drágán vett gebéjével tehetetlenné és nevetségessé válva fájdalmát úgy csordította ki: kegyetlen indulattal agyonverte a gebét, majd tettét keservesen,
„véresen” megsiratta. Ha van „életrajzi” jelenet, amely a nemzeti sorsot jelképezheti, akkor ez
az. Benne szegények hite-csalódása, emberi remény és megcsalattatás, tragédiába torkolló
idill. A személyes halálképet magyarázó történelmi groteszk: történetté vált titok.
Csalódásait követően, a gyászra méltókat elsiratva tudatosan keresi és megtalálja, kivirágzó szerelmével ünnepelheti a szexuális teljességet is önmagában foglaló összetartozás
boldog beteljesülését, véglegesült állapotát. Kialakított derűs légkörében élheti életét: írhatja
a boldogságkeresés époszát.
Ha Szabó Lőrincet és Juhász Ferencet a Történelem is megkínozta, Juhásznál a Hajnali	ré‐
szegség és a Halotti	beszéd Kosztolányijánál kísértő rémek is megjelennek. Otthonának idilljébe belejönnek a létezés kivédhetetlen bajai, mint éjszakai „látomások”, archetípusok: Csernus Tibor operált szemével, Hantai Simon sokéves hallgatásával fenyegeti a nehezen kiküz-

„

50

tiszatáj

dött derűt. De mindez a létezés megkerülhetetlen velejárója. Az élet természetes árnyoldalának jelenléte. A materiális valóság eseményei életünkben.
A létezés bűvöletében a sorsként átélt életrajz Juhász Ferencnél is – mint Szabó Lőrinc
Tücsökzenéjében – „az elképzelt halál”-lal kerekedik ki. És ezzel a halálos-végzetes határponttal összeszikráztatva felvillan minduntalan az élet csodája. Az életrajzi jelenetek balladásan
zárt drámaiságával szemben ezek a meditációk lelkesülten nyitottak: hol izgatottan szárnyalók, hol aggályosan részletezők, máskor mechanikusan ismétlődők. Állandó viszonyítást teremt a halandó ember és a számára részleteiben is csodálatos világmindenség között.
De az egyes ember a maga sorsával benne él a Föld és a világmindenség létében. Hogyan?
Ami Juhászt – és valljuk be, mindnyájunkat – nyugtalaníthat, az ismeretlen: az egyes ember,
a Föld, a világmindenség sorsa, értelme. Itt siklik kételyeivel, reményeivel a személyes sorsában magát végre biztonságban érző ember. A biztosból ismét és ismét a bizonytalanba kérdez. Minden életrajzi jelenetből ide figyel, újabb történetbe azért kezd, hogy belőle újabb
kérdést csiholhasson. Így lesz az ő éposza is „boldog, szomorú dal.”
A Tücsökzenében az életrajz linearitása adta a szerkezetet. A Hajnali	részegségben a motívumok nem történeti-időbeli linearitásukban lépnek a versbe. Juhásznál a sorsát alakító öszszes motívum állandó jelenléte az alkotás alapja. A mű szerkezete: örök, leállhatatlan hullámzás, a dantei hármas réteg (inferno-purgatorio-paradiso) állandó jelenléte, egymásra vonatkoztatása. Szerkezete a Miklós‐misében megidézett barátja, Szentkuthy Praejének jelenetszövését, ingamozgásszerű alakítását követi leginkább. Mégis áthangszereli a regénybeli példát.
Benne él Juhász művében is a Prae utolsó harmadába sűrűsödő, egy-személyes egyensúlyt
felmutató morális harmónia, de Juhász esetében – a Szentkuthy-mű megjelentetési módjától
elkülönbözően nem homogén részletként, hanem – az ingamozgást követően mindegyik partikula külön-külön fut bele egy-egy lángolóan boldog morális tudatosodás vissza-visszatérő
örömünneplésébe. Itt ugyanis a személyes sors megoldottsága is csak apropó (bárha bizonyosságként megélve!), hogy megalkothassa a költő a maga felszabadult életmeditációját.
A fix pont állandó visszatérése ugyanis viszonyítási ponttá válik: egy harmonikus ember a huszadik században, itt és most micsoda poklokat és megdicsőüléseket képes egyszerre átélni.
De ez már lényegi különbözés is a régebbi Juhász-művekkel szemben. Juhásznak minden
művében vitája volt a harmóniavesztéssel, de verseiben maga mindig harmóniátlan embernek mutatkozott. Most azt az állapotot használta ki műve ihletőjéül, amikor ő maga személyes sorsában megteremtette-megtalálta maga körül az ember számára adódó viszonylagos
harmóniát. Most ez már nemcsak vágy és költői deklaráció, mint eddig, hanem megélt élmény. Ez az élmény a lírai ihlete művének, a létrejöttét igazoló állapot.
Mindig vitázott a tékozlással, a halálvággyal, magafeladással – a félelem pozíciójából.
Most: a személyes biztonságérzet határozza meg költői helyzetét. Ebből a biztonságból gondolja végig mindazt, ami az ő saját életét és ami mindenki létét veszélyezteti. A „látomások”
most is körülveszik, őbenne magában is benne élnek, de ma már el tudja választani magától
ezeket. „Elég” – vágja el a legélesebb fájdalmat, ráburjánzó halál-akaratot. A megmaradás
akarása élteti, ad erőt számára élete – néha kegyetlenül kikényszerített – elviseléséhez. És
ezt ki is mondja: túl kell élni. És míg ezt fontolgatja alkotásában, addig hazája és környezete a
rendszerváltás idejét szenvedi és alakítja.
Szerkezetében is a fordítottja ez a mű az eddigieknek: régebben a pusztulás képei közül
fel-felszökött egy-egy sóhaj, ki-kilövellt a remény sugara: most a meghatározó a nyugalmi ál-

2020. január

51

„

lapot derűje, amelybe be-becsapnak a „látomások” kísértetei. A vers alapállapota a személyes
élet megoldottsága. Nem pillanatra, de folyamatában. Napszakok, évszakok váltakoznak, lepereg egy év is, hogy éreztethesse a teljes ciklusidők zavartalanságát. Ha van saját, teremtett
mítosza: ez a teljesség.
Amit eddig művei alapján nem ismertünk: Juhász Ferenc tud örülni az életnek. Eddig csak
gyönyörködni tudott legfeljebb – pillanatra – benne. El nem hagyhatja utóbb sem árnyait, bevallva kell pacifikálni őket. Ez az ének lényege: győzelemvevés a poklokon. Úgy, hogy a küzdelem mégis állandó, hiszen a poklot is magában hurcolja, mikor megküzd a mennyországért.
Ez magyarázza a mű sajátos ritmusát. Az életét harmonikusan berendező ember képével
indítja a művet, de csak a közepe táján, a 240. oldal körül tudatosítja: ez maga az „epopeiaidő” célja. Így a mű első fele az évtizedek alatt lezajlott küzdelmet reprodukálja, míg a második részben a harmónia veszélyeztetettségét éli át. Így halad a meditáció a maga spirális
szerkezetében mind tágabb körök felé. A „kis” világból, a személyes és helyi történetből így
nő ki az emberi sors, átélve a mai ember helyzetét a „nagy” világban. A dantei személyiségszerkezet a fausti sorsot futja be.
Hosszú hallgatás után szólalt meg Juhász Ferenc. A töredékek, amiket közben kiadott,
nyugtalanítóak voltak. A felbomlást inkább jelezték, mint erőinek újabb koncentrálódását.
Különben is, már régebben írtam: rövidebb írásai bőbeszédűbbek, mint nagy kompozíciói.
Ezt sokan akkor is megkérdőjelezték. Művének terjedelme most is tényleg több mint szokatlan. Bele-beleolvasni nem lehet, félreértést szülhet. Benne kell élni, amíg olvassuk, át kell
venni magunkba világát, siklani vele rétegről rétegre, érzésről érzésre. Persze csak a magam
tanulságát mondhatom: megéri. Szuggesztív érvelés ez a mű az élet mellett úgy, hogy benne
felmutat egy sorsot, amely megküzdve a maga szörnyeivel eljuthatott a harmóniáig. Nem
„hazugul szép”, hanem küzdelmesen szép, élő remek. Ha egy műalkotás önmagában szuggesztív zárt egészet alkot – és szememben a Halott	feketerigó ilyen mű –, ezzel már igazolta
önmagát, megteremtette a megítéléséhez szükséges új mértékrendet. Ha már megidéztük
Szabó Lőrincet, hadd zárjam épp ezért az ő szavaival: „S jogomat bár vitassa minden, / ha itt
és most és én tekintem: / így forognak a csillagok!”
És ezt követően teljesedik be önmaga létezésének számbavétele, a Fekete	Saskirály, 1988ban. Merjem kimondani? Remekmű. Valami új született, amelyről szólva alkotója sem „magyarázni” akarja már – mint tette eddigi köteteinek fülszövegében –, hanem tárgyias szavakkal beszél: foganása pillanatáról, formájáról. Mint a legfontosabb művek esetében. Ahol a létezésből valami eddig nem volt születik: nem magyarázni kell – hanem regisztrálni.
„1960 késő-nyarán, a Lánchíd pesti elő-vályújában, egy kávéház előtt a téren érte agyamat az elektromos szikra-ütés: hogy íme a vers, amit kitalált velem a gyötrelem és a történelem… A népmese-nemzette éposz. A sors-szobák, létállapotszobák gyűjteménye sors-kastély,
aminek legtitkosabb kastélybelső csúcs-szobája a Tizenkettedik, ahová halandó be ne lépjen!
Mert ott a Bűn, az Ellen-Jézus, a Gyűlölet-Mágnes, a Rejtelem-Isten. Ott a Csábító Halál. A mindig-győzni-akaró. De hát le kell győzni a félelmet is, meg a halált is. Vállalni kell az útat, mert
önmagamat, hisz én vagyok az út is, s a titok is, ahová az út vezet. Az út, utam. S ott is én vagyok, ahová magammal odaérek.”
„Aztán más művek robbanva és ragyogva egymás után. És 1983-ban régi jegyzeteimet átbolyongva, huszonhárom évvel a tűzpillanat után megírtam a Fekete	Saskirály első fejezetét,
azt, amelyik A	boldogság című könyvben megjelent. S végül a teljes époszt 1985-1986-ban.”

„

52

tiszatáj

„A Fekete Saskirály húsz fejezetből épült vers, nyolcsoros páros-rímű hangsúlyos magyar
tizenkettesekben írva. Hogy miért e zárt, konok versforma? Mert a magyar tizenkettesnek ez
a módja azzal titokzatos és gyönyörű, hogy zárt, tömény tömbjeibe kell zárnia jelentésével,
jelenségeivel és természettudományos ismereteivel azt a jelenidőt, amely szinte már a XXI.
század. Hogy miért választottam ezt a megvalósító akaratot? Éppen ezért! Mert tudni akartam: ki lesz a győztes? E versmódozat győz le engem, vagy én győzök e vers-módszerrel a megfogalmazás és kimondás szigorában?”
Ami lényeges az információban: a vers fogantatása és létrejötte egymástól több mint két
évtizedre van. Nem történelmi vagy életrajzi meghatározók ihletik létrejöttét: tiszta költészet. Amely nem a verspróza öntörvényű kötöttségét követi, hanem egy nagyon is konkrét és
meghatározott nemzeti versformában testesül meg. Egyetemes érvényű kérdésfeltevés és válaszvárás a legkonkrétabb hagyományos formában és tematikában. Juhász Ferenc saját útját
járta, életművének életrajzi és történelmi logikáját követve jutott el a legaktuálisabb korszerűséghez. Egyazon pályán belül következik ez a váltás, mégis a magyar irodalom egésze
szempontjából kell fogadnunk azt. Értelmezése a Juhász életművön belül is megoldható (tulajdonképpen ezt a levezetést követtem eddig), de értéke az életművön kívül, önmagában is
nyilvánvaló (ennek magyarázatát keresem a továbbiakban).
A motívumok, a hasonló szerkezeti és grammatikai megoldások éppen a tőle különböző
életművekben szinte „a levegőben vannak”. Ami azokról elmondható, még inkább alkalmazható Juhász újabb művére. Utaljak csak Márton László Menedék című regényére, melynek hőse saját szívében téved el és fullad a tehetetlenségbe. Vagy Esterházy A	 szív	 segédigéi című
művére, mely hasonlóképpen az értelem és érzelem próbáját játssza el, különböző életrajzi
jelenetekre utalva, az életbelitől különbözést, a másságot műalkotássá építve. Talán éppen
ennek az irodalomtörténeti helyzetnek kellett bekövetkeznie, hogy József Attila pszichoanalitikus naplója is előadhatóvá, sőt kiadhatóvá váljék.
Juhász ezáltal minden történetnél veszélyesebb egyensúlyozó mutatványra is vállalkozik.
Megvan ugyan nála is a történet: a népmese tizenkettedik szobát kereső cselekménye. Efelé
rág, úszik, repül, hatol a főhős. De a végponthoz már az elején is eljut (azaz máris ott is van):
szemben a Fekete Saskirállyal. Ő maga szegezi fel a kínzócölöpre a rémet, melyet aztán mindig újra és újra legyőz. A húsz ének és minden egyes versszak egyazon küzdelem állandó magasfeszültsége. A mű egésze: az emberben élő Bűnök állandó vonzása, elszabadulási kísérlete
– és megfegyelmezésük.
Mint a világirodalomban a szonett, úgy Juhász Ferenc számára a nyolcsoros párosrímű tizenkettős e küzdelem színtere. Ahogy mondjuk A	huszonhatodik	év szonettjeiben benne él a
versforma világtörténete, úgy a Fekete	 Saskirály versszakaiban a Toldi legszebb strófáinak
hangszerelését is halljuk, benne zeng a nemzeti versidom egész gazdagsága. Micsoda szürreális ellentétezés: hangsúlyai, mondat-intonációja Arany Jánost idézik – nyelve, leírásai Bosch
fantáziájára emlékeztető pornó-jeleneteket alakítanak. A különbözőségek magasfeszültsége:
hangnem és fantázia összeszikráztatása. Szinte metanyelven. Kálnoky nagyszerű Shakespeare újraátélésére, a XIX.	Henrikre emlékezem: szinte blöffnyelven alakul, szónokol, pereg a
versszak. A magyar nyelv olyan lehetőségei szabadulnak el így, amelyben a kötött és a hagyomány megszentelte forma a szavakat új, a grammatikától és jelentésüktől független életre
kényszeríti. A kommunikáció új lehetősége születik ezáltal: a versbeszéd újfajta értelmezési
teret teremt, a belső történést, a hallgatást szólaltatja meg. A közvetlenül elmondhatatlant

2020. január

53

„

átélni segíti, világra érleli. Mint a Tolsztoj-regényben az idegen nyelvi közegre való áttérés,
vagy Hans Castorp esetében a másik nyelv: Juhász eddigi költői világát (mint metanyelvi közeget) belesűríti ezekbe a versszakokba. Azt hiszem, merészségben és fegyelemben (mert a
kettő ebben a műben összetartozik, egymást meghatározó erő!) legmesszebb ez a költemény
megy el a magyar irodalomban.
De így vagyunk magával az alapmesével és az ellen-Jézus Fekete Saskirállyal is: mítosz
helyett pszeudomítoszt teremt, és úgy építi fel az egész művet, mintha egy hagyományteli
archetípusra lenne vonatkoztatható. Ahogy a forma-hangnem és nyelv-történés ellenpontozzák egymást, úgy itt a valódi vallásos hagyomány (Jézus-képzet) és annak ellentéte, az egyéni-egyszeri ötletre épülő mítoszteremtő gesztus adja a mű alapfeszültségét. Jézus ellenében
ugyanis nem az ördögöt vagy valamilyen antikrisztust formál, hanem egy negatív képmást
gondol el, amely a megváltás helyett éppen a halálba vonzana. A „megkísértés” evangéliumi
jelenete sejlik fel az egész mű mögött, az Istenfia próbatétele a böjt utáni káprázatokkal –
csakhogy nem az őskép felelevenítésével, hanem az egyéni jelenetezés másságával. Önmaga
költői nyelvén alakítja a mesét – amely mégis köthető a világ alapvető mítoszi átéléséhez.
Mi is tulajdonképpen a Fekete	Saskirály?
Ha a Halott	 feketerigó a Hajnali	 részegség kibontása, ez Az	 ős	 Kajáné. Mondhatná róla,
a benne zajló küzdelemről Juhász Ferenc is: „Az élet, vagy a költészet”. Csakhogy itt a „szereposztás” a fordítottja az Ady-versének. Az ős Kaján figurája bizonyos pozitív töltést hordoz,
a Saskirály ellenben éppen az ember negatív léte: az ellentét az emberben. És ezzel szétválik
az élet és a költészet. Az élet élhetéséhez a Saskirály-képzet legyőzése szükségeltetik. A költészet: a Saskirály megképzése és megtalálása. Életre keltése a műben, és legyőzése ugyanott.
Az élet nevében. Ha kívülről nézzük: tartama egyetlen metafizikus pillanat, amikor az ember
önmagában találkozik bűn- és halálösztöneivel, „lelkem alatt egy nagy mocsár: a förtelem”mel. És ahelyett, hogy engedne a csábításnak, legyőzi azt, felszögezi a fára, és nem engedi
szabadon garázdálkodni. Egyszerre szögezi fel önmagában, és áll ellen a felszögezett szuggesztiójának, amely elszabadítására szólít fel. Mert az élet parancsa: hogy ne szabadítsuk el
magunkban a halált.
De folyamat is az éposz (és ennyiben az eddigi Juhász-époszok társa is): ha belülről, életünk oldaláról nézzük. Meg-megújuló küzdelem (mint Adynál: „piros hajnalok hosszú sorban
suhannak el”), az élet leélése: a halál megfékezése, míg végül megérünk – a halált mégis percenként legyőzve – az elmúlásra. Mint az angol barokk metafizikus költők esetében: filozófiai
magasfeszültség és egyben a legrafináltabb költői eszközökkel tudatosított küzdelem, amely
az életcsapdák át- és túlélésének esélyét érzékíti meg.
Az ismert Juhász-motívumokból épül persze ez a vers is. Csakhogy itt a kötött versszak,
majd a komponált fejezet és az évtizedekig érlelt versegész hármas kényszere nem engedi,
hogy kényelmesen kiteljesedjen az elképzelt kompozíció. Itt minden egyes versszakban meg
kell alapozni a mű egészének sikerét. Épp ezért ez az első olyan Juhász-éposz, amelynek részei külön-külön is olvashatók-ízlelhetők. Persze, ha már előtte az egész mű állandóan érvényesülő kompozíciója nyilvánvalóvá vált az olvasó számára. Ha már benne él a mű egészében.
Nem véletlen, hogy Juhász pályája annyiszor kapcsolódik-kötődik a Bartók-életműhöz.
Eszmélkedése: A	szarvassá	változott	fiú volt, most a Fekete	Saskirály és egész problémája izgatja ebben: formailag-kompozicionálisan is, de még inkább egzisztenciálisan. A visszaépü-

„

54

tiszatáj

lés. A szétszakadt emberség egészségének öntudata. „S visszafolyva összenő ami szétesett”.
Az ő Bartók-példázata: a „minden egész széttörött” sors ellenében összeálló teljesség. Vagy
legalább ennek igénye. Ezt teljesíti be a „hazatérő halott” metaforája, az életre feltámadó teljesség. Szemben a „hőszemével” tájékozódó halál-vonzással. Szemben a bennünk lakó Bűnnel
és halállal Bartók az egészség szimbóluma. Juhász époszában is mintha kétféle bartóki szerkezeti sajátosságot építene egybe: a Mikrokozmosz sorozat miniatúráit és A	kékszakállú	her‐
ceg várának filozófiai-népmesei szerkezetét éli eggyé.
Néhány példát erre az önmagát megkötő feszültségre, a cseppben a tenger technikát követő versszakra:
Te vagy a fa foglya, s én gyászodat őrzöm,
s bűnödtől kifosztva te vagy halál-őrzőm!
Szenvedés-őröd én vagyok, te kín-öröm,
sebed és tőröd: én, Te: sebem és tőröm!
A te tested az én halálom kereszten,
Az én testem a te halálod keresztem!
Le a fáról síró Légysas mégse hívlak!
Nem szabadítsz meg ha én megszabadítlak!
vagy
Nézett, mint kék szilva megnyúzott nyúl hátán,
kamaszra az asszony-hüvely arcú sátán,
nézett, mint az idő az elszáradt tölgyben,
lila szarvastüdő-halom havas völgyben,
mint a száraz fogsor döglött kutyaszájban,
mint a haláltudat az atombombában,
barna növénycsontváz-pilléren a friss dér,
nézett, mint a gyilkos arcán az embervér.
A forma feszessége a jellegzetes Juhász-motívumokat mennyire szorítja, összefogja – „determinálja”:
Mint mosatlan edény, mint leszedett asztal,
fekete hószivacs-salak kert tavasszal,
mint havivérzés, menzesz-véres vatta,
mint kiszúrt zöldpettyes öreg gyermeklabda,
mint eldobott halfej lángtükör tójégen,
zöldpikkelyes haltest kislány hüvelyében,
mint csigaház-emberürülék a hóban,
mint évgyűrűs farönk a befagyott tóban.
A „cselekmény”, a főhős népmesei haladása (például a tizedik, a szív-szobában) ilyen
versszakokban „történik”:
Arcom fölfelé, a szívcsúcs felé hajtom,
s a hártyacsúcs-rángást csókommal sóhajtom
s forrón visszacsókol a szívcsúcs szájamba,

2020. január

55

„

mintha forró szájam asszonyemlőt szopna,
mint emlőt szopom az ős-szívet, az ős-húst,
mint az emlőbimbó vad számban a szívcsúcs!
Világ gyermeke: én, a létszív ősemlőt,
aki bűnben, csókban emberlázzá felnőtt!
Ez a belső világ persze egyszerre a külső világ képeivel, tényeivel is jellemződik. Például:
„S ott bent szívdübörgés, mint a visszahangzó kút” – sor hívja ezt a „sorolást”:
Hörgés, ordítozás, sikoltás, üvöltés,
vinnyogás, vicsorgás, sziszegés, nyers zengés,
nyávogás, nyafogás, bömbölés, zokogás,
dünnyögés, dörmögés, ugatás, jajgatás,
kaffogás, brekegés, zihálás, visszhangzó
átkozódás-hab, mint elmebaj-harangszó,
az ajtó mögött a magány, félelem forr,
mint a meztelenek tömeg-kivégzéskor.
És innen vezet az ív a „vériszap-némaság, jajtest-sírhullámzás”-hoz.
Emlékezzünk: valaha a Diárium című folyóiratban szonettekkel lépett fel a költő, az egyik
első igazán nagy verse, a Rezi	 bordal is kötött klasszikus formában íródott. Ez a formai kötöttség tér vissza: a különböző poklokat-kalandokat megjárt költő ezáltal tudja most belső
küzdelmét, filozófiai eszmélkedését és történetszemléletét legpontosabban kifejezni. Hasonlóan százada költészetéhez. Hiszen – hogy csak a magyar avantgarde-ot vegyük – a Berzsenyi
költészetéből eszmélkedő Kassákkal kezdődő avantgarde ezáltal jut vissza Juhász költészetében a leghagyományosabb versformához. A költő eddig pályáján az analízis olyan érzelmi,
ismeretelméleti és történelmi kísérleteit, kalandjait élte át, amelynek szintézise ez a feszeskötött, mégis végleteket átfogó költemény.
Juhász Ferenc egyszer már felszabadította a magyar lírát hagyomány és kultúrpolitikai
béklyók fogságából. A	tékozló	ország és A	virágok	hatalma olyan lehetőségeket nyitott a magyar lírában, amelyek túlvezettek saját költészetén is. Korszakot nyitott. Sokáig úgy látszott,
a valahai úttörés legjelentősebb alakja inkább saját költészetét kerekíti, teljesíti ki utóbb.
Mintha magára maradt volna a történelemben is, költészetében is. Fájdalmas beletörődéssel
fogadta ezt tényként, és daccal szegült ellene. És továbbra is konokan járta a maga útját.
Személyes logikával. Ez az alkotói helyzet volt új korszaka indítója, kiváltója is. Ezáltal emelkedhetett a látszólag vert helyzetből. Élethelyzetből és költői pozícióból. Hallgatásból is. És
így végül ismét úttörő eredmény születhetett, eljutott a tőle is függetlenedő remekműhöz.
A magyar líra új magaslati pontjára.
*
Juhász Ferencről nehéz írni, esetében klasszikus a mérce: legjobb valahai versei. Átéltük az
évtizedeket, történelem és költészet történetének változásait. Faggatom egy élettel idébbről
a legújabb költeményeket. Életünk végességével szembenézve annyi csalódás-számbavétel
után, földi létünk szörnyűségeiben ismét és ismét megfürdetve fantáziáját, ugyanakkor beletekintve a vágyott teljességbe maradt-e ereje elrendezni költői világát, a létezésről felvett
újabb látleletét poétikailag megnyugtatóan felénk sugározni. Mint hajdan, 1956 reményekkel

„

56

tiszatáj

teljes őszén, ugyanolyan rajongással, epekedéssel olvasom-e a pusztulást számba vevő sorokból, képekből, jelenetekből egymásba szövődő újabb jelenéseket, mint A szivárványszínű	
cethalat, a Fekete	pávát, és az akkor kivirágzó kötetet, A	virágok	hatalmát?		
Ugyanolyan megrendültséggel vettem kezembe A	Pegazus	istállói című kötetet 2012 könyvhetén, mint tettem azt A	virágok	hatalma	esetében 1956 kora őszén, első megjelent írásom
fogalmazása idején. Akkor a versekbe kódolódott Bartók-közelség ébresztett rá a létezés
nagy drámájában, az élet és halál váltakozásának ijesztő félelmetességében való megmerülésre. Juhász Ferenc mindenre rácsodálkozó szeme vezetett be a létezés csodájába. Fiatalok
mindketten, életre készülők ebben az elmúlást is elénk táró világban.
Most ugyanezt a világot az Isten-közelség sugárzásában nyitotta ki előttem. Elgyönyörködöm a világ teljességében gyönyörködő széttekintéseiben, vele együtt keresve a kapcsolódást a láthatón-felfoghatón túli végtelennel. Rajongó búcsúzásra tekintek egy élet tapasztalatainak felgyűjtését, újra-átélését szenvedélyes sodrású versekben összeolvasva, és keresem a
folytatás evilági és ezen túli látomásait, vágyódásait. Balassi, Ady, a Tücsökzene Szabó Lőrincének Istenhez hanyatló árnyékában. Juhász Ferenc mindezzel ismét a legfontosabbakra
kérdez rá. Boldogan, hogy e föld emberi lakójaként élheti életét, gyönyörét élvezheti még a
gyönyörre kevéssé méltatható életbeli jelenetekben is. És keresi helyét a teremtett világ Teremtőjével való kapcsolódásában. Ezt szeretem Juhász Ferenc költészetében. Egyik világot
sem feledi a másikért. Gyönyörre vágyik létezésünk mindegyik távlatában. Ember, aki arra
teremtetett, hogy csodálja a teremtményeket, a létezés milliószor milliárd alakját, és csodálkozásával vágyódjon mindennek értelme után.
Olyan látást alakítva fogja fel a világot, mintha – próféták szavával – Isten mindent előre
látása épülhetne versébe. Benne hagyva az embernek adott szabad akarat esélyességét. Mint
Milton Istene, fájdalommal látja előre annak eljövetelét, amit ő nem akar, amit károsnak érez
magára a rosszul választó emberre nézve is. Szép lehetőségek keserves bukásai peregnek a
költőben. Ugyanakkor benne él ebben a költői előrelátásban az emberi szabad akarat másik
perspektívája is: az egyes ember önmagát felemelő ereje. Beleláttatja Istene szemébe az
örömöt fakasztó léttényeket. Az ember életre tervezettségét. Azt, hogy ez a történelmében
sorozatosan poklokat kiváltó ember, ha öntudata felébred benne, a megváltottság részesévé
tudja alakítani önmagát. Amit az emberiség közösen elrontott, azt magában visszájára képes
fordítani az egyes ember. Mert az ember azért lett, hogy örülni tudjon létezésének, és örömet
legyen képes okozni Teremtőjének is. A születés, a szeretkezés, az egymást gyámolítás (az új
kötetben ez külön meghatározó látomásokat indít el verseiben) a romlandó anyagból ki tudja
váltani a gyönyörűség nagyszerű jeleneteit. Ha a történelmében pusztulást vonz is az emberiség, az ember személyes létezésében képes ennek a létezésnek a gyönyörét átélni. Nem
menekülésként, hanem éppen hogy önmaga értékének tudatosításával, miként a Szent Ferenc-i gondolatban ez a gyönyörködés az isteni alkotás feletti öröm befogadása és visszasugárzása Teremtőjének. A Passió és a Naphimnusz összeszövése lett Juhász Ferenc kései kötete. A romlandóban felismeri a romolhatatlant. És ebbéli örömében megérzi, hogy a létezés
minden egyes pillanata értelmessé alakítható. A mulandó, a pusztuló egyben a mulandóság,
a pusztulás megállítása a tudatban. Költő esetében a szenvedélyesen átélt szöveg izzó poézisében.
Új kötetében Juhász Ferenc legnagyszerűbb szintjén formálódik minden egyes újabb és
újabb mondat és kép. A vers kiteljesedését tökéletes összeillesztéssel szövő-alakító elemként

2020. január

57

„

a maga egészre figyelő varázserejével. Ha csak a címadó vers, A	Pegazus	istállói	avagy	Óda	a	
szemetesekhez	groteszk ellenanyagból épülő ember- és századlátomása és A	forró	vérrel	telt	
selyemcsipkeserleg,	 avagy	új	 Énekek	 Éneke	a	XXI.	századból	című zsoltáros hangú és egyben
esendően segítséget váró szerelemvallomás a létezést elviselni segítő nagyszerű nőiséghez
lenne a kötetben, már akkor is a XX. századra visszatekintő XXI. századi költészet klasszikus
nyitódarabját üdvözlöm benne. Mert beszéde otthonra találhat a huszonegyedik század vergődő-boldogságra vágyó emberében.

„

58

tiszatáj

KERBER BALÁZS
	

A katalógus mint irodalmi forma
JUHÁSZ, SZENTKUTHY ÉS A CATALOGUS R ERUM
Jelenségek	Jegyzéke	
Szentkuthy Miklós műveiben – már a legelső, fiatalkori szövegektől kezdve – rendszeresen
jelentkezik a jelenségek összefoglalásának, egyfajta „világkatalógus” elkészítésének igénye,
mely rengeteg történetet, figurát és tájat vonultatna fel, sőt – egy tágabb, filozófiai értelemben – összegezné magában a világ észlelhető rétegeit, hangulatait, a különböző terek és helyzetek sajátos atmoszféráját. Szentkuthy első nagyregénye, a Prae1	 magába építi Szentkuthy
korának legfrissebb természettudományos eredményeit, technikai és kulturális állapotát. A regény	a huszadik századi, modern létélmény értelmezéseként, összefoglalásaként is olvasható,
melyben nem annyira az ismeretanyag, hanem annak poétikus hullámzása válik fontossá és
izgalmassá.2 A Catalogus	Rerum	valójában a katalógus szerkezetére is rákérdez, így a század
„összegzése” egyben a század mélyszerkezetének kutatása.
A Jelenségek Jegyzékének igénye konkrét formában tűnik fel az 1935-ben megjelent, Az	
egyetlen	metafora	felé	című mű elején, a szinte ars poétikus hangvételű nyitó bekezdésben:
„Mikor ezt a könyvet kezdem, mi lehet más a bevezető tétel (vagy vágy), mint ez: nincs más
célom, mint a vad, abszolút imitáció; körülöttem fullasztó, ájult-meleg levegő, ebben a gőzös
és mégis fix arany halálban egypár verébtorok cserregő sötétsége és főleg a lombok, füvek,
névtelen mezei virágok milljó vonala, analitikus gazdagsága. […] Catalogus	Rerum,	»Jelenségek Jegyzéke« – ettől a legősibb vágyamtól aligha fogok szabadulni.”3 A szöveg nyitányában a
jelzők, színek tobzódása önmagában érzékeltet valamit abból a katalogizáló eksztázisból,
mely Szentkuthy egész világát, világszemléletét átjárja. Ennek a jelenséggyűjtő kedvnek fontos jellemzője a materiális bőség megigéző ereje, valamint a külvilágra adott emberi reakció
szerepe. Az „enciklopédiához” hozzátartozik az időt és anyagot egyaránt „habzsoló” tekintet,
az egyszerre intellektuális-emocionális irányultság.
Hasonlóan Az	 egyetlen	 metafora	 felé	 jellegzetes indításához, Szentkuthy sok esetben él
azzal a technikával, hogy nagy komplexumokat egy-egy képből, egy-egy vizuális élményből
közelít meg (ami azért sem lehet véletlen, mert a szerző egész életében intenzíven érdeklődött a képzőművészet iránt). Gondolhatunk a Prae	híres Leatrice-leírására,4 melyben a fürdőkádból kilépő Leatrice a születő Vénusz analógiájára jelenik meg, s a fények és hullámok
játéka ebben az antik-modern vízióban összpontosul. A fókuszálás, sőt az ezzel együtt fellépő
1
2

3
4

Szentkuthy Miklós, Prae I-II., Magvető, Budapest, 2004.
Ld. erről: Fekete J. József, Identitás	és	tautológia,	in Fekete J. József: Széljegyzetek	Szentkuthyhoz, Jugoszláviai Magyar Művelődési Társaság, Újvidék, 1998, 7‒24.
Szentkuthy Miklós, Az	egyetlen	metafora	felé, Szépirodalmi Könyvkiadó, Budapest, 1985, 5.
Ld. Szentkuthy Miklós, Prae	i. m., I. 59.

2020. január

59

„

himnikus hang később sem ritka a Szentkuthy-prózában. Az 1936-os Fejezet	a	szerelemről5ben például ismét megjelenik – ezúttal konkrétabb formában – Vénusz születésének motívuma, mely távolról olvasható a De	 rerum	 natura	 lucretiusi invokációjának átértelmezéseként is.6 A tengerből kilépő Venus, akár Leatrice a Praeben, seregnyi képzetet, asszociációt
rendel magához, hasonlóan Az	egyetlen	metafora	felé	beszélőjéhez. Mindkét esetben a centrális képi mozzanat, a kilépés az, ami inspirációként szolgál magához a katalógushoz. Ily módon a Vénusz-motívum többszörösen is utalhat Lucretiusra.
Feltűnő, hogy Juhász Ferenc – szintén monumentális igényű – költészete milyen könnyen
és izgalmasan rokonítható a Szentkuthy-féle poétikával. Ráadásul mindkét életműről elmondható, hogy erősen közelítenek egymás felé, folytonosan felsértve önnön határaikat.
Mind Juhász, mind Szentkuthy szövegeire igaz, hogy a lírai és az epikai hangot sajátosan vegyítik egymással, világelbeszélő és világértelmező „eposzokat” létrehozva (még akkor is, ha
az „eposz” és a monumentalitás juhászi evidenciája Szentkuthynál kevésbé nyíltan, sokkal
inkább ironikusabban és rejtettebben tűnik fel). A két szerzőt összeköti, hogy az enciklopédikus poétika megteremtésének lehetőségét, a különböző elemek összekapcsolhatóságát az
előbb említett materiális örömön keresztül fedezik fel. A messzi területek, szellemi régiók
közti logikai-intellektuális kapcsolatok az emberi reakciókon, az elme és a test spontán eksztatikus mozzanatain keresztül keletkeznek. A felsorolás egyben érzéki lánc. Juhász és Szentkuthy ráadásul tudhatóan ismerték és elismerték egymás művészetét, és maguk is erős poétikai rokonságot érzékeltek műveik között. Ahogy Szentkuthy a Praeben	 a modern természettudományos elméleteket illeszti össze a hétköznapi világ- és testtapasztalattal, illetve
ahogy a Szent	Orpheus	Breviáriumában a mítoszok és a történelem olvad össze „a valóságok
valóságával”,7 a mitikum a biologikummal, úgy Juhász is kísérletezik a technikai és természeti képződmények egyesítésével. Az 1989-es, A	 tízmilliárd	 éves	 szív8	 című kötet nyitóverse,
a Második	üzenet	például gyakran meghökkentő, ám nagyrészt a tapintás plaszticitásával bíró, nagyon eltérő atmoszférájú képeket társít. Az enciklopédikus, egyben ars poétikus gesztust növeli az is, hogy a szöveg tétje láthatóan a versnek mint metafizikai jelenségnek a meghatározása: „A vers: kiszáradt pusztafű, asszonyban méhkaparókanál, […] csillagnárcisz sárga
bandzsítása, rézcsövekből gőz-orgona / Mississippi lapátkerekes hattyú-hajóján, […] űrszonda, Hold-rakéta, tarkónlőtt kisgyerek / térdepelve, […] ember- / égető kemencék sütőlapátja,
[…] a pocakos Balzac meztelenűl, delfin-csipogás, csillag-nász”.9 A szinte végig felsorolásszerű szöveg idézett részeiből látható, hogy a Juhász-féle poétika nemcsak a vers, de valamiképp
a művészet mibenlétét is az „összefoglalásban”, a vakmerő asszociációkban látja. Ezek az aszszociációk a leggroteszkebb, legtragikomikusabb vagy legszörnyűbb képzeteket (a meztelen
Balzac, egy rakéta vagy a Holokauszt felvillanása) vegyítik, hangsúlyozva azt, hogy ezeknek a
régióknak abszurd méretű távolsága és félelmetes anyagisága együtt alkotják azt a tapasztalati szerkezetet, melyben a létezés vagy a „szöveg” elképzelhető. Izgalmas a Juhász-versben a
pocakos, meztelen Balzac megjelenítése, mely egyrészt az Emberi	színjáték	grandiózus és át5
6
7

8
9

Szentkuthy Miklós, Fejezet	a	szerelemről, Szépirodalmi Könyvkiadó, Budapest, 404.
Ld. uo. 23.
Ld. Liptay Katalin hangosriportja Szentkuthy Miklóssal: http://www.szentkuthymiklos.hu/hu_BB03-d-da.Az.elet.fagg.eloszo.html [Utolsó letöltés dátuma: 2019. 11. 07.]
Juhász Ferenc, A	tízmilliárd	éves	szív, Szépirodalmi Könyvkiadó, Budapest, 1989.
Juhász Ferenc, Második	üzenet,	in A	tízmilliárd	éves	szív, i. m., 7.

„

60

tiszatáj

fogó szövegfolyamára való áttételes utalásként, ars poétikus referenciaként is olvasható (hiszen Juhász is folyton a nagyobb struktúrák, világok ábrázolására törekedett), másrészt Balzac itt nem a saját szövegkorpusza mögötti láthatatlan szerzőként, alkotóként tűnik fel, hanem erősen emberi, biológiai mivoltában. Ez a motívum ironikus is, ugyanakkor a művészt
mint profán testet, mint leplezetlen biologikumot is ábrázolja. Az a totalitás, melyben a művész is csak egy a természet tökéletlen, „anyagi”, de sokszínűségükben érdekes képződményei között, Szentkuthytól sem idegen. Az 1945-ben írott, de csak posztumusz megjelent Ci‐
cero	vándorévei10	a főhős Cicerót fizikailag gyenge, ügyetlen figuraként ábrázolja, akinek önbizalomhiánya részben saját vélt testi hibáiból táplálkozik. Szentkuthy maga is hangsúlyozza,
hogy Cicero mint neurotikus és félénk ember érdekelte (aki szerinte a leveleiben mutatkozik
meg), s nem mint ünnepelt szónok. A regényben Róma mint élő, hullámzó és rengeteg asszociatív lehetőséget nyújtó tér jelenik meg, s gyakran nagyobb szerepet kap a fantáziával dúsított (ál)történelmi közeg, mint maga Cicero. Juhász felfogásában a vers is egyfajta „össztér”,
ahol a felidézett ismeretek és anyagok mozoghatnak, s önkéntelenül is váratlan koherenciát
hozhatnak létre.
Az	„enciklopédia”	előzményei	
Mind Juhász, mind Szentkuthy nagyszabású költői-epikus projektje(i), melyekre leginkább a
műnemek és műfajok közöttiség jellemző, támaszkodnak olyan elődök alkotásaira, akiknek
poétikájában felismerhető a totalitás igénye, illetve értelmezhetők így a huszadik századból
nézve. Ezek az alkotók egyfajta panorámaszerű ábrázolást képviselnek, önmagukban egy-egy
világ létrehozói. Ez, természetesen, tágabb értelemben szinte minden műalkotásra igaz,
azonban a példaképül választott klasszikusokhoz az „enciklopédia” bizonyos képzetköre is
kapcsolódhat. Szentkuthy és Juhász számára is fontos szerző Dante az Isteni	színjáték	szigorú
rendje és erőteljes, vizionárius látásmódja miatt. Szentkuthy egy interjúban a középkor lexikonaként jellemzi11 az olasz költő művét, mert felöleli korának egész tudásanyagát. A Praere
és más Szentkuthy-művekre Dante abból a szempontból valóban hatással lehetett, hogy
ezekben is egyszerre jelenik meg a szerző idejének konkrét és absztrakt filozófiai szférája.
Dante esetében a „konkrét szféra” alatt Itália politikai-kulturális viszonyait érthetjük, míg
Szentkuthynál a modern hétköznapok és a divat is fontos szerepet játszik. Azonban ahogy az
Isteni	színjáték	látképe a guelf-ghibellin harcoktól a dolce	stil	nuovo	és a keresztény filozófia
gondolatiságáig terjed, úgy a Prae	is eljut a női öltözködéstől és az építészettől a bergsoni filozófiáig vagy a kvantumfizikáig, ráadásul mindezt egy nagy egységként kezeli, ahogy Dante
is a Commedia	különböző rétegeit. Szentkuthynak – állítása szerint – maga az életműve is az
Isteni	színjáték	hármas tagolását követi, melyben az író naplója képviseli az alsó szintet, középen áll a Frivolitások	és	hitvallások12 életinterjú-kötete, s fölül a gigantikus Szent	Orpheussorozat. Szentkuthy a Szent	Orpheus	végül befejezetlenül maradt Euridiké	nyomában13	című
zárókötetét is dantei összegzésnek szánta, melyben még egyszer szerette volna áttekinteni
a huszadik század filozófiai-ideológiai-tudományos folyamatait. Látható, hogy Szentkuthyt a

10
11
12
13

Szentkuthy Miklós, Cicero	vándorévei, Szépirodalmi Könyvkiadó, Budapest, 1990.
Ld.: Liptay Katalin hangosriportja Szentkuthy Miklóssal (i. m.)
Szentkuthy Miklós, Frivolitások	és	hitvallások, Magvető, Budapest, 1988.
Szentkuthy Miklós, Euridiké	nyomában,	Magvető, Budapest, 1993.

2020. január

61

„

kezdetektől egészen pályafutása végéig a teljesség iránti vágy inspirálta, s ez nem alakult
másképp Juhász esetében sem, akinek munkásságában az „eposz” mint nem csupán epikai,
hanem világreprezentáló forma fiatalkorától kezdve a kései művekig jelen volt. A	Halott	feke‐
terigó14	 című óriáskölteményt	 bevezető A	 valóság	 szerelmese című szövegben Dante alakja
monumentális, szinte isteni minőségben tűnik fel: „Sugárzó árny-titán: Alighieri Dante. Ő néz
rám, a XX. század mohó, bízni-tudó, élet-szerelmes, forradalom-hűséges fiára. Ő: Alighieri
Dante! Mert ő a fény és ő az árny, ő a kettő-együtt világvégtelen. S én mosolyogva ülök ragyogó, isten-hatalmú Univerzum-árnya tiszta hűvösében.”15 Az idézett szöveg szinte különös,
természeti hatalomként ábrázolja Dantét, aki a világ egészét, Juhász szavával a „világvégtelent” reprezentálja. Izgalmas megfigyelni, hogy Juhász esetében is milyen fontos a mindenség, mint térnek és fénynek erősen érzékelhető képződménye. Dante „mindenség”-alakja világosságot, „látványt” teremt maga körül az idézett szövegrészben. Érdemes ezzel a jelenséggel kapcsolatban a Fejezet	a	szerelemről	című Szentkuthy-regény egy részletét idézni, mely a
kozmikus képzetet hasonlóan eksztatikus eszközökkel hozza létre: „Körülöttünk tavaszban
a fák: nincs rejtélyesebb fénykánona a világnak, mint az egészen világoszöld rügyek és a Hold
fehérsége együtt.”16 A „fénykánon” kifejezés jól érzékelteti azt a vágyat, mely a láthatótól, a
fizikai hatástól reméli a totalitást, s a feltáruló kulturális ismeretanyag csak mintegy második
rétegként épül rá erre, az érzékelés velejárójaként. Fontos lehet az az egybeesés is, hogy a Fe‐
jezet	 a	 szerelemről	 speciális, Szentkuthy-féle Itáliája szintén Dante korát idézi meg (a nyilvánvaló anakronizmusok és a Szentkuthyra jellemző nyitott és átjárható történelmi tér ellenére).17 Minthogy ez a Szentkuthy-regény is intenzíven foglalkozik a totalitás kérdésével,
illetve azzal, mit jelent az „emberi” világ és a „biológiai” világ, mit jelentenek az emberi lét különböző „régiói”, maga a keretül választott korszak is érthető átvitt utalásként Dantéra, hiszen Szentkuthy interpretációjában Dante a kultúrtörténet egyik nagy „összefoglalója”, enciklopédistája volt. Juhász Fekete	 Saskirály	 című költeményében is alapvető referenciaként
tűnik fel Dante, ezúttal is kozmikus távlatokban: „meg az emberiség minden ősmeséje,/
a Szűz-Anya havi ciklusának vére,/ halálcsurgás, dögtánc Dante ütemére!”18
A Juhásznál és Szentkuthynál jelenlévő képzőművészeti hatást a Hieronymus Bosch művei iránti érdeklődés is mutatja, melyek tablószerű, groteszk, néhol szürreálisnak is nevezhető szemléletükkel keltik fel a két modern író figyelmét. A festő neve szintén hangsúlyos helyen szerepel A	valóság	szerelmese	című juhászi bevezetőben, sőt Juhász bevallottan arra tesz
kísérletet, hogy a Halott	feketerigóban Bosch vízióival egyenrangú, nagy művészetet hozzon
létre: „amelynél bódítóbbat Hieronymus Bosch se tudott kitalálni”19 – írja. Ugyanebben a
mondatban Juhász jelzi, hogy a költemény – Szentkuthy idézett kifejezésével – „a valóságok
valósága” kíván lenni: „izzó végtelen kehelygyomrába szív mindent, ami volt, ami van, ami
volt, ami lesz, ami lehet még, minden életet és minden halált, minden múltat és minden jövő14
15
16
17

18
19

Juhász Ferenc, Halott	feketerigó, Szépirodalmi Könyvkiadó, Budapest, 1985.
Uo. 8.
Szentkuthy Miklós, Fejezet	a	szerelemről,	i. m., 63.
Ld. erről: Szigeti Csaba, A	 történelem	 esszencializmusáról	 regényekben, in Új Nautilus, 2011.01.30.
http://ujnautilus.info/a-tortenelem-esszencializmusarol-regenyekben [Utolsó letöltés dátuma:
2019. 11. 07.]
Ld. Juhász Ferenc, Fekete	Saskirály, Szépirodalmi Könyvkiadó, Budapest, 1988, 5.
Juhász Ferenc, A	valóság	szerelmese,	in Halott	feketerigó, i. m., 6.

„

62

tiszatáj

lehetségest, szerelmeidet és halálaidat”.20 A Dantéhoz kötődően a Fekete	Saskirályban említett „dögtánc” és „halálcsurgás”21 motívumok ráadásul Bosch képeivel is rokonságot mutatnak. Maga Szentkuthy szintén említi a Bosch-hatást saját regényeivel kapcsolatban, sőt szoros rokonságot érez a festő látásmódjával: „A festészetben – apokaliptikus látásmódja miatt –
egyik nagy ideálom Hieronymus Bosch, akivel természetem rendkívül rokon.”22 – mondja az
író a Frivolitások	és	hitvallásokban. A Fejezet	a	szerelemről	egyes epizódjaiban ez a „természeti” hasonlóság nagyon is érezhető; mintha Szentkuthy szándékosan igyekezne kialakítani egy
Bosch-féle irodalmi poétikát. A mű egyik fejezetében az elbeszélő leír egy kórházépületet,
mellette pedig egy „nemi bajokat kúráló” forrást: „A vízben heverészők és a negyedik emeleti
ablakokból kikönyöklők hangosan társalogtak – az iszapos medencében lépten-nyomon elcsúszók ordítoztak […] a haldoklók almacsutkát hajigáltak a tetőről […] Az oldalsó medencében (a »Vénusz-pocsolyában«, ahogy a betegek nevezték) nagyban dúlt a szerelem: ölelkeztek, csókolództak, egész az eksztatikusságig boldogan, hogy most legalább nem kell többé
félniök, hogy valami betegséget kapnak.”23 Érdemes kiemelnünk a „Vénusz-pocsolya” kifejezést, mely visszautal a Fejezet	a	 szerelemről-ben is sokszor előforduló motívumra. Szentkuthynál – ahogy Juhász esetében is – a groteszk gyakran párosul az erotika vagy a szépség jegyeivel. Szentkuthy esetében ez a szemlélet éppen egy „realisztikusabb” látásmód kifejezője.
A Fejezet	 a	 szerelemről	említett Vénusz-leírásában feltűnik a születő alak kettőssége: a szerelem biológiai-idealisztikus jellege: „pedig te szerelem vagy, vagyis a térd csontjának keménysége s a térd alaktalansága, félgömbölyűsége, félkubizmusa […] embertelen, meztelen,
értelmetlen: erosz.”24 Ehhez társulhat Juhász „pocakos” Balzacja: a néven nevezett egykori
művész, aki azonban fizikai, valahai földi mivoltában szerepel a versben. Ugyanakkor a már
idézett szövegrészletek azt mutatják, hogy a groteszk jelleget mindig kiegészíti egy klasszikusabb szépségeszmény, a világ pozitív értelemben vett gazdagságának és pluralitásának
egyfajta „bekebelezése”. A Fekete	 Saskirályból idézett „Szűz-Anya havi ciklusának vére”25
mellett ugyanis Juhász is olyan fogalmak, motívumok felé fordul, mint „csillagméz-szemű
gyermekhit” és „világegyetemsors-töprengés”.26 A „töprengés”, a „meditáció” Szentkuthy esetében is kulcsfogalmak: regényeinek narrátorai néha olyan, egészen hosszú cselekményíveket beszélnek el, melyek csak a különböző szereplők képzeletében léteznek, illetve maga a
narráció hangvétele is többnyire spekulatív-meditatív. Ez a hullámzó tónus képes arra, hogy
létrehozza a mindkét szerzőt meghatározó térszerű beszédet, a tudatmedencéket.27

20
21
22
23
24
25
26
27

Ld. uo. 5.
Juhász Ferenc, Fekete	Saskirály,	i. m., 5.
Szentkuthy Miklós, Frivolitások	és	hitvallások,	i. m., 11.
Szentkuthy Miklós, Fejezet	a	szerelemről, i. m., 180–181.
Szentkuthy Miklós, Fejezet	a	szerelemről, i. m., 23.
Ld. Juhász Ferenc, Fekete	Saskirály,	i. m., 5.
Ld. Juhász Ferenc, A	valóság	szerelmese,	in Halott	feketerigó, i. m., 5.
Ld. erről: Fekete J. József, Identitás	és	tautológia,	i. m.,	7.

2020. január

63

„

A	modernitás	vonzásában	
A kozmoszábrázolás mint poétikai cél – akár Szentkuthy változó szerkezetű, terjeszkedő szellemű regényeit, akár a Juhász-költészetet nézzük – szorosan kapcsolódik össze a modernitás
mint jelenség iránti érdeklődéssel és rajongással. Szentkuthy kora művészeti-kulturális jelenségei mellett élénken figyelte a tudományt, melyről a Prae	 számos utalása tanúskodik
(Planck és Einstein neve is előfordul a szövegben),28 de Az	egyetlen	metafora	felé	egyik szakaszában találkozunk csillagvizsgálóval, teleszkóppal is29 (illetve ugyanez a szakasz utal Eddington New	Pathways	in	Science	című művére30). Vagyis a Szentkuthy-szövegek az említett
dantisztikus poétika értelmében a kor, a „modernitás” katalógusai is. Mivel az író értelmezésében maguk a történelmi korszakok is nyitottak, gyakran fordul elő, hogy egyes regényalakjai későbbi korok filozófiai áramlataira reflektálnak, s általában véve nem kizárt az sem, hogy
más korszakok ismeretanyaga, sőt tárgyi világa belép az ábrázolt kor keretei közé (így bukkanhat fel a Fejezet	a	szerelemről	– valószínűleg –	dantei közegében Villon, Shakespeare, vagy
akár Linné neve31). Vagyis tágabb értelemben még egy középkori közeg is válhat a modernitás „lexikonává”.
Juhász Ferenc listaszerű felsorolásaiban a huszadik századi kultúra „processziója” néha
még nyilvánvalóbb mozzanat, így például a Halott	 feketerigóban: „te matematika-szigorszerelmű, te világűr-fényelhajlás és Einstein-hegedűje, te Heisenberg-létszagú és Heideggerbánatú […] te Werner von Braun-rakétaillatú”32. A szigor és az erosz, a költészet és a matematika egymásra találása, egymásba olvadása, egy teljesebb tapasztalat lehetősége Az	egyet‐
len	metafora	felé	említett szakaszában is tetten érhető, hiszen itt Szentkuthy elbeszélője is a
„szerelmi nihil” és a tudományos realizmus egységéről beszél.33 Juhász Ferenc idézett Máso‐
dik	 üzenet	 című, tulajdonképpen programadó verse is a poétikai és a mechanikai minőség
összeolvasztásával, a szépség „kiterjesztésével” kísérletezik, amikor tradicionálisabb költői
motívumok válnak vadabb, testi-biológiai metaforák komponenseivé (pl. a „nyirokcsomók
szőlőfürtje”34 kép esetében), illetve amikor modern, technikai eszközök természetszerűleg
lesznek részesei a „panorámának” (így pl. az űrszonda vagy a rakéta). A technika szeretete
hozzájárul a szisztematikus világ képzetének felkeltéséhez is. Ezért lehet releváns Kemény
István Juhásszal kapcsolatos megjegyzése, mely szerint „mint a tank megy végig a képzelete a
világon, és alakítja-tapossa”35. A mondat azért találó, mert „tank” és „képzelet”, nehézség és
légiesség látszólagos ellentéte önmagában is jól jellemzi ezt a költői világot. Kemény vázlatszerű felsorolása pedig, melyet Juhász „tágasságáról” ad („természet, természettudományok,

28
29
30
31

32
33
34
35

Ld. pl.: Szentkuthy Miklós, Prae, i. m., I. 254., II. 320.
Szentkuthy Miklós, Az	egyetlen	metafora	felé,	i. m., 21–25.
Ld. uo. 23.
Ld. Szigeti Csaba, A	 történelem	 esszencializmusáról	 regényekben	 (i. m.) http://ujnautilus.info/atortenelem-esszencializmusarol-regenyekben/4 [Utolsó letöltés dátuma: 2019. 11. 07.]
Juhász Ferenc, Halott	feketerigó, i. m., 204.
Ld. Szentkuthy Miklós, Az	egyetlen	metafora	felé, i. m., 23.
Juhász Ferenc, Második	üzenet,	in A	tízmilliárd	éves	szív, i. m., 7.
Kemény István, Juhász	Ferenc	és	a	kortárs	költészet, in Juhász	Ferenc,	A	mindenség	szerelmese,	szerk.:
Juhász Anna, Juhász Eszter, Juhász Ferencné, Helikon, Budapest, 2018, 368–378.

„

64

tiszatáj

vegetáció, élettan, növényi-állati lét, fizika, biológia, és persze az ember teste, lelke”36), akár
Szentkuthy valamelyik öndefinitív nyilatkozatában, interjújában is szerepelhetne.
Szerb Antal is érzékeli a modernitásnak különös, izzó jelenlétét a Praeben. „De mire átengedjük magunkat a fürdőtrikó frivol hangulatának – írja 1934-es kritikájában –, kiderül, hogy
tulajdonképpen valami hallatlanul modern épületről van szó, ahol minden üvegből van, kivéve az ablakokat.”37 Az „épület” ötletével Szerb itt hasonló dolgot sejt meg, mint Kemény a
„tank” képével Juhász esetében; a szisztéma fontosságát. Ez az, amire Szentkuthy esetében
Fekete J. József utal a „medence”38 szóval, mikor az író műveinek szerkezetét vizsgálja. A regény inkább sokfelé ágazó struktúra, mint „vonal”. S ahogy a Második	 üzenet	 című Juhászvers esetében láthattuk, a vers sem „halad” valami felé, hanem inkább „robban”: benne „világapály-alkony, forradalmi zászló”39. Szerb igen pontosan reflektál a Prae	 – az akkori irodalmi kultúrában – különösnek számító térszerűségére: „mintha egy óriási, térré lett tervrajzban sétálna az ember”40 – írja. Itt mind a „tervrajz”, mind a „séta” kifejezések feltételezik
a mű nem hagyományos befogadhatóságát, hiszen ez a leírás önmagában ellentmond a lineáris narratív szerkezeteknek. Filip Sikorski 2011-ben publikált tanulmányában ezt a képzetet
szövi tovább, amikor, Grendel Lajos megjegyzése nyomán, a Prae	tematikus térképének lehetőségéről beszél.41 Vagyis a Prae, illetve általános értelemben is számos Szentkuthy-mű, „területként”, bizonyos szempontból anyagszerű világként fogható fel. Izgalmas egybeesés, hogy
Juhász Ferenc költészetéről szóló írásában Debreceni Balázs a Juhász-életmű város-jellegét
emeli ki42, melyben különböző motívumok biztosítják az átkelést és a továbblépést: „a versekről elnevezett utcákat hasonlat-hidak és szonett-traverzek keresztezik, éposz-terek,
éposz-dómok, éposz-katedrálisok koszorúzzák”43. A tervezett, beépített tér ideája pontosan
előhívja Szentkuthy Dante-interpretációját, illetve azt, ahogy utóbbit saját műveinek létrehozásában alkalmazta. A Prae	maga is látható úgy, akár egy modern elméletekből és épületekből konstruált mentális város. Ahogy Juhász, úgy Szentkuthy sem idegenkedik az érzékletes,
strukturált leírásoktól. Erre lehet példa nemcsak a már említett Leatrice-fejezet, de a Prae	
elején olvasható kalapleírás is: „kis félgömb volt a formája, melynek egyik része csillogó és
vékony nikkelcsövekből állott, üresen hagyva, rácsszerűen, a közöttük levő nyílásokat […]
Úgy éreztem, hogy a tavasznak nem lehetett volna pompásabb szimbólumot építeni, mint ezt
a félig logikai, félig rádiótechnikai kalapot”44.
Az idézett leírás erőteljesen magán viseli a Szerb Antal által említett tervrajzszerű, illetve
kísérleti vonásokat, talán azáltal is, hogy az ábrázolt kalap mintha önmagában egy futurisztikus technológiai kísérlet lenne. Szentkuthyt, „városépítő” poétikájában, inspirálhatta a heideggeri filozófia, hiszen az író a Lét	és	időt éppen a Prae	írása előtt/közben olvasta, s így a re36
37

38
39
40
41
42
43
44

Ld. uo. 368.
Szerb Antal, Szentkuthy	 Miklós:	 Prae, in A	 mítosz	 mítosza	 –	 In	 memoriam	 Szentkuthy	 Miklós, szerk.
Rugási Gyula, Nap Kiadó, Budapest, 2001, 20.
Fekete J. József, Identitás	és	tautológia, i. m., 7.
Juhász Ferenc, Második	üzenet,	in A	tízmilliárd	éves	szív, i. m., 7.
Szerb Antal, Szentkuthy	Miklós:	Prae, i. m., 21.
Ld.: Filip Sikorski, A	Prae	térképe,	in Jelenkor, 2011. 7–8. sz. 767.
Debreceni Balázs, Gondolatok	Juhász	Ferenc	költészetéről, in Tiszatáj, 2015. 8. sz. 84–91.
Ld. uo. 84.
Szentkuthy Miklós, Prae, i. m., I. 6.

2020. január

65

„

gény olvasható annak irodalmi értelmezéseként, sőt paródiájaként (erre maga Szentkuthy
hívja fel a figyelmet, illetve Tim Wilkinson, a Prae	 angol fordítója is a „Heidegger-szatírát”
említi a mű egyik lehetséges értelmezési lehetőségeként).45 Még fontosabb lehet, hogy az író
Husserl és Heidegger műveit a „germán szófetisizmus katedrálisainak”46 találja, s itt a „katedrális” szó nyilvánvalóan reflektál a filozófiának mint elméletnek konstrukció-jellegére,
vagyis a hangsúlyozott fogalmiságból, jól észlelhető elemek sokaságából létrejövő „épületre”.
Ez az elméleti, „építkező” szerkesztésmód viszont a Praere mint irodalmi szövegre erősen
hatott, még akkor is, ha a mű parodisztikusan – és több esetben csak a heideggeri fogalmiság
koherenciáját (tudatosan) mímelve – viszonyul ehhez a látásmódhoz. A szó így válhat „városszervező” elemmé, építőanyaggá, s a mű katedrálissá, ahogy Debreceni utal erre Juhász-értelmezésében.
Anakronizmusok,	groteszk	karnevál	
A historikus kavalkád, mely Szentkuthy sok művének egyik legfeltűnőbb jegye, azért különleges, mert sosem egy behatárolható kor elemeiből táplálkozik, hanem mind a megjelenő figurák, mind a nyelvi regiszterek szempontjából sokféle és széttartó (noha közben mégis koherensnek és egyneműnek tűnhet). A Fejezet	a	szerelemről	polgármestere vagy a Pendragon	
és	XIII.	Apolló47	hősei észlelhetően modern kérdéseket tesznek fel az őket körülvevő világról.
És bár épp az a Szentkuthy-próza egyik szépsége, hogy az anakronizmust valójában természetes jelenségként ábrázolja (azzal az előfeltevéssel, hogy maga az ember nem, legfeljebb a
tág értelemben vett kifejezésmód, a „retorika” változott a történelem folyamán), azért az olvasó mégis észleli, hogy a narrátor játszik az idővel, játszik a kultúrtörténettel, s egy kor sosem „egy” kor, hanem sok világnak, kultúrának karneváli jellegű szövedéke. Hasonló érdekes
oszcillációkat vehetünk észre Juhász költészetében pl. A	 tékozló	 ország48	című 1954-es
eposzban. A szöveg a mű fikciója szerint Egy	ismeretlen	vándor‐költő	krónikája	1514‐ből,49
ám miközben az eposz nyelvezete és szemlélete valóban megidézi a krónikás énekeket, közben erősen modernista és kísérletező is, akár Szentkuthy történelmi hátterű, ’30-as és ’40-es
években írott regényei. Azonban itt is közös vonásnak tekinthető, hogy sem Juhász, sem
Szentkuthy nem utasították el a történelem, a történelmi hang valamiféle „rekonstrukcióját”,
hiszen ahogy a Fejezet	a	szerelemről	minden „időátlépése” ellenére mégis élénk színekkel festi meg a középkori itáliai közeget, úgy a progresszív intenciójú, burjánzó „világpoétikát” működtető Juhász szintén intenzíven helyezkedik bele az ábrázolt korszakba. A költemény felütése („Árva nép, puszta ország, téged ki fog majd méltón elsiratni?”)50 még akár hűen is
idézhetné a fikció által megjelölt egykori krónikás hangját, azonban a testek pusztulásának
leírása már a kortárs, poszthumán irodalmi tendenciák felől olvasva is termékenynek tűnhet:
„Nincs rettenetesebb, mintha látsz emberhúst faló kicsi hangyát. / Feszülnek, tapadnak, rán45

46
47
48
49
50

Szentkuthy Miklós, Frivolitások	és	hitvallások, i. m., 359; Utolérhetetlen	modernista	mestermű	–	Inter‐
jú	Tim	Wilkinsonnal,	a	Prae	angol	fordítójával (készítette: Kerber	Balázs) https://www.prae.hu/ article/8126-utolerhetetlen-modernista-mestermu/ [Utolsó letöltés dátuma: 2019. 11. 07.]
Szentkuthy Miklós, Frivolitások	és	hitvallások, i. m., 359.
Szentkuthy Miklós, Pendragon	és	XIII.	Apollló, Magvető, Budapest, 2009.
Juhász Ferenc, A	tékozló	ország, Szépirodalmi Könyvkiadó, Budapest, 1976.
Uo. 7.
Uo. 9.

„

66

tiszatáj

ganak, mozognak könyökök, csuklók, izomcsomók, /s kimetszik a hús-tömböt a fejbe ágyazott parányi páncélos ollók, […] /S megy a boldog hír, csáp-antennákon, eleven-test-szülte
áram küldi felétek / ti többiek, a boly-vár lakói, rajta hadi-népek, […] / hajcsárok, gürcölők, s
indulnak már a búvársisak-fejű gépek.”51 A szokatlanul „mikroszkopikus” és élénken fantáziadús leírás természetesen ebben a formában nem lenne a „vándor-költő” szájába adható, de
Juhász nem törekszik szigorú értelemben vett „hitelességre”, illetve éppen úgy törekszik arra, mint a Szentkuthy-féle historikus beszéd, mely nem feltételez éles határokat a történelemben (ráadásul elbizonytalanító tényező lehet, hogy a holttestek prédává válása önmagában egyáltalán nem csak a modernizmushoz köthető költői motívum). Úgy sért, hogy nem töri meg a homogenitást; a krónikás akár így is beszélhetett volna, noha nem beszélhetett így.
Az idézett Juhász-sorban nemcsak a mikroszkopikus látásmód feltűnő, de a biológia önmozgása, ösztönmotorja iránti érdeklődés és furcsa rajongás is, egyszersmind az élet gépi,
mechanikus voltának hangsúlyozása. Ez a gépiesség azonban mindig vegyül magának a biológiai parádénak a mámorával: „Csobog a nedv a sejtek között a tapintva-tudatos növényi
szárban, / levél levél fölébe tolódik, rügy duzzad, mint anyaemlő”.52 Szentkuthynál ugyanez a
biológiai és materiális tobzódás gyakorta éppen absztrakt kételyekkel párosul. A narrátor
sokszor a bőség mögötti „értelmet”, struktúrát keresi, a létezés különböző területei közti lehetséges összefüggést. Ennek végső formája az, amikor a Fejezet	a	 szerelemről	egyik szakaszában az emberi élet és történelem azonosul a vegetatív élettel: „Az erdő tele volt virágokkal
és bujkáló katonákkal. […] Ha csak egyetlen szótagot szólna a vegetatív természet a titkából –
sejtek, porzók, plazma, szaporodás, halál, illat, fejlődés, változás, értelem, értelmetlenség,
gyönyör és szépség, bőrbaj és levélforma, csicsergés és matéria misztériumából! […] De nem,
nem szólnak soha; a virágok tovább illatoznak gúnyos-melankolikus rejtélyességükben, a
bamba katonák tovább élesítik a kardjukat lebujokban […] Mért vagy, ki vagy, mi vagy?”53
Ahogy Juhász Ferenc esetében, itt is megfigyelhető az állati-növényi lét antropomorfizációja,
de az ember „dezantropomorfizációja” is. Szentkuthy szövegében az illatozó erdei virágok
olvadnak össze a vonuló katonákkal, s válnak egyetlen biológiai motor titokzatos és talán értelmetlen alkotóelemeivé, míg Juhász eposzában maguk a félelmetes, miniatűr alkatrészeket
idéző hangyák lesznek hadsereggé, s indulnak ostromra a halott emberek ellen. Antropomorfizáció és dezantropomorfizáció gesztusai azonban folyamatosan elmozdulnak egymáshoz
képest, és relativizálódnak, hiszen Szentkuthy beszélője a virágoknak mintha személyiséget,
magatartást tulajdonítana (gúny, melankólia), míg Juhász hangyáiról egyszerre tudjuk meg,
hogy a maguk kozmoszában támadó hadtestként működnek, és azt, hogy kis gépekként fúrják fejüket az emberi húsba, „csáp-antennákon” közvetítve az információt. A két beszélői attitűd igen sok egyezést mutat, bár különbség, hogy a Fejezet	a	szerelemről	narrátora mintha a
vegetatív és a humán létformák egybeolvasztásával a világ materiális őrületét, felfoghatatlanságát demonstrálná, addig a juhászi krónikás a klasszikus, háború utáni táj mélyén munkáló rémisztő mechanikát, a testeket eltüntető természeti erők rajzását. Azonban a biológiai
feltárulás mögött mindkét esetben a felbomlás vagy az „elcsúszás” kétsége munkálhat, s az
elemzett szövegek ebben a tekintetben is illeszkednek a poszthumán narratívába: táj és ember nyugtalanítóan átszövik, átalakítják egymást.
51
52
53

Uo. 10–11.
Uo. 12.
Ld.: Szentkuthy Miklós, Fejezet	a	szerelemről, i. m., 130.

2020. január

67

„

Míg Juhász a természet embert felfaló aprómechanikáját láttatja, addig Szentkuthy az
ember elsődlegesen biológiai-szervi meghatározottságára mutat rá a „pszichológiaival” szemben. Az író önéletrajzi interjújában is hangot ad nézetének, mely szerint az ember szervifizikai meghatározottsága sokkal bonyolultabb, mint lelki tulajdonságai. Ebben az értelmezésben mintha kissé önnön testünk „dezantropomorfizálna” minket. Vagyis a két író természettudományos-biológiai érdeklődését maga az „eltolt” optika és az elmozdult határok is
gerjesztik, alakítják.
Újabb	katalógust!		
Juhász és Szentkuthy szoros poétikai kapcsolatához érdekes adalék lehet személyes jó viszonyuk, hiszen a két szerző maga is észlelte a közös motívumrendszert, érdeklődést, s úgy tűnik, szerették egymás munkásságát. Juhász Ferenc egy 1982-es, Szentkuthynak szóló levelében így szólítja meg barátját: „Kedves Géniusz Úr! Kedves Miklós!”,54 majd, folytatva a megszólításokat, így adja tudtára, hogy két írásra lenne szüksége tőle: „Undsoweiter Kanpápa.
Kellene két kantáta!” Az is jellemző lehet Juhászra, hogy Szentkuthyt mintha magával a monumentális Szent Orpheus-sorozattal azonosítaná, hiszen az idézett levél végén ezt kérdezi:
„És lesz-e újabb Szent Orpheus-rész? Mert várom.” Egy másik levelét pedig így kezdi: „Kedves
Miklós! Drága Orfeusz-Atya!”55 Szentkuthy még egyértelműbben fogalmaz, és egyik levelében
„mélynél mélyebb hasonlóságunk”-ról56 beszél, majd felsorolja közös motívumaikat, témáikat, melyek szinte megegyeznek a juhászi tágasság Kemény István által felsorolt elemeivel:
„virágok, ásványok, állatok, csillagok, őssejtek, biológiák, archeológiák, évmilliárdok, őssexek, új-erotikák, theo-zoo és zoo-theo, szótagok megújuló vérfertőzése…” Majd levelét így
zárja: „Közös kozmosz-közértben állunk sorba.”
Az idézett sorokból kitűnik, hogy maga Szentkuthy is a természet és a mindenség lajstromozásában, katalogizálásában észlelte a Juhásszal való rokonság lényegét; vagyis a nagy
szerkezetek elemzésében, keresésében, összekapcsolásában. A két poétika valóban igen sok
ponton érintkezik, de zárásként érdemes megemlíteni egy lényeges különbséget. Míg Szentkuthy „teljessége” mindig magában hordja a mozaikosság és az irónia esélyét, s a narrátor általában tudatában van világ és narratíva eleve forgácsolt szerkezetének, addig Juhásznál az
enciklopédia vágya és reménye mintha őszintébb lenne, pontosabban mintha „másképp”
lenne őszinte. A juhászi költészet – monumentális listáival – valóban mintha megragadni kívánná a bőséget s azon keresztül a természetet, míg Szentkuthynál ez az igény inkább csak a
képzelet elindítója, serkentője, mint valódi cél, s éppen a megalkotott „résznek” kell – gazdag
színeivel – az egész helyett állnia. Azonban mégis mindkét szerzőről elmondható, hogy műveik folyamatos kísérletek a tág értelemben vett struktúra	megértésére.
	
	

54

55
56

Ld.: Juhász Ferenc levele Szentkuthy Miklóshoz (Budapest, 1982. I. 19.), Szentkuthy	Miklós	leveleslá‐
dájából,	szerk.: Vajda Ágnes, in Holmi, 2008. október (XX., 10.), 1302.
Ld.: Juhász Ferenc levele Szentkuthy Miklóshoz (1983. III. 29), uo. 1303.
Ld.: Szentkuthy Miklós levele Juhász Ferenchez (1987. VII. 16.), uo. 1309.

„

68

tiszatáj

NEMES Z. MÁRIÓ

„Csupa fej és csupa farok”
JUHÁSZ F ERENC VERSTESTE(I) EGYETEMESSÉG ÉS FORMÁTLANSÁG HATÁRÁN
Juhász Ferencről akarok beszélni, de ez a beszéd akadályoztatva van, kisiklatott és veszélyeztetett. Akadálya maga a verstest, melyet Jean-Luc Nancy nyomán corpusnak nevezek. A Juhász-féle corpus egyik jellegzetessége, hogy mindent el akar maga körül némítani, hiszen maga akar az a Minden lenni, ami egyáltalán mondható. Vagyis az egyetemes corpusról, vagy a
corpus egyetemességéről kellene beszélni, mely a beszéd „helyét” egyedül magának tartja
fenn. A Juhász-életműnek ez az univerzalitás-vágya jellegzetes – a XVIII. századi humanista
titanizmusban gyökerező – modernista esztétikai ideológia, mely az emberi tudás egészét
összegyűjthetőnek, rendezhetőnek és megformálhatónak tartja, és ennek fényében tett állításait a kulturális differenciákat, lokalitásokat és partikularitásokat meghaladva az Emberiség egészéhez címzi. „A	modernség	csak	az	első	pillanatában	volt	romboló,	hajmeresztő,	sok‐
koltató.	A	második	pillanatától	kezdve	már	a	szervesség	gondolata	foglalkoztatta.	Megismerni	
mindent,	ami	az	emberrel	történt” – írja Csoóri Sándor a Juhász Ferenc és Nagy László költői
forradalmát ezen egyetemesség-eszmény mentén elemző esszéjében.1 A megismerés, megőrzés és megformálás szupermédiuma a költői Mű, mely ezáltal világforma és egyben világmű.
Juhász esetében „éposz”.
A műfaji neologizmus nem valamiféle epikai igény miatt utal az eposzra, hanem a modernitás által az antik kultúrára (vissza) projektált Egyetemesség iránti melankolikus sóvárgást
jelöli. Ha van világműved, akkor nemcsak a többi mű, hanem a világ is felesleges, pontosabban: „meg van mentve”. A kulturális anyag egyetemes époszba halmozása egyfajta archivációs feladatként is jelentkezik Juhász számára, mert „a	Nyelv:	Noé	Bárka.	Amelyben	az	eljövendő	
Végzet	 vízözöne	 elől	 a	 Teremtő	 Költészet	 szavai	 merengve	 tolonganak.”2 Ez a tragikusheroikus szituálás csak akkor működik, ha előzetesen esszenciálisan elkülönítve és aztán binárisan szembeállítva tudjuk felfogni Világot és Művet, hogy a köztük tételezett degradációs
szakadékot a „költői teremtés” mentén „gyógyítsuk” meg. Ezáltal a költészetet is rögtön
megmentettük, és megalapoztuk a világ és a mű, ember és világ, ember és mű mentén sokfelé
hasadó Juhász-féle irodalmi tér metafizikai archéjaként. A Nyelv mint Noé Bárkája az egyetemesség térmetaforájaként is működik, hiszen olyan „végtelen” térként adódik, „amiben” az
egyetemesség archiválható, pontosabban amiben az egyetemesség egyetemességként előállítódik. Ugyanakkor Noé Bárkája éppenhogy nem végtelen, teherbírása meghatározott, hiszen
formált struktúra: „A	költészet	támadás!	A	valóság	elfogása,	hálóba‐fogása,	belegyömöszölése	

1
2

Csoóri Sándor, Tenger	és	diólevél, in Csoóri Sándor, Nomád	napló, Magvető, Budapest, 1978, 405.
Juhász Ferenc, Mondatok	a	nyelvről,	szavakról,	költészetről, in Juhász Ferenc,	Írás	egy	jövendő	Ősko‐
ponyán, Szépirodalmi Könyvkiadó, Budapest, 1974, 190.

2020. január

69

„

a	forma zsákjába!”3 Vagyis már ezen a ponton létesül egy ellentmondás a Juhász-féle elgondolásban, miszerint a létezés megmenteni és/vagy „elfogni” vágyott nyelvi gazdagsága állandóan túlcsordul az egyetemesség Formáján. Amennyiben itt és most az egyetemességet
„üres” Formaként értelmezzük, akkor a költői mű Bárkáján kívüli világ Formátlanságként
adódik számunkra, melyet a világmű állandóan megpróbál totalizálni, hogy ezáltal a hiperkáoszt – és benne az Embert – „önmagától” mentse meg. Talán épp az a leginkább izgalmas ebben a költészetben, ahogy a szövegek feltárják ennek az esztétikai ideológiának a kudarcát, illetve ahogy a Forma és Formátlanság közötti feszültség folyamatos átváltozásra, burjánzásra
és redőződésre, egyfajta textuális mutációba hajszolja a verstestet.
Juhász apokaliptikus hangoltsága megint csak összefügg a szocialista humanizmus politikai narratíváival, melynek középpontjában a nukleáris fenyegetés állt. A corpus egy „eljöven‐
dő	 Végzet” ellenében igyekszik megformálni saját totalitását. Ez az eljövetel „bizonyos”, hiszen időbelisége a futurum perfectum módján zárja be a materialista alapokon elgondolt világ egyetemességét. „A	Létezést,	tehát	a	világot,	tehát	a	Földgolyót,	amit	belak	az	emberiség,	
tehát	az	embert	folyamatos,	állandó	veszély	fenyegeti.	Ez	a	veszély,	ez	a	veszélyeztetettség,	az	
emberiség	történetének	kezdetei	óta	mindig	más	és	mégis	mindig	ugyanaz!	(…)	Korunk:	legna‐
gyobb,	legegyetemesebb	ősbaja	az	éhség	mellett	annak	a	fegyvernek	létezése,	amely	hitem	sze‐
rint	elpusztíthatja	az	egész	emberiséget.	Ez	a	fegyver:	(egyszerűen	mondom)	az	atombomba.”4
A modernista katasztrófaparadigmák és különösen a nukleáris diskurzus, jellemzően eszkatologikus jellegűek, ami azt jelenti, hogy egy tételezett végső idő(pont) mentén strukturált teleologikus történelemfelfogást érvényesítenek.5 A nukleáris diskurzus abból a szempontból
is hasonlít a keresztény apokaliptikus gondolkodásra, hogy az állandó megérkezésben lévő
végső idő tekintetében elbizonytalanítja az antropocentrikus szuverenitást. Ahogy az isteni
„ítéletet” sem befolyásolhatja döntően a bűn világában foglyul ejtett kreatúra, úgy a nukleáris
technológia is felfüggeszti az emberi ágenst, mert akcelerációja miatt hozzáférhetetlenné válik. Ennek természetesen van egy általános értelemben vett technofilozófiai vetülete, ugyanis
Jacques Derrida szerint minden technológiai innováció egy újabb felgyorsulási processzusnak, illetve a gyorsaság újabb tapasztalatának a feltalálásához vezet, de a nukleáris diskurzus
gyorsasági versenyében az abszolút elsodródás fenoménjével találkozunk, mely végzetesen
szétzilálja az ember és technológia közti hierarchikus, instrumentális és transzparens viszonyokat.6
Ha a korábbi idézetet közelebbről is megvizsgáljuk, akkor láthatjuk, hogy a pontosító „tehát” ismétlődése egy identitásláncot állít elő a „Létezés”, „világ”,” Földgolyó”, „emberiség”,
„ember” fogalmaiból, vagyis egy antropocentrikus redukció megy végbe, hiszen fel sem merül, hogy a Földgolyó Létezése alatt többet vagy mást érthetnénk, mint az emberiséget vagy
az emberi civilizációt. A Juhász-féle mondatépítést meghatározó felsorolási, listázási és sorjáztatási gyakorlatoknak itt olyan formája jelentkezik, amikor a „tehát” ismétlődésével performált azonosságretorika válik az egyetemesség médiumává, miközben a vessző kettőspont
3
4
5
6

Juhász Ferenc, A	megépülő	fájdalom, in Juhász Ferenc:	Írás	egy	jövendő	őskoponyán,	i. m., 173.
Juhász Ferenc, A	változtatni‐akarás	varázsa, in Juhász Ferenc,	Írás	egy	jövendő	őskoponyán, i. m., 176.
Vö. Eva Horn, Zukunft	als	Katastrophe, S. Fischer, Frankfurt am Main, 2014, 77–109.
Jacques Derrida, No apocalypse, not now! In Jacques Derrida – Immanuel Kant, Minden	dolgok	vége,
ford. Angyalosi Gergely, Mesterházi Miklós, Nyizsnyánszky Ferenc, Századvég–Gond, Budapest,
1993, 112–147, 114.

„

70

tiszatáj

funkcióba kerül. Az egyetemesség előállítása az identitásláncon keresztül tehát önértelmező
feladatot is ellát, mert kijelöli az egyetemesség középpontját: az Embert. Vagyis a „Létezés‐
nek” az „eljövendő	Végzet” fenyegetése miatt kell egyetemességgé rendeződnie az „emberiség”
körül, mégpedig a nyelv Noé Bárkája által, mely az abszolút elsodródásnak a költészet
(re)humanizálásán keresztül próbál ellenállni. „A	konkrét	tartalmát	vesztett,	bármiféle	társa‐
dalmi	valóság	lehetőségétől	megfosztott	politikai	univerzalizmus	esztétikai	normájának	megfe‐
lelően	 az	 »emberiség«	 volt	 a	 rendszer	 visszatérő	 bűvszava,	 amelyhez	 tartozni,	 amelyet	 képvi‐
selni,	védeni,	érteni	a	szocialista	művészet	alapvető,	de	a	gyakorlatban	megoldhatatlannak	bi‐
zonyult	feladata	lett.”7 A planetáris létezés antropocentrikus redukciója és ennek az egyetemes emberiség-horizontnak a depolitizált kiüresítése a szocialista humanizmus egyik központi kulturális stratégiájának tűnik, mely a Juhász-költészet ideológiai hátterét is meghatározza, ugyanakkor az époszok távolról sem kezelik evidensnek ezt a horizontot. Erről árulkodnak a nukleáris diskurzus Emberével kapcsolatos újra és újra megfogalmazódó aggályok.
A Gyermekdalok posztapokaliptikus kontextusában például az Ember öröksége már csak maradványállapotban, egyfajta szerves-szervetlen üledékként, illetve technofosszíliaként válik
visszakereshetővé. A nyelv mint Bárka hordozza ugyan még az Ember távollétszerű jelenlétét, de a humán struktúra már nem tűnik identikusnak a Létezéssel, hiszen az azonosságretorika számos ponton megszakad. Vagyis a Juhász-szövegek pozíciója a szocialista univerzalizmus és humanizmus szempontjából ambivalensnek mutatkozik, de annak megértéshez,
hogy ez az ambivalencia hogyan állítódik elő, érdemes megvizsgálni az esztétikai ideológia
nyelvi-poétikai következményeit.
„A	 szó	 az	 anyag	 (a	 valóság)	 szellemi	 jelentkezési	 formája.	 A	 lét	 dolgait	 hordozó	 tudat‐
anyag,	a	legszebb	emberi	teljesítmény,	amit	a	természet	valaha	teremtett.	A	szó	az	emberé!	Ki‐
zárólagosan	az	emberé!	Miért	akarná	hát	kiiktatni	az	ember	a	szavakat,	a	költő	a	szavakat	a	
költészetből?”8 Juhász-féle poétikai reflexió mintha tudni sem akarna a modernitás nyelvi
válságáról, illetve az ebből származó következményeket nem tekinti egy általános korszituáció hagyománytapasztalatának, ehelyett a „szavak	kiiktatásának” programját egy homályosan
körvonalazott „irányzat” partikuláris elhajlásaként könyveli el. A Szóba mint a „költészet	
alap‐egységébe” és az Ember mint a szó „kizárólagos” gazdájába vetett hit ideológiai szinten
egy esszencialista és metafizikus költészetantropológiává áll össze. A metafizikai állandóként
tételezett (költői) Szó választotta el a Természettől az Embert, hogy „külön	sorsa	és	különös	
sorsa,	jövője,	jövőtlensége	legyen.”9 A Szó „alap‐egység”-jellege valamilyen fix pontot, alapzatot és/vagy középpontot örökít át a jelölőláncban hozzá kapcsolódó Emberbe, hogy ezáltal
termelődjön ki a humánideológia és a líraesztétikai közti szövetség zálogaként értelmezett
organikus	kód. A Juhász-féle esztétikai ideológiának ezen a szintjén a szervességet – a korábbi Csoóri-idézetre is visszautalva – az organikus egység hegeli értelmében értjük, vagyis a részek szintetizált és középpontosított Egészeként formálódik ki költői Szó és Ember egysége,
mely a vallomástevő Alany antropomorf kódokon keresztül „olvastatott” hangját termeli. Az
Alany	képviseli az Emberiséget sokaság és az individualitás közti közvetítésben, miközben a
közvetítés médiuma („Szó”) és referenciája („Ember”) közti szövetség megőrzése miatt „emberarcúnak” és individuálisnak, vagyis antropomorf alapegységnek kell maradnia. A nyelvi és
7
8
9

György Péter, Apám	helyett, Magvető, Budapest, 2011, 231.
Juhász Ferenc, A	költészet	cselekvő	akarata, in Juhász Ferenc:	Írás	egy	jövendő	őskoponyán, i. m., 165.
Juhász Ferenc, Mondatok	a	nyelvről,	szavakról,	költészetről, 185.

2020. január

71

„

ideológiai középpontként „képviselő” antropomorf Alany (látszólagos) szuverenitása az egyik
oka annak, hogy Juhászt irodalomtörténeti szempontból az ún. későmodern korszakküszöbön inneniként lehet elmarasztalni, ugyanakkor a humánideológia „nyelviesülése” távolról
sem meríti ki a szövegműködés játékterét, hiszen költészetantropológiailag a Juhász-szövegek kifejezetten „hasadtnak” mondhatóak. Ezalatt azt értem, hogy míg a szövegek ideologikus Alanya megpróbálja retorikailag megszervezni és egybefogni, vagyis antropomorfizálni a
totalitást, addig a szervezés poétikai eszközei, például az ún. „sorjáztatás” (Tandori Dezső),
dezantropomorfizáló szövegáramlásokat indítanak be.
Horváth Márk és Lovász Ádám Juhász	Ferenc	leendései című kiváló tanulmányában Gilles
Deleuze és Félix Guattari filozófiájának poszthumán értelmezése alapján amellett érvelnek,
hogy a Juhász-költészet episztemológiai és poétikai alapkérdése: „hogyan	ábrázolható	a	leen‐
dés	 önmagában,	 annak	 minden	 ábrázolhatatlan	 sokértelműségével	 együtt?	 Milyen	 nyelv	 az,	
amely	képes	megnyitni	önmagát	a	leendések	burjánzása	előtt?”10	Horváth–Lovász feltételezése szerint a Juhász-líra nyelvi-szemléleti bázisa egy nem-antropocentrikus és folyamatorientált életfilozófia, mely a saját reprezentálhatatlanságának reprezentálásából adódó fogalmi
ellentmondást heterogén leendések metaforikus termelésével írja felül. „Juhász	 lírájának	
bámulatos	élet‐	és	szaporodóképességét	mi	sem	mutatja	jobban,	mint	a	folyamatos	ellentmon‐
dások	kitermelése	és	azok	visszacsatornázása	a	termelési	folyamat	önhiszterizálásába.	Sajátos	
keveredés	jön	létre	a	leendések	különböző	szintjei	között.	Tandorival	egybehangzóan	Juhásznál	
felfigyelhetünk	egyfajta	»hirtelen	egymásmellettiségre«,	amely	egymástól	első	pillantásra	telje‐
sen	különböző	regisztereket	és	létszinteket	kapcsol	egybe.	Zavar	vagy	megakadás	helyett	az	el‐
lentmondások	 további	 energiát	 szolgáltatnak,	 a	 makro‐	 és	 mikrorészek	 egymást	 kölcsönösen	
megtermékenyítve	további	részleteződéseknek	adnak	lehetőséget.”11
Horváth–Lovász a Juhász-líra egy olyan vetületét fedezik fel (újra), mely a költészetantropológiai hasadtság következményeként, az ideológiai Alany ellenében képződik meg. Pontosabban a „termelési	 folyamat	 önhiszterizációja” szükséges következménye az egyetemességvágy Juhászi termelődésének, amit felfoghatunk úgy is, hogy a vágy „bámulatos	szaporo‐
dóképessége” mintegy túltermeli, üres Formáján túlcsordítja az egyetemességet. „A	 Valóság	
tüze	 éget	 engem,	 s	 a	 valóság	 anyaggyönyörét	 csókolgatom	 én	 szerelmes	 szigorommal.” – írja
Juhász a Halott	feketerigóban.12 A „valóság	anyaggyönyöre” túlmutat az antropocentrikus redukción, hiszen a nem-humán ágensek és heterogén leendések burjánzása az organikus kód
szétírásával fenyeget, melyet az az antropomorf Alany hisztérikus retorikával, egyre újabb
heroikus-tragikus Emberiség-himnuszokkal próbál ellensúlyozni. Az époszok poétikai feszültsége tehát az egyetemes anyaggyönyör szubjektumot újra és újra szétfeszítő hatalmával
való birkózásból (is) ered, mert az anyaggyönyör úgy válik szövegörömmé, hogy „középponttalanítja” az egyetemességet Emberként képviselő Alanyt.13
Juhász ideológiai szótárában a Világ, Szó és Ember mellett megjelenik az anyaggyönyör
által dinamizált Élet is, mely az Egyetemesség „üres” Formája előtti, illetve ezt a Formát ál10
11
12
13

Horváth Márk – Lovász Ádám, Juhász	Ferenc	leendései, in Irodalmi Szemle 2019/8, 62–84, i. h. 64.
Uo. 69–70.
Juhász Ferenc, Halott	feketerigó, Szépirodalmi Könyvkiadó, Budapest, 1985, 6.
Az anyaggyönyörhöz és a Juhász-költészet mediális-anyagelméleti-gasztroesztétikai viszonyaihoz
vö. Nemes Z. Márió, Szellemcsont	–	Megjegyzések	a	Juhász‐komposzt	(2014)	történetéről	és	kontextu‐
sáról, in Café Bábel 2019/Gyomor, 162–171.

„

72

tiszatáj

landóan decentráló Formátlanság, vagyis a hiperkáosz médiuma. Az ideológiai Alany otthon‐
ra akar lelni a hiperkáoszban. „A	nembeliség	síkján	való	élet	és	otthonteremtés	a	világminden‐
ségben,	akik	azzal	a	meggyőződéssel	éltek	és	élnek,	hogy	nem	ellenséges,	de	testvéri	világ	veszi	
itt	körül	a	magányos	egyént,	mégpedig	nemcsak	a	társadalomban	s	a	történelemben,	de	a	ter‐
mészetben	is:	hozzá	hasonló,	egy	anyagból	való;	éppen	ezért	érte	valóvá	tudja	formálni	lassan	a	
környező,	óriás,	materiális	világ	kiküzdött	tudata:	a	homo	sapiens,	a	gondolkodó	ember,	az	ad‐
dig	magánvalót,	az	anyagi	végtelent;	ismerőssé	tudja	változtatni	a	még	ismeretlent,	s	képes	be‐
rendezni	 a	 maga	 otthonát	 egy	 új,	 nagy,	 világnyi	 honfoglalás	 során	 a	 kozmosz	 egészében.”14
A világgal való testvériség eszményéhez látszólag remekül illeszkedik a juhászi corpus mikroés makroszinteket egybeíró végtelen részleteződése, ugyanakkor az otthonos anyagközösség
statikus elvét az anyaggyönyör életfilozófiai performativitása kísérteties leendésekkel írja
szét. Ha elfogadjuk Horváth–Lovász poszthumanista értelmezését, és kiegészítjük egy ideológiakritikai perspektívával, akkor leleplezhetővé válik a szocialista világotthon koncepciójában rejtőző humánimperialista attitűd („világnyi	honfoglalás	(…)	a	kozmosz	egészében”), mely
a „planetáris	 integrációt” az Ember fennhatósága alatt képzeli el. Juhász esetében a Szó és
Ember szerves egységét a „leendés‐tömbök	rizomatikussága” formátlanítja, ami a szervesség
egy újfajta értelmezését igényli, a szintetikus egységek iránt elkötelezett hegeli modell helyett. Pontosabb talán egyfajta inorganikus	 vitalizmusról beszélni ebben az esetben, mely a
poszthumanizmus szótárában a nem-antropocentrikus Élet dimenziójára utal, arra a relacionális, fajközi és a szervetlen létezést is magába foglaló dinamizmusra, mely aláássa az univerzális „otthon” lehetőségét, hiszen az csupán egyfajta reterritorializációs törekvésként értelmezhető deterritorializációs hullámok közepette.15
Az époszok re- és deterritorializálódó – az ideológiai Alany által humanizált és az inorganikus vitalitás által dehumanizált – verstestének az értelmezéséhez érdemes egy rövid formatörténeti kitérőt tenni. Ha visszamegyünk a modernista „kályhához”, a prózavers poétikailag reflektált születéséhez, akkor Baudelaire A	fájó	Párizs (1869) című kötetéhez, pontosabban annak teoretikus előszavához érkezünk el: „Kedves	barátom,	küldök	önnek	egy	kis	művet:	
igazságosan	nem	lehetne	rámondani,	hogy	se	farka	nincs,	se	feje,	mert,	ellenkezőleg,	egyszerre	
csupa	fej	és	csupa	farok,	váltakozva	és	kölcsönösen.	Gondolja	meg,	kérem,	ez	a	szerkezet	micso‐
da	 kényelmet	 nyújt	 valamennyiünknek,	 önnek,	 nekem	 és	 az	 olvasónak.	 Kettévághatjuk,	 ahol	
akarjuk,	én	az	álmodozásomat,	ön	a	kéziratot,	az	olvasó	az	olvasmányt;	mert	ennek	az	utóbbi‐
nak	berzenkedő	akaratát	nem	kötöm	hozzá	egy	fölösleges	bonyodalom	végeérhetetlen	fonalá‐
hoz.	Emeljen	ki	egy	csigolyát,	és	a	tekervényes	képzelet	két	darabja	minden	nehézség	nélkül	új‐
ra	egybeforr.	Szabdalja	diribre‐darabra,	és	meglátja:	valamennyi	külön‐külön	megél.	Abban	a	
reményben,	hogy	e	csonkok	egyikében‐másikában	lesz	elég	életerő,	hogy	tetszeni	tudjon	és	el‐
szórakoztassa,	 vagyok	 bátor	 az	 egész	 kígyót	 önnek	 ajánlani.”16 Baudelaire a szöveg (pontosabban a szónoki beszéd) és az (állati) test közti strukturális hasonlóságnak arra a platóni
motívumára utal, melyet Jean-Luc Nancy a következőképp foglal össze: „Aminek	füle	és	farka	
14

15

16

Király István, A	mindennapok	forradalmisága, in Király István: Irodalom	és	társadalom, Szépirodalmi
Könyvkiadó, Budapest, 1976, 622.
Az inorganikus vitalizmushoz vö. Horváth Márk – Lovász Ádám – Nemes Z. Márió, A	poszthumaniz‐
mus	változatai	–	Ember,	embertelen	és	ember	utáni, Prae Kiadó, 2019, 83–94.
Charles Baudelaire, Fájó	Párizs, ford. Szabó Lőrinc, in Baudelaire	versei, Európa Könyvkiadó, Budapest, 1992, 215.

2020. január

73

„

van,	az	nem	egy	helyről	bukkan	fel,	hanem	egy	helyszínről:	a	fül	és	a	farok	egy	értelem	mentén	
vannak	elhelyezve,	és	maga	az	egész	az	értelem	helyszínéül	szolgál,	az	összes	helyszín	pedig	az	
Egyetemes	 Állat	 nagy	 fejtől‐farokig	 rendjén	 belül	 van	 értelmezve.”17 Ebben a modellben
(melynek a hegeli organikus egység az örököse) az elevenség és a nyelviség közti kapocs a
Logosz, hiszen csak az értelem helyszínében rendezett, részek jelentéses egységeként központosított organikus-szöveg bír az Egyetemesség (Egyetemes állat) idealitásával és legitimitásával. Baudelaire programja ezt a logoszelvű organikus kódot kezdi ki, ugyanakkor nem
egyszerűen azt állítja, hogy a prózaversnek se füle, se farka, vagyis egyszerűen a logoszstruktúra „tagadásáról”, puszta „értelmetlenségről” lenne szó, hanem hogy a szöveg „csupa	
fej	és	csupa	farok”. A prózavers „teste” az organikus kód túlkódolásából, az értelem hiszterizálásából képződik meg. Olyan „mutáns” értelmet állít elő ezzel, amelynek „ott	van	értelme,	
ahol	az	értelem	határa	van.	Néma,	zárt,	autista	értelme:	viszont	itt	éppen	autós,	éppen	»önma‐
ga«	nincs.	A	test	autós	nélküli	autizmusa	az,	ami	azt	kevesebbé	teszi	egy	»szubjektumnál«,	de	
ugyanakkor	mássá	is,	kivetetté,	nem	»alávetetté«,	viszont	éppannyira	keménnyé,	erőssé,	megke‐
rülhetetlenné,	egyedivé	is,	mint	a	szubjektum.”18 A szövegtest „autós	nélküli	autizmusa” elmásítja a nyelvileg inkarnálódó szubjektum lehetőségét, de nem személytelen antivitalitást hoz
létre, hanem egy szétszabdaltságában is termékeny „tekervényes” életerőt. Az organikus túlkódolásából megszülető nyelvi elevenséget a Juhász kapcsán már említett inorganikus vitalizmussal hozhatjuk kapcsolatba, mely már Baudelaire-nél is összefügg a technológiai akceleráció elsodródás tapasztalatával: „Főképp	a	részvétel	a	nagyvárosok	iszonyú	forgatagában	és	
keresztük‐kasul	szövődő,	megszámlálhatatlan	vonatkozásuk	szüli	ezt	a	zaklató	ábrándot.”19
Nancy a Corpus	 Jurist nevezi meg az inorganikus szöveg-test koncepció, vagyis a corpus	
alapmodelljeként. A corpusnak ez a formája egy dehierarchizált és tagolatlan katalógus, a
„transzcendentális	 ok	 nélküli	 logosz	 enumerációja”, sorrendjét tekintve véletlenszerű lista,
ahol az adott részek kompozicionális értelem nélkül kerülnek egymás mellé, hiányzik belőle
bármiféle teológia („se	befelé,	se	kifelé	nem	halad”), és nyitott a bővítésre, alakulásra és/vagy
újrarendezésre. Fontos megállapítás, hogy itt nem káoszról van szó, de nem is szerves egészről, ugyanakkor nem is valami (két abszolútnak tekintett pólustól való mérhető különbség
mentén kijelölhető) „közöttről”, hanem a szisztematika kereteiből való kiíródásáról. Nancy
ennek kapcsán horizontális és modális ontológiáról beszél, mely mindig esetileg modifikálódik és ágazik szét performatív módon, anélkül hogy valami lényegben nyugodna el vagy alapozódna meg.20 A Juhász-époszok világművekké akartak válni, ez a vágy az egyetemességhez
értelmet is próbál társítani, de ugyanez a vágy önmagát szabotálja ebben a projektben, hiszen a sorjáztatott logoszt úgy inkarnálja és úgy írja ki önmagából, hogy megszabadítja
transzcendentális okától, illetve teleológiájától.
„Látsz	a	kertben	egy	halott	feketerigót,	s	a	csönd	burka	megreped,	széthasadozik	a	csönd	ho‐
málymagánya,	ragacsosan	és	enyvesen	széttolódnak	a	burkolathomály	pikkelyei,	lemezei,	póru‐
sos	és	receszitás	fedőbőrei,	s	lángolva	nőni	kezd	a	virág,	a	világ,	izzó	végtelen	kehelygyomrába	
szív	mindent	ami	volt,	ami	van,	ami	volt,	ami	lesz,	ami	lehet	még,	minden	életet	és	minden	ha‐
17
18
19
20

Jean-Luc Nancy, Corpus, ford. Seregi Tamás, Kijárat, Budapest, 2013, 16.
Uo. 13.
Baudelaire i. m., 216.
Vö. Nancy i. m., 39.

„

74

tiszatáj

lált,	minden	múltat	és	minden	jövő‐lehetségest,	szerelmeidet	és	halálaidat,	osztály‐sorsodat	és	
szegénység‐hitedet,	 csillagméz‐szemű	 gyermekhitedet,	 világegyetemsors‐töprengésed	 robba‐
nás‐szívárványait,	emberiséghalál‐háborúfélelmeidet,	az	öntudatlanságba	csomagolt,	virágzá‐
sában	 is	 létkopár	 embernélküli	 jövő	 lényekkel	 hemzsegő	 Gyönyörkertjét,	 amelynél	 bódítóbbat	
Hieronymus	Bosch	se	tudott	kitalálni.”21
A Halott	 feketerigó bevezetőjének („Valóság szerelmese”) olyan részlete ez, mely az éposz
esztétikai ideológiáját a címadó motívum metaforabokrokkal való körülírásával próbálja kibontani. Az ideológiai Alany önmegszólító szerkezettel és egy konkrét szemléleti szituációval
teremti meg a mondat antropocentrikus alapzatát, ugyanakkor az individuális humánstruktúra az igék sorjáztatása mentén (megreped, széthasadozik, széttolódik) egyre inkább
dezantropomorfizálódik, melyet a szavak biológiai „léptékváltásra” utaló szemantikája is felerősít. Az emberi szemlélő által detektált halott feketerigó nyers materialitása átíródik a
csönd burkából lángolva kinövő virág immaterialitásába, miközben a konkrét látványsíkot az
absztrakt fogalmak (világ, élet, halál, múlt, jelen, jövő) egymást kioltó ismétlődései és modifikációi teszik „megfoghatatlanná”. A „jövő‐lehetséges” és az „osztály‐sorstól” kezdve elszaporodnak a Juhászra jellemző kötőjeles „szóhernyók” (Németh Zoltán). „Juhász	Ferenc	költészet‐
ének	szóösszetételeiben,	szóhernyóiban	olyan	hibriditásra	lehetünk	figyelmesek,	amely	egyrészt	
a	 játékban,	 összetételben,	 aktusban	 résztvevő	 szavak	 teljes	 nyitottságának	 állításában,	 más‐
részt	 a	 jelentéshatárok	 totális	 eltörlésében	 érdekelt.	 Nyitottságról	 van	 szó,	 hiszen	 minden	 szó	
bármely	más	szóval	képes	kapcsolatba,	aktusba	lépni,	lehetőséget	kap	sokféle	formációt,	pozi‐
túrát	 kialakítani.	 A	 Juhász	 Ferenc‐költészet	 »szó‐szörnyetegei«	 éppen	 ezért	 a	 legkevésbé	 sem	
szörnyetegek,	hanem	a	határok	nélküli	hibriditás	aktusában	szerepet	kapó	szabad	résztvevők,	
amelyek	az	aktus	során	egyúttal	lemondanak	saját	jelentéseik	egy	részéről,	és	valami	teljesen	
új,	addig	sosemvolt,	nem	létező	jelentésnek	adnak	testet,	lehetőséget.”22 Vagyis a corpus	modális ontológiája (a poszthumán olvasat számára oly fontos hibriditás) a szóhernyók szintjén is
megfigyelhető, ahol a kötőjel a „szavak	promiszkuitásának” központi tipográfiai ágense. Ha az
interpunkció filozófiáját vizsgáljuk, akkor Giorgio Agamben szerint a kötőjel a legdialektikusabb központozási eszköz, hiszen csak annyiban köt össze, amennyiben el is választ, vagyis
állandóan identitás és nem-identitás közti oszcillációban tartja a jelentéseket.23 Ennek az
oszcillációnak a hiszterikus túltermelődése, elburjánzása és túlcsordulása hozza létre a szavak határán – a kötőjel kölcsönös interpenetrációja által – „megfolyó” és „megcsúszó” mutáns
értelmet. A fenti Juhász-idézetben ez a folyamat a „csillagméz‐szemű	gyermekhited,	világegye‐
temsors‐töprenrengésed	 robbanás‐szívárványait” szóhernyójánál tetőződik. Az ideológiai
Alanynak itt már közbe is kell lépnie, hogy birtokos jelekkel (gyermekhited, töprengésed)
humanizálja és terelje vissza a hernyót a mondatkezdés antropocentrikus alapzata felé, illetve hogy az „emberiséghalál‐háborúfélelmeid” üres fogalmi egyetemességében domesztikálja a
vízió nyelvi excesszusát és „formátlanságát”. A leendés-tömbök reterritorializálása Hieronymus Bosch nevének szövegbe léptetésével záródik. Az intermediális utalással az értelmezési
horizont látszólag kitágul, ugyanakkor (a művésznév antropomorf kódján keresztül) humán21
22
23

Juhász Ferenc,	Halott	feketerigó, 5.
Németh Zoltán, Erotikus	szöveggép.	De	Sade	márki	és	Juhász	Ferenc, Lásd a számunk 76–80. oldalán.
Giorgio Agamben, Die	absolute	Immanenz, in Giorgio Agamben, Die	Macht	des	Denkens	–	Gesammelte	
Essays, S. Fischer, Frankfurt am Main, 2013, 428–461, 432.

2020. január

75

„

ideológiailag kanalizálódik is, hiszen a nyelv nem-emberi vitalizmusa az emberi kultúratörténetbe integrálódik. Bosch művészete, illetve a képzőművészeti analógiák Juhász époszainak (a Halott	feketerigónak különösen) poétikailag releváns – és egyelőre sajnos kevéssé kutatott – kontextusát alkotják, de ebben a konkrét esetben az intertextuális funkció mégiscsak
az organikus kód humanista-modernista helyreállításának szolgálatában áll.
Befejezésképpen szeretnék még egy rövid megjegyzést tenni Juhász utóéletével, illetve a
Juhász-olvasás lehetséges útjaival kapcsolatban. Ahogy korábban megjegyeztem, a szerzőről
való beszéd egyik akadálya épp a világművek egyetemességvágya, (szakmai) olvasók generációi számára is befogadhatatlannak tűnő léptékei. Az életmű elefantiázisát, túlnövését és önmagát is relativizáló szétírtságát a korábbi recepció a „minél	 jobb,	 annál	 rosszabb” Radnóti
Sándortól származó szentenciájával emelte vitát berekesztő verdiktté. Ugyanakkor mintha
ennek az ítéletnek a hátterében is a Juhásznál folyamatosan problematizálódó organikus
(élet)mű ideálalakja jelenne meg. Ennek fényében válik a kritika számára a leendés-tömbök
hibrid burjánzása perverz monstrózitásként és értékelegyességként elmarasztalhatóvá.
Ugyanakkor, ahogy arra a poszthumán értelmezési és kortárs költői kísérletek rámutatnak, a
juhászi verstest távolról sem monolitikus, hiszen a corpus re- és deterritorializáció, re- és dehumanizáció kölcsönmozgásában inkarnálódik. Vagyis a „csupa	fej	és	csupa	farok” struktúrája
lehetővé teszi a „diribre‐darabra” szabdalást, olyan parciális újraolvasó és újraíró gyakorlatok megképződését,24 melyek Juhászt az ideológiai Alany ellenében is képesek olvasni, miközben megpróbálják továbbhasítani azt a hasadt antropológiát, mely eredeti formájában
mégiscsak az Ember megőrzésére esküdött fel.

24

A kortárs fiatal költészetben (mindenekelőtt Borsik Miklós, Sirokai Mátyás és Kele Fodor Ákos műveiben) megjelenő parciális olvasási és kisajátítási gyakorlatokról részletesen lásd Nemes Z. Márió:
Szellemcsont	 –	 Megjegyzések	 a	 Juhász‐komposzt	 (2014)	 történetéről	 és	 kontextusáról, in Café Bábel
2019/Gyomor, 162–171, illetve Mint	egy	utazás:	A	„Juhász	Ferenc	90”	című	konferencián	elhangzott	
beszélgetés	szerkesztett	változata	(résztvevők:	Bajtai	András,	Magolcsay	Nagy	Gábor,	Nagy	Márta	Jú‐
lia,	Sirokai	Mátyás;	moderátor:	Nemes	Z.	Márió), in Irodalmi Szemle 2019/8, 94–105.

„

76

tiszatáj

NÉMETH ZOLTÁN

Erotikus szöveggép
DE SADE MÁRKI ÉS JUHÁSZ FERENC
Bevezetés	
Az 1980-as évek végén, az 1990-es évek legelején fiatal egyetemistaként többek között Arthur Rimbaud, Lautréamont, Rainer Maria Rilke, Paul Celan, Vladimír Holan, Tandori Dezső
mellett Donatien Alphonse François de Sade márki és Juhász Ferenc is kitüntetett figyelemmel követett költőim közé tartoztak. Akkoriban ez nem okozott számomra problémát, most
azonban itt meg kell állni. Juhász Ferenc és de Sade márki? Ez komoly? A köztudatban és a
recepcióban ennyire eltérő karakterűnek elkönyvelt szövegvilágok kapcsán jogosan vetődik
fel az állítás, hogy tizenkilenc-húszévesen talán valami zavar lehetett az olvasási szokásaimban és ízlésvilágomban. A zavar tovább folytatódik, sőt fokozódik most, harminc évvel később is, hiszen tanulmányomban Sade felől, a sade-i szövegvilág felől fogom Juhász Ferencet,
illetve a Juhász Ferenc-i szövegvilágot olvasni. Pontosabban: a következőkben a Juhász Ferenc-i szövegalkotást az erotikus szöveggép képzete felől próbálom értelmezni. A főként retorikai jellegű vizsgálatban az érett Juhász Ferenc költészete ezek nyomán olyan fogalmak
kontextusába kerül, amelyek monstruózus hibrid nyelvi gépezetként mutatják be költészetét.
Nyelvteremtő	költészet	
Talán nem kockáztatunk meg túl merész megállapítást, ha kijelentjük, Juhász Ferenc költészete, legalábbis az 1960-as évek óta, a magyar irodalomban azok közé tartozik, amelyek
legmesszebbre rugaszkodtak el a beszélt, természetes nyelvhasználattól. Művei mintha azt az
– orosz formalistákra jellemző – elvet demonstrálnák, amely a köznyelvet élesen elválasztja a
líra nyelvétől. Juhász Ferenc verseinek nyelve rendkívül erőteljesen különböződik el a hétköznapi nyelvhasználattól, a szó kemény értelmében vett nyelvteremtő költészetnek nevezhetjük.
A Juhász Ferenc-i nyelvnek ez a jellegzetessége, az tehát, hogy új nyelvet alkotott a költészet számára, Roland Barthes Sade-ról alkotott véleményével állítható párhuzamba. Barthes
Sade, Fourier és Loyolai Szent Ignác kapcsán beszél az említett szerzőkről mint „Logotétákról”, „a nyelv feltalálóiról”, műveiket értelmezve egy új, „mesterséges”, „nem kommunikációs”
nyelvről, „amelyet áthat a természetes nyelv (…), ám csak a Szöveg szemiológiai meghatározásának tárul fel.”1
A Juhász Ferenc-i nyelv és mondat, elsősorban zsúfoltsága miatt, tökéletesen alkalmatlan
a hétköznapi használatra. Már a Gyermekdalok felütése, első mondata is jelzi ezt:

1

Roland Barthes, Sade,	 Fourier,	 Loyola. ford. Ádám Péter, Romhányi Török Gábor, Osiris, Budapest,
2001, 8.

2020. január

77

„

„A páfrány-erdő zöld kristály-tollai, a szőrös zöld-tollú kristály-gerendák,
a kristály-szőrű ágak, erek, erecskék, üveg-izom recék, az óriás
növényi éjjeli halálfejes-lepke-csápok, az iszonyú szőr-legyezők,
rezgő zöld szőrcsipke-tollak, növénylepkefej tollbóbita-óriások
zizegő, rezgő, üvegszőrös sűrűsége, a kristálykő-szemű moha-lepkék,
a zöld bunda-koponyájú csönd növénycsipke tollú csótárai rezegtek…”2
A bevezető többszörös mondatnak csak a hatodik sorában jelenik meg az első állítmánya,
s az azt megelőző, jelzőkkel bőven ellátott felsorolás alanyai úgy kerülnek elő, hogy eldönthetetlen, egyetlen alanyról van-e szó, hogy tehát a tollak, gerendák, ágak, erek, erecskék, recék,
csápok, legyezők, tollak, óriások sűrűsége, a lepkék, a csönd csótárai ugyanarra a jelöltre vonatkoznak-e, vagy mind önálló jelölt. Hogy tehát a rezgés jelölőkkel bőven ellátott egyetlen
jelöltre vonatkozik-e, vagy tizenkét különböző jelöltre, esetleg a kettő közötti mennyiségre.
A jelölő és jelölt közti viszony elbizonytalanítása a természetes nyelvhasználat egyértelműségre törekvésével áll szemben.
Az	erotika	grammatikája	
Az előző idézet azonban nemcsak szemantikailag, hanem vizuálisan is jelentéses. A kötőjelek
poétikájáról van szó. Juhász Ferenc költészetének kötőjeleiről külön tanulmányt lehetne írni,
és egy Sade felőli olvasat számára a Juhász Ferenc-szövegek kötőjeleit alapvető egységként
kell kezelni. Kiindulópontunk az a paralelizmus, amely Sade szövegeit és Juhász Ferenc költészetét párhuzamba állítja. Barthes hívja fel a figyelmet arra, hogy Sade műveiben „Az erotikus rendszert olyan egységek alkotják, amelyeket Sade gondosan meghatározott, sőt nevet is
adott nekik. A legkisebb egység a pozitúra; ez a legegyszerűbb kombináció, amelyet egyáltalán el lehet képzelni; a pozitúra valójában meghatározott tevékenységet egyesít azzal a testrésszel, amelyre e tevékenység irányul…”3 A pozitúráktól magasabb szintű egységet hoznak
létre a műveletek. A művelethez több résztvevőre van szükség, és két típusa létezik: a) a figu‐
ra, amely pozitúrák egyidejű együtteséből áll, és képként jelenik meg; b) amikor viszont az
időbeli egymásutániság közegében teljesednek ki a pozitúrák, epizódról beszélünk.
A rendszer harmadik, legösszetettebb szintjét a jelenet/szeánsz hozza létre: „Végül – írja
Barthes – a lehető legnagyobb egységet az egyre növekvő és egymást követő műveletek alkotják az erotika grammatikájában: ez a jelenet vagy a szeánsz. És amikor vége a jelenetnek,
folytatódik a történet vagy a filozófiai kiselőadás.”4
Ami Sade szövegeiben az emberi test, az Juhász Ferenc verseiben a szó teste. A Juhász Ferenc-i poétika hasonló stratégiával él, mint a sade-i szövegformálás:
1. Juhász Ferenc verseiben a legkisebb egység, a pozitúra, a legegyszerűbb kombináció:
amikor két szó összekapcsolódik. Minden szónak két vége van, és a szavak vagy elölről, vagy
hátulról, vagy mindkét oldalukról kapcsolódhatnak egymáshoz, szóhernyókat hozva létre:
„vizipókok üveg-küllős, atom-gömb-szerkezet-modell-árnyékú csontváz- / kerekeivel…”,5
2

3
4
5

Juhász Ferenc, Gyermekdalok, in uő: A	 mindenség	 szerelme.	 Titkok	 kapuja, Szépirodalmi, Budapest,
1972, 84.
Barthes, i. m., 36.
Uo. 37.
Juhász, i. m., 97.

„

78

tiszatáj

„kőcsipke-pisai-ferde- / tornyával…”6 A szavak üzekedésének vizuális jele gyakran kiemelődik és jól látható: ezek a kötőjelek a szavak poétikus közösülésére, sade-i terminológiával élve, „baszására” hívják fel a figyelmet.
Idézzük fel még egyszer a Gyermekdalok első sorait:
„A páfrány-erdő zöld kristály-tollai, a szőrös zöld-tollú kristály-gerendák,
a kristály-szőrű ágak, erek, erecskék, üveg-izom recék, az óriás
növényi éjjeli halálfejes-lepke-csápok, az iszonyú szőr-legyezők,
rezgő zöld szőrcsipke-tollak, növénylepkefej tollbóbita-óriások
zizegő, rezgő, üvegszőrös sűrűsége, a kristálykő-szemű moha-lepkék,
a zöld bunda-koponyájú csönd növénycsipke tollú csótárai rezegtek, a zöld-…”7
A természetes nyelvben és akadémiai helyesírásban ezeknek a kötőjeleknek nincs helyük
– vagyis szövegbe írásuk plusz – vizuális és szemantikai – információt közvetít. A hat sorban
tizenöt kötőjel található, amelyek összetételre, pozitúrára utalnak, hívják fel a figyelmet – miközben ennél jóval több összetett szó található a hat sorban – összesen húsz.
2. A pozitúrától eggyel magasabb szinten áll a művelet: ez Juhász Ferenc verseiben a felsorolás retorikai alakzatát jelenti, olyan szerkezetek ismétlődését, amelyek nem viszik tovább a grammatikai sztorit, hanem megállítják azt az ismétlődés kéjes rendszerével. Ennek
két altípusa, a figura és az epizód: a versekben epizódnak azt nevezhetjük, amikor grammatikai értelemben statikus ismétlődésekről van szó, tehát például egy jelző-jelzett szó szerkezet
ismétlődik meg; epizódról pedig akkor beszélhetünk, ha az ismétlődés grammatikai „ideje”
túlmutat az ismételt szerkezeten – tehát a jelző-jelzett szó szerkezet után jelző-jelző-jelzett
szó szerkezet ismétlődik – mikor is az ismétlés tényére a felsorolás és például a jelzett szó
végén található azonos rag utal:
„…az arany-álarc, a gumi-álarc, a
moha-álarc, a pamut-álarc, a tűz-álarc, a ragacs-álarc, a szőrbunda-álarc,
a kristály-álarc, arcán újra a csigabigatest-húsbársonyú csillogó buta közöny…”8
3. A szeánsz vagy jelenet ezeknek a figuráknak és epizódoknak az egymást követő csoportjaiból jön létre. Ez a típusú szeánsz Juhász Ferenc verseiben gyakran oldalakon át húzódik, és sok esetben a mondatvég zárja le, a narrátor egy új nézőpontjának adva teret. Az egymást követő szeánszok közti nyelvi tér jelzése éppen ezért kevésbé poétikus, élesen elválik a
Juhász Ferenc-i szövegalkotás zsúfoltságától, szóhernyóitól: „aztán lépett egyet! Most látszott
csak…”,9 „Mert most újra hallotta azt a hangot, újra hallotta azt a tiszta / hangot, tisztábban,
mint amikor…”10
A Juhász Ferenc-féle szövegalkotásra jellemző az, amit Angyalosi Gergely állít Sade hatvanas évekbeli recepciójáról, Blanchot, Foucault és Barthes Sade-olvasatairól, hogy tehát „az
isteni márki” írásmódjában vélték meglelni „az	érzékiség	és	a	szellem	egyetlen,	önmagát	gene‐
ráló	aktusban	való	példátlan	összeolvadását. Olyan diskurzus-gépezetnek tekintették a Justine
6
7
8
9
10

Uo. 97.
Uo. 84.
Uo. 88.
Uo. 88.
Uo. 90.

2020. január

79

„

szerzőjét, amelynek működése közben sikerült felszámolnia azt a széttagoltságot, amelyet a
lelki-szellemi, illetve animális-érzéki szint metafizikai oppozíciója jelent.”11 Juhász Ferenc
költészetének szóösszetételeiben, szóhernyóiban olyan hibriditásra lehetünk figyelmesek,
amely egyrészt a játékban, összetételben, aktusban részt vevő szavak teljes nyitottságának
állításában, másrészt a jelentéshatárok totális eltörlésében érdekelt. Nyitottságról van szó,
hiszen minden szó bármely más szóval képes kapcsolatba, aktusba lépni, lehetőséget kap
sokféle formációt, pozitúrát kialakítani. A Juhász Ferenc-költészet „szó-szörnyetegei” éppen
ezért a legkevésbé sem szörnyetegek, hanem a határok nélküli hibriditás aktusában szerepet
kapó szabad résztvevők, amelyek az aktus során egyúttal lemondanak saját jelentéseik egy
részéről, és valami teljesen új, addig sosemvolt, nem létező jelentésnek kínálnak testet, lehetőséget.
A szavak promiszkuitásáról van tehát szó. És ebből következően a szavak szabad, gátlástalan, hibriditásban való létezéséről, mely megannyi hapax legomenont szülhet. Juhász Ferenc költészete voltképpen a hapax legomenonok poétikája, kijelentései pedig ezáltal rendre
kívül kerülnek a rögzített jelentések határain.
Az aktus és a szülés, tehát a szavak egymásba kapcsolódása és új jelentések szülése jelenti ennek a költészetnek az extatikus létmódját. A Juhász Ferenc-i extatikus írás vég nélkül párosítja a szavakat. A végeredmény a hapax legomenonoknak egy olyanfajta játéka, szinte
egész az olvashatatlanságig, amely a kortárs költészetből (talán csak) Parti Nagy Lajos lírájával rokonítja Juhász Ferenc líráját.
A szabad, gátlástalan, korlátlan nyelv áradásával szembesülünk e költészet olvasásakor.
Mint Gulyás Gábor említi, Sade-nál a libertinusok szabadok, mert „nincsenek börtönben,
s nem is rettegnek a büntetéstől (mint ismeretes, Helvetius ezt a két kritériumát szabta a
szabadságnak).”12 Éppen ez a szabadság, a szavak szabad párzása miatt állítható, hogy a Juhász Ferenc-i nyelv erotikus, még akkor is, ha a szavak szemantikai szintjén erotikáról szó
sincs. Itt – ahogy Széplaky Gerda írja Sade nyelvéről, „a nyelv maga erogén, pontosabban történik vele (és benne) valami, egy aktus, amely azonban, közvetlensége okán, minden róla való beszédet csak kívülrekedővé, mesterkéltté, nevetségessé tehet.”13 A Juhász Ferenc-i áradó
poézis is elsodorja, mesterkéltté és nehézkessé teszi az értelmezői nyelvet. Egyetlen szóöszszetételének szemantikai tere is már önálló mikrovers, Weöres Sándor egyszavas verseihez
hasonlóan, és ezekből a mikroversekből egyetlen Juhász Ferenc-költeményben több száz, ha
nem inkább több ezer található.
Ezek a versek túlmennek minden határon. Teleírják és szétírják a létezést, a szöveghernyók végtelen folyama elborítja az agyat, szinte megőrjítenek. Georges Bataille írja Sade-ról,
pontosabban a Szodoma	 120	 napjáról, hogy „senki nem tudja úgy végigolvasni (…), hacsak
nincs füle a hallásra, hogy ne betegedne bele…”14 Nem állítom, hogy Juhász Ferenc költészetébe bele lehet betegedni, de hogy túlhalad azon, amit közönségesen emberinek tartunk, az
bizonyos. Túlhalad azon is, amit közönségesen versnek tartunk – nincs olyan irodalmi lap,
amely 300 oldalas verset közölne. És túlhalad azon is, amit nyelvnek gondolunk. A Juhász Fe11
12

13
14

Angyalosi Gergely, Bevezető, in Literatura 2001/4., 333.
Gulyás Gábor, Mindent	 szabad,	 ami	 tilos.	 A	 szabadság	 aszimptótája	 Sade‐nál, in Literatura 2001/4.,
374.
Széplaky Gerda, Szégyen	és	erotika, in Literatura 2001/4., 378.
Georges Bataille, Az	irodalom	és	a	Rossz, ford. Dusnoki Katalin, Nagyvilág, Budapest, 2005, 143.

„

80

tiszatáj

renc-i szöveggenerátor egyik jellegzetessége éppen ebben a túlhaladásban, illetve túlzásban
figyelhető meg.
Roland Barthes-hoz térhetünk vissza újra, aki azt írja: „Csak mostanában kezdünk ráeszmélni, hogy a nyelvi szabályok felrúgása ugyanolyan romboló hatású, mint az erkölcsi szabályoké, és hogy a »költészet«, mivel lényegazonos a nyelvi szabályok megszegésével, mindig is
a tagadás művészete.”15
Befejezés	
Mégis, mindennek ellenére Juhász Ferenc és de Sade írásainak van egy nagy különbsége:
amíg Sade a bűn filozófusa és regényírója, addig Juhász Ferenc a humánum költője. De ez már
legyen Juhász Ferenc költészetének a gondja.

15

Barthes, i. m., 42.

2020. január

81

„

CSEHY ZOLTÁN

A matéria boldogsága
TESTKÉPZETEK, TESTMETAFORÁK ÉS TESTREPREZENTÁCIÓ
JUHÁSZ F ERENC KÖLTÉSZETÉBEN
Kataklizmaköltészet, armageddonlíra, arányelmosó katasztrofizmus, illetve érzékiséget csiklandozó képburjánzás, pszichedelikus kumuláció, mítosznemző versejakulátum: Juhász Ferenc költészetét hol a pusztulás iszonyatos szépségének destrukcióján alapuló szövegkonglomerátumként, hol épphogy a kontrollja vesztett növekedés szinte vegetatív dzsungeleként
vagy egy különös, emberfeletti architektúra befejezhetetlen Gaudí-templomaként írják le.
Egyszerre boncol, bomlaszt, illetve teremt, formál: ennek egy magyarázata lehet a költői
aránytan, a mozgó szövegoptika végtelen izgalmának folytonos kiaknázása. A belső világ, az
alkatrész, a pars váratlanul ugyancsak egész lesz, teljes, újabb totalitás: természetesen sosem
befogható módon, inkább csak megsejthetően. Juhász olykor nagyítót vesz a kezébe, mikroszkópba néz, máskor távcsőbe. Ez a kinagyításos vagy épp lekicsinyítős technika analóg megfeleléseket hoz létre, egymásra kopírozható rendszereket, melyeket Juhász rendszerint a halmozás és a felsorolás többnyire mellérendelő gesztusrendszerével ír le: a méretvesztés egyúttal hierarchiavesztést is jelent, az azonos szerkezetű szintagmacsoportok, izokólonok, paralelizmusok a költői anatómia leírástechnikáinak alapját képezik. Tárgyát rendszerint több
retorikai rohammal veszi be, Bodnár György egyenesen „örök rohamozásról” beszél, melyet a
célirányossággal állít szembe,1 s alighanem negatív tendenciaként érzékel, bár inkább a költői nyelv episztemológiai csapdájának tűnhet.
Az anatómia szó különösen fontos, hiszen Juhász A	tékozló	ország című Dózsa-eposzban
minden létezőt az emberi test (gyakran szimultán) variánsaként képzel el és ír le, hogy aztán
a növényi, az állati létet is antropomorfizálhassa. Dózsa elevenen felfalt és tüzes trónon megégetett „krisztusi” teste a teljes eposz, sőt az ország, a formálódó ideológia mártírtestével
azonosul, ez a test viszont integratív test, univerzumkorpusz, melyben a létezés valamennyi
testképzete (a növényi, az állati és az irracionális ködbe vesző teremtett, fiktív vagy őslényi
szörnytest) kerül szembe önnön anyagával, illetve a környező, alapvetően a változás mámorától boldog, korántsem passzív matériával. Az analóg létezésformák szürrealista költői átmenetek ellenőrizhetetlen káoszát indítják be („harmatos tüskéket hajt a lábszár”), egyetlen
testrész historikus tapasztalata epikus dimenziót nyerhet (ilyen pl. az eposzt éneklő vándorköltő, túlélő pupillája), egy-egy anaforikus formula vagy mágikus szó egész versfolyamokat
indíthat el, melynek áradásában az emberi, az állati és a növényi lét egymásba forrva hozzák
létre metaforikus szörnyszülötteiket. Paradox módon egyenes arányban fordul elő a szakirodalomban a szürrealista és a hiperrealista minősítés. Az alábbiakban három „éposz” (A	tékoz‐
ló	ország,	A	halottak	királya,	Krisztus	levétele	a	keresztről) testkonstrukcióit vizsgálom. E há1

Bodnár György, Juhász	Ferenc. Balassi, Budapest, 1993, 114.

„

82

tiszatáj

rom mű számos rokon motívumot mozgósít, ugyanakkor összességében véve három nagy
testkompozíciót valósít meg. A Dózsa-eposz2 a népe által felfalt, testté lett heroikus mártírtest Krisztus-analógiáját hordozza. A	halottak	királya3 a tatárveszély közelében egyetlen csónakjában kuporgó IV. Béla hat hermafrodita angyallal folytatott viaskodását mondja el, miközben a királyi test nemzőképességének allegorikus terheléspróbája zajlik, és megmenekül
a víziszörny-asszonnyal való képletes halálnásztól. A Krisztus	 levétele	 a	 keresztről című,
1956-ot tematizáló eposz4 a szörnyeteggé hibridizálódó, elképesztő testeket öltő és kivégző
matéria kopulatív ösztönenergiáit hagyja tombolni: a blaszfémiába zuhanó szent test helyét
immár véglegesen a matéria kérlelhetetlen, az emberi létre nézve végzetesen destruktív felszabadulása, extenzív boldogsága veszi át.
Taurinus István 1519-ben írta meg a kereszt és a karó eposzát, a Stauromachiát, melynek
1946-ban jelent meg első magyar fordítása5 Paraszti	háború címmel. A kommunista ideológia
azonnal lecsapott a műre, és Geréb László sok pontatlanságot és csúsztatást tartalmazó fordításából6 nem kis munkával egy „parasztbarát tendenciákat” érvényesítő konstrukciót kreált.7
Ellenpólusként hamarosan megjelent az a vélemény is, mely Taurinus szervilizmusát és osztálykorlátait állította célkeresztbe,8 és Muraközy Gyula új fordítással állt elő.9 Az eposz mai
szemmel nézve a hőseposz paródiájának látszik, antihőseposz. A homéroszi Békaegérharc
eszköztárát játékba hozva ítéli el a túlzásba vitt, tobzódó drasztikumot,10 a kisszerűség és az
emberi alávalóság antimessianisztikus jegyeit engedi felszínre, miközben az isteni beavatkozás teljes szféráját zárójelbe téve enged a lucanusi irónia fojtogató szorításának.11 Pillantás a
pokolba, a segélykérésben megidézett fúriák tombolása, az Acherón hexameteres morajlása.
Juhász Dózsa-koncepciója a Geréb-féle Taurinus-magyarítás marxista értelmezési horizontjába esik, tartalmi és intertextuális vonatkozásban rokon vonásokat mutat magával a művel
is.12 Juhász költeményét ebből az ideológiai csapdából szabadítják ki a nyelv „elemi erejű ze-

2
3
4
5

6

7

8

9

10

11

12

Juhász Ferenc, A	tékozló	ország, Szépirodalmi Könyvkiadó, Budapest, 1954.
Juhász Ferenc, A	halottak	királya, Szépirodalmi Könyvkiadó, Budapest, 1971.
Juhász Ferenc, Krisztus	levétele	a	keresztről, Pannon, Budapest, 1993.
Taurinus István, Paraszti	háború, ford. Geréb László. Budapest, 1946, második kiadás: Magyar Helikon, Budapest, 1972.
Csonka Ferenc, „A	Dózsa-forradalom első eposzának fordítása (Fordítói tévedések a Paraszti háborúban)”, in Irodalomtörténeti Közlemények 76, 1972/5–6, 653–680.
Szörényi László, „Neolatin Dózsa-eposz – homéroszi paródia és lucanusi történeti irónia”, in Philolo‐
gia Hungarolatina, Kortárs, Budapest, 2002, 52.
V. Kovács Sándor, „A Dózsa-háború humanista eposza”, in Eszmetörténet	 és	 régi	 magyar	 irodalom,
Magvető, Budapest, 1987, 428–468.
Stephanus Taurinus, „Stauromachia, avagy a keresztesek paraszti háborúja”, ford. Muraközy Gyula,
in Janus	Pannonius.	Magyarországi	humanisták, szerk. Klaniczay Tibor, Szépirodalmi, Budapest, 1982,
227–289.
Csehy Zoltán, „Agyvelő és aludttej. A drasztikus és a bukolikus kettőssége mint szövegszervező erő
Taurinus eposzában”, in Partitúra 3, 2008/1, 49–55.
Szörényi László – Jankovits László, „A megíratlan és a megírt magyar tárgyú eposz”, in	A	magyar	iro‐
dalom	történetei.	A	kezdetektől	1800‐ig, főszerk. Szegedy–Maszák Mihály, Gondolat, Budapest, 2007,
195–203.
Deme Zoltán, „Hagyományrétegek Juhász Ferenc A tékozló ország című művében”, in Vigilia 1974/2,
104–110.

2020. január

83

„

nebonájának” poétikai szerepjátékok közé szorított tombolásai, és az eposztradíciót ért földrengésszerű „atmoszférikus hatások”,13 s csak korlátozva tudom elfogadni Fülöp László nézetét, miszerint „nagyon is tudatos rátalálás ez a rokon-szituációra, a történelmi analógia többszörös közvetettségében is időszerű jelentést hordozó példájára”.14 A szöveg vitalitása a legkisebb mértékben függ képlékeny ideológiai töltetétől, életelve sokkal inkább a szerepjátékhoz megképzett ahistorikus és anakronisztikus nyelv extatikus, öngerjesztő erotikájával
hozható összefüggésbe, mely miközben radikálisan új, szintetizálja is a régi magyar irodalom
elbeszélő technikáinak retorikai sokféleségét Taurinustól a históriás énekköltésig, a virágénekektől a barokk apokaliptikus irodalomig. Juhász műve a régi magyar költői nyelv revitalizált enciklopédiája lesz.
„Fölmagzik a növényi gonoszság” – sejlik fel a szöveg növekedésének, indázásának jelképeként is felfogható metaforikus kiteljesedés A	 tékozló	 ország elején. A szövegben az elbeszélhetetlenség vegetatív léte ereszt „eres, borzas” leveleket, hozza létre a kitalált vándorénekes eposzának indás, tüskés, nádas sűrűit és jeremiád-lápjait. A Dózsa-elbeszélés nem lehet lineáris és kronologikus: a növény csapongó természetességével, kontrollálatlan, biológiailag mégis determinált vegetatív önmegvalósulással növi ki a maga maximumát. A mocsárban bujdosó énekmondó metaforikusan olykor a „csönd lávájába” fullad, lovát (a Pegazust)
kész szabadjára engedni vagy akár meg is ölni: a szöveg részt vesz a bujdosásában, testén ott
a veszély, az izgalom, a stigmatizálás nyomai. A költői koncepció a növény emberi ésszel felfoghatatlan aránytana szerint bontakozik ki. Az emlékezet pedig a láp emlékezetére másolódik rá: a láp maga is test, bőre van, és a „mélye, mint óriás anyaméh, telve iker-oszlású embrióval: / fegyverrel, katonával, szekerekkel, kölykökkel, fölpáncélozott lóval, / s ágyugolyóval, mely a mocsár-lét fölszálló vas-gyöngye”. Ez a konkrét és metaforikus láp a maga kiszámíthatatlan törvényei szerint működik egyszerre egy történelmi, egy konkrét, egy elnémult
és egy textuális tájban, melyet a képzelet bont „szét porcikákra” „mint nagyító üveg”. A matéria boldogan teszi a dolgát („mert boldog az anyag felszíne, mélye, boldog a magasság”): teremtő ereje viszont veszélyezteti önnön teremtményeit. A matéria működése folyamatos őskort tart érvényben. A teremtés permanens játék, csakhogy az őskáosz bűntelensége már a
múlté, „visszasajgó töredék-tudása” az elveszett aranykoré. Itt Weöres egyik klasszikus problémájánál vagyunk: az élet jelenlétével szembesülő lét megérthetetlenségénél. Juhász viszont
nem bölcseleti költő, megelégszik a mag természetének jellemzésével, s az anyagot önműködő tervezőirodának és kivitelezőnek képzeli el: „boldog ez az építkezés, önmaga kőmívese,
mérnöke, lakója, / önmagát tervezi, építi a mag szarkalábnak, fűnek, kutyatejnek”. Az ember
Dózsa bukása után eltűnik a tájból: miután fölfalta önmagát és eszméit, reményeit, beleveszett a „puszta állati, növényi lét embertelen materializmusába”. A matéria fő ellenpontja a
gondolat, az emberi tudatforma elektromos, stimuláló ereje, mely viszont a végtelennel, a kozmikussal áll szemben, s önmaga korábbi megvalósulásait is folyamatosan kénytelen megkérdőjelezni.15

13

14

15

Hatvany Lajos, „Ecce poeta”, in Irodalmi tanulmányok, Szépirodalmi Könyvkiadó, Budapest, 1960,
26–29.
Fülöp László, „A Dózsa-eposz”, in	 Vázlat	 a	 mindenségről.	 In	 memoriam	 Juhász	 Ferenc, szerk. Pomogáts Béla, Nap Kiadó, Budapest, 2017, 96–111.
Bodnár György, Juhász	Ferenc, i. m., 35.

„

84

tiszatáj

A természet öntörvényű, anarchista építészete és archeológiája az anyag és a teremtő
energia találkozásából hozza létre az öszvérstruktúrákat, a logikai bordázatot, a dráma
csúcsíveit. Az őszi erdő alkalmatlanná válik a bujdosásra, felfedi a jelenlévőket, Juhász ezért
üvegpalotává alakítja a vegetációt, a matéria, az üveg válik a hús árulójává, a növényi léttől
elhagyott emberi test meztelenségének kiszolgáltatójává: „A szél? Beüvegezi majd az erdőt,
kiszakítva lombfalait, / a tar ágak szeszélyes keretébe rak hűvös, kék üveget, / ablakkal teljes
kupolák lesznek a fák, a törzsek közt táblaüvegek, / ereszti át a fényt, mutatják a vadon elrejtett szentélyeit.” A matéria bámulatos, misztikus szentélye az ember számára üvegbörtön.
A növények is csak konstrukciók, és ez főként a pusztulásuk során derül ki: „Ha a virág tajtéka foszlik, s csak tüskés szerkezete marad, / küllők és gerendák esernyőváza”. Vagyis: az ember a természetet utánozza, amikor épít, s önmagáról is csak a matériához viszonyuló és igazodó nyelven képes beszélni.
A sáskamotívum fantasztikus metamorfózisa a teljes művet áthatja: az eposz elején a szeretkező sáskák leírását kapjuk, a nőstény mohón leharapja a hím fejét, majd párját ropogtatva falja fel a természet parancsa szerint. A hím belehal a nőstény létfenntartó, ösztönös agressziójába, mely gyilkolás közben, már a foganás pillanataiban az örökkévalóság szinte gépi
generátorává válik („fémlemez, s üveg-gép (…) nagy vastöviskarokkal”), hiszen a sáska teste
fém, üveg és vas. Az egymást felfaló sáskák Dózsa megkínzatásának állandó asszociációs, anticipációs összetevői, s ebből az extatikusan iszonytató felfalatásból kellene megszületnie a
parasztot méltányoló, diadalmas jövőnek. A fogoly Telegdy exemplummá kerekíti a sáska
történetét: a sáska testének részletes leírásával az „isten-mértan” tökéletességét hivatott
demonstrálni, mely „emberentúli szabályok” harmóniáján alapszik. A sáska részletes leírása
mégis szükségszerűen antropomorf, de ez az antropomorfizálás egybekopírozódik a megvívott vár és átvitt értelemben a teljes emberi kultúra építészeti, szerkezeti anatómiájával: „Ez
orrliktalan fej, e bádog emberarc, e kaucsuk álarc, guminyak, / a szemek: gyöngy-gombok,
templom kettős gyöngykupolája, sziklán / dupla gyöngy-torony: a csápok!” És így tovább.
A sáska egyszerre isteni és ördögi masinéria, „kimondhatatlan-titkú arány, isten műszere!”
Dózsa azonnal a pusztítás jelképeként értelmezi, s a nemesség kollektív létmódjával azonosítja. Telegdy a feszült helyzetben összeroppantja a sáskát, holtan hull ki a kezéből. A	halot‐
tak	 királyában szintén szerepel a sáskák párzása, méghozzá a „vascséve-fiúk, vashernyólovak” egymásra zuhant testeinek leírásakor, a tatárdúlás pusztulatképeiben. Az állati tudás
ösztönös élvezetkódjaival kerül szembe az emberi tudatlanság, a hatalmas, terméketlen, egynemű hadi aktus.
A teljes hadinép vonulása a Dózsa-eposzban metaforikusan „végtelen százlábú bogárnak”
hat. A vár mint húsevő virág jelenik meg: a metaforák ösztönös tudása legyűri az embert, kiszabadítja a költőt az antropológiai csapdából. A dolgok értelme helyett a dolgok helyzete válik érdekessé: „holtak ezrei úsznak, mint nagy ecsetek a Dunában”. A történelem vérrel fest,
és a natúra fokozatosan átveszi az emberi reáliákat („a rügyek a napra ülnek, lila tokával,
mint kis püspökök”), de az antropomorfizálódás mindig csak korlátozott és időleges érvényű.
„Ó, szörnyű légypapír: kiöltött nyelv”.
Az idill pillanatai is megjelennek, melynek részét képezi az erotikus és a szép test megjelenése is, pl. a mosakodó vitézek és a nász összekapcsolásakor tomboló maszkulinitásban,
mely a mű uralkodó tónusa, s aminek nemcsak a női test, de a jövő is magától értetődő alárendeltje: „vas-ingek állnak a füvön, ragyogván, mint kis templomok, / meztelen-mellű vité-

2020. január

85

„

zek mosakosznak, Apolló-homlokú bika robog / hágni kis ünőt, az reszketve bőg, orrlikát
nyalja, betelik virágzással”. Ez a hatványozott maszkulinitás változik át a IV. Béla-eposzban
hermafrodita vagy nemkettőző potencialitássá, sőt kreatív szuperpotenciává. Miután a Sátán
vérében ülő király elutasítja, hogy a „Fordított Halkentaurasszony” szeretője legyen a mélység „állatliliom ágyán”, az „őspicsa-rózsamélyben”, újra akarja nemzeni a népét, a „Titkos
Csönd-Asszonyt” szeretné „anyává áldani”. Közben jön rá, hogy az önmagában rejlő nőire,
anyaira is szüksége van a feladathoz: „lesz-e Asszony-erőm elég, nekem, a Kannak, a Virágcsődörnek, Világ-csődörnek / a Teremtés-bikának, a Nemzés-királynak, az Asszony-fölmagzás Fejedelemnek, / hogy önmagam-nemzésben gyöngéd asszonytestem megtudja végre: itt
az Ünnep.” A hermafordita-lét mint emberfeletti teljesség jelenik meg nála, melyben a létezés
kontinuumában és nem az élet időlegességében számító nemzés lezajlik („önmaga őshímvesszejét önmaga őshüvelyébe dugja habos mosolygással”). Az angyalok (öt a halálé, egy az
életé) teste hímnős („madár-nőférfiak”, „hermafrodita istenmadár-ágyék”), akárcsak a szöveg
teste is, hiszen az angyaltest maga a szent könyv teste is, s a különféle energiaáramlásokat
összegző, íródó époszé is. Ugyanakkor ez a hímnős test képes a történelmen kívül álló Isten
által magára hagyott matéria boldogságát a keletkezés és főként a halál dinamikájával feltölteni, s különféle hibrididentitásokat létrehozni („varangy-pillangók”, „Kék Angyalszukák”,
„Kancakakasok”, „a csönd állatvirágai”), kiötleni a részekre hullott egységek boschi összekapcsolódásait („lepkeszárnyú Térdek”, „légyszárnyú Szemgolyók”), sőt megteremteni az
identitás inverzét is, magát a kiáltó, tabloid hiányt („Nincs-Hermaforditák”, „SemmiAngyalok”), hiszen a hat angyal is vélhetőleg a király teremtménye.16
Az emberi pusztítás, sőt jelenlét már a Dózsa-eposzban a matéria boldogságát zavarja
meg: „a részeg tombolás fáj a holt, s az eleven anyagnak”. A fájdalom transzportálódik a tárgyi világba: „fáj a vasnak, ha nyakszirtbe sujt, fáj a karónak, ha belekbe dúl”: a hypallage a
húsból a szövegbe viszi át a fájdalmat, beleírja a logikai megbomlás tényét a szükségszerű
perpektívaváltásba, melyek olykor áttételes jelentéseltolódásokat eredményeznek. A virág
megfertőződik a hullaszagtól, melytől elkábul a lepke, a medve „fölborzolódik a zsíros, emberszagú erdei méz illatától”. „Bűzös abrosz ez a föld.” A láp ősmatériája, a „zöld tékozlás” és
a nyüzsgő „állati-lét” elnyelte a történelmet, az önhúsa ellen vétkező sáskaembert. A dárdával
vesén döfött Csáky „emberlábú ősállat-csökevénnyé” változik vissza, igazi ősszörnyeteggé
válik, teste az állati testek hibridizálásából áll újra össze, szörnyként születik újjá saját halálában: „fölsipít, mint a csibecsőr-koppanástól a kis varangyosbéka: / zöld agyaggá merevül,
fölhólyagzik lila-pettyes tokabuboréka, / vakarcsa-ragyája kigyúl, mint a csillag”. Az eposz
végére az ember folyamatos átváltozásban élő, önazonosságát veszett entitásként jelenik
meg, s tevékenysége irracionális funkciókra bomlik: „fölvettük növény, virág, csillag alakját,
csaló, idegen formák / varázsa rejti szívünket, lettünk mérget lövellő tejútak, hús-ecetfák…”
Mi van Dózsa tekintetében? Mindig a kozmikus távlat döbbenetéhez társuló aktuális látvány. Csata előtt: „a pupilla-űr, benne a mindenség reszket, füstölög pokla mélye, / benne a
vár kőcsipkehabja”. A szem, a látás mindhárom műben kiemelt szerephez jut, ezzel szemben
az emberi szív „dögtemető”.
A heroikus Dózsa-eposz a propagandagépezetet a nyelvi szabotázzsal teszi működésképtelenné, szövege kiszabadul az irodalmi klausztrofóbiából, sőt olyan ügyes szabaduló16

Görömbei András, „A halottak királya”, in Vázlat	 a	 mindenségről.	 In	 memoriam	 Juhász	 Ferenc, i. m.,
203.

„

86

tiszatáj

művészként teszi ezt, hogy a sirató jövőoptimizmusának csillogása elfedi a totális és féltő
kétségbeesést, a jeremiád, a sirató tulajdonképpeni tétjeit. A Krisztus	levétele	a	keresztről cím
’56-os, „antiheroikus” eposz főhőse, kettős nyomást visel: egy magánéleti trauma horizontjából nem képes többé érzékelni a történelmet magát, csak apró történetei vannak, miközben
elmebeteg feleségét, a rácskalitkában kínlódó nősténypávát, az „ágyketrec-emberólakban vegetáló embervulkánok” közé zárt asszonyt látogatja a kórházban. Jövet-menet, rendszerint az
utcán őgyelegve szemléli a tomboló anyagot, a nyilvános embermasszát, Krisztus összevissza vonszolt, megkínzott, megaszott, rothatag testének, fájdalmának, mártíriumának végtelen megsokszorozódását. Az elbeszélő, a rendszer kegyeltje, értetlen és letargikus, többszörösen traumatizált, naiv bölcselkedésekkel, retorikai szemfényvesztésekkel próbálkozik, melyek csak ideig-óráig, a nyelvi orgazmusok percörömeinek engedve vonják el a figyelmét a
felfoghatatlanról. Az epizódok és emlékképek megszüntetik a lehetséges magyarázatot, a történelmet mint kontinuumot (ami a Dózsa-eposznál még megvolt), az eszme helyére a test
lép, az én tudata is kikerül a historikus konstelláció látványrendjéből. „Így volt? Így is volt,
meg úgy is. Így is, meg úgy is, meg másképpen is, / meg amúgy is!” – ezek a banális retorikai
próbák kezdetben maszatolásnak hatnak, végül a magánéleti trauma súlya alatt a lehetetlen
szabadság elkeseredett blaszfémiájába hullanak. Mária Isten nélkül marad az anyai fájdalommal, a szagló, aszó hússal. Krisztus teste a matéria blaszfémiájába zuhan: a test–lélek oppozíció felszámolódik, a fiziológia kerül előtérbe („a szőrös, ejakulátum-lepedékes lábszár”),
ugyanis a hiány ellensúlyozását a tobzódó, részletező leírások, katalógusok és enumerációzuhatagok végzik el. A test korporális emlékezete lesz fontos: a sebek, hegek, átvátozások
ereje és narratívái: a világ fölött lebegő, de abba nem avatkozó, megsejthető transzcendencia
lucretiusi kopuláció-gerjedelme, korántsem erotikus Venus-magasztalása, mely a matériát
folyamatos genezisre, kísérletezésre sarkallja.
Krisztus teste test marad: erre utal „a húsomból hisznek” fordulat kijózanító naturalizmusa. Ezt tovább fokozza az analógiák és a hibridizálás burjánzása. A Krisztus testét leemelő
személy teste Krisztus testének része lesz: egy élő-halott húskompozíció, egy szürreális test,
egy allegorikus test, mely az élő húsban rejlő halál és halottak jelképe, a matéria generálódó
örökkévalóságának egzisztenciális csapdája. A szemgolyó fokozatosan alakul ólomgolyóvá,
végeláthatatlan transzformációk sora veszi kezdetét, átmenetek és kombinációk állati, növényi, emberi és tárgyi vonatkozások között: minden lény szörny- és torzszülött lesz, metaforikus chimérája saját mentális alapanyagának. A szakrálistól a szadizmusig és a pornográfiáig
terjed a skála: s e változás- és hibridizálódás-katalógusok, illetve folyamatrajzok extatikus
csúcsokban sülnek ki, amit a litánia műfajának köszönhetően a költő a barokk szakrális időszemléletének játékba hozásával ér el.
A tempus és az aeternitas barokk konfliktusa Juhásznál kiélezettebb: a végítélet nála folyamatos, és kozmikus szinten, a matéria variabilitását tekintve paradox módon extatikusan
gyönyörteli, emberi perspektívából nézve viszont rettenetes és érthetetlen, szinte már egy
posztapokaliptikus extázisba hullott tempust jelenít meg. Ami a test ideje szempontjából fontos: ugyancsak a középkori és főként a barokk szakrális hagyományra alapozva mondható el,
hogy Krisztus összes emberi és megsejthető formája (a gyerektől a megfeszített matérián át a
trónoló Isten-királyig), megtestesülése szimultán tud jelenvaló lenni. Ez a folyamatos, ugyanakkor alakváltoztató, aeternitas-fókuszú eredendően szakrális időfelfogás uralja az eposz
idődimenzióit is. A gyerekkor képei és az utca történései önkéntelenül „krisztusokodások”

2020. január

87

„

lesznek: a szakrális és profán motívumok a szétzilált, katarktikusan összeomló időben egymásra kopírozódnak. A szakrális test metaforarendszere is konkretizálódik, pl. amikor a költő kenyeret szerez, kenyérért sorakozik, hogy elmebeteg asszonyának vigye, a kenyérszaporítás motívuma mellett felbukkan a kenyér–Krisztus teste analógia párhuzamaként a kenyértest és a saját test összeolvasztásának képe is: „mintha a költőnek hóna alatt nőttek volna ki
hatalmas veséi”. Sőt, a kenyeret szeletelő és a szeleteket osztogató költő képében megjelenik
a szöveggenerálás analógiája is: a költemény kovásza a Babonák	 napja	 csütörtök:	 amikor	 a	
legnehezebb című kulcsvers, mely aztán stigmaként mutatkozik meg a vers testén. A költő saját szövegtestét osztogatja, hozza új helyzetbe, veszi le a keresztről.
A testek totális összeolvasztásának szép példája a „Sátánkrisztustest” megjelenése a költemény egyik csúcspontján: a dichotómia-egyberántás megszünteti a szembenállást, elmossa
a világos etikát, analóg megfelelések bontakoznak ki, mint a futurista kísérletekben vagy
Kassák korai munkáiban: a tankágyúk és a szövőszékek közös testet reprezentálnak, a fonószemölcsökből is „végtelen sperma bugyog”. Az ördög ejakulációjaként leírt mártíriumokat
nem ellensúlyozza a megdicsőülés ígérete, a borzalom boschi teátruma és a lét tobzódásának
bruegheli képregényessége dinamizálja a költeményt. Brueghel képein a szent vagy a jelentős események tövében mindig akad egy-egy okádó részeg, gyerekét átpakoló anya, zabálásba feledkezett férfi: a nagy események nem választhatók le a lét egészének kisszerűségéről.
Az ablakba kitett rádió váltakozva közvetít valcereket, operetteket és véres eseménytudósításokat, a „világtalan világ” haláltánca.
Egyetlen futam az epikus formáról: mindhárom „éposz” alapformája az ölelkező rímmel
megpatkolt, szabad ütemegységekből szerveződő négysoros strófa. E minimálstruktúra számos zenei finomsággal dúsul, s minden strófa szinte önálló zenedobozzá válik. Ahogy Kassák
fogalmazott: „Juhász egy hangszeren játszik, de ez a hangszer sok egyéb hangszer ősapja: az
orgona.”17 A Dózsa-eposzban nem egyszer találkozni a hexameter penthemimerészmetszetét idéző felütéssel vagy adóniszi zárlattal (ez alighanem a Taurinus-fordítás hatása,
illetve architextuális tünet). A IV. Béla-éposz extatikusságát a gazdag enumerációs bázis öszszecsengései, a chiazmusok, a halmozásalakzatok és a repetitív gesztusok belső ritmikája, illetve a már emlegetett örök rohamozás zeneisége fokozza. A Krisztus	 levétele	 a	 keresztről
verstana viszont a végletekig fokozza a szerkezet teherbírását, s nem egyszer a strófa gátja
átszakadni látszik: a diszharmónia radikalizmusának köszönhetően az ölelkező rím érzékelhetetlenné válik, feloldódik, a rendszer észrevétlenül veszti el karakterjegyeit és uralhatóságát.18
„A természet bűntelen” – jelenti ki a költő, ugyanakkor az anyag, a matéria folyamatos
szexuális provokáció: totális lemeztelenedés, a teremtés magasztosságának helyére a nemzőképesség fitogtatása és a kopulatív ösztönenergiák lépnek. Az angyalok mint közvetítők
ebben az époszban is küldetésvesztettek, energiák („szálkabordázatú világító eszmék”).
A szem itt is kardinálisan kiemelt funkciójú testrész: a rovarszem többdimenziós struktúrája
alapvetően befolyásolja az elbeszélés módozatait, ám a korábbi époszok koncepciójával ellentétben képtelenné válik az objektív, illetve a szubjektív látvány, káprázat vagy vízió sze17

18

Kassák Lajos, „Egy költemény margójára: Juhász Ferencről”, in	Vázlat	a	mindenségről.	In	memoriam	
Juhász	Ferenc, i. m., 93.
Vasy Géza, „Krisztus levétele a keresztről”, in	 Vázlat	 a	 mindenségről.	 In	 memoriam	 Juhász	 Ferenc,
i. m., 342.

„

88

tiszatáj

lektálására, értékelésére. Az egyik strófa egyenesen „gumikorong-óvszerszemről” beszél, s a
terméketlen vakság öncélú kéjét vallja élvezetének. A katalógusstrófák leltárlistái minden
korábbinál kiterjedtebbeknek hatnak, a képek gyorsak, filmszerűek: a svábok kitelepítésének, a tömegbelövetésnek, az öngyilkos zsidó gyáros halálának, a kiégett tankból kilógó katonaholttesteknek, a levizelt, felkoncolt hulláknak a képei váltakoznak a gyerekkori karácsonyokéival, a cirkuszi erőembert legyőző falusi Toldi történetével, a szocializmust bruegheli
népünnepélyként ábrázoló olcsó ital- és ételpusztító dáridójáéval, a lefokozott létezés kimerevített fotóival. A megsokasodott abject-testekre19 pedig örökösen folyik Gargantua és
Pantagruel vizelete, Krisztus sárga, „egymásra-szögezett lábai alatt” bolond onanizál, egy részeg asszony, akinek két lábát combtőből levágták (a IV. Béla-éposz nőstény-víziszörnyének
földi párja), azt kiabálja az utcán: „Baszni akarok! Baszni akarok!” Dózsa tüzes trónon való
megégetése is visszatér, ezúttal az emberiség kozmikus távlataiból az ember mikrokozmoszába, abba a világba helyezve, melyet Bodnár György „történelem alattinak” nevez:20 „volt,
akit meztelen seggel izzó hengervaskályhára nyomtak, s úgy / sistergett tökzacskója, segglikas közepű két fargolyója, mint izzó vastrónján / Dózsa, a György-vitéz, aztán őrölt vöröspaprikát szórtak / a far-sebek égés-csillag cafrang-kútjaira.” A költő-elbeszélő maga is abjecttárgy lesz: megpróbál hazatalálni a faluba, a szociális, küldetéses őstérbe, de mint a rendszer
egyik kegyeltjét, megvetés fogadja („Még van pofája hazajönni!”), naiv magyarázatot talál
ugyan („nálunk a költőt nem szokás szeretni!”), de megnyugvásra sose lel. És ekkor előjön a
Jónás-példázat újraszituálása, a Krisztus-hal-szimbolika és a mesebeli csodatévő kívánsághal
a maga gazdag hálózatrendszerével együtt. Egy gigászi vizából készült nagy népi lakoma során odavész a magasztos halmetafora, s Medúza tutaján találjuk magunkat („Ettünk-ittunk a
szocializmus zöld tutaján”), a „nincs tovább” pocsolyájában.
	
	

19

20

Földes Györgyi, Test–szöveg–test.	 Testreprezentációk	 és	 a	 Másik	 szépirodalmi	 alkotásokban, Kalligram, Budapest, 2018, 95–98.
Bodnár György, Juhász	Ferenc, i. m., 149.

2020. január

89

„

VARGA EMŐKE

Juhász és Hantai
A LÉGYDOBOZ ILLUSZTRÁCIÓJA
Az illusztráció a diszkurzivitás deklaráltsága tekintetében kétféle lehet: vagy nyilvánvalóvá
teszi a szövegreferenciát, vagy nem. A vízválasztó szerepét a figurativitás tölti be, mely hatással van a befogadó egyszerű azonosítási kísérleteit irányító percepcióra,1 és a szcenikus
elemek (a gesztusok, a mimika, a perszonális viszonyok és a figura-háttér relációi) dekódolási folyamatára is. A figurális (tematikus) tényezők híján a szöveg-kép megfeleltetési kísérleteink adekvátságában nem lehetünk bizonyosak. Fogódzót a könyvtárgy mint materiális értelemben vett médium (illetve az ezt létrehozó művészi, kiadói, szerkesztői stb. szándék) adhat, mégpedig úgy, hogy a könyvben, illetve általa a fizikális egymásmellé-rendeltség valamiféle kényszerű orientáló erővé, a szöveg és a kép együvé tartozását automatizmusként kezelő
befogadói hit megalapozójává válik.
Hantai Simon Juhász Ferenc írásaihoz társított illusztrációinak valenciáit nyilvánvalóan a
proximitás hozza működésbe,2 mely elfedi, felülírja az idő (ti. a versek és a festmények keletkezésének ideje és a közlésidő közti distancia) problémáját3: a befogadó vélhetőleg sokkal
inkább a művek, mint azok létrejötte kérdéseinek hatása alatt érzékeli mindazt, amit a könyv
a számára felkínál. Így a befogadás folyamatát a festmény és a vers mint faktuálisan együvé
tartozó művészi jelenségek és nem mint ontogenetikai „problémák” fogják meghatározni.4

1

2

3

4

A befogadói tudatban a verbális médium egy témaeleme, egy motívuma, egy metaforája stb. a vizuális médium egy-egy figurájának, ikonikus elemegyüttesének, a megnevezett szín a megfestett színnek, a leírt forma egy megrajzolt alaknak stb. felel meg.
Juhász Ferenc, A	csörgőkígyó	hőszeme, Szépirodalmi Kiadó, Budapest, 1987. (A borítón és a kötetben
Hantai Simon festményei. A kötetet Ginács László tervezte.)
Juhász Ferenc családjának szíves közlése alapján tudható, hogy A	csörgőkígyó	hőszeme című kötetben közölt festmények korábban keletkeztek, mint a kötet versei, tehát illusztratív funkciót utólagos
szöveg-kép társítás alapján nyertek. Elhangzott a Juhász	Ferenc	90	–	Az	Üveghegy	és	a	szilánkok című
konferencián. József Attila Kör – Petőfi Irodalmi Múzeum, 2019. február 13.
Petőfi S. János a verbális és képi összetevőből felépülő kommunikátumok egyik, a „kommunikációszituáció jellege” szerinti típusként klasszifikálja a szöveg és a kép utólagos társításával létrehozott
illusztrációt. (Az utólagos társítás kiindulópontja természetesen lehet a szöveg is és a kép is. Juhász
Ferenc verseskötetének genézise az előbbi esetet példázza.) „Adva van egy verbális vehikulum, valamint képek (képvehikulumok) egy tetszőleges halmaza. Egy komplex vehikulum létrehozója
mindkettőt interpretálja, és egy olyan [‘Vb+Kp’ típusú] képi-verbális vehikulumot hoz létre, amelynek képi összetevőjét a képek (képvehikulumok) halmazából a kiindulásul adott verbális vehikulum
alapján választja ki, és azt (vagy annak reprodukcióját) a kiindulásul adott verbális vehikulummal
attól elválasztható módon kapcsolja össze. Minthogy a két komponens egymástól elválasztható, azok
befogadása vagy közel egyidejűleg vagy egymástól függetlenül történhet.” Petőfi S. János, A	verbális	
és	a	képi	összetevőből	felépített	kommunikátumok	tipológiájához, in Szemiotikai	szövegtan:	A	szöveg‐

„

90

tiszatáj

Kétségtelen ugyanakkor, hogy a figurális/tematikus kapcsolóelemek minimuma, illetve hiánya a képen a versszöveg és a festmény közti befogadói megfeleltetések folyamatos kudarcához vezet, és a figyelmet a képi és a nyelvi struktúrák kapcsolatának mélyebb szintjeire irányítja. De mielőtt egy példa erejéig a mediális átfedések működésének bemutatására vállalkoznánk, érdemes azt a kérdést is feltennünk, hogy vajon mennyiben a festőművészi eljárás
és koncepció az interreferencialitás látszólagos divergenciájának az oka? Felelős-e a szöveg
is? És tágítva a kérdést: miért tartozik a kevéssé illusztrált életművek közé a Juhász-oeuvre?
Ez a tény csak kiadástörténeti (gazdasági, kultúrpolitikai, interperszonális stb.) jellemzőkkel
áll összefüggésben, avagy implicit okokkal is? És amennyiben az utóbbiakkal is, hogyan lehetséges ez egy olyan szövegvilág esetében, melyet éppen a képek bősége és intenziváló ereje határoz meg?
A kérdés, hogy „A könyvtárgy mint anyagi közvetítő vonatkozásában hol kell kezdenünk
az olvasást és hol befejeznünk?” egy kvázi-monomediális szöveg esetében is adekvát, de egy
illusztrált könyvre vonatkoztatva feltétlenül az. A dominánsan egyik vagy másik médiumtól
mint nyelvi vagy képi origótól kiinduló dekódolási eljárás mellett persze evidensen érvényes
az oszcilláló, a képtől a szöveg, a szövegtől a kép irányába, azaz oda-vissza kiépített befogadás is. Ekkor a jobbra-balra, előre-hátra, fölfelé-lefele olvasási irányok rendjét, a „hol?” kérdését, a „norma nosztalgiája”, a befogadási gyakorlat szubjektív mozzanatainak ismétlődései
is alakítják. De kétségtelenül befolyásoló ereje van egyrészről a könyvtárgynak mint materiális (technikai) közvetítőnek (a könyv mérete, súlya, kötése, a nyomtatás minősége, a papír
tapintási élménye stb. révén), másrészről a betűképeken és az ikonikus elem-együtteseken
keresztül reprezentálódó alkotások saját medialitásának is. Olyan praktikus jellemzőknek
mint például a szövegterjedelem és a képméret, a betűtípus, a sortörés, a szövegtagolás és a
képi technika.
A jelen tanulmány médiumelméleti és illusztrációtörténeti szempontokra hivatkozva
kép-orientált olvasatra vállalkozik (az olvasás origója tehát a kép lesz). Ezt annál is inkább
szükségesnek látszik hangsúlyozni, mert mind a hazai, mind a nemzetközi kritika jellemzően
„csak” a szövegtől a kép felé, de megfordítva szinte egyáltalán nem építi ki az értelmezői
irányt – és ebben a Juhász-kutatás sem kivétel.
E metatényezőn (elméleti perspektíván) túl a metódus megválasztásában generáló szerepe van a szöveg-kép mennyiségi arányának. A	csörgőkígyó	hőszeme 200 oldalnyi versszövegébe négy Hantai-festményt ékelt be Ginács László, a könyv tervezője, így az értelmezés
számára a kép mint „ritkaság” értékelődik fel; szerepe van a méretnek: minden illusztráció
egész oldalas; a nyomdatechnikának: az illusztrációkat vastag, fényezett lapra nyomták; valamint az oldalszámozás hiányának is – ti. a befogadási folyamatban mindez megkérdőjelezni
látszik az illusztráció státusának temporális másodlagosságát, függőségét.
Tudván azt, hogy egy festményen az egyszerű észlelés számára csak látszólag „adottak”
(megnevezhetőek) a dolgok, hiszen „egyetlen valamire való kép sem állt soha egyszerűen ábrázolásból”,5 a továbbiakban a Légydoboz-illusztráció ikonikus, „puszta” látványi státusa

5

tani	kutatások	általános	kérdései.	1.	Kép	és	szöveg,	2.	Kommunikáció	a	médiában, szerk. Petőfi S. János
– Békési Imre – Vass László, JGYTF Kiadó, Szeged, 2001, 61–66.
Maurice Merleau-Ponty, A	közvetett	nyelv	és	a	csend	hangjai, ford. Szávai Dorottya, in Kép	–	fenomén	
–	valóság, szerk. Bacsó Béla, Kijárat Kiadó, Budapest, 1997, 149.

2020. január

91

„

szempontjából hangsúlyos elemeinek a lajstromozására teszünk kísérletet. A legnyilvánvalóbban megmutatkozó képi elemektől kiindulva a
rejtettek felé haladunk.
A síkszerkezeti kompozíció egy deformált
testű lényt állít a középpontba, amelynek animisztikus jellegére a jól kivehető négy láb, az ujjak, valamint a kvázi-fejforma relatíve egyértelmű dekódolhatósága miatt következtethetünk. A
tekintet ezután, mivel a síkkompozíció mértani
középpontjához legközelebb eső foltok figurálatlanok, valószínűsíthetően a szempárként értelmezhető, két, a síkon legfelül elhelyezett foltra
vezetődik. E foltok, illetve a körvonalak viszonylagos hangsúlyossága miatt inkább formák, a hasonló méretük, a koncentrikus szerkezetük, valamint a síkban betöltött, az emberi fej kanonikus ábrázolásának megfelelő helyi értékük okán
láthatók egy bennünket figyelő szempárnak. A
köröttük lévő kvázi-formák pedig az arc elővillanó részleteinek.
Kiterjedtsége és kompozíciós státusza miatt
LÉGYDOBOZ
hajlamosak vagyunk az alsó síkmezőt betöltő
barna színfoltnak is jelentést tulajdonítani. A terrakotta árnyalatok együttese, a kép peremére húzott, a síkot átmetsző vonal töredezettsége felidézi az „ez itt a föld lesz!” gyermekes,
térelosztó gesztusát.
Sem önmagukban szemlélve, sem a többi elem viszonylatában nem tudjuk azonban a látványi tapasztalás ismert, nominált elemei közé illeszteni a többi képrészletet. Ha a nyelv által
adott keretek közé szorítjuk őket, elsősorban a színekre vonatkoztatva tehetünk megállapításokat (a sárga, a fekete és a kék dominálnak), a forma tekintetében azonban csak megközelítésekre vállalkozhatunk: az észlelési eljárást megkönnyítendő, a formákat hajlamosak leszünk – jelentés nélkül – az elemi geometrikus formáknak: a téglalapnak, a körnek és az ellipszisnek megfeleltetni.
Noha a képi elemek relációi a fent-lent és a jobbra-balra linearitásában képződnek meg
(nincs önmagában tériesített test, a dolgokat könnyű áttekinthetőségbe rendező perspektíva), – a színek háromdimenziós hatást, térérzetet keltenek: a zöldes-fekete és a sárga meg a
fehér kontrasztja valamiféle tapasztalatin túli mélységre/ürességre asszociáltatnak. E dimenziók közti, a tekintetnek felkínált vagy inkább rákényszerített játékot tovább komplikálják a felületet sebzetté tevő, észleleti kettősséget eredményező fehér foltcsoportok, melyekről nem eldönthető, hogy az ábrázolt kép vagy az ábrázoló felület immanens elemeiként (ez
utóbbi rétegzettségét leleplező foltokként) kell-e értelmeznünk őket.
A meghatározatlan terek, helyek és funkcióik a szerkezeti extenzivitás révén kapcsolódnak össze az idő dimenziójával. Másképpen fogalmazva, a láttatott világ határai nem esnek
egybe az ábrázolás határaival (extenzív szerkezet), így a kép a jobb és a bal, a fölfelé és a lefe-

„

92

tiszatáj

lé irányában a dolgok egzisztálásának folyamatossága, időben megvalósuló mozgása (hullás,
úszás, lebegés) érzetét kelti fel.
A szöveg legevidensebben interreferencialitásba vonható poétikai jellemzői a nyelvileg	rep‐
rezentált	 látvány szerkezetével és funkciójával
állnak összefüggésben.
A látványszerkezet alappilléreit a léthez való
viszony antropológiai premisszáit alakító, a teret
a ’kint’ és a ’bent’ helyeire tagoló költői nyelv
képzi meg. Jól azonosíthatóak az udvar és a szoba térszegmensei: az előbbit a „csillagtalan fekete téli fagy” mint a képi kontextust adó báziselem
és az ugató puli mint a szemlélődést irányító figura látványa; az utóbbit a szoba bútorzatának,
használati tárgyainak, valamint a mentális tér
többszöri áthelyezése folytán, a dolgokat perspektiváló ’én’ testének látványa strukturálja.
A vers második szerkezeti egységétől fogva6
a ’bent’ mint hely megkonstruálásában a tárgyak
és a test mellett, előbb csak jelzés értékűen, később az egyedi és az univerzális közt kiépülő taTITKOK KAPUJA
pasztalást teljesen eluralón, az imaginárius válik
a legfőbb térképző erővé.
A ’bent’ és a ’kint’ mint a tér helyei szegmentálódnak, a tagoltságot a szemlélő én tekintetének térelosztó jellege alakítja ki. A ’kint’ jellemzően a le-föl irányaiból perspektivált („sziromkása ömlik a földre”, „páraliliom nő”), a ’bent’ látványvilágának kiépítésében viszont a tér
minden dimenziójának, a dimenziók közti mozgások minden (reverzibilis) irányának szerepe
van – kivéve a ’kifelé’ irányát. Az én testére vonatkoztatott erotikus-biológiai jellemzőknek a
fikcióreális síkot megképző leírásában még fennáll a befelé-kifelé irányainak egyensúlya, ám
a fikcióreálist domináló imaginárius, a kezdet kezdetétől fogva, a ’befelé’, a ’bent’ mint a
szemlélőt körülvevő világ irányába (e világ felé) tartó erők uraltjává válik. E mozgás/erő
eredetét egyrészről éppen amiatt, hogy nem konkretizáldódik a versszövegben, másrészről
azért, mert forrásául szolgál a „föltámadt hallottak”, a „nem emberek”, az „emberarcú legyek”
térben és időben mindent elárasztó sokaságának, a „legegzisztenciálisabb dimenzióval,”7
a mélységgel vagyunk hajlamosak azonosítani.
Mindennek apropóján felidéződhetnek bennünk az illusztráció mélyzöld (fekete), pusztán a színviszonylatok által tériesített háttere és az előtte, a kép örök foglyaként lebegő figurák és formák csoportjai. Aktivizálódhatnak azok a belső képek is, amelyek az extenzív szer6
7

A második szerkezeti egység „A halottak legyek.” mondattal kezdődik.
„Erwin Strausra támaszkodva Merleau-Ponty a mélységet a »legegzisztenciálisabb« dimenzióként
tárgyalja, mert a mélység egy feloldhatatlan kötöttséget teremt a dolgok és mi magunk, mint testileg
szituált észlelés-szubjektumok között.” Waldenfels, Bernhard, A	lét	szétrobbanása.	a	tapasztalat	on‐
tológiai	értelmezése	a	festészet	vezérfonalán, ford. Pálfalusi Zsolt, in Kép	fenomén	valóság, i. m., 180.

2020. január

93

„

kezettel vannak kapcsolatban, ti. azzal a fentebb említett síkszerkezeti kompozíciós megoldással, mely a folyamatok állandóságát (időbeli lezáratlanságát) teszi érzékletessé, azt a
versszöveg által is kiterjesztett állapotot, amikor a testi észlelés a gondolt észlelésben feloldódik. E metanoia különösen akkor válik érzékelhetővé, ha a Légydoboz illusztrációját összevetjük a strukturális analogonjaként értelmezhető Titkok	 kapuja illusztrációjával,8 mely a
formák és szcenikus viszonyaik jelentését relatíve egyértelműbben és inkább a síkszegmensek, mint a téri dimenziók viszonylatában képzi meg.
Az illusztráció néhány egyszerű megfeleltetési kísérletnek nem áll ellent: lokalizált/referált (azaz a képi ábrázolásnak megfeleltethető) szókapcsolatnak tetszik pl. a páfránylomb,
az álarc, az „évgyűrűberakásos fakorong álarc”, a láb, a „pettyek, rögöcskék, szemcsék, lencsék, szilánkok és kagylók” sorozata, a „lét-idő” hullása, a „szivárványszínű halál-avar”, a sötét stb. A centrális figura pedig hordozni látszik a „halottak” mint „emberarcú legyek” vizuális
jellemzőit („ellengravitációs-párnatalp”, „potrohszív”, „potrohlemez”, „légy testű emberarcok”, „emberarcú legyek” stb.).
A mediális átfedésekre érzékeny befogadás az entrópiák szintjén9 azt a festői eljárást,
amely az illusztráció mint képtárgy anyagiságát (rétegzettségét) leplezi le, diszkurzivitásként
(szövegreferenciaként) érzékelheti. Miként ugyanis a festmény felületi sebzettséget imitáló
fehér foltjai „archívként” teszik érzékelhetővé az alattuk lévő matériát, a szöveg az ’én’-hez
kapcsolt funkciókat a ’mi’-hez kapcsolt funkciókra cserélve képez distanciát a jelennel. Az
’én’, osztozva halottai sorsában („mi vagyunk az erdő és a hullás”), a jövő halottjaként, velük
együtt tapasztalja meg a „folytatónak”, azaz a jövő emberének jelenét.10
Juhász Ferenc Légydoboz című versét a képvilág minden, a verbálisnak valenciát kínáló
részletét interreferencialitásba vonó pluriszcenikus vagy sorozatot képző illusztrációkkal
nem lehet (legalábbis ez idáig történetileg ez igazolódott) reprezentálni anélkül, hogy a kép
ne távolodna el a szövegmű poétikai karakterétől. Ezért fogadhatjuk el adekvátnak azokat a
képi matériát leleplező, a figurativitást felszámoló, a téri dimenziókat hierarchizáló és a temporalitásba átjátszó képstruktúrákat, melyeket a Hantai-illusztrációk egy része megképez.11
8

9

10

11

Az egyes formák (deformált test, a végtagok megjelenítési módja stb.) és a formák közti viszonyok
(pl. a barna színfolt, a csigavonal-szerkezet, a lebegő kvázi-tárgyak és a „főalak” viszonya), valamint
a két kép szerkezete megfeleltethető egymásnak. Vö.: Juhász Ferenc, A	 titkok	 kapuja, Szépirodalmi
Kiadó, Budapest, 1972. Hantai Simon illusztrációja a borítón látható.
Az entrópiák szintjén a befogadás az első két szinten (megfelelések és spáciumok szintje) szerzett
gyarapodó információk birtokában csökkenti a bizonytalanságok arányszámát mégpedig azáltal,
hogy a szöveg és az illusztrációja közti nem evidens, inkább megsejthető, avagy egy jól strukturált
értelmezési stratégiával feltárható, interreferenciális viszonyokra nyit perspektívákat. Varga Emőke:
A	 befogadás	 fázisainak	 modellje, in V. E., Az	 illusztráció	 a	 teóriában,	 a	 kritikában,	 az	 oktatásban, L’
Harmattan Kiadó, Budapest, 2012, 37–41.
„Te is a mulandóság naptára vagy. Én is a mulandóság naptára vagyok (…) Mert mi vagyunk az erdő
és/ a hullás. Mert/ önmagunk vagyunk önmagunk száradó mocskos temetője. S vígaszért majd mi/
megyünk hozzá,/ és nem mondjuk mi köze hozzá, a folytatóhoz, aki szerelem után aludni készül,
hisz/ embert/ kér halálunk, mert ember nélkül a halott se halott. Éjjel, mikor már a semmit szívébe/
hozná!”
A felsorolt jellemzők szerepe meghatározó Kass János Szarvas-ének illusztrációjának koncepciójában is. Vö. Varga Emőke, A	metonimikus	illusztráció	mint	a	kulturális	azonosság	témájának	interrefe‐
renciális	médiuma.	Juhász	Ferenc	Szarvas‐énekének	illusztrációja, in V. E., Kalitka	és	korona.	Kass	Já‐
nos	illusztrációi, L’ Harmattan Kiadó, Budapest, 2007. 73–104.

„

94

tiszatáj

Másrészről azokat az illusztrációkat, melyek a
versek tárgyi elemeinek sokaságára összpontosítva fraktáljellegű, a szcenikus viszonyokat
absztraháló, a dekoratív mint olyan jelentéseloldásaiba átfordító képszerkezetek által teszik
újraértelmezésre inspirálóvá a szövegeket.12
Végül, visszatérve a szöveg képi immanenciáinak kérdésére, a	 Légydoboz nyelvi struktúráinak vizsgálata arra enged következtetni,
hogy a Juhász Ferenc-i szöveg képbősége, legalábbis a diszkurzivitást a műfaj differentia specificájaként elfogadó figurálás szempontjából,
nem elsősorban a mennyiségi tényezők okán
problematikus. Sokkal inkább következik olyan
szemantikai-szintaktikai-poétikai jellemzőkből,
mint a képileg nem dekódolható, elvont fogalmaknak, szétdarabolt érzeteknek a látványi világ
részeként történő konceptualizálása;13 az egymásnak ellentmondó percepciókra késztetés; a
jelzős szerkezetekben és a metaforákban összekapcsolt szóelemek és nagyobb grammatikai
egységek jelentésmezejének távolsága.14
A MEGMARADÁS KÖNNYEI
A látványvilág kiépülését gátolják a jelenetek
és a leírások helyébe toluló hasonlító szerkezetek is, mivel a hasonlító és a hasonlított hosszú
metaforaláncai hapaxok és absztrakt fogalmak beiktatásával kisiklatják a mentális kép megképzésére irányuló befogadási kísérleteket. A jelentett így gyakran azonosíthatatlan marad.15
Ugyanezt eredményezi a konceptualizálást folyamatos perspektívaváltásra kényszerítő szintaktikai-morfológiai játék. Például a többszörös alárendeléssel létrehozott jelzős szerkezet
elemeiről csak retrospektíve derül ki a mondategészben betöltött funkciója: a „kristályosan
halandó életidőnk letört ketyegés-levele” szóláncban az először múlt idejű igeként és állítmányként percepcionált „letört” („kristályosan halandó életidőnk letört”) – szemantikai környezete okán – végül igenévként (jelzőként) dekódolódik („letört ketyegés-levele”).
A Juhász Ferenc-szövegek illusztrációinak alacsony száma minden bizonnyal összefüggésben áll tehát a poézis jellemzőivel, a visszatartott, a megakasztott, a kisiklatott képi percepcióval. De Merleau-Pontyval szólva „a mindenkor kizárt aspektusok (…) nincsenek »máshol« jelen, (…) hanem jelen vannak, mint kizártak, ami azt jelenti, hogy semlegesítve, visszafojtottan továbbra is csábító (…) lehetőségekként vannak jelen.”16
12
13

14
15

16

Lásd például A	megmaradás	könnyei című eposz Hantai-illusztrációját. Juhász Ferenc: i. m., 64.
Például: „Gondjaim elrendeztem mint a mulandóság az anyag-álmot, gondjaim becsukva mint a
könyvek.”
Például: „elektromos ideghínárlomb habmirigy vánkostalp.”
„A versjelentés konkrétabb vonatkoztathatóságának tematikai eredetűek a feltételei”. Kulcsár Szabó
Ernő, Eszmény	és	szerep	között.	(Juhász	Ferenc:	A	csörgőkígyó	hőszeme),	Kortárs, 6. sz. (1988.) 152.
Waldenfels, i. m., 188.

	mérlegen 

FÖRKÖLI GÁBOR
	

Jajdoni zamatok
SZILÁGYI ISTVÁN: KATLANVÁROS

MMA	Kiadó
Budapest,	2019
208	oldal,	3400	Ft

 

	
Az elmúlt években a magyar könyvkiadók valósággal elkényeztették az önéletírás, az autofikció vagy éppen az egodokumentumok iránt érdeklődő olvasókat. Gondoljunk csak
Nádas Péter, Vida Gábor, Végel László vagy éppen Bartók Imre önéletrajzi könyveire – persze Karl Ove Knausgård magyarra fordított kötetei is szóba jöhetnek, nemcsak a magyar
szerzők művei –, vagy éppen Gyarmati Fanni, Ortutay Gyula,
Heltai Jenő és Király István naplóira. Ezeket a könyveket az
olvasók gyakran igen magas elvárásokkal vették a kezükbe,
és azok többnyire meg is feleltek ezeknek az elvárásoknak.
Elég, ha a Világló	részletek enciklopédikus ambícióira, másfél
évszázadot átívelő történelmi tablójára gondolunk; de még a
szerényebb célkitűzéssel dolgozó Vida Gábor is olyan családtörténetet rakott le az asztalra az Egy	dadogás	történetében,
amely fontos belátásokkal gazdagította történelmi-társadalmi tudásunkat, és a maga által kijelölt kereteken belül teljességre törekedett. Szilágyi István Katlanváros c. könyve nem
ilyen nagyratörő vállalkozás. Hat olyan önéletrajzi esszét tartalmaz, amelyek a kolozsvári Utunk	 folyóirat évkönyveiben
jelentek meg az 1970-es, ’80-as években. Jóllehet a köteten
érződik, hogy jobb híján, Szilágyi István közismerten ráérős
munkatempója miatt adták ki ezt a válogatást, a gyűjtemény
közlése mégis indokolt, hiszen olyan szövegeket tartalmaz,
amelyek különben utánajárás, könyvtári kutatás nélkül ma
már nehezen lennének hozzáférhetőek. Ráadásul – hála a válogatásnak – egy olyan író önéletrajzi szövegeibe tekinthetünk bele, aki magáról nem sokat hallat, és aki tipikusan nem
a személyesség alakzatát használja írásaiban.
Szilágyi István elsősorban két nagyregényéről ismert,
mindkettő besorolhatatlan remekmű: az első az 1975-ös Kő	
hull	apadó	kútba, a másik a 2001-es Hollóidő. Néhány novelláskötetén kívül ismert még az 1990-es Agancsbozót	 c. szabálytalan regénymonstruma is, amellyel már nehezebben
boldogult a kritika. A török időkben játszódó Hollóidő, valamint az elvontabb térbe helyezett cselekményű Agancsbozót

„

96

tiszatáj

nagyszabású történelmi víziót jelenít meg a mindent felfaló időről, de a zárt közösség bemutatása révén a Kő	hull	apadó	kútba c. első nagyregényre is hasonlítanak. Ennek a regénynek a
középpontjában a jómódú vénlány, Szendy Ilka alakja áll, aki Amerikába induló napszámosát
és szeretőjét, Gönczi Dénest ollóval szíven szúrja. A regény helyszíne a huszadik század eleji
Jajdon, a fülledt levegőjű, fiktív partiumi kisváros, amelyben Zilahot lehet felismerni, ahol
Szilágyi István felnőtt. A Katlanváros	 esszéi leginkább ennek a közegnek a megértéséhez
nyújtanak segítséget. Nem egy részletük műhelynaplónak is beillik. Ebből a szempontból az
egyik legérdekesebb gondolatmenet Szendy Ilka alakjával kapcsolatos. Szilágyi István Jajdon
fojtogató atmoszféráját az önálló, független és erős akaratú női szereplő szemszögéből teremti meg, noha – mint a szerző esszéjéből kiderül –, nem feltétlenül az ilyen autonóm aszszonyokat tartja az általa ismert társadalmi közegre jellemzőnek. Sokkal inkább azokat a nőket, akik családjuk összetartásáért több nemzedéken keresztül végzik láthatatlan, önfeláldozó munkájukat. Szilágyi idevágó mondataiban az epikai hitel, a realizmus és tipikusság kérdése érdekesen összekapcsolódik a társadalmi nem szempontjával: „Attól, hogy egy nagy családot évtizedeken át szárnyai alatt melengető asszonyt regényalakká formáljak, egy elég kicsinyes meggondolás is visszatarthatott: nem szerettem volna, hogy valaki a mai olvasók közül úgy érezze, hogy én a tucatnyi gyermekkel, unokával való asszonyi küszködést heroizálom, netán ehhez hasonló életvitelt kérek számon a maiaktól. Persze ez az asszony bizonyára
nem érezte »áldozatnak« magát »a család oltárán«, nem küzdött női egyenjogúságért, nem
panaszolta, hogy nem hagyják élni, s hogy nem jut szórakozásra ideje. Ettől függetlenül a maga módján mindezekből része lehetett.” Az Asszonyélet	egy	sírkövön	c. írásban, ahonnan a fenti idézetet vettem, a szerző végül mégis igazságot szolgáltat ennek a nőalaknak, akinek történetét zilahi sírkövek segítségével rekonstruálja.
A történelmi tapasztalat és a szépirodalom által kínált megismerési forma között tehát
feszültség van. Balladába illő, elátkozott vénkisasszonyt ritkán látni a huszadik századi partiumi vagy erdélyi közegben, ha viszont a történelem viharai közben a családjukért dolgozó, a
katonának elvitt férjeket, fiúkat hazaváró feleségekről, anyákról írunk, nehéz elkerülni, hogy
passzív odaadásukat idealizáljuk. Csak úgy lehet életükről hitelesen írni, ha új nyelvet találunk ehhez. Ez Szilágyi Istvánnak a leginkább a Vesztesek c. esszében sikerül. Ez a szöveg a
történelmet a háborúba induló férfiak és az értük aggódó asszonyok szemszögéből jeleníti
meg. Tudjuk, hogy a szerző édesapja nem tért vissza a Don-kanyarból. Szilágyi István mindössze négyéves volt, amikor őt besorozták. Amikor édesanyjával kikíséri a vasútállomásra, ő
is vele akar tartani, hiszen gyermeki, kisfiús képzelete a háborút izgalmas, titokzatos kalandnak tartja. A háborús fantázia és a valóság ütköztetésére a gyermeki perspektíva használata
különösen szerencsés szépírói fogásnak bizonyul. Az esszé folytatásában aztán a Doberdót és
Isonzót megjárt nagyapa figurája kerül az előtérbe: ő már a háború személyiségtorzító hatását demonstrálja a kamaszodó elbeszélő számára. Arra is lehetősége nyílik itt a szerzőnek,
hogy az alkoholizmussal küzdő nagyapa és lánya, az elbeszélő édesanyja közötti groteszk
konfliktus ábrázolásával elkerülje az édesanya belemerevítését egyfajta tragikus hadiözvegyi
szerepbe.
Ha a könyv vegyes témájú, némileg ingadozó színvonalú írásait közös motívummal szeretnék jellemezni, akkor a zártság és a nyitottság ellentétpárjához fordulhatunk. A kötet címadó esszéje a katlanváros, Zilah zártságát demonstrálja: a hegyektől ölelt városkában mindenki „úgy próbál élni, hogy a maga házában ihassa a saját borát”. Még a zárt mikrovilágon

2020. január

97

„

belül is minden háztartás önálló univerzum. Ezzel a mentalitással áll élesen szemben a kóborlás, a máshollét utáni vágy, amely szinte univerzális egzisztenciális állapottá válik a könyv
hátralévő felében. Az Idelenn,	odafenn	c. esszében Szilágyi a modern ember teljesebb, autentikusabb lét iránti sóvárgásából, nosztalgiájából, az elidegenedés elleni pótszerek használatából vezeti le saját természetimádatát, a horgászás szeretetét; a kiruccanás fékezhetetlen
vágya, „a szellem klausztrofóbiája” a vezérfonala a pályatárs és barát Szilágyi Domokos diabolikus önpusztítását bemutató szép szövegnek is („Aztán	kitágult	a	világ…”); végül a csatangolás az egyik legfőbb motívuma a Kóborló	 évek c. esszének is, amelyben az író korai szerkesztőségi éveit összegzi.
Nem lenne teljes a kötet bemutatása, ha nem ejtenénk szót Szilágyi István zamatos nyelvéről, amely valóban inkább a szavak ízlelgetését várja el a befogadótól, mintsem a gyors olvasást. Tagadhatatlan, hogy ennek némi köze lehet valamiféle egyébként nehezen meghatározható erdélyiséghez. Azonban Sütő András imperatívuszának eleget téve Szilágyi úgy engedi magához a szavakat, hogy humora, szellemessége megvédi őt az üres pátosztól és az egzotikummá válástól. A mai prózaízléstől eltérően sokat bíz a metonímiára, metaforára, de pózoktól mentesen, méltósággal vagy olykor épp kedélyesen teszi ezt. Olvassunk csak bele: „És
[a szerző édesanyja] sírt, mintha érezte volna azt is, hogy amikor erre meglesz a valódi oka,
akkor már csak a száraz szemű konokságot szabad erőltetni”; „akkor még az én teljes könyvállományom meg minden szellemiség-betyárbútorom elfért két papírzsákban”; „[Szilágyi
Domokos] a fűrészpor-tudálékot igencsak rühellte”. Divatjamúlt szavak elsőre, de nem árt
őket újraolvasni: a másféle ízléssel való találkozás gazdagító lehet.

„

98

tiszatáj

BOLDOG ZOLTÁN
	

Csak egy magyar lángossütő
élheti túl
CSERNA-SZABÓ ANDRÁS : AZ ABBÉ A FEJÉVEL JÁTSZIK

Helikon	Kiadó
Budapest,	2018
299	oldal,	3990	Ft

 

Lassan íratlan szabállyá válik „a magyar ember evés közben
nem beszél” mintájára, hogy magyar ember olvasás közben
nem nevet. Ezt a hagyományt igyekszik megtörni CsernaSzabó András, aki legutóbb Az	abbé	a	fejével	játszik című regényében (továbbiakban: Az	 abbé) a hazai szórakoztató
szépirodalmat járatja csúcsra. A könyv hangulatával és
anekdotikus építkezésével Mikszáthra és Krúdyra, humorával Örkényre emlékeztet. De Cserna-Szabó mögött ott sorakozik a Svejk atyja, Hašek és a másik nagy közép-európai mesélő, Hrabal. Még valahol Kafka is ott kukkol a háttérben,
mint a könyv egyik történetében Hašek beszédét hallgatva.
Cserna-Szabó András az ellensúly szerepét tölti be a magyar prózairodalomban a melankolikus-elvont vonulathoz
képest, amely nem azt jelenti, hogy ne lenne szükség Krasznahorkai László vagy Bodor Ádám írásaira. Éppen ellenkezőleg. A Sátántangó és A Sinistra‐körzet mellé kell egy alternatív hang, amely megmutatja: más tónussal is el lehet mondani ugyanazt a hazai és regionális keserűséget. Garaczi László
(pl. a Mintha	élnél	–	Egy	lemur	vallomásai), Fehér Béla (pl. a
Kossuthkifli) vagy Parti Nagy Lajos (pl. A	fagyott	kutya	lába)
azok, akik leginkább rokoníthatók Cserna-Szabóval, aki –
bármilyen furcsa – sokat tanult Esterházytól és a posztmagyartól is. Az	abbé főként építkezésében posztmodern, hiszen
a rövid történetek, amelyeket nyugodtan nevezhetünk novelláknak is, leginkább asszociatívan kapcsolódnak egymáshoz.
Cserna tehát a regény felépítésében mikszáthkodik és
posztmodernkedik, miközben történetei gyakran az egypercesekig szikárak, olykor példázatokká válnak, amelyek szinte
szánkba rágják a tanulságot, és ez a didaktikus felépítés néha
nem tesz jót a történeteknek.
Ha első pillantásra orbitális túlzásnak tűnhet is, hogy
Cserna-Szabó megírta legutóbbi regényében a modern világ
Bibliáját, az olvasás után világossá válik ennek a mondatnak

2020. január

99

„

a jogossága. Az	abbé ugyanis a teremtéstől a végítéletig tart, és ez a keret akaratlanul is arra
készteti az embert, hogy a kezdet és a vég között lévő történeteket bibliai mércével olvassa.
Ez nem is nehéz, hiszen az ókortól napjainkig terjed az elbeszélés ideje, feltűnik benne többek között az ötödik századból Zénón császár, egy skandináv kuruzsló a középkorból, magyar parasztok a Dózsa-féle lázadásból, Martinovics Ignác, Vlagyimir Iljics Lenin, és ők kiválóan megférnek az olyan hétköznapi figurákkal, mint a Kádár-kor és a jelen Piczulái, antikváriusai, kocsmárosai és művészei. Mondhatnák, hogy Az	abbé átível a történelmen, de éppen
az ív hiányzik belőle, hiszen előfordul, hogy több mint ezer évet ugrunk át egy-egy fejezet között. A történetet az előző fejezet motívumai szövik tovább, és ez alakítja ki az egyes részek
láncolatát. A kapcsolódások a gondolkodást vagy beszélgetést imitálják, amikor egy képről,
egy névről, egy hangulatról, egy dalról vagy egyáltalán bármiről eszünkbe jut egy másik történet, majd az abban előkerülő elem egy újabbat hív elő. A regény a zárlatban visszakanyarodik oda, ahonnan elindult: a Bibliához.
Ez a technika és az így születő szerkezet nagyon emlékeztet arra, ahogyan a stand up
comedy előadói építik fel történeteiket. Ott is az előadás során elhangzó egyik történetről egy
másik sztori jut eszébe a megszólalónak, és ez a helyzet Cserna-Szabó megfoghatatlan elbeszélőjével is, aki inkább szerkesztőnek, a történetek összegyűjtőjének tekinthető Az	abbéban.
Korok, narrátorok, hősök, stílusok, műfajok váltják egymást, a szerkesztő-elbeszélő pedig
mintha válogatna ezek között, miközben maga láthatatlanná válik. Ez, ami egyszerre rokonítja Cserna-Szabó regényét a stand up comedyvel, de el is távolítja tőle, bár Bödőcs Tibor mint
a kötet borítóján szereplő egyik ajánlás írója szintén erőteljesen behozza az olvasás terébe
ezt a népszerű műfajt. De amíg a stand upot művelő egy-két hangon szólal meg egy előadás
során, Cserna-Szabó rengeteg tónust, műfajt, stílust, figurát kipróbál. Ezek a váltások, ez a
sokszínűség teszik az egyik legváltozatosabb magyar regénnyé Cserna-Szabó művét, és ezek
már-már azt bizonyítják, hogy Cserna-Szabó nincs, csak Cserna-Szabók vannak.
Ahogy a Bibiliához, úgy a populáris kultúrához is sok szállal kötődik a regény, legyen szó
filmről (Kutyaszorítóban, Derrick) vagy könnyűzenéről (Iron	Maiden). De ezek az elemek és
utalások nem zárják ki a kultúra szűkebb, kevesek által ismert jelenségeit a fejezetekből.
Kosztolányi visszatérő szereplője a történeteknek, sőt egy esetben az alternatív sorsával is
találkozhatunk, amikor az író mégsem íróként él Budapesten, hanem egy rossz sebészként.
Ez a rész olyan utalásokat tartalmaz, amelyhez igencsak mozgósítanunk kell a Kosztolányiról
tanultakat, és nem árt tisztában lennünk a vele kapcsolatos új kutatási eredményekkel (antiszemita és kokainista volt). De illik még ismerni Ottlik Gézát és Hamvas Bélát is, hogy jobban
üljenek a poénok. A regény ezen megoldásai teszik Az	abbét lefordíthatatlanná, hiszen a nem
magyar olvasóknak sajnos nem sokat mond Hamvas, Martinovics, Kosztolányi vagy Ottlik
neve. Ebben az értelemben Cserna-Szabó nem olyan mértékben egyetemes szerző, mint
Krasznahorkai László vagy Bodor Ádám, akiknek művei ebből adódóan jobban tudnak érvényesülni a Kárpát-medencén túl.
Számos magyar írót szeretettel idéz meg Cserna-Szabó András regénye, akit viszont látványosan gúnyol, az Hamvas Béla. Egyetlen olyan történet sincs Az	 abbéban, amely pozitív
kontextusban idézné meg ezt a vonulatát a magyar irodalomnak. Ez több dolog miatt is furcsa, hiszen az egyes fejezetek között jócskán akadnak olyanok, amelyek metafizikai megalapozottságúak. Látszik, hogy a szerzőtől valójában nem idegen ez a hagyomány, bármennyire
is próbálja elhatárolni magát tőle. Emellett a regény építkezése, áramlása, sodrása is emlé-

„

100

tiszatáj

keztet a Karneváléra. Úgy tűnik, hogy Cserna-Szabó olyan szerzővel viaskodik, akinek prózapoétikája nagyon hasonlít az övéhez.
Ha megtetszik nekünk Az	abbé láncszerű felépítése, könnyen a könyv függőivé válhatunk.
Melyik szálat viszi tovább a regény? – kérdezhetjük magunktól, amikor este párnánk mellé
helyezzük a kötetet. Cserna-Szabó ugyanis legtöbbször a legizgalmasabb részeknél vágja ketté a sztorikat, amelyek zárlata átkerül a következő részbe. Azt a technikát használja, mint a
mai népszerű sorozatok készítői, és ezzel tartja fenn az érdeklődést. A sorozatgeek könnyebben Cserna-geekká válik, mert a szerző vagy a szerkesztő kiválóan élt a szerialitás ezen fogásával. És mint ahogy magyar nézőként lehetőségünk van arra, hogy azonnal letöltsük a sorozat következő epizódját (ha már megjelent vagy netflixes), úgy itt is lehetőségünk van a továbbolvasásra. Aki egyszer már volt bármelyik magyar sorozat megszállottja, az látja, hogy
Cserna-Szabó miként épít ezekre az elvonási tünetekre vagy berögződésekre.
De a folytatásos szerkezetet, a rövid fejezeteket nem kizárólag a jelen sorozatdömpingje
felől érdemes vizsgálni, mert XIX. századi hagyományokat is megidéz, például a tárcaregényekét. Stendhal folytatásokban jelentette meg regényeit, mint ahogy Jókai is nagyprózáinak
tetemes részét. Az	abbé	is azt a hatást kelti, mintha valaki apróbb tárcanovellákat fésült volna
össze. Ezt a tárcás jelleget erősíti a sok aktuális kérdés felvetése (pl. hol van a művészet határa, mit kezdjünk a magyar alkoholizmussal, mi lett volna, ha Lenin megfullad a forradalom
előtt?). Az egyes történetek problémaközpontú felépítésük miatt bármely heti- vagy napilap
tárcarovatába beférnének, ha ezek a rovatok nem szűntek volna meg.
Az abbé ritkán távolodik el Közép-Európától. Néha Svájcban vagy egy skandináv városban találjuk magunkat, de a Balkán és a cseh területek mellett ennek a regénynek Magyarország a főszereplője. Szereplői azonban tipikus Cserna-Szabó figurák, akiket már a Puszibolt‐
ban is megismerhettek a rajongók.
Fontos regény született a magyar irodalomban Az	abbéval. Ha a nagyközönség olvasásra
vetemedne, könnyen hihetné azt, hogy a kortárs próza neki, tévénézőnek, YouTubelátogatónak, letöltögetőnek készül. A jelenleg körülbelül tizenötezret számláló magyar olvasóközönségnek azonban már azért is érdemes kézbe vennie ezt a könyvet, hogy nevetni tudjon azon, amin néha sírni kellene. Cserna-Szabó enyhíti a fájdalmat, még akkor is, ha az egész
világ elpusztul. Az viszont megnyugtató, hogy az apokalipszist egyedül egy magyar lángossütő éli túl. Ha ettől nem kezdünk el reménykedni, akkor semmitől.

2020. január

101

„

KOLOZSI BLANKA
	

„Könyvbe írni az emlékeket”
NESZLÁR SÁNDOR: EGY ÁCS NEVELT FIÁNAK LENNI

Magvető	Kiadó
Budapest,	2018
144	oldal,	2999	Ft

 

A magyar prózatörténetben végbemenő, „prózafordulat” kifejezéssel jelölt elbeszéléspoétikai átalakulás kezdőpontját
az irodalomtörténet hagyományosan a hetvenes évek végéhez, az ún. „Péterek nemzedéké”-hez köti. Ez a prózapoétikai
változás azóta további fordulatok mentén vált egy hosszabb,
napjainkig tartó paradigmaváltássá. A szövegek önreflexivitásának felerősödése, az öntükröző alakzatok állandó jelenléte, az elbeszélő személyének elbizonytalanítása, az idő- és a
térszerkezet felbomlása, újraértelmezése, nyelvileg történő
újraírása, a nyelvben rejlő történeti-jelentéstani tartalmak
játékba hozása, valamint a fragmentum-jelleg váltak az elbeszélések narratív sajátosságaivá. Neszlár Sándor Egy	ács	ne‐
velt	fiának	lenni című, 2018-ban a Magvető Kiadónál megjelent kötete – amely csaknem tíz évvel később jelent meg,
mint első, Inter	Presszó (2009) című kötete – mintegy annak
feltérképezésére irányuló kísérlet, hogy működik-e szövegként egymástól számozottan is elkülönülő mondatok sorozata, illetve, hogy képes-e ez a prózai forma egy új olvasási módozat kialakítására.
A mondatok számozása önmagában nem előzmény nélküli az irodalomban: a Biblia, illetve Esterházy Péter Harmo‐
nia	 Caelestise vagy Simon Márton Polaroidok című kötete
szintén ily módon tagolja a szöveget, ugyanakkor az is megállapítható, hogy eltérő funkcióval bírnak a számok mindegyik
esetben. A Biblia mondatainak számokkal való tagolása leginkább lábjegyzetszerűen a belső hivatkozások hálózatát hivatott megteremteni, Esterházynál az egyes számok alapvetően nagyobb szövegegységeket ölelnek fel, a Polaroidok című kötet sorai pedig lírai igénnyel lépnek fel. Neszlár Sándor
kötetében viszont mintegy szövegstrukturáló tényezőként,
az egyébként folyamatosnak látszó szöveg mondatai közé
ékelődnek az egymást követő számok, amelyek így határokként (is) működve az egyes mondatok önálló értelmezését
implikálják, s így az olvasás folyamatos megszakítását érik el.
Ily módon sokkal inkább kapcsolható ez a fajta szerkesztés

„

102

tiszatáj

egy irodalmon kívüli műfajhoz: a bakancslistához, amely hasonlóságot a főnévi igeneves
szerkezetek gyakorisága is alátámaszthat, a kötet azonban nem egyéni életcélok megjelenítését tartalmazza, s így ez a fajta párhuzam sem működik, noha a bakancslisták olvasásának
ritmusa és gyakran impresszionisztikus hangulatisága mutat némi hasonlóságot az Egy	 ács	
nevelt	fiának	lenni bizonyos szöveghelyeivel.
Az 1111 mondatból és egy 100 mondatos függelékből (Appendix) álló kötet előszavának
tekinthető rész fikciója, illetve olvasási javaslata szerint a futóedzések után feljegyzett mondatok mindegyike egy-egy kilométerhez rendelhető. („Közben	kimaradtak	évek	a	futásban,	az	
írásban	 is;	 később	 lassan	 újrakezdtem,	 és	 miközben	 újra	 gyűltek	 a	 kilométerek,	 egyre	 inkább	
fogyni	kezdtek	a	futós	mondatok,	de	akkor	ez	már	egyáltalán	nem	számított.”) A kötet – az első
negyvenkét mondat kivételével – alapvetően arab számokkal jelölt, ötvenmondatos egységekre tagolódik, s az egyes mondatokat csupán valamilyen laza, nem lineáris s gyakran nagyon távoli és esetleges asszociáció fűzi össze – kérdés azonban, hogy az egymás mellett elhelyezkedő, önálló mondatok esetében beszélhetünk-e összefüggő szövegről, vagy inkább
egy olyan nyitott, mondatok sorozatából álló korpuszról van-e szó, amely szabadon bővíthető, s amelyből bármikor ki lehet venni az egyes elemeket anélkül, hogy a befogadói értelemalkotás megváltozna. Ennek megállapítása ugyanis nemcsak az olvasói attitűdöt határozza
meg, hanem önmagában a szöveg mibenlétére is rákérdez.
Az első negyvenkét, római számmal ellátott mondat nemcsak formailag, hanem tematikailag és így a mondatok összefűzését illetően is elkülönül a későbbi mondatoktól. Ahogyan arra a számozás és egy futóverseny bizonyos fázisaiban jelentkező belső és külső megfigyeléseket felvillantó mondatok utalhatnak, olvasható a kötetnek ez a része a korábban felvázolt
fikciós keretben, miszerint egy maratonfutás alatt minden kilométerhez egy-egy gondolati
reflexió rendelődik. Azonban már itt is találhatóak olyan mondatok, amelyek ellenállnak az
„egy kilométer – egy mondat” keretben való értelmezésnek: „XVII.	Végre	találkozol	a	kísérőd‐
del	is,	gyorsan	kérsz	tőle	egy	szendvicset,	így	kezded	el	a	22.	kilométert.”	A futás mint elbeszélői
keret leginkább apropóként jelenik meg, amely mintegy legitimálja az előszóban megjelenített, az olvasói attitűdöt érintő javaslatot, s így az első negyvenkét mondat is mintha egyfajta
bemelegítés lenne, amely lehetőséget nyújt az olvasás és a gondolatritmus tempójának felvételére. A futás mint téma azonban a későbbiekben is visszatérő elem lesz az egyes mondatokban, s ha nem is az „egy kilométer – egy mondat” séma alapján – amely egyébként is irrelevánssá válik a későbbiekben – olvassuk a kötetet, a futás köré épülő terminológia (tempó,
ütem, menet, ritmus stb.) szolgálhat termékeny párhuzammal a prózapoétikai eljárások
elemzését illetően.
Hangsúlyozandó azonban, hogy az első negyvenkét mondat a szöveg építkezését illetően
is elkülönül a későbbi mondatoktól, ugyanis, noha már az első mondatok színre viszik az elbeszélői hang elbizonytalanítását a modalitás, a szám-személy paradigma, illetve az önreflexív kijelentések váltakoztatásával („I.	Már	csak	két	perced	van	hátra,	lassan	elszámolsz	42‐ig.	II.	
Egy	város	széle	vagy	közepe	számít	a	távolságnál?	V.	Lassan	kezdeni,	nem	figyelve	senkire,	még‐
is	mindent	pontosan	érzékelni.	XXI.	Legördülő	izzadságcseppnek	lenni,	mely	a	köldököd	meden‐
céjéből	indul	a	lábad	közé.”), a fiktív beszédhelyzet (ti. a futóverseny) mégiscsak egyfajta kiindulási pontként van jelen, amelyhez az egyes mondatok köthetőek a futás menetében egymást követő külső és belső megfigyelésekként, gondolati reflexiókként. A kiinduló pozíciónak

2020. január

103

„

így atmoszférateremtő szerepe van, a futás mint szöveg- és gondolatszervező erő jelenik
meg.
Az ezt követő mondatok azonban már függetlenednek ettől a beszédhelyzettől, s mintha
önmagukban lépnének fel a hangulat- és atmoszférateremtés igényével, amellett, hogy a futás és írás jelenidejűségével szemben több idősík is megjelenik a személyes, a kulturális, a
történelmi és a szövegemlékezet szintjein, noha a legtöbb esetben az általános alanyiságot
hordozó főnévi igenév felfüggeszti az elbeszélői pozíciót, a múltbeli eseményt a jelenbe
transzponálja, és hangulati elemmé alakítja. Az írás és emlékezés kapcsolata Neszlár Sándor
munkásságában nemcsak az Egy	 ács	 nevelt	 fiának	 lenni című kötetben hangsúlyos narratív
elem, a szerzőnek a Tiszatájonline-on 2017–2018 között megjelenő Új	Appendix-sorozata is
alapvetően ezzel a kérdéssel foglalkozik: 52 fényképhez ír saját emlékeiből 52, néhány mondatos történetet. A szerzői kommentár szerint az első történetek keletkezésével egyidőben
egy Appendix című szövegen dolgozott, amely minden bizonnyal az Egy	ács	nevelt	fiának	lenni
függeléke, ennyiben is összefügg a kétféle szöveg gondolati irányultsága. Nem elhanyagolható talán az a tényező sem, hogy a Tiszatájonline-on megjelenő szövegek szándékosan nem
kronológia szerint rendeződtek, a szerző vallomása szerint egy véletlenszám-generátorral
összekeverte az éveket. Az önmagukban álló emlékek tehát nem időrendben, hanem hangulati elemek formájában őrződtek meg.
Az emlékezés aspektusa több szempontból is fontos az Egy	ács	nevelt	fiának	lenni esetében. Egyrészt a szerzői intenció oldaláról lehet központi kérdés az emlékek megörökítése
hangulati elemek formájában, mégpedig úgy, hogy az egyes mondatok a szélesebb olvasóközönség számára is a felismerés örömét okozzák; másrészt pedig – az előbbivel szoros összefüggésben – a szöveg befogadása szempontjából válik lényegessé egy olyanfajta olvasási
mód, amely nem egy bizonyos kompozíció szerint szerveződő, összefüggő történet befogadására irányul, hanem az egyes mondatokat önmagukban olvasni tudó attitűdként jelenik meg.
Neszlár Sándor kötetének pontosan az a tétje, hogy ez a fajta olvasási stratégia képes-e működni, ugyanis az egyes mondatok erőteljes olvasói aktivitást várnak, mind fogékonyság és
játékosság tekintetében, mind pedig a befogadó emlékezet- és tudáskeretét illetően. S lényegében minden prózapoétikai eljárás, amely a kötetben megjelenik, és többek között az egységes elbeszélői hang felfüggesztésére, valamint az egymást követő mondatok csupán asszociatív kapcsolására irányul, mintegy azért felelős, hogy ezt a fajta olvasási módot érvényesítse: „581.	Elhallgatni	a	részleteket,	annyira,	hogy	a	történetből	elfogyjon	az	összes	levegő,	hogy	
csak	alámerülni	lehessen.”	Mintha ez a mondat válna egyúttal a kötet befogadásának egyik lehetséges módozatává is: a rövid, kontextust nélkülöző mondatok ugyanis nem a szövegtestbe
ágyazottan nyerik el jelentésüket, hanem az emlékezés és felismerés aktusában – s ehhez a
felismeréshez alá kell merülni a személyes, a közösségi és a szövegemlékezetben is.
Az Appendix-rész 45. mondata mintegy – s a fentieket is alátámasztva – az egyes emlékek
megőrzésének mibenlétét, a mondatok formálásának gondolati alapját jelzi: „Az	emlékeim	so‐
hasem	állóképek,	hanem	rövid	jelenetek	inkább:	az	unokatestvérem	éppen	most	ereszt	le	egy	kis	
négykerekű	kocsin	egy	mély	árokba	(a	kezében	erős	kötél,	a	tákolmánynak	egy	régi	babakocsi‐
ból	vannak	a	kerekei,	és	háttámlája	is	van);	az	árok	helyén	nemsokára	egy	bolt	lesz.” Attól függetlenül, hogy a mondatok sorozata nem válik egy egységes elbeszélői hanghoz köthető koherens és személyes történetté, az emlékezés rétegei között nagy szerepe van az önéletrajzi
elemeknek („100.	 Ez	 talán	 az	 első	 emlék:	 először	 hagynak	 egyedül	 idegen	 helyen,	 utólag	 áll	

„

104

tiszatáj

csak	össze	a	kép,	hogy	ez	az	unokatestvéremék	háza	és	udvara	lehet;	nincs	konkrétum,	csak	az,	
hogy	egyedül	maradtam,	hogy	otthagytak	valahol,	és	még	elmondani	sem	tudom,	hogy	jöjjenek	
értem,	hogy	vigyenek	haza.	140.	Temetés	után	mondani,	ketten maradtunk Sándorok.	584.	Iz‐
landot	összekeverni	Új‐Zélanddal,	egy	hibáért	4‐est	kapni,	utána	sírni	a	vécében,	ötödikben.”), s
bizonyos intratextuális kapcsolódás figyelhető meg egyes történeti elemek (esküvő, baleset,
betegség, temetés, az aposztrofé alakzatában megjelenő „Te” hiánya, régi szerelem) visszatérő megjelenésében, ám ezek az ismétlődések nem válnak szövegszervező tematikus csomópontokká, csupán meghatározó eseményekként vannak jelen.
Több olyan személyes emlék és hangulati elem is található a mondatok között, amely általános jellegénél fogva egy szélesebb közösségből vagy akár generációból egyaránt előhívhatja a felismerés mozzanatát: ilyenek a gyerekkori emlékek („56.	Fociban	szó	szerint	venni,	
alsósként,	a	szoros	emberfogást.	139.	Becézni	az	iskolai	tantárgyak	neveit.	249.	Vart	növeszteni	
nyáron	 a	 térdekre.”), a cserkészhagyomány egyes elemei („286.	 Majd	 megkérdezni	 a	 szerel‐
memtől,	hogy	mi	 az	 az	 NLÁ.	 325.	 Fogadalmat	tenni,	miközben	három	 ujj	feszül	az	égnek.”), a
városi tapasztalat hangulata („947.	Villamos	ajtajához	érve	elkezdeni	toporogni.”), a szerelem
témaköre („98.	Elővenni	a	régi	zenéket,	és	újra	meghallgatni,	ezt	is	nélküled.	790.	Lapozni	egy	
könyvben,	letörölni	az	asztalt,	új	ruhát	felvenni,	kicserélni	egy	izzót,	elfelejteni	téged.”), vagy a
sport, a mozgás élménye („1069.	Biztosítás	nélkül	sziklára	mászni.	1073.	A	Margitsziget	budai	
oldalán	kezdeni	a	futást.”). Néhány elem pedig hangulati jellegénél fogva hat – már ha egyáltalán hat („717.	Gödröt	ásni	és	beleordítani.	840.	Felébredni	éjjel	és	belemarkolni	a	sötétbe.	925.	
Nézni,	ahogy	egy	fotelbe	belesüpped	az	élet.”); s megjegyzendő, hogy a kötetben sok klisészerű
és közhelyes mondat található, amelyet egyértelműen erősít a mondatok kontextus nélküli
önálló jelenléte.
A kötetnek talán erőteljesebb mondatai azok, amelyek a magyar kulturális és a történelmi emlékezet elemeit jelenítik meg. A magyar történelmi múlt és hagyomány („796.	Álruhá‐
ban	járni	az	országot.	863.	Idegenben	hat	gólt	rúgni	és	csak	hármat	kapni.	1042.	Szavazni	in‐
dulok,	 pedig	 csak	 egyből	 lehet.”), a magyar irodalom bizonyos szerzőinek (elsősorban: Mészöly Miklós, Esterházy, Tandori, József Attila, Weöres Sándor; illetve: Kosztolányi, Ottlik,
Pilinszky) és szövegeinek allúziók – mint a szövegközi emlékezet retorikai alakzata – révén
való megjelenése („379.	 A	 rengeteg	 után	 a	 városba,	 majd	 Amerikába	 menni.	 448.	 Számozott	
mondatokat	 írni	 egy	 készülő	 családregényhez.	 449.	 Javított	 kiadást	 megjelentetni,	 engedni	 a	
tények	uralmát	a	szavakon.	452.	Egy	versben	égve	hagyni	a	villanyt.	532.	Karóval	jönnél	vagy	
virággal?	 917.	 Egy	 nagy,	 ismeretlen	 úrnak	 a	 vendége	 lenni.	 951.	 Megtisztítani	 egy	 talált	 tár‐
gyat.”), bizonyos mesei és népdalelemek felelevenítése („904.	Ladikkal	menni	át	egy	nagy	fo‐
lyón.	1030.	Úgy	szeretni	valakit,	mint	levesben	a	sót.”) mind-mind a magyar történelmi és kulturális emlékezet meghatározó és jellegzetes elemeit idézik.
Ezen kívül számottevő az egyetemes, az európai vagy általánosan az emberiséghez kötődő történeti és kulturális tartalmak bevonása. Ahogy a kötet címe is – amely a kötetben az
1110. mondat –, úgy több más szöveghely is a keresztény kultúrkörhöz kapcsolódik: „278.	Vi‐
lágvallást	alapítani.	409.	Megtagadni,	háromszor	is,	akit	nem	lenne	szabad.	747.	Tizenkét	plusz	
egy	 személynek	 teríteni	 a	 vacsorához.	 999.	 Születésnappal	 osztani	 ketté	 az	 idő(számítás)t.	
1022.	 Elsőként	 nyúlni	 a	 kenyérért.”	 Az egyetemesebb kultúra és történelem egyes elemei
ugyancsak hangsúlyos részei a kötetnek: „125.	 Földrészt	 tévedésből	 felfedezni.	 382.	 Elsőként	
rakni	fel	a	sárga	csillagot.	599.	Olimpia	alatt	háborúzni.	652.	Ihletre	várva	nézni	az	égő	várost.	

2020. január

105

„

808.	Megölni	egy	trónörököst.	934.	Beatrice	nevű	múzsája	lenni	egy	költőnek.	964.	Ellenség	ün‐
nepnapján	indítani	támadást.	1054.	1980‐ban	egy	énekest	meggyilkolni.”;	illetve a filmes emlékezet is több szöveghelyen megjelenik: „184.	Egy	filmben	a	mellkasra	horogkeresztet	teto‐
váltatni.	499.	Elsőre	bealudni	az	Egy asszony illatán,	a	Taxisofőrön,	a	Ponyvaregényen,	a	Gyalog galoppon.	784.	Rajzfilmhez	színezni	egy	Jerry	nevű	egeret.	1040.	Mindig	csak	a	sárga	úton	
menni.”	
Nem kizárólagos funkciója azonban a kötetnek a felismerést, az emlékezést kiváltó hatás
elérése, az egyes mondatok gyakran önreflexív jelleggel utalnak saját magukra, vagy hívják
fel a figyelmet mintegy materiális létmódjukra – rájátszva többek között az őket jelölő sorszámra és az ezzel párhuzamos olvasói reakciókra („762.	Összeadva	a	számjegyeket	tizenötöt	
kapni.	 763.	 Tényleg	 megszámoltad?”). A nyelvi játék és humor ugyancsak jelentős az egyes
mondatok megalkotásában vagy bizonyos intra- és intertextuális kapcsolatok megteremtésében. Így például humorforrássá válhat az olvasói reakciókra való rájátszás, amely egy szélesebb tudáskeretre egyaránt építhet: „95.	Március	24‐én	foganni	meg.	96.	Ujjon	számolni	meg	
a	hónapokat.”; vagy nyelvi játékként működhet bizonyos frazémákra való szövegszerű utalás,
ahol a szólások vagy közmondások ugyanúgy konkrét alanyiságukat vesztve hangulati elemekké alakulnak: „231.	Kiköszörülni	a	csorbát.	232.	Vinni	valamit,	mint	a	cukrot.	929.	Aludni	
még	rá	egyet.	943.	Ördögöt	folyton	a	falra	festeni.	979.	Tiszta	vizet	önteni	a	pohárba.”;	valamint
a humor ún. szokványosabb módozatai is megjelennek viccelődések formájában: „173.	Lán‐
gossal	asztaliteniszezni.	248.	Felidézni	az	álmot	anyámmal,	miközben	a	bécsi	pszichológus	dör‐
zsöli	a	tenyerét.	329.	Bíró	anyjaként	mérkőzés	közben	csuklani.	838.	Megmagyarázni	egy	gye‐
reknek,	mitől	sport	a	sakk,	nem	tűnni	túl	meggyőzőnek.	App.62.	Moziban	első	sorba	ülni,	hogy	
előbb	lássam	a	filmet,	mint	a	többiek.”	
A kötetben a rövid fél- vagy egy-két soros mondatok mellett hosszabb, részletesebben kidolgozott szövegtöredékek is találhatóak, azonban nem alkotnak összefüggő történetet, csupán egy nagyobb lélegzetű történet lehetőségét villantják fel. A kötet egészében nem található olyan motivikus vagy tematikai összefüggésrendszer vagy átgondolt szerkezeti koncepció,
amely egy egységes szöveg létrehozását implikálná, az egyes, 50 mondatból álló részek esetében is szinte kivételesnek tekinthető az 501.-től az 550. mondatig tartó egység, amely kizárólag kérdésekből áll. Az egymás mellett elhelyezkedő mondatok pedig sokszor szinte véletlenszerűen kerülnek egymás mellé, s ha van valamilyen laza asszociatív kapcsolódás, az sokszor pusztán a szó egyezésén alapul, nem feltétlenül a gondolati tartalmak hasonlóságán
(„409.	Megtagadni,	háromszor	is,	akit	nem	lenne	szabad.	410.	Kakast	kergetni	a	forró	délutá‐
non	sikátorról	sikátorra.	411.	Félni	a	sikátorban	árusító	kereskedőktől.	412.	Elvarázsolt	keres‐
kedőként	kóborolni	a	világban	évszázadokon	keresztül.”), így gyakran erőteljes figyelemátirányításra van szükség az újabb mondat befogadása, értelmezése érdekében – amely az olvasást is lassítja, mintegy irányítva a mondatokat önmagukban ízlelgető attitűd felé. Amikor
pedig az egymást követő mondatok tematikailag (pl. népdalok, történelmi események, frazémák), a modalitás szintjén vagy önreflexív módon kapcsolódnak egymáshoz, általában az is
csak néhány mondat erejéig tart, így nem is alkalmas a szövegkohézió megteremtésére.
Bizonyos tehát, hogy Neszlár Sándor kísérleti prózája nem olvasható egy egységes elbeszélői hanghoz kötődő, összefüggő történetként: a számozott mondatok laza kapcsolódása, a
gondolati tartalmak sokszor véletlenszerű egymás mellé helyezése egy másfajta – lassabb,
ráérősebb és nem szükségszerűen lineáris – olvasási és értelmezési attitűdöt implikál,

„

106

tiszatáj

amelyben a befogadó aktivitása – tudáskeretének, egyéni, közösségi és textuális emlékezetének játékba hozása, illetve a nyelvi játékokra való fogékonysága – kiemelkedő szereppel bír.
Kérdés azonban, hogy az az intenció, amely a személyes, kulturális és történelmi emlékek
megörökítését is magában foglalja, végeredményben nem válik-e súlytalanná mindazon
nyelvi játékosság, hangsúlyos hangulatiság, laza asszociációs kapcsolódás és az elbeszélői
hangot illető folyamatos és következetes elbizonytalanítás következtében, amely az olvasói
stratégia megváltoztatására irányul? Azaz: a mondatok kontextusból való tudatos elhatárolása, a szövegszerűség ilyen jellegű felszámolása révén képes-e termékenyen működni a befogadói értelemalkotás vagy a kötet elsődlegesen a szerző olvasottságáról és a kortárs prózapoétikai tendenciákban való jártasságáról tájékoztat? S továbbá az a kérdés is felmerül, hogy
folytatható-e vagy kimerítettnek tekinthető ez a fajta prózai eljárás? A kérdésre nehéz egyértelmű és határozott választ adni, legfőképpen azért, mert a szerző erőteljes módon az olvasó
aktivitására épít, azonban az a játékosság, amely az emlékezet több rétegét is képes mozgósítani, s így a felismerés örömét kelteni az olvasóban, mindenképpen a kötet értékét képezi.

2020. január

107

„

KOLOZSI ORSOLYA

Napok és másnapok
MESTERHÁZY BALÁZS: GESZTENYE PLACC

Pesti	Kalligram
Budapest,	2018
230	oldal,	3500	Ft

 

	
„Persze kocsmákról csak jót vagy semmit! Nehéz vállalkozás
ez, vagy inkább, mondjuk úgy, kockázatos, hogy a kocsmák
meg a kalandok vastag hagyományban tempózik ilyenkor az
ember, tudni kell mutatni valamit azon túl, ami megvan úgyis
mindenkinek (...)” – reflektál saját elbeszélésére a Neuron
című novella narrátora Mesterházy Balázs első, 2018-as prózakötetében. A két verseskötettel rendelkező szerző Geszte‐
nye	 placc című novellaregényének centruma valóban egy
kocsma, a Tolna megyei Gyönk központjában található Gesztenye presszó, frekventált közösségi tér, a városi gimnázium
tanulóinak, tanárainak, a község furcsa alakjainak egyaránt
helyet adó „vendéglátóipari egység”. A könyv címe, sőt a
rendkívül jól sikerült borítón Károlyi Zsuzsa festménye is ezt
a fiktív, történetekkel és törzsvendégekkel kibélelt helyet
idézi meg. Az idézett elbeszélő a „kocsmairodalmat” jelentő
erőteljes hagyományra is utal, és valóban, Krúdytól Tar Sándoron át Cserna-Szabóig, Hrabaltól Bukowskiig sokan, különbözőképpen érintették, értelmezték már e hétköznapiságában is misztikus helyet, a kocsmát, a mámor, az összetartozás színhelyét, a szomorúság és a vidámság, a zártság és
nyitottság ambivalenciáját képviselő intézményt. A téma ráadásul mintha erőre is kapott volna az elmúlt egy-két évben,
(a teljesség igénye nélkül) akár Gál Soma debütáló kötetére
(Sármesék), akár Juhász Tibor Salgó	 blues című könyvére
gondolunk, azt láthatjuk, hogy a kocsma helyszíne központi
motívummá, szerkesztőelvvé válik, bár az említett kötetek
közül egyértelműen Mesterházyé a legérettebb.
A Gesztenye	 placc önmeghatározása szerint novellaregény, de a szerkezet viszonylagos lazasága miatt talán találóbb a novellafüzér elnevezés, mert bár a külön címmel rendelkező tizenöt írás több helyen összekapcsolódik, struktúrája mégsem olyan erőteljes, hogy a szöveget regénynek lehessen nevezni. Egyébként az egymásba kapcsolódó írások
sem egységesek műfaj tekintetében, hiszen a novellák között
találhatók irodalmi játékok, kísérletek: van, ahol rendőrségi

„

108

tiszatáj

kihallgatások jegyzőkönyveiből épül a szöveg (Lisbeth), van, ahol zenei műfaj került irodalmi
kontextusba (Zongorán	innen	és	túl), van naplórészlet (Laufer	tanárnő	rövid	ujjúban	jár), és
van, amikor a klasszikus novella szerkezetének felépítése helyett halmozásos technikával
dolgozik az elbeszélő, emlékeket rakosgat egymás mellé, egyfajta hommage-ként, barátjára
emlékezve (Zsé	elszalad	a	szélen). Mindezek mellett az egyes elbeszélések narrátorai is rendre változnak, nincs egységes perspektíva. A legerősebb összekötő kapocs kétségtelenül a
gyönki kocsma, a város neuronhálózatának központi helye, az ingerületek ki- és befutásának
centruma. Minden esemény, történés kapcsolatba hozható a Gesztenyével és annak törzsvendégeivel. A Báró, Csupics, Apek, Kardos, Maxi, Kende, Bagdi, Bébé, Kétessipszilon, a kis
sváb településen élőkből verbuválódott közösség tagjainak sorsa, történetei tárulnak fel, miközben a legtöbb anekdota, esemény a gimnázium egyik tanulója, Bébé és az ő baráti köre
köré szerveződik. A kamaszkor és az egyetemi évek napjai és másnapjai elevenednek meg,
klasszikus, nagy lerészegedések anekdotikus elbeszéléseivel szórakoztatva az olvasót: az Üllői út aszfaltján rendezett úszóverseny, a Hold közös megugatása, a nyakban cipelt pacal, a
kisfröccsök, az unikumok folyományaként egybecsúszó napok emlékfoszlányai a másnapok
melankóliájával, a részeg és józanodó bölcselkedésekkel megspékelve. Mesterházy mindehhez egy olyan nyelvet használ, mely amellett, hogy élvezetes, sok esetben kifejezetten vicces,
képes nagyobb távlatokat nyitni, megmutatni a hétköznapok tragikumát, a sorsok és életek
elakadását, félrecsúszását. Az anekdotikus részeket nagyon jó ütemben és arányérzékkel képes megakasztani egy-egy szívszorító kipillantás erejéig: „(…) és az jutott eszembe, hogy nem
lett rendkívüli az élet, hogy ugyanolyan lett, elmaradt az emelkedés, és most már ez az, amim
lett, lassan túl is vagyok rajta” (Szegénykrisztus,	avagy	Kardos	visszafordul). Sok réteg épül itt
egymásra, sokféle hangulat keveredik össze, melyből jó értelemben vett feszültség keletkezik, egyik pillanatban repülni tudnánk az élet könnyedségét és nagyszerűségét látva, hogy a
következő pillanatban a gyomrunkba rúgjon az éppen aktuális elbeszélő.
A könyv hátsó borítóján Parti Nagy Lajos figyelemfelkeltő és rövidsége ellenére is sűrű
ajánlója olvasható, melyben a „nevelődés, sőt Bildung” kifejezéseket is használja. Bár a kötetben folyamatos és egyértelmű a rájátszás Ottlik Iskola	a	határon című regényére, a Gesztenye	
placc esetében túlzás nevelődési regényről beszélni. Tapasztalatok, élmények szép számmal
vannak, de a fejlődési ív nem látható (többek között a szöveg lezáratlansága és a sejtetett
tragikus végkimenetel miatt sem), bár véleményem szerint nem is akar ez a szöveg nevelődési regény lenni, sőt, talán regény sem. De miért is kellene? A szöveg fókusza nem a jellemfejlődés bemutatása, még akkor sem, ha egyébként nagyon szépen megrajzolt karakterei
vannak, sokkal inkább egy emlékdarabokból, történetdarabkákból elsősorban mellérendeléssel építkező szövetet akar felépíteni, melyben egymásba kapaszkodnak a szálak, de szerkezeti ívre nem igen kell számítani. A kilencvenes években gimnazista, egyetemista nemzedék fontos szövege lehet a Gesztenye	placc, ismerős életérzést sugároz (jelen sorok írójának
legalábbis mindenképp), mégis sokkal több lesz, mint generációs szöveg, mert, ahogyan Parti
Nagy Lajos fogalmaz, „kerek és szögletes, finom és brutális történetek, zörgő és suhanó narratívák” építik fel Mesterházy Balázs első prózakötetét. A zenei aláfestés (Kispál, Tom Waits,
Janis Joplin stb.) az irodalomtörténeti beágyazottság, a finom utalások, a vendégszövegek, az
erős motivikus háló (melynek talán legkiemelkedőbb, rendszeresen visszatérő darabja a
mindig változó, megunhatatlan és lenyűgöző Hold), az erőlködés nélküli, pontos és plasztikus
nyelvhasználat mind szeretnivaló könyvvé teszik. Olyan kötetté, melynek világképe szerint

2020. január

109

„

minden törékeny sorsban ott van a hiba valahol, mégis, ezen hibák ellenére (sőt, az sem kizárt, hogy éppen emiatt) is szerethetők az emberek. A könyvet olvasva képesek vagyunk
meglátni a tökéletlenség szépségét, szerethetőségét. Talán éppen ez a könyv mélysége vagy
éppen tétje, ahogy tetszik.

„

110

tiszatáj

TAKÁTS MÁRK DÁVID
	

Kísérlet a mitikus szörnyeteg
rehabilitációjára
ANNE CARSON: VÖRÖS ÖNÉLETRAJZA
(VERSES REGÉNY)

Magvető	Kiadó
Budapest,	2017
160	oldal,	2990	Ft

 

Anne Carson kanadai klasszika-filológus, műfordító, esszéista. A Vörös	önéletrajza első önálló költészeti alkotása. Carson
eddig Oresteia-fordításáért, valamint költői hangvételű, de
alapvetően tudományos ógörög esszéiről volt ismert, itt
azonban az utóbbi koncepció kifordításra kerül. A Vörös	ön‐
életrajza egy tudományos elemeket tartalmazó, de alapvetően költői alkotás. Azaz alcíme alapján verses regény (a novel
in verse). Tudományos, részben, mert a verseket többek között Platón-, Heidegger- és Pascal-idézetek egészítik ki, részben pedig a Vörös	 hús című bevezető szövegcsokor miatt,
ahol helyet kap egy kisesszé Sztészikhoroszról, és fél-ironikus függelékek között Carson Sztészikhorosz-parafrázisai
is.
Ezek fordítása közben támadtak a kötet ötletének kezdeti
szikrái. Úgy találta, hogy az angol nyelv limitációi nem teszik
lehetővé annak az érzetnek a közvetítését, ami szerinte az
ógörög eredetinek sajátja. Ezért először egy ponyvaregényt
szeretett volna írni a töredékek nyomán, és csak később
nyerte el a szöveg jelenlegi, vers-prózai alakját.
A feldolgozott sztészikhoroszi történet elmondásokból
maradt csak fent, Gérüón és Héraklész egyetlen találkozása
pedig rövid és lényegre törő. Héraklész tízedik próbája, hogy
megölje az Erütheia szigetén élő Gérüónt, a vörös bőrű, háromfejű, három pár lábbal és kézzel rendelkező szárnyas
szörnyeteget, és elvegye a nyáját. Ezt Héraklész, mivel
önazonos hős, meg is teszi, még Gérüón kétfejű kutyájával,
Orthosszal is végez.
Carson Gérüónja és Héraklésze azonban nagyrészt csak
nevüket öröklik az eredetiből. Itt Gérüón egy homoszexualitását nem felvállaló fiú, majd introveltált fiatal felnőtt, Héraklész pedig az első szerelmi bánata. Gérüónnak megmaradnak
a szárnyai, de ezen felül más testi deformációról nem tudunk.

2020. január

111

„

Gérüón szárnyait, mint iskolásfiú az erekcióját, folyamatosan rejtegeti. Látszólag sikeresen –
az első alkalom, hogy azokat valaki felfedezi, fontos cselekménypont. Szárnyai tehát bizonyosan valódiak és repülésre is képesek.
Gérüón érzékeny, művészetre fogékony, kreatív fiú, aki se otthon, se az iskolában nem találja helyét. Otthon bátyja szexuálisan abuzálja egészen fiatalon, az iskolába pedig retteg bejárni. Egyetlen csatornázási lehetősége a folyamatos alkotás, ahogy ő fogalmaz, „önéletrajzának” írása. Kisfiúként minden keze ügyébe kerülő dologból – legyen az kacat vagy értékes
holmi – szobrászkodik, majd idősebben fotókat készít, de a cél továbbra is az, hogy élete apró
részleteinek feljegyzése által egyfelől elmenekülhessen a valóságtól, másfelől valami közelebbi megértésre jusson saját identitásával kapcsolatban. Gérüón ezen alkalmakon túl a szorongás alapállapotából csak rövid pillanatok erejére zökken ki.
Héraklész is művészlélek, Gérüónnál pár évvel idősebb, tapasztaltabb bohém. Innen jön
szerelmi tusakodásuk oka is, mivel Héraklész csupán szeretőt lát benne, Gérüón pedig nem
csak hogy szerelmes, de még hozzá ezt életében először is teszi. Kapcsolatuk zsákutcába jut,
amikor nyilvánvalóvá válik, hogy az ellentét feloldása lehetetlen. Gérüónnal ezután öt évvel
később vesszük fel a fonalat, amikor egy utazás során váratlanul Héraklészba és annak éppen
aktuális szeretőjébe, a perui Ankashba botlik. Utazásaikat közösen folytatják, hamarosan
szerelmi háromszög alakul ki közöttük, miután a történet egy pékség ablaka előtt bámészkodva hirtelen véget ér.
A kötet ezután egy ironikus hangvételű, képzelt interjúval zár, ahol Sztészikhorosz részben mint történelmi karakter, részben mint Anne Carsonnak egy írói personája szólal meg.
Amikor egy letűnt kor mitológiai történetét a mi korunk kontextusába emeljük át, szem
előtt kell tartanunk az ősi mitológiák alapvetően kettős természetét. A mítosz két komponensből tevődik össze: sajátja a történeti narratíva, tehát a cselekmény, a karakterek nevei és
a gondolati narratíva, tehát a történet morálja, a gondolkodásmód, ami a karakterek tetteit
meghatározza. Ez, mivel ősi szövegekről beszélünk, muszáj különbözzön a 21. századi ember
gondolkodásától. Azonban annak a gondolkodásnak a megértése, amiben és ami alapján egy
adott történet született, értelmezésének, adaptációjának szerves része kell hogy legyen.
Adaptáció során e két komponens tetszés szerinti vegyítésére, felhasználásainak végleteire
számos példát találhatunk.
Megírhatjuk az eredeti mitológiai történetet, csak kortárs szereplőkkel és környezetben,
ahogy azt Kate Tempest tette a 2015-ös, Ted Hughes Award for Poetry nyertes Hold	 Your	
Own-ban Teiresziasszal. A történeti narratíva kulcspontjaiban nem változik, csak történelmi
ideje és helyszíne frissül. Az eredeti gondolati narratíváját felcseréli a 21. századi.
Az itt említett Ted Hughes pedig remek ellenpélda lehet az 1970-ben kiadott Crow	–	From	
the	Life	and	Songs	of	the	Crow	című kötetével, ahol bár a szöveg cselekménye nem egy konkrét mitológia történeti narratíváját követi (konzekvens narratívája nincs is), elsősorban annak gondolati narratívája autentikus. Crow alakjának mitologikus volta (bár „artificiális” hős)
nyilvánvaló, és mivel a nagy mítoszok szellemiségében lett megalkotva, ezért odaillik minden
más mitikus alak mellé, akivel a kötet során valahogy párhuzamba vagy egyenesen párba állítódik.
Azonban ha Carsont szeretnénk ezen a skálán elhelyezni, elfoglalt helye már sokkal kevésbé evidens. Az eredeti történeti narratíva itt látszólag egyáltalán nem, csupán absztrakt,
metaforikus értelemben teljesül. Hisz lehet érvelni amellett is, hogy Héraklész a kikosarazás-

„

112

tiszatáj

sal mégiscsak valamifajta gyilkosságot vagy legalábbis erőszakot követ el, ha máshogyan
nem, Gérüón szüzességének elvételével megölte Gérüónt, a szüzet. Vagy megölheti temporálisan a gyönyörszerzéssel – nem véletlenül hívják a franciák az orgazmust kicsi halálnak.
Azonban ez a párhuzam nem eléggé evidens a számomra, nem adja magát. Feltehető, hogy
bánhat úgy kedves a kedvesével, aminek következtében az egy pillanatra megsemmisül a fájdalomtól, de ez a fajta megsemmisülés az eredeti történet brutalitása és epikussága mellett
mégiscsak eltörpül.
Carson adaptációja inkább a torzszülöttség érzetében lel történeti narratív kapcsolatra.
Gérüón szorongásának okát ott találjuk, hogy ő lélekben továbbra is egy mitikus szörny maradt, akkor is, ha ezt külseje már nem feltétlenül tükrözi. A már idézett interjúban később
maga az írónő is úgy fogalmaz, hogy karaktere leginkább szörnyetegsége miatt kötötte le. A
mitikus szörnyeteg, az archetipikus szörnyeteg alakja közel van ahhoz, amilyen drasztikus,
elnagyolt módon látja magát csúnyának az öngyűlölő tinédzser.
Az eredeti gondolati narratíva azonban már kézzelfoghatóbban megtalálható a szövegben, és az azzal való párhuzamba állítás során ki is mutatható.
Ős-Héraklész hős, arra determináltatott, hogy szörnyek fejeit vagdossa, ős-Gérüón pedig
szörny, arra determináltatott, hogy hősök vagdossák az ő fejeit. Szerepük nem kérdéses, az
pedig, hogy ők ezt kölcsönösen elfogadták, meg kell előzze a történeti narratíva lehetővé jöttét is.
Eredeti viszonyuk valahogy lecsapódik a karakterek kortárs inkarnációin is – Héraklész
egy ógörög hős magabiztosságával viseli magát, Gérüón pedig valóban öntudatra ébredt
szörnyeteghez méltó intenzitással gyűlöli magát. Kapcsolatukban továbbra is az előbbi a dominánsabb. Mintha a karakterek valahogy tisztában lennének „történelmükkel”. Igaz Gérüón
szerelmes, de kötődésében a tapasztalatlan szerelmes félelme is jelen van, esetében azonban
ez az érzet többletjelentéssel is társul: mintha még emlékezne arra, amikor szerelme megölte
őt, és elvette a nyáját.
Ugyanez az „előző életből” visszamaradt iszony lehet Gérüón bezártságtól való rettegésében is. Az ős-Gérüón Erütheia szigetére van bezárva, mai-Gérüón pedig egy olyan családba,
majd olyan közegekbe, ahol nem érzi helyén magát.
„És	neked,	Gérüón,	
mi	a	kedvenc	fegyvered?	A	ketrec,	szólt Gérüón a térdei mögül.
A	ketrec?	kérdezte a bátyja.	
Te	idióta,	a	ketrec	nem	is	fegyver.	A	fegyvernek	valamit	csinálnia	kell.	
Végeznie	kell	az	ellenséggel.	
Ekkor a földszint felől nagy zajt hallottak. Gérüón belsejében lángra lobbant valami.”
Gérüónnak, akár az archaikus embernek, alapvető vonzalma van a tűzhöz, és ebben a
visszatérő elemben a mitologikus gondolati narratíva tűzimádatának egy utórezgése is megtalálható.
De a tűzhöz való kötődésben fog Gérüón kiteljesülni is. Amikor Ankash felfedezi szárnyait, az legendát mesél neki a régmúlt idők szárnyas vulkáni embereiről, amiben ő önmagára
vagy legalábbis teremtésmítoszára talál.

2020. január

113

„

Gérüón a teremtésmítoszának megtalálásával részlegesen rátalál a nyugalomra, mindenesetre a szöveg így értelmezhető, ugyanis ezt követően a már említett pékség előtt véget is
ér. A pékség is tűzhöz kapcsolódó metaforát sejtet – a tűz mint destruktív elem konstruktívan
(étel elkészítésére) van használva. Úgy, ahogyan Gérüónnak is meg kell tanulnia, hogy a benne lévő tüzet (az önmaga iránt érzett gyűlölet és düh tüzét) konstruktívan hasznosítsa. „Az	
egészséges	vulkánt	saját	feszültsége	tartja	edzésben.” Vagy pár verssel később, amikor Gérüón
és Héraklész Emily Dickinsonról beszélgetnek:
„Az	egyik	versének	az	a	címe,
folytatta Héraklész hogy Vulkánomon kinőtt a Fű. Igen,	tudom, mondta Gérüón. Szeretem
azt	a	verset,	ahogy	nem	hajlandó	benne	
szűzzel rímelni a tűzre.”
Az őt fűtő tűzzel való végső egyesülés, a tüzével való bánásmód felismerésének motívuma, az Erütheia szigetére zárt ős-Gerüón „belenyugvásának” a determinizmusát sugallja. De
csakis a tűzzel. Látványosabb keresztje, hogy szárnyak vannak a hátán, homoszexualizmusával együtt továbbra is fel nem vállalt titka marad, csak a rejtegetés fájdalma enyhül,
amikor eredetmítosszal egészül ki. Sorsával való teljes azonosulás, olyanfajta, mint ami ősének sajátja volt, azonban nem vagy csak részben történik.
Már a bemutatott kapcsolódási pontokon is érződik, hogy sokkal lazábbak, a szövegben
való jelenlétük sokszor inkább csak sejtetett. Ez mindenképpen egy mai kontextus, amiben az
ógörög eredeti szellemisége, gondolati narratívája egy régmúlt világ visszhangjává válik.
A szöveg hangvételében is kortárs. Személyes, nem riad vissza a filozofálástól, az intertextualitástól vagy a nosztalgiától sem, azonban mindig költői, szép marad. Nem szótag vagy
rím szerint tagol, a sortörés csakis gondolati elválasztásra szolgál.
A fordítás Fenyvesi Orsolya munkáját dicséri. A mind költőként, mind műfordítóként is
elismert írónő Anne Sexton átültetéseiért korábban már Versum díjat is kapott, és két önálló
verseskötetet tudhat maga mögött. A Vörös	önéletrajzán kívül további Carson-fordításai is elérhetőek a VersumOnline-on a Glass,	 Irony,	 and	 God	 című egyedülálló verseket tartalmazó
kollekciójából, amiket ezzel a verseskötettel egyidőben fordított.
Fenyvesi sikeresen csatornázza az eredeti szöveg helyenként kínos, már-már autisztikus
nyelvhasználatát. Autisztikus, hisz Gérüón örökös kívülálló, amikor beszél, amikor gondol, az
mindig valahogy idegen, de nem csak tartalmában, hanem megfogalmazásában is. Az angol
eredeti nyelvezete magában hordozza a szorongó tinédzser dadogását, félre-beszédét, és ez a
magyar változatban is jelen van.
Carson itt Gérüón, mint szörny-archetípus látszólagos rehabilitációjára vállalkozik, de
nem mindenhol, ahol komplikálja helyzetét, nyújt neki feloldást. A kezdeti, szorongó gyermek Gérüón nem sokban különbözik a felnőtt Gérüóntól, akivel zárunk. Problémái nagy része
nem realizálódott eléggé, és így feloldást sem nyert alóluk. Gérüón önéletrajza továbbra is töredékes marad.
(Fordította:	Fenyvesi Orsolya,	szerkesztette,	az	utószót	és	a	jegyzeteket	írta:	Krusovszky Dénes)	

	Tornyai	150 

KŐSZEGFALVI FERENC
	

Tornyai János humora
„MOSLÉK-ORSZÁG ÖRÖKÖS KÚDÚSA”
A százötven éve született hódmezővásárhelyi festőművész, grafikus szegényparaszti mélységből jutott el az ismertségig, az elismertségig. (A család sorsára jellemző, hogy a nyomorúság miatt a szülők nyolc gyermeke közül mindössze három érte meg a felnőtt kort.) A festő
jellemét, egyéniségét azok a kemény igazságok, törvények alapozták meg, melyeket őseitől
örökölt. Erre az alapra párizsi iskolái, utazásai, olvasmányai sokoldalú intellektust építettek
föl, megőrizve az őseitől génjeiben magával hozott parancsokat.
Minden nyomorúsága ellenére önmagát állandóan fölülbírálva konokul kereste az igazi
önkifejezést, a tökéletest. Kétségeire jellemző, hogy legnagyobb művéről, a Jussról vagy 20
variánst készített. Sokat küzdött céljai eléréséért, ugyanakkor látnia kellett, hogy tehetségtelen, jelentéktelen törleszkedők, ügyeskedők hogyan érvényesülnek. Az 1896-ban alapított
Andrássy-ösztöndíjat tíz éven át hiába kérte, nem kapta meg.
Küzdelmes élete, sorsa is indikálta sokszor érdes, kemény, szókimondó, úgymond „paraszt” modorát. Még legjobb barátja, a szelíd Kiss Lajos is így írt róla a Vásárhelyi művészélet‐
ben: „Akármennyi szépet és jót kaptam Tornyaitól, olyan emberi gyöngeséget is tapasztaltam
nála, amit szívesen elengedtem volna.” A festőt leginkább az értetlenség, a butaság bosszantotta. Szinte biztos, hogy szívszorító társtalanságát is nehéz természete okozta. Aki szívvellélekkel mellette volt, azt nem tudta megbecsülni, akit meg őt emelt maga mellé, az a kapcsolat nem váltotta be reményeit, később súlyos csalódást okozott. A mély érzésű, de nehéz természetű lélek igazi társat nem is talált soha.
Mivel jól ismerte a világot, de az embereket is, bajaira, kérdéseire sokszor humorral próbált válaszolni – leginkább önmagának. Leveleiben a szelíd iróniától, öniróniától a maró
szarkazmusig a humor számtalan árnyalata tűnik fel, keserűségében olykor trágárságig jut.
Festészete mellett humora önkifejezésének szinte önálló területe, átszövi egész életművét,
képben, szövegben egyformán jelen van.
Kedvére való munkát végzett a helyi élclapoknál karikaturistaként. Az 1907-es Virgácsnak fejlécet rajzolt. (Az ugyancsak 1907-es Dongónak barátja, Rudnay Gyula készített rajzos
jelképet.) Az 1893-ban indult Karikásnak Tornyai szinte állandó munkatársa lett, legtöbb
címlapját, általában a helyi közélet karikírozott alakjaival, ő készítette. Állandó rovatot szerkesztett-teremtett olyan tipikus vásárhelyi alakoknak, mint a nejét, a filozófus Szömös Sárát
megadóan hallgató Sipka Matyi, Szűrös Szabó Gazsi tói csősz vagy Garabolyos Erzsók dohánykofa, nemkülönben Cseszkó Máté, a helybéli politikus csizmadia – akiknek szokásait, beszédjüket annyira jól ismerte, hiszen közülük való volt.
Rajzai mellett egyszer nevével jelölt, Szűrös Szabó Gazsinak ajánlott verse is megjelent a
Karikásban. A Jövendölés című írásban párbeszéd folyik a „piktor” és Gazsi bácsi tói csősz között, aki panaszolja, hogy álmában ménkű csapott az őrzetőbe. A festő szerint az álom azt je-

2020. január

115

„

lenti, hogy a csőszkunyhó hosszú életű lesz. Ám kótyérés után az ominózus csőszlak mégis
leég. A szerző szeretettel biztosítja az öreget (akit különben saját nagyapjáról mintázott),
hogy gunyhója halhatatlan, hisz „dicső mása a Karikásban soká, örökkön él.”
A Karikásnak még Párizsból is küldött anyagot. A rövid életű Gyerünk Csak is kapott tőle
címlaprajzot.
Nem csak helyi élclapoknak dolgozott Tornyai, de elfogadták rajzait fővárosi humoros lapok, például a Jókai által indított Üstökös, de olykor a szintén ellenzéki Bolond Istók is. A Magyar Géniusz és az Új Idők életképeket közölt tőle.
Humorát legteljesebben levelei hordozzák. Episztoláiban – főleg a barátaihoz írottakban
– a sokrétű, szellemes szöveg mellett az író búcsúja, aláírásai jelentik az igazi komikumot.
Ezek a mini-esszék majdnem mindig öngúnyt, olykor meghökkentő bölcsességet hordoznak,
szinte teljes jellemképet adva írójukról.
Névaláírásai szerint ő egyszerűen csak: „Tornyai piktorka”, „Tornyai Jankó pittore” vagy
„Ecsetölő polgár”, „Piktorembör”. Több aláírásával státuszára utal gunyorosan, amikor azt írja: „Jankó de Nagyravitte”, „Jankó de Tornyai sine pecunia” vagy bővebben: „Tornyai János
sine terra et sine femina”. Olykor kemény önbírálattal „Joanes von Tornyai de Szartéry”-nek
nevezi magát. Hasonlóan szerény, amikor az általa nagyra becsült Endre Bélától így köszön
el: „Szarjankó komád”. Elkeseredésében egyszer így búcsúzik: „Jan Tornyai a művészet vén
bolondja”. Amikor 1913-ban búzáért vállalta a Gazdasági Egylet korábbi elnöke portréját,
„Nemes Búzaváry” az aláírása.
1908-ban Lyka Károlyéknak írott levele végén Adyval szól, amikor néhány vonással társadalmi helyzetképet rajzol: „Göre Tornyai János – Moslék-ország örökös kúdúsa, szabadidejében idealizmussal s ecseteléssel nyűglődő polgár”.	
Az is jellemző, hogy egy Lyka Károlynak írott másik levelét „Holtmező”-ről címezi. Mártélyi háza ugyancsak egyedi nevet kapott, ez volt a „Villa Hóttignyögöm”.
Első nagy vásárhelyi tárlatára, 1908-ban saját kezűleg rajzolt és szövegezett plakáton
hívta fel a közönség figyelmét. Sötéttel színezett humora itt derűs mosoly. Sipka Matyihoz,
Szűrös Szabó Gazsihoz, földijeihez, szomszédaihoz szól, szeretettel hívja, tanítja őket.
„Öreg szomszéd…?
Mongyaken…!
Fikom a lőcsit, minek kuksolunk itthon két karácsony közibe könyérön
és vízön, akarom mondani kalácson, kolbászon mög sülttökön,
mikor tárva-nyitva vár bennünket a
– Tornyaji –
KÉPZŐMŰVÉSZETI – ? KIÁLLÍTÁSA! –
500 esztendő is elszaladt Vásárhely fölött még éccör ilyesvalami létregyütt
Pár nap múlva, új év napján mán beCSUKÓDIK! –
Nem volna-é isten ellen való vétök, ha azér’ az égy hatosér a tekintélyit
elmellőznénk?”

	Az	utolsó	oldalon	 

SZÍV ERNŐ

Kisbeszéd a borzongásról
Éppen Handkét olvastam valamelyik éjjel, amikor találkoztam ezzel a szóval, borzongás. Az
anyaregényében. Amikor öngyilkos lett az író anyja. Éjfél múlt már, egymással kardozott az
óra nagymutatója és a kisebbik pálcika. A kismutató aztán elmenekült, tovaugrándozott, de
hát mindjárt találkoznak megint. Valami halkan kattogott az éjben, talán a szép testű radiátor, talán a kósza szél mozgatott kint valami könnyű fémet, talán eső kezdett rá, talán csak
képzelődtem. Kicsit lefektettem a könyvet a mellkasomra, mely mindig otthont ad boszorkányoknak és lidérceknek, és gondolkodtam ezen a szón, borzongás. Amikor a test tevékenyen
vesz részt a félelemben. A test színe és fonákja jelzi a pillanatnyi ijedelmet. A borzongás nem
a kitartott szorongásról szól, nem a félelem állandó, sehogyan sem szűnő jelenlétéről. Hát hiszen mikor szoktunk megborzongani. Ez olyan, akár egy könnyű mozdulatú, átmeneti állapot,
gyorsan jön és gyorsan megy, föláll a szőr a hátamon, nézd a karomat, szoktuk mondani, elkalimpál a szív, lassan megnyugszik, tik-tak. Akkor borzongunk, amikor ígéretet kaptunk.
A lesz mindig félelmetesebb, mint a van. A van konformizmus, a lesz akármiség, végtelenség,
formátlanság. Na, igen, volt nekem mindenféle lesz-ben részem, hogy ez történik majd, az
történik majd, vár rám egy előadás, egy találkozó, egy beszámoló, megnyilvánul és mindjárt
értékel a világ, meg leszek mérve, mint egy kicsi, billoggal jelölt zsák, mindjárt jön egy vizsgafeladat, sőt, mindjárt, de tényleg, meghalok, tudtam, hogy jönni fog a halál, igencsak meg voltak efféle dolgok ígérve nekem, néha azt sem tudtam, ki ígért, ki jósolt, kicsoda adta az előrejelzést, prognózis!, és hogy miért, de elkerülhetetlennek látszott, és ez olyan, de olyan félelmetes volt, hogy biztosan borzongtam. Átfúj a testen a hideg szél. Hogy tud fázni az arc. Különben a legsúlyosabbat, úgy értem, a legérdekesebb ígéretet, jóllehet egyértelműen nem állíthatom mégsem, mert nem voltam magamnál, csak a szorongás táplálta álmaim filmjei vetültek folyamatosan tudatom belső falára, a kórházban kaptam, miközben dolgoztak, villództak fölöttem a gépek. Biztosan rettenetesen borzongtam akkor. A fogcsikorgatás is ennek a
cselekménynek az egyik fajtája, a felület kezelhetetlensége. A felület lázad, mert ott, ahol az
emberi forma véget ér, s mutatnia kellene valami normalitást, valami megnyugtatót, ott mégis a pánik lesz az úr. Jut eszembe, a könny a borzongás kitartott, humanizált formája talán. A
borzongás maga sokkal félelmetesebb, mint ami kiváltja. Erre jöhetünk rá később, utóbb. Ott
állsz a nagyérdemű előtt, elő kell adni. Már nem is félsz. Mondod. Élet, halál, kaviár. Ettől szorongtam, mint báltól a kisharisnya?! Jaj, de hülye vagyok. Megérkezett, igazolta magát, ha a
halál szemben áll, néz rád a két szép szemével, semmi se lesz. Amíg meg nem jön, addig félelmetes csak. Ami távol van, nem te vagy. Ami közel ért, te is vagy már. Semmi gond. Hallgatóztam bele az éjszakába. Kattogás, valami fúj, valami lép, mozdul, suhog. Arra jöttem rá,
hogy talán mégis szeretek borzongani.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

