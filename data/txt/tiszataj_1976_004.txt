tiszatáj
1976. ÁPR. * 30. ÉVF.

Márta
Ferenc,
Szent-Györgyi
Albert
tanulmánya; beszélgetés
Kalmár Lászlóval
és Szőkefalvi-Nagy Bélával;
írások a Biológiai Központ
kutatóiról;
Kiss
Benedek,
Lator
László
versei

i

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25 916.
76-986 — Szegedi Nyomda — Felelős vezető: Vincze György
•i

Tartalom
X X X . ÉVFOLYAM, 4. S Z Á M
1976. Á P R I L I S

A tudomány

szegedi

műhelyeiből

MÁRTA FERENC: Tudományos életünk néhány
kérdéséről
TÓTH BÉLA: Kalmár László
Szőkefalvi-Nagy Béla
VEKERDI LÁSZLÓ—BAKOS ISTVÁN: Új tudományos központ Szegeden
SZÁLLÁSI ÁRPÁD: Szeged első orvostanárai
SZENT-GYÖRGYI ALBERT: A biológiai stabilitás
és az evolúciós paradoxon
UTASSY JÓZSEF versei: Kovács Istvánhoz, Márciusra
KISS BENEDEK versei: Egy névnapi üdvözlőlapra, Folt
egy meg-nem-festett Szinyei-képen
KALÁSZ LÁSZLÓ versciklusa: Játékok árnnyal fénnyel
ÚJHELYI JÁNOS: Mike Imre balladája (elbeszélés)
.LATOR LÁSZLÓ: A kezdet (vers)
TORNAI JÓZSEF versei: Nyelvtelen, reménytelen, Hajamnál-fogva, Talán, ha elmennék Harasztira
SZEPESI ATTILA versei: Goethe háza, Weimar, Heisenberg szavai
SÁRÁNDI JÓZSEF: Töredékek Aljonának (vers)
DOMOKOS MÁTYÁS: Ösképlet versben — Lator
Lászlóról (esszé)

3
8
20
24
36
38
42
43
44
46
57
58
61
62
64

K E L E T - E U R Ó P A I NÉZŐ
Csehszlovákia
Emil Boleslav Lukac egy Straka-estről (Közli: Gál István)
67
Jugoszlávia
VUJICSICS D. SZTOJÁN: Irodalmunk útja Jugoszláviában 1945—1975
70
1

Szovjetunió
BALLA GYULA: „Hangos" vagy „csendes költészet"... 74
BAKA ISTVÁN: Ablak a tavaszi térre, Oszip Mandelstam: Csillapíthatatlan szavak
78

KRITIKA
POMOGÁTS BÉLA: Körkép Tamáshegy körül (Déry
Tibor: Ujabb napok hordaléka)
KISS GY. CSABA: Duba Gyula: Angyal vagy madárijesztő?
CS. VARGA ISTVÁN: Jókai Anna: A reimsi angyal ...
CZAKÓ GÁBOR—MÁRKUS BÉLA: Balázs József: Magyarok
CSŰRÖS MIKLÓS. Bulla Károly: Majális

81
83
86
87
92

MŰVÉSZET
DÖMÖTÖR JÁNOS: Realista törekvések mai képzőművészetünkben (Kiállítás a Magyar Nemzeti Galériában)
94
Szerkesztői asztal

96

ILLUSZTRÁCIÓ
FODOR JÓZSEF rajzai a 37., 41., 66., 80. és 96. oldalon
Fénykép Kalmár Lászlóról a 8., Szőkefalvi-Nagy Béláról
a 20. oldalon
• A műmellékleten: fénykép Szent-Györgyi Albertról és a
Szegedi Biológiai Központról (Somogyi Károlyné felvételei)

dl tudoiiiáiuj

MÁRTA

sae.ijttLi

műltjthjjeih&L

FERENC

Tudományos életünk néhány kérdéséről
A megtisztelő felkérésnek, hogy a magyar tudományos életről és Szegednek
ebben betöltött, illetve betöltendő szerepéről m o n d j a m el néhány gondolatomat, nem
könnyű eleget tenni. Nemcsak azért, mert nem tartom teljesen illetékesnek magam
erre, hanem tartalmi szempontból is. A hazai tudományos élet — és ezen belül
Szeged — fejlődését megítélni, a fejlesztés fő irányait megjelölni, egyrészt a
nemzetközi tudományos életben az utóbbi néhány évtizedben történt változások,
másrészt hazai lehetőségeink, adottságaink, társadalmunk igényeinek egyidejű összevetésével, mérlegelésével lehetséges.
Annak a jelentős méretű és gyors fejlődésnek jellemzésére, amelynek néhány
évtized óta a műszaki és technikai téren tanúi vagyunk, gyakran halljuk és olvassuk
a „tudományos-technikai forradalom korszaka" megjelölést. Valóban egy nagyon
komplex — több tényező által befolyásolt — fejlődés korszakában élünk, és a gyors
változások okainak értelmezésével, a tendenciák és várható hatások elemzésével
könyvek, tanulmányok százai foglalkoznak. A túlzás nélkül forradalminak nevezhető
változások előidézésében jelentős szerepet játszottak a tudományos kutatás által
elért eredmények — mint a maghasadás, magfúzió, az elektronikus számítógép, a
tranzisztorok, az űrhajózás, különböző antibiotikumok és így tovább —, de nem
vitatható, hogy ezek önmagukban nem lettek volna elegendők. A tapasztalt fejlődés
számos más tényező együttes kölcsönhatásának tulajdonítható, mindenekelőtt a társadalmi-termelési viszonyokban és körülményekben — nem utolsósorban éppen a
tudományos vívmányok hatására — bekövetkezett előrehaladásnak. Az ipari termelés fejlődésének el kellett érnie azt a fokot, amely nemcsak lehetővé tette a tudományos kutatás eredményeinek egyre rövidebb idő alatt történő ipari hasznosítását,
hanem az újabb, korszerűbb termékek előállítása érdekében igényli, diktálja és
igyekszik is elősegíteni az ú j kutatási eredmények létrejöttét. Ennek helytállóságát
igazolják a tudomány történetéből ismert olyan tények, hogy a múlt században, de
még ennek az évszázadnak elején is, több évtized telt el egy-egy tudományos felfedezés és annak ipari megvalósítása ú t j á n a közhasználatba kerülése között. így
például a fényképezésnél ez több mint száz év volt, az elektromotornál és telefonnál
több mint 50, a rádiónál körülbelül 30, a televíziónál 12, a lézernél 5, a tranzisztornál 3 év.
Megállapítható tehát, hogy a tudományos kutatás és a társadalmi termelés kapcsolatában, a kettő kölcsönhatásában következett be döntő fontosságú változás.
Következik ebből, hogy a tudományos kutatás is átalakuláson ment keresztül és ez
számos sajátosságban mutatkozik meg.
— Az egyik, hogy a tudományos kutatás korábban más jellegű — az esetek
jelentős részében nem is tudományos — m u n k a mellett, szabad időben és nagyrészt
önkéntes megismerési vágytól sarkallt tevékenység volt, jelenleg önálló, és m u n k a erő-gazdálkodás szempontjából is komolyan számításba veendő foglalkozássá, hivatássá vált. A tudományos kutatással foglalkozók körébe nemcsak az ú j törvény3

szerűségek, felfedezések megállapításán, újabb ismeretek megszerzésén munkálkodó
kutatókat soroljuk, hanem azokat is, akik a különböző tudományos vívmányok, m á r
felderített törvényszerűségek alkalmazási lehetőségeinek vizsgálatával és azok közvetlen gyakorlati hasznosításával foglalkoznak. A kutatóbázis jelentősen, átlagban
20—30-szorosára növekedett.
Nagyságrendileg megnőtt a kutatómunka személyi, anyagi és technikai bázisa.
Míg korábban a kutatásra a nemzeti jövedelem ezrelékekben kifejezhető részét fordították a különböző országokban, jelenleg ez az arány 2—3%-ot, sőt még ennél
magasabb értéket is elér.
A tudományok fejlődését nemcsak a belső tényezők — az újabb ismeretek szerzése — motiválják, hanem a társadalmi gyakorlat részéről különféle formában megfogalmazódó igények is. Az ipari, általában az egész gazdasági termelés fejlődésének
meghatározó tényezőjévé vált a kutatás, és gyakorlatilag alig található ma m á r
olyan termelési ágazat, amelynél a termelékenység növelését, az új, korszerűbb termékek előállítását ne a kutatásra alapozva valósítanák meg.
A tudományos kutatáshoz — műszaki és természettudományok területén — a
feladatok egy részénél ma már nem elegendő az ambíció, a tehetség, felkészültség —
noha ezek nélkülözhetetlenek —, hanem műszerekre, különböző berendezésekre, és
több ember együttes munkájára van szükség. Egy-egy kiemelkedően fontos probléma megoldására hatalmas anyagi és szellemi erők befektetésére van szükség, és
az ipari méretű kutatóintézetek tevékenységét jól szervezetten, egy meghatározott
célra irányítják. Olyan nagy volumenű programok megvalósítása, mint az űrrepülés,
rakétatechnika, atomenergia felhasználása stb., rendkívül magas fokú követelmények
elérését teszi szükségessé, és az előzőekben mondottakkal látszólag ellentétben, noha
ezek a célkitűzések nem a közvetlen társadalmi szükséglet kielégítésére irányulnak,
de az eredmények jó része — például az integrált áramkörök — mindennapi felhasználásra is kerül.
A tudományos kutatás és a társadalmi termelés kapcsolatában bekövetkezett
változás a tudomány szerepét és a kutatók megítélését is más megvilágításba helyezte. Amíg a tudományos kutatás eredményeinek gyakorlati alkalmazása hosszú
évtizedek után valósult meg — sokszor nem is a felfedezőik életében —, a tudomány
lényegében a tudósok belügye volt, és sem ők maguk, sem az illető országok érdekelt
vezető köreiben nem tudták előre felismerni, hogy egy-egy felfedezésnek milyen
gyakorlati fontossága lehet. Általánosan elfogadott volt, hogy a tudósok m u n k á j á n a k
igazi értékét majd az utókor tudja csak megállapítani. Ezt a szemléletet jól tükrözi
az a nép körében is sokszor emlegetett szólásmondás — amelyet gyermekkoromban
többször is hallottam —, hogy „a hízó sertésnek, éppúgy mint a tudósnak, csak holta
után derül ki a haszna". Hogy a kutatás eredményeinek gyakorlati hasznosságával
kapcsolatos eme felfogás mennyire domináló volt hosszú ideig, és különböző áttételeken keresztül még ma is megtalálható, a tudomány történetéből számos példával
igazolható, de csak egyet szeretnék megemlíteni. Ernest Rutheford, aki az első mesterséges atomátalakítást 1919-ben megvalósította, 1937-ben abban a meggyőződésben
halt meg, hogy az atommagokban levő energiákat gyakorlati célra felhasználni nem
lehet. Hahn, Meitner és Strassmann német fizikusok 1933-ban közölték az uránmag
hasadásánál felszabaduló energiára vonatkozó szenzációs eredményt. Noha három év
múlva már működött a Fermi-féle atommáglya, és három évvel ezután megtörtént
az első atombomba felrobbantása, Hahnnak és munkatársainak sem, de a német
hadvezetésnek sem volt sejtelme arról, hogy a felfedezésnek hadiipari fontossága lehet.
A helyzet az utóbbi néhány évtized során alapvetően megváltozott, és a tudományos kutatás már messze nemcsak a tudósok érdeklődési körébe tartozó ügy, hanem az államok politikájának érdek- és hatáskörébe került. Mivel a kutatási feladatok jelentős részének kidolgozásához korszerű műszerek, kutatók és segéderők
nagy létszámát magában foglaló intézetek szükségesek, amelyeket nagyvállalatok,
trösztök, és esetenként maga az állam tud létrehozni és fenntartani, érthető, hogy a
hatalmas anyagi befektetés mielőbbi megtérülését várják. Ilyen módon került előtérbe és vált tudománypolitikai feladattá a kutatások irányítása, és alakult ki a
4

kutatások megítélésében a hasznosság kérdése, amely sok szélsőséges nézetet is tartalmazó éles vitát váltott ki a tudósok körében.
Az előzőekben említett sajátosságok — bizonyos eltérésekkel — a hazai tudományos életünk fejlődésében is megfigyelhetők. Hazánkban a felszabadulás előtt
jelentősebb kutatások az egyetemeken, egy-két kutatóintézetben, valamint egy-egy
nagyobb ipari és mezőgazdasági tőkés üzemben folytak. A tudományos kutatással
foglalkozók száma 1940-ben valamivel 2000 fő alatt volt. Ugyanakkor a magyar
tudományt számos, nemzetközi hírnévvel rendelkező tudós képviselte, és mivel
munkájukat idehaza támogatás hiányában nem tudták többen folytatni, sokan más
országban keresték meg kutatásaikhoz a feltételeket.
A felszabadulás után a szocialista társadalom építésének következményei szükségessé tették a kutatóhálózat bővítését. Rövid időn belül 20 000-re növekedett a
kutatók száma és ú j kutatóintézetek, valamint az egyetemi és főiskolai tanszékek
létesítésével, az oktatói és kutatói létszám növelésével 1975-ben már 80 000 fő foglalkozik kutatással hazánkban. A kutatás támogatására a nemzeti jövedelmünkből
3%-nál nagyobb részt fordítunk, ami évi 13 milliárd forintnak felel meg.
A jelentős méretű kutatóbázis, a nemzetközi összehasonlításban is előkelő helyezést biztosító támogatás ellenére, nem tudott olyan segítséget nyújtani a társadalmunk fejlődése szempontjából szükséges feladatok megoldásában, mint az elvárható
lett volna. A párt tudománypolitikai irányelvei a hazai tudományos élet fejlődésének tapasztalatait elemezve, meghatározta a kutatóbázis fő feladatait és ennek alapj á n kidolgozott Országos Távlati Tudományos Kutatási Terv a kutatási főirányok és
célprogramok kidolgozásával igyekezett nagyobb összhangot teremteni a kutatási
célkitűzések és a társadalom igénye között. A XI. kongresszus a tudománypolitikai
irányelvekben foglaltak időszerűségét megerősítette és azok gyorsabb ütemű megvalósítását hangsúlyozta. Kiemelve a kutatási eredmények hasznosításának fokozását,
és a kutatásoknak a szocialista társadalmunk fejlődését elősegítő feladatokra történő
nagyobb mértékű koncentrálását.
A hazai kutatóbázis eredményeinek hasznosítását hosszú időn keresztül kedvezőtlenül befolyásolta az a körülmény, hogy nem volt egységes értelmezés — és
ennek következtében egységes gyakorlat sem — a külföldi kutatási eredmények, szabadalmak megvétele, és a hazai kutatások közötti egészséges összhang tekintetében.
A tapasztalatok egyértelműen azt mutatják, hogy nagyobb eszközigényes kutatási feladatok reális időtartamon belül történő megoldása úgy, hogy az a nemzetközi
mezőnyben is számottevő eredményhez vezessen, csak a szellemi és anyagi erők
olyan mértékű befektetésével lehetséges, amelyet nem tudunk vállalni a magunk
erejéből. Ilyenekben csak a szocialista országokkal való együttműködés révén vehetünk részt. Tudománypolitikánk fontos feladata annak eldöntése is, hogy melyik az
a néhány terület, amelyen országunk teherbírása alapján, megfelelő koncentrálással
vállalkozni tudunk nemzetközi élvonalba sorolható kutatások folytatására. Kutatási
kapacitásunk egy részét az adaptációs kutatások végzésére, míg másik részét arra
kell fordítanunk, hogy a nemzetközi tudományos élet fejlődését követni tudjuk.
Az alapkutatások elhanyagolása vagy visszaszorítása beláthatatlan veszélyeket
idézne elő. Ugyanakkor a lehetőségeinkkel való ésszerű gazdálkodás érdekében a
kutatási szabadságnak egy olyan értelmezése, mely szerint a kutató azzal foglalkozhat amit ő „érdekesnek" tart, nem fogadható el, mert — különösen, ha az „érdekes"
témával való foglalkozás néhány millióba is kerül — az „érdekes" kutatási témák
száma nagyságrendekkel meghaladja a reálisan elvégezhetőkét. A kutatás szabadsága, a tudományos fantázia és képzelőerő egyáltalán nem szenved csorbát még az
alapkutatásoknál sem, ha a tématerület megválasztására, a lehetőség és érdekesség
összhangja alapján kerül sor. Fokozott következetességgel kell érvényesíteni azt az
elvet is, hogy ahol a kutatómunka színvonala magasabb, ott nagyobb valószínűséggel
térül meg és kamatozik az adott támogatás. A lehetőségeket meg kell adni, de ahol
kiderül, hogy ezzel éveken keresztül nem tudtak élni, oda felesleges további befektetést eszközölni.
5

Különösen fontos ezeknek az elveknek az érvényesítése most, amikor a kutatóhálózat extenzív fejlesztése helyett az intenzív fejlesztés került előtérbe. Ü j intézetek létesítésére nem kerül sor a jövőben, új épületek építésére is csak olyan esetekben, amikor ez a tudománypolitikai irányelveknek megfelelően a vidéki kutatóbázisok megerősítését szolgálja. Ide tartozik például az MTA Állategészségügyi K u tató Intézetének Budapestről Debrecenbe történő telepítése.
A vidéki tudományos centrumok kialakítása, illetve megerősítése továbbra is
fontos feladat, mert az irányelvekben foglaltak végrehajtása nem kellő mértékben
haladt előre. Voltak esetenként bizonyos torzulások is, hogy olyan helyeken is volt
törekvés kutatóbázis létrehozására, ahol ennek feltételei nem voltak meg.
Szeged fontos tudományos centrum az országos kutatóhálózatban, elsősorban
azért is, mert a főváros után a legtöbb tudományág, illetve ágazat együttesen e város
kutatóbázisain található. A kutatóintézetekben, egyetemeken és főiskolákon kutatással foglalkozók száma meghaladja az ezer főt, sőt az üzemekben, könyvtárakban,
múzeumokban, továbbá a pártoktatási igazgatóságnál kutatómunkát végzőkkel együtt
megközelíti a másfél ezret. Színvonalban is jó a helyzet, a tudományos fokozatokkal
rendelkezők közel háromszázan vannak.
Szeged példája jól igazolja azt, hogy a tudományos alkotás értéke — és bármilyen más alkotásé is — nem a földrajzi hely függvénye, pontosabban, hogy fővárosban vagy vidéki városban született-e az eredmény. Számos nemzetközi hírű
tudós dolgozott és dolgozik itt, és alapított nemzetközileg is elismert iskolát, sőt az
egyetlen Nobel-díjas magyar tudós, aki itthon végzett munkájáért kapta e kitüntetést, Szegeden működött. Nemzetközi tapasztalatok tanúsága szerint is a tudományos
munka számára a vidéki városok kedvezőbb légkört tudnak teremteni, mint a fővárosok. Nem lehet véletlen, hogy a nevesebb tudósok, és a jelentősebb eredmények
is nem a világvárosokban — London, New York, Tokió, Berlin stb. — találhatók,
illetve születtek, hanem olyanokban, mint Cambridge, Oxford, Göttingen, Heidelberg
stb., és hogy az újabb természettudományi kutatóközpontok is vidéki városokban
létesültek.
A vidéki centrumok megerősítésére irányuló tudománypolitikai határozatot azért
is helyeslem, és azért is bízom megvalósításában, mert hosszú távon nehezen képzelhető el annak az állapotnak a fenntartása, hogy a kutatóbázis 80%-a Budapesten
van, míg a társadalmi termelés háromnegyed része vidéken folyik.
Szeged, Debrecen, Pécs, Sopron, Miskolc, Veszprém kutatóhelyeinek eredményei
— vagy Martonvásár és Gödöllő — jónéhány területen nagyobb nemzetközi elismerést vívott ki, mint egyes fővárosi kutatóhelyek.
Azt gondolom, hogy egy tudományos centrum tevékenységét jelentősen segítheti
a megfelelő szellemi környezet, háttér. Arra gondolok tulajdonképpen, amiről
elődöm, Erdei Ferenc írt „Város és vidéke" című könyvében, hogy a főváros után
itt a legszélesebb a kultúrát hordozó értelmiségi réteg, mely több mint hatezer fős
létszámát tekintve, önálló szellemi kultúrára és országrésznyi vidék átfogására is
képes. Nem vitatható, hogy szerencsés találkozás történt Szegeden mind az irodalom,
művészetek, mind a tudomány kultúrateremtő tevékenységében.
Ilyen szellemi-közösségi háttér általában is jó hatással van a tudományos életre,
de feltétlenül ez még fokozottabban érvényes a társadalomtudományok esetében,
ahol viszont egyes szakokon sajnos bizonyos „gyengélkedés" jelei tapasztalhatók
időnként. Kétségtelen, hogy a társadalomtudományok helyzete, a kutatási feltételek
és lehetőségek fővárosban történt központosítása következtében nem könnyű, ez
megnehezíti a munkát, lehetetlenné azonban nem teszi. Szeged, Dél-Alföld régiója
alapvető társadalmi problémáinak, folyamatainak feltárása társadalmunk számára
is alapvetően fontos érdek, és ezt lehet, sőt szükséges is komoly tudományos színvonalon megtenni. A színvonalból nem lehet engedni — kétségtelenül az elbírálásban érvényesülhetnek szubjektív szempontok is, de ezek hatása rövidebb távon
jelentkezik — akár fővárosi, akár pécsi, debreceni, vagy szegedi munkáról van szó.
A provincializmust mindig a fórumhoz jutó féltehetségek szülik, és ilyen értelemben
a főváros sok területen provinciálisabb lehet bármelyik „provinciánál". Bizakodásra
6

ad alapot, hogy a társadalomtudományok a szűkebb pátria munkásmozgalmi és
egyéb hasonló feladatok kutatásában jó úton haladnak, fellendülőben vannak.
A munka színvonala megítélésem szerint feltétlenül javulna, ha a témák számát
racionálisan csökkenteni lehetne, hiszen a kollektív erőfeszítés sikeresebb volta már
a társadalomtudományi kutatásokban is bizonyított.
Azt, hogy Szeged nevét nemcsak — és nem elsősorban — a paprikáról ismerik
világszerte, hanem különböző tudományterületeken működő tudósairól is, elsősorban
a színvonalas és a színvonalra mindig sokat adó tudományos iskoláinak, műhelyeinek, kulturális fórumainak köszönheti.
A Szegeden dolgozó kutatók munkája tehát országos és regionális jelentőségű is,
több téma az országos kutatási főirányhoz csatlakozik, annak része, néhány területen
nemzetközi kutatási feladatokban való részvételt is jelent, nem egy esetben a nemzetközi együttműködés koordinálását is magában foglalva. A kutatási tevékenység
jelentősebb részét az alapkutatási feladatok teszik ki, de nem kis volumenben folynak a népgazdaság szempontjából is fontos alkalmazott kutatások is. Ezt mutatja az
is, hogy évről évre emelkedik a szerződéses megbízás alapján végzett kutatások
száma, ezen az úton is elősegítve az eredmények gyakorlati hasznosítását.
Ez a tudományos és szellemi kapacitás azonban még többre képes, jelentős tartalékokkal rendelkezik, amelyet jobban lehetne kamatoztatni mind az országos és
nemzetközi tudományos életben, mind pedig a szűkebb pátria felemelkedésének elősegítésében. Számos lehetőség kínálkozik e tekintetben, amelyeket mérlegelni lehet,
ezek egyike például, hogy még lehetne javítani az egyes azonos tématerületeken
dolgozó kutatóhelyek közötti együttműködést. A Szegeden levő kutatóbázis négy főhatóság — Magyar Tudományos Akadémia, Oktatási Minisztérium, Egészségügyi
Minisztérium, Mezőgazdasági és Élelmezésügyi Minisztérium — irányítása alatt
működik. Nem is egy tématerület található, ahol mind a négy főhatósághoz tartozó
intézményben folyik kutatás. Ezek a kutatóhelyek tudnak egymásról, bizonyos kapcsolatok is vannak, de az ésszerű munkamegosztás lehetőségei még távolról sem
mondhatók kihasználtnak, holott, ha kutatómunkájukat szervezettebb, átgondoltabb
együttműködésre építve folytatnák, a szellemi és anyagi lehetőségeket sokkal eredményesebben tudnák gyümölcsöztetni. Az ilyen széttagoltság nagyon sok területen
tapasztalható országunkban, nemcsak a kutatóhelyek között, hanem a kutatók és a
kutatási eredményeket felhasználók között is. Az egyes városokban működő intézmények széttagoltságának egyik oka minden bizonnyal az ágazati irányításból adódik, és szükséges lenne azon gondolkodni, hogy milyen központi intézkedésekkel
lehetne csökkenteni a szeparálódást, és egyúttal növelni az egyes régiókban működő
tudományos intézmények közötti együttműködést. Az igazsághoz azonban az is hozzátartozik, hogy semmiféle utasítás nincs arra vonatkozólag, hogy a széttagoltságot
még tovább kell helyileg is növelni, sőt ellenkezőleg. Mindenképpen csak előnye
származna a rendelkezésre álló szellemi és anyagi erők összefogásából az országnak
és az adott régiónak egyaránt.
Ilyen és ehhez hasonló lehetőségek felhasználásával nagy mértékben lehetne
elősegíteni Szegeden hazánk tudományos életében még jelentősebb szerepet betöltő
tudományos centrum megerősítését, a főváros után valóban a legszámottevőbb ellenpólus kifejlődését. Ennek érdekében átgondolt intézkedések megtétele szükséges. Nagyon fontos, hogy a kétségtelenül kedvező lehetőségek ne maradjanak továbbra is
csak lehetőségek, hanem valóra is váljanak. Nem lényegtelen ezek között olyan közérzet megteremtésére is gondolni, amelyben e városban dolgozó kutatók ténylegesen
otthon érzik magukat, együtt élnek a várossal, és alkotó módon működnek közre
szűkebb pátriájuk és egész társadalmunk előrehaladása érdekében fontos feladatok
meghatározásában és azok megvalósításában.

7

TÓTH

BÉLA

Kalmár László
KOSSUTH- ÉS ÁLLAMI DÍJAS EGYETEMI TANÁR, AKADÉMIKUS

Pártfogoló tanárelnökként
tanított
bennünket a Móricz Zsigmond Népi
Kollégiumban. Irányításával kutattuk a népdal szépségeinek titkát, szövegeinek logikáját. Az ókortörténelem tanulságait az ő
következtetéseivel írtuk eszünk csikorgó palatábláira. Filozófiai fejtegetései nyomán tapogattuk a jövő
emberideáljának akkor még haloványan megrajzolt ösvényeit. Kollégiumi takarodok
után
gyakran nem messzi lakásában
folytatódtak
az izgalmas párbeszédek és viták,
irodalomról, nyelvészetről, tudományok százfelé eredező útjairól.
A ház asszonyának, Kalmárné
Erzsikének
jóvoltából éjfélkor tálnyi körözöttel,
barna
kenyérrel lakomáztunk. Hajnal felé már csak
a tea járta.
Lakása ajtóján azóta is jártas ember módjára kopoghatok. Megnyílik.
Emlékei,
ismeretei rendre
elősorakoznak.
Három-négyéves koromban hallatlanul gyötört az unalom. Rájöttem, a fölnőttek
valamit kitalálhattak maguknak, mert sosem unatkoznak. Láttam, olvasnak. Kérdeztem anyukámat, hogy kell olvasni. Mondta, az újságban betűk vannak. Ez például
egy „a" betű, mutatta. Szaladtam a kamrába, tudtam, ott gyűjtik az újságokat.
A kezembe akadó első számból kikerestem az összes „a" betűt. Mentem vissza
anyukámhoz, mutattam egy másik betűt, kérdeztem, ez milyen? így folytattam,
amíg sorra megtanultam mindegyiket. Egyszercsak titokban olvasni kezdtem az
újságot. Mondom aztán ebéd közben, hogy Pesten sokan meghaltak kolerában. Hát
te ezt honnét veszed, kérdezik nagy ijedten. Mondom, az újságban olvastam. Megnézték. Hát valóban valami halálozási statisztika volt benne. Apukám azt mondta,
beírat az iskolába, hadd butuljak. A tanító bácsi, Ottinger János egyenesen a második osztályba vett fel, hiszen akkor már tudtam írni, olvasni, számolni. Eleinte
nyomtatott betűket „írtam", amilyenek az újságban vannak, de aztán rájöttem, hogy
ha például az x betű két szárát felül összekötöm, olyan írott „1" betű lesz, amivel
a felnőttek is meg voltak elégedve. Hogy is tanultam meg számolni? A nagyobbakat
a családi körben örökké szekíroztam kérdéseimmel. Egyszer azt kérdeztem Piroska
nénémtől, hogy hány nap telt el azóta, mióta a világ világ. Hozz egy darab papírt,
mondta, majd kiszámítom. Mekkorát, mint a ház? — Nem kell olyan nagy. Kisebbre
is ráfér. Mire hoztam a papirost, Piroska 1910-et, — mert ekkor annyit írtunk —
fejben megszorozta 365-tel, elhanyagolva a szökőéveket, s azt az időt, ami időszámításunk előtt eltelt. Bemondott egy nagy számot, de akkor már engem nem az
érdekelt, hanem az, hogy lehet egy kis darab papíron ilyen hallatlan nagy időt
kiszámítani. Nem nyugodtam addig, míg Piroska meg nem mutatta. Attól kezdve
mániámmá lett a szorzás. Az udvar porába karcoltam a tényezőket. Az egyszeregyet
még nem tudtam, de elszaladtam az uradalmi kocsishoz, az megmondta, hogy pél8

dául 7-szer 8 az 56, a 6-ot bekarcoltam a porba, az 5-öt fejben tartottam maradéknak, amíg kész nem lett az eredmény.
Mondom, mint másodikos, olvasni tudó négy és féléves kisgyerek kerültem a
sárszentágotai osztatlan, egytantermes, egytanerős elemi népiskolába. Nagyokat nevettem, amikor az elsősöket fonomimikai módszerrel olvasni tanította a tanító bácsi.
Például a „r" betű tanulásakor mindenki fogta a lajbigombját és a morgó kutyát
utánozva, rázta. Hasonlóan minden betűhöz tartozott valami mese és azt kellett
mutatni. Csak a második, harmadik osztályban tudták valahogy összeolvasni szavakká a betűket, ami nekem sohasem okozott nehézséget. Egyébként jó is volt,
hogy egy tanteremben foglalkoztatta a tanító bácsi a hat osztályt — az egyik osztály
írt, a másik olvasott, a harmadik számolt, egy az udvaron tornázott, egy felelt, egy
meg karba tett kézzel ült —, mert mindig oda figyeltem, ahol valami érdekes
történt.
A háború kitörése előtt, 1914 nyarán édesapám meghalt agyvérzésben. Ötödik
elemista voltam. Felköltöztünk Pestre, a Verpeléti út 7. alatt laktunk. Ez a mai
Karinthy Frigyes utca; Karinthy ott lakott, mindennap láthattam. A budapesti
I. kerületi Magyar Királyi Állami Főgimnáziumba jártam. Itt alsós koromban a latin
érdekelt legjobban, hiszen az ú j volt az elemihez képest. Csak lassanként fordultam
az algebra felé. Az iskolának szabványosított dolgozatfüzetei voltak, egy algebrafüzet borítólapját egy felsős diákkal elcseréltem bélyegekért. A belső lapján volt
egy képlettár; amelyiket már „értettem", megjelöltem. Amikor a Beke-féle algebrakönyvet kölcsönkaptam az iskola segítő egyesületétől, aznap estig végigolvastam.
Az iskola értesítőjében mindig közölték az előző évi írásbeli érettségi tételeket.
A matematikai tételeknek nekiálltam, s nagy gyönyörűségemre mind a hármat
megoldottam.
Gimnáziumi éveim alatt kilenc matematikatanárom volt. Mivel folyt a háború,
gyakran behívták, elvitték őket a frontra. Az algebrát először, rövid ideig egy Tóth
Géza nevű tanár tanította, utána Dávid Lajos, a későbbi Bolyai-kutató. Tőlük
tanultam a legtöbbet. Amikor Dávid rájött, hogy algebrából többet tudok a szokásosnál, meghívott a lakására. Ott láttam először matematikai könyvtárat. Például
Landaunak a prímszámokról szóló kétkötetes munkája nagyon fölkeltette az érdeklődésemet. Mit lehet a prímszámokról annyit tudni, hogy két kötetet tölt meg? Mindig izgattak a prímszámok — azok a számok, amelyek csak eggyel és önmagukkal
oszthatók, például a 7, 11, 13 stb. —, mert szabálytalanul következnek egymás után.
Dávidtól tudtam meg, hogy már az ókorban Eukleidész bebizonyította, hogy
„a prímszámok többen vannak, mind akárhány prímszám", ö nem tudta másképp
kifejezni, hogy végtelen sokan vannak. Vagy talán tudta volna, de mint tudjuk, a
görögök féltek a végtelen fogalmától. A világot is végesnek tekintették, azt mondták,
hogy az Okeános folyja körül. De hogy az Okeános meddig terjed, arra nem is
mertek gondolni. Mert különben csak rájöttek volna arra, amire Karinthy, akit az
imént említettem. Később olvastam tőle egy humoros eszmefuttatást a világ végességéről, végtelenségéről. Ebben valami olyasmit mond, hogy a világ csak véges lehet,
mert a végtelent nem tudjuk elképzelni. De ha véges — folytatta —, mi van a
végén? Kerítés? De akkor mi van a kerítésen túl? Kiderült, hogy azt sem tudjuk
elképzelni, hogy a világ véges legyen.
Kértem Dávid Lajost, adja nekem kölcsön Landau könyvét. Türelemre intett,
majd ha leérettségiztem kölcsönadja, addig úgysem érteném meg. Anyámtól azt
kértem, hogy születésnapomra szerezze meg nekem a Középiskolai Matematikai
Lapok előző évfolyamait. Minthogy ezt nem sikerült megszerezni, rábeszélték a
könyvkereskedésben, hogy Grécz Leó Algebra és geometria című könyvét vegye meg
nekem. Közben Dávid Lajos távozott iskolánkból, a pedagógium professzora lett. De
azután is sokat beszélgettünk a lakásán. Nagyon biztatott rá, hogy nyelveket tanuljak. Matematikus nem élhet meg enélkül — mondta. Attól kezdve idegen nyelvű
matematikai könyveket olvastam, franciát, angolt, németet, mindig olyat, aminek a
tárgya már ismerős volt nekem. Ajánlotta továbbá, hogy ha érdekel, ami a középiskolai anyagon túl van, vegyem meg Kowalewski analíziskönyvét. Megrendeltem,
9

de nem az jött meg, hanem Cesaro egy könyve, amit Kowalewski fordított németre,
s amit Dávid szintén nagyon ajánlott. Hanem Dávid tanár úr arra is rájött, hogy
engem a geometria nem nagyon érdekel. Márpedig, mondta, olyan matematikus
nincs a világon, aki a geometriában ne csinált volna valamit. Próbált geometriakönyveket kölcsönadni, de mindig csak azt olvastam el belőlük, ami legfeljebb a
határterületére esett a geometriának.
A háború alatt nagyon sovány koszton éltünk, hát bizony nagyon lemaradtam a
testi növekedésben. A háború után a Gyermekvédő Liga összeszedett egy sereg kiéhezett, fejlődésben elmaradt kisgyereket, hogy egy részüket Hollandiába, más részüket Svájcba vigye felerősödni. E tekintetben ugyan túlkoros voltam, a hatodik
gimnáziumot már befejeztem, de osztálytársaim legkisebbikénél is egy fejjel kisebb
voltam, így bekerültem a svájci „akcióba". Elvittek bennünket vonattal Zürichig,
ahol is egy nagy téren a leendő nevelőszülők válogattak közöttünk. Eladatlan maradtam. Végül egy gondozónő tovább vitt Bernbe, ahol már várt a „mama" és elvitt
a berni hegyekbe. Kirchlindach nevű tanyatelepülésen egy gazdag paraszt családhoz
kerültem. Első vacsorán láttam, milyen furcsákat esznek: főtt krumplit k a p t a m
lekvárral. Reggel kávé volt, .rőstivel. Ez reszelt körte, alma, hagyma, palacsintasütőben megsütve. Az én szájízem szerint összekeverésztek mindent, édeset sóssal, ö k
viszont meg voltak botránkozva rajtam, amikor a „kilencóraira" adott csúnya, sárga
lószalonnától és a hozzáadott pálinkától iszonyodni kezdtem. Kérdezték, hogy lehet,
hogy mi nem esszük meg a lovat, ha egyszer nyomorgunk, hiszen az tiszta állat, ők
is jó étvággyal megeszik.
Németül csak a mama tudott velem szót váltani, a többiek a berni kanton
nyelvjárását, a Berndütschöt beszélték. A család nagyon népes volt, felnőtt fiúk és
lányok dolgoztak mindenütt a gazdaságban. Az én napi munkám a borsófejtésből
állt és a tinók őrzéséből a környező erdők közötti legelőn. Itt aztán eprészhettem,
áfonyázhattam kedvemre. Mert a svájci koszt bőséges volt, de úgy látszik, vitaminhiányos. Még a lángosba is aszalt szilvát sütöttek, de friss gyümölcsöt nem igen
ettek. Viszont a konyhaasztalon örökké ott volt egy akkora karika ementáli sajt,
hogy lelógott róla, abból mindig szelhettem, és víz helyett tejet ittam. Vagy húsz
tehenet fejtek, kutyafogat vitte a tejet a harmadik faluba, onnan kapták a sajtot
is cserébe.
Mivel a nyaralás kezdete elhúzódott, amikor decemberben hazajöttem, az igazgató úgy határozott, hogy magánvizsgát kell tennem, mert sokat hiányoztam. Közben a görög tanárom is megváltozott, s az ú j tanár mogállapította rólunk, hogy két
év alatt semmit sem tanultunk. Ö bizony azt kívánta, hogy akárhol kinyitotta az
Odüsszeiát, kapásból fordítsuk. Magyar irodalomból pedig a Halotti beszédtől Faludyn át nem is tudom, meddig kellett volna tudnom; a modernekig a hetedikben
nem jutottunk el. Rettenetes unalmasnak tartottam a régi irodalmat. Balázs tanár
úrral meg is gyűlt a bajom. Éppen Csokonai Dorottyája volt feladva. Vékonyka
kötetnek mutatkozott, elolvasását az utolsó délutánra hagytam. Nekifeküdtem, hogy
elolvasom. De a seregszámla, a dámák felsorolása olyan unalmas volt, hogy elaludtam rajta. Mikor fölébredtem, látom, hogy csak épp annyi időm maradt, hogy a
többi tárgyba belekukkantsak. Gondoltam, Dorottyával pedig holnap majdcsak
lesz valami.
Na, másnap referálják a gyerekek Dorottya különböző részeit, egyszercsak Balázs
tanár úr rám mutat.
— Kalmár nem olvasta a Dorottyát, mert nagyon derül a mulatságos részein.
Mit csináljak, fölállok.
— Nem olvastam, tanár úr.
— Miért?
— Elkezdtem én olvasni, de az eleje olyan unalmas volt, hogy elaludtam mellette.
Soha nem tudta megbocsátani nekem, hogy Csokonaira azt mertem mondani:
unalmas.
Abban az évben meghalt édesanyám. De hát az életnek mennie kellett tovább.
Éppen a nyolcadik matematikus tanárunkat szaggattuk, köztük volt olyan is, mint
10

Ondrus Pál. Az első órára bejön, látja az osztálykönyvből, hogy a logaritmussal
foglalkozunk. Ránk kérdez, ki tudja megmondani, mennyi logaritmus 2? Egy fiú
előkotorássza a logaritmustáblát, kijelenti, hogy „nulla egész harmincezer-százhárom".
— Micsoda? Micsoda? Senki se tudja! Hát százezred — kiabált Ondrus. Előszedte a tankönyvet, hogy egy lépéssel tovább menjünk. Az exponenciális egyenletek következtek. Az első két példát valahogy megoldották. A harmadik példába
beletörött a bicskájuk. A könyvben ugyanis sajtóhiba volt. 6X szerepelt benne, meg
35x. Az utóbbi helyett nyilván 36x kellett volna, úgyhogy 6 x -et tekintve ismeretlennek, az exponenciális egyenletet másodfokú egyenletre lehessen visszavezetni. Egy
darabig hagytam, hadd kínlódjanak, aztán jelentkeztem. Mondom, sajtóhiba lehet
az a 35, a 36 helyett. Ondrus rámkiáltott:
— Hát azt maga honnét tudja?
Az osztály zúgott:
— A Kalmár mindent tud!
— Hát akkor az előbb mért nem jelentkezett, hogy százezred?
Attól kezdve Ondrus tanár urat azzal szekíroztam, hogy mindig jelentkeztem.
Egy hét sem telt el, megunta s szólt, „a Kalmárnak nem kell többet jelentkeznie".
Így ment a dolog a hetedik osztály végéig, amikor is már öt tárgyból elégségesre
sikerült lecsúsznom. Még latinból is. Ha az embernek folyton romlik az osztályzata,
javítani nagyon nehéz, a tanárok elkönyvelik, hogy amilyen voltam, olyan is maradok. Csak zülleni lehetett lefelé a lejtőn. Annak ellenére, hogy Vergilius Aeneasának
szövegkiadását megvettem, élvezettel elolvastam. A magyarázatos kiadványokat
sosem szerettem. Már akkor megutáltam ezt a „műfajt", amikor az volt a könyvünk
címe, hogy „Toldi, írta Arany János, magyarázta Lehr Albert". De hiába, a tanárnak az kellett, ami a tankönyvben volt. Ezért latinból is hármast adott. (Ez volt
akkor az elégséges.) Rájöttem, hogy ebből b a j lesz. Ha így folytatom, az érettségim
rossz lesz, nem vesznek föl az egyetemre. Hetedikben ugyanis már látja az ember,
hogy komoly dolog az érettségi, hiszen az egy osztállyal feljebb járókat ismeri,
márpedig már azok is érettségiznek. Elhatároztam, hogy félre vágom a matematikai
könyveket egy évre, és tisztességesen megtanulom a magolós tárgyakat. Törekvésemet, hogy a lejtőről fölkapaszkodjak, segítette egy váratlanul bekövetkezett átszervezés. Az A osztályból a B-be, más tanárok keze ügyébe kerültem, akiknek
noteszébe Kalmár László elégséges osztályzatai nem voltak beírva. Így ú j életet
kezdhettem. De ezek a tanárok értelmesebbek is voltak, tudták, engem a matézis
érdekel, és ezt is figyelembe vették. Így aztán a félévben már nem volt elégségesem,
év végén pedig jeles rendű lettem. Kis jóindulat is kellett ehhez, de tanultam is
nekik rendesen. Legjobban a tornatanárom fenyegetett, hogy megbuktat, mert a
haskelepet soha nem tudtam megcsinálni a nyújtón. De azért a végén kegyelemből
ő is jelest adott. Az érettségin már sok mázlim volt, jelesen értem. Legjobban a
történelemtől féltem. Az Árpád-kori településekről kellett felelnem. Nem értették
osztálytársaim, mért örültem én ennek olyan nagyon, hiszen az összefoglaló tételeket nehéznek tartották. De hát nem volt benne évszám. A legfőbb mázlim az volt,
hogy nem Pintér Jenő lett az érettségi elnök. Tőle rettegett az egész osztály. Pintér
előzőleg történelemtanárunk volt. Történelmet nem nagyon tanított, de megkívánta,
hogy olvasmányfüzetet vezessünk és abba mindent beleírjunk a bibliográfiai adatoktól a bírálatig. Jelentkeztem, hogy csak szépirodalmi olvasmányainkat írjuk bele?
Ö azt mondta, hogy bármit, amit olvasunk. Na, erre egy német matematikai szakkönyvről beírtam a véleményemet. Elcsodálkozott. Féltünk tőle, hogy ő lesz az érettségi elnök, mert hírhedt volt, hogy aki a magyar dolgozatában egy helyesírási hibát
ejt, azt nem is engedi szóbelire, hanem az írásbeli alapján elbuktatja.
Akkoriban Beöthy irodalomtörténetéből, meg Riedl Frigyeséből készültünk érettségire, bár az Alszeghy—Sík könyv volt a tankönyvünk. De ezekben jó hosszú lére
eresztett szövegek voltak, s akkor az számított jó magyarosnak, aki sokat tudott
dumálni. Pintérhez azonban egészen másképp kellett készülni. Ha valaki elkezdett
hasalni, azt kérdezte az íróról: hol született, mikor született, hol halt meg, mikor
11

halt meg, miből élt, hol áll a szobra. Aztán jöhettek a művei. De azokat aztán
betéve kellett tudni. Egyszer, amikor a diák az érettségin Arany balladáiról felelt,
rákiáltott: „Ki véknyán üt, ki vastagon" — folytassa! (Ez a Hídavatásnak egyik
sora.) De szerencsére nem Pintér lett az érettségi biztos. Hanem egy matematika
szakos tanár, Öberle Károly a Mintagimnáziumból, akinek „Szélső értékek meghatározása" című tételem kapcsán azt is elmondtam, hogy differenciálhányados segítségével miképp lehet meghatározni a szélső értékeket. Ezt akkoriban a középiskolában
nem tanították. Mikor kimentem, kérdezte a tanártól, hogy ezt honnét tudta ez?
Felelte: Kalmár matematikusnak készül.
Így aztán fölvettek az egyetemre. Ugyanakkor a Matematikai és Fizikai Társulat által rendezett tanulóverseny — a mai Kürschák-verseny — I. díját is megnyertem. Nem sokkal utána az Eötvös József Kollégium igazgatója, „B. G. úr",
üzent értem, hogy mért nem pályáztam kollégistának. (Nem hittem, hogy pesti
diákot felvesznek.) De hát ő gyűjtötte a jó hallgatókat, hogy büszkélkedhessen velük,
így első évem második félévétől „állami javadalmazású tagja" lettem a kollégiumnak. Ez azt jelentette, hogy nem kellett fizetnem. (Voltak egész díjasok és féldíjasok is.)
„B. G. úr" Eötvös Loránd egykori tanítványa, később tanársegédje, Bartoniek
Géza volt. Ügy hírlett, hogy meddő volt a tudományban, s Eötvös úgy szabadult
meg tőle, hogy kinevezte kollégiumigazgatónak. A kollégium kurátora az én időmben gróf Teleki Pál volt, aki tényleg gondoskodott is rólunk. Amikor nagyon éheztünk már, összehívta gróf barátait egy vadászatra, lőttek annyi nyulat, hogy négy
hétig százan nem győztük megenni. Mikor meg a pincében rohadni kezdett a káposzta, egy hónapig azt ettük. S mégis a jobb ellátású kollégiumok közé tartoztunk
az akkori élelmezési viszonyok között: 1922-t írtunk. Nyáron meg, amikor a kollégium konyhája nem működött, a Diáknyomorenyhítő Akcó menzáján étkeztem (mi
csak diáknyomorító menzának hívtuk).
Jelesebb tanulótársaim közé tartozott Ligeti Lajos, mai akadémikus, orientalista
lett belőle. Mikor odakerültem, mint másodévesnek a „főgólya" cím járt. Az elsőévesek csak gólyák voltak. Elküldött engem a könyvtárba — a kollégiumban bevett
szokás volt, hogy a gólyák kiszolgálják az idősebbeket —, hogy hozzak ki neki egy
bizonyos német nyelvű könyvet a kun népről. Ligeti jóindulatúan elmagyarázta
nekem, hogy „tudd meg gólya, egyetemi tanár akarok lenni, s ezt úgy lehet elérni
— ajánlom neked is —, hogy az ember olyasmit tanul, amit Magyarországon senki
más nem tud. Ebben a német könyvben pedig olyasmi van!"
Ligeti tizenegy év múlva el is érte célját. Velem tanult többek között Tamás
Lajos, aki szintén egyetemi tanárrá lett. A kollégiumban Féja Géza képviselte a
baloldalt. Ezt mutatta a következő eset is. Az öreg Bartonieket behívták a minisztériumba, hogy a kollégistákat léptesse be egyetemlegesen a Nemzeti Munkavédelem
nevű szervezetbe. Ez szörnyű valami volt. Arra találták ki, hogy ha a munkások
valahol sztrájkolnak, akkor a Nemzeti Munkavédelem kivonul oda és sztrájktörőként
dolgozik helyettük. E végett hetenként kétszer katonai fegyelem alatt kiképzésben
vettek részt, itt tanultak meg kenyeret sütni, kazánt fűteni, villamost vezetni stb.
összehívták a kollégium „népgyűlését" és az ifjúsági „elnök" kihirdette, hogy a
Nemzeti Munkavédelembe muszáj belépni. Erre fölállt Féja Géza, rettenetesen kiabálva közölte, hogy abbul pedig nem esznek azok a piszkok kenyeret, amit mi
sütünk! És nem lépünk be!
Valami tíz alkalommal is összehívtak bennünket. Féja mindig megtromfolta,
hogy gondoljátok meg, bele lehet ugyan ebbe lépni, de ki soha. Mikor végzett tanárok lesztek, akkor is bármikor elővehetnek bennőtöket, menjetek a munkások ellen.
A végén üzent a szervezet központja, hogy olyan destruktív társaság nem is kell
nekik, akik ennyi ideig tanakodnak, hogy belépjenek-e. Ennél aktívabb megmozdulás az én koromban nem volt a kollégiumban, R a j k néhány évvel később szervezett ott kommunista sejtet.
Egyik legkedvesebb tanárom Fejér Lipót volt. Művész volt a matematikaban is.
Az analízis sokféle ágazatában alkotott kiválót, akadémikus volt. Teljesen kötetlenül
12

adott elő, gyakran személyes dolgaira is sort kerített. Többi között elmondta, hogy
életében két dolog volt a fontos. A matematika és a zene. És bár sok minden szépet
produkált a matematikában, mondta ő, tán még híresebb ember lehetett volna belőle,
ha a zenei pályán marad. Nagyon tanulságos volt, amikor legutóbbi tudományos
olvasmányáról vagy nemzetközi matematikai kongresszusi élményeiről mesélt. Egyébként előadásainak tárgya teljesen független volt a címétől. Ez különben minden
karon szokásban volt, mivel az úgynevezett tanszabadság megengedte, hogy az egyetemi tanár azt adjon elő, amit éppen akar.
De hát akkor hogy kapott az ember tanári oklevelet? Erre alapították a Tanárvizsgáló Bizottságot. Az egyetem csak a doktori vizsgákat tartotta, viszont ez a
Tanárvizsgáló Bizottság előírta, hogy csak azt engedik vizsgára, aki a Tanárképző
Intézetbe beiratkozik. A Tanárképző Intézet viszont már előírta, mit vegyen fel az
ember. Egyetemi tanárok adtak elő itt is, ezért külön fizettek nekik; és egyetemi
tanárok vizsgáztattak a Tanárvizsgáló Bizottságban is. így a nagy tanszabadság
fennen hirdetett elveinek megkerülésére két kiskaput is nyitottak.
Mivel geometriában nem voltam erős, Suták József piarista egyetemi tanár
geometriai előadásait is látogattam. A matematikához nem sokat értett, a deklamáláshoz annál inkább. Ha a táblánál mondjuk egy projektív geometriai tételt bebizonyított, jött a szónoklat: „Ez a matematika gyönyörű virágos kertjének legszebbik virága. A többit f ú j j a el a szél, csak ez az egy maradjon!" Ilyenkor nagyokat
vágott a táblára, mindenki fölriadt, aki addig aludt. Átjártunk a Műegyetemre is.
Kürschák Józsefet szívesen hallgattam, ő is tartott tanárképző intézeti előadást.
Félévenként változott a téma, volt amikor a Bolyai-geometriát tárgyaltuk Bolyai
János Appendix, azaz a Tér tudománya című munkája alapján; volt amikor feladatmegoldással telt el az egész félév.
Majdnem elfelejtettem: érettségi után Dávid Lajostól megkaptam Landau két
kötetét, így megismerkedhettem az analitikus számelmélettel. Ehhez komplex függvénytanra is szükség volt, így azt is megtanultam belőle, hogy még mennyi mindent
nem tudok.
1927-ben, mikor végeztem, ott ijesztgetett bennünket az akkori diplomások réme,
az állástalanság. Akkora tömeg diplomás ember volt állás nélkül, hogy a kormányzat az ÁDOB-ot, az Állástalan Diplomások Országos Bizottságát hozta létre, amely
havi 80 pengős ösztöndíjért dolgoztatta őket. Szerencsés volt, aki adóhivatalban körmölhetett ezért. Mérnökök vezettek villamosokat, temetkezési vállalatnál keresték
az orvosok a kenyerüket. Nekem szerencsém volt, a Vatea Elektroncső Gyárba kerültem fizikusnak, a kutató láboratóriumba. Hamarosan kiderült azonban, hogy az
igazgató, Patai Imre mérnök, fizikából akar doktorálni, azért vett oda, mert instruktorra van szüksége. Nem tartott ez sokáig: Ortvay Rudolf matematikai (vagyis elméleti) fizikus egyetemi tanár meghívott maga mellé Szegedre tanársegédnek. Pesten
ajánlottak neki. Elvállaltam, de megmondtam, hogy engem nem a fizika, hanem
a matematika érdekel.
— Az kell most az elméleti fizikához! — mondta Ortvay.
Azelőtt sose jártam Szegeden. Nagy élmény volt Riesz Frigyesnek, Haar Alfrédnak, Kerékjártó Bélának, a világhírű szegedi matematikusoknak környezetében élni.
Nekem mint tanársegédnek a gyakorlatokat kellett vezetnem Ortvay előadásaihoz.
Akkor volt a kvantummechanika kialakulóban. Felvetettem egy problémát a fénykvantummal kapcsolatban, de arról Ortvay lebeszélt, hogy a kvantummechanika
alapjaival foglalkozzam, mert az őt nem érdekelte. Azt szerette volna, ha valamilyen
„konkrét" fizikai problémát oldok meg kvantummechanikai módszerrel, például,
hogy miért előzi meg az elemek Mengyelejev-féle periódusos rendszerében az argon
a káliumot. Ez viszont engem nem érdekelt. Az Ortvay által — aki Pestről járt le
előadni — asztalomra rakott fizikai folyóiratkötetek helyett hát inkább matematikai
cikkeket olvastam, amíg Ortvay vissza nem jött Pestről.
Ebben az időben játékelmélettel is kezdtem foglalkozni. E tárgykörből egy cikkem is megjelent. Neumann Jánossal annakidején gyakran beszélgettünk e témáról
is, s megegyezés nélkül olyan munkamegosztás alakult ki közöttünk, hogy ő foglal13

kozott az olyan játékok elméletével, amelyekben a véletleneknek is szerepük van.
(Természetesen ez a téma nagyon is nem játékos célokat szolgál, a stratégiától a
közgazdaságtanig alkalmazható sokféle gyakorlati területen.) Én meg abban az
irányban specializálódtam, hogy a nyílt játékok elmélete, mint például a sakk, foglalkoztatott. Itt a szemben álló feleknek nincs dugni valójuk egymás előtt, nyílt
kártyákkal folyik a játék. Erre vonatkozóan bizonyos halmazelméleti módszerekkel
értem el eredményeket. Ez készítette elő számomra, hogy később matematikai logikával foglalkozzam, mert ahhoz hasonló gondolkodásmódra volt itt is szükség.
Ekkoriban Neumann János egyik cikkéből fogtam föl Hilbert bizonyításelméletének célkitűzését, amellyel ő meg akarta tisztítani a matematikát a (formális logikai) ellentmondásoktól, amelyek addig végigkísérték e tudomány történetét, a görög
ókortól a századfordulóig. Pesten ugyanis matematikai logikáról nem hallgattunk
előadást, csak halmazelméletről Kőnig Dénes műegyetemi magántanártól.
Neumann cikkének hatására bizonyításelmélettel kezdtem foglalkozni, de a matematikai logika más problémáival is. Ez akkor egy veszedelmesen gyors fejlődésben levő tudományág volt. Ha az ember nem írta meg azonnal a gondolatait, elpublikálták előle. Főleg egy nagyon híres osztrák matematikussal, Gödellel voltunk
olyan egymás sarkát tipró viszonyban, hogy sokszor kéthetes időközönként köröztük le egymást. Pedig érdekelt volna az analitikus számelmélet is, de a matematikai
logika egész embert követelt.
1928-ban sikerült részt vennem Bolognában a nemzetközi matematikai kongresszuson. Hilbert ott a matematikai logika megoldatlan problémáiról tartott előadást. A kongresszus seregnyi jónevű matematikushoz hozott közelebb, de természetesen kedvenc témámhoz, a matematikai logikához is.
Ennek a tudományágnak a kérdéseit tudtommal Leibniz vetette föl először,
kicsit utópista módra. Minthogy filozófus és matematikus is volt, ő maga tapasztalta,
hogy tanácskozásaikon, írásaikban a matematikusok mindig megértik egymást, míg
a filozófusok örökösen veszekszenek. Azt gondolta, hogy ez azért van, mert a matematikusoknak megvan a maguk formulanyelve, ez egyértelmű, amely nem ad módot
a félreértésre, mint az élő nyelv. De a filozófusoknál irányzatukon is múlott, hogy
ki mit értett némely kifejezés alatt. Leibniz céljául tűzte ki, hogy a logika fogalmait a formulák nyelvére írja át, és olyan „logikai kalkulust" alkosson, amellyel
(filozófiai) vita esetén ki lehetne számítani, kinek van igaza. Ez természetesen nem
sikerült neki, de az ő gondolatai nyomán kezdett Peano, m a j d Whitehead és Russell
a matematika „formalizálásához", amelynek során a logikai kapcsolatok is helyet
kapnak a formulákban. Végül Hilbert kezében vált az addig öncélú formalizálás a
bizonyításelmélet fontos eszközévé; annak segítségével lehetett matematikai eszközökkel vizsgálni olyan kérdéseket, mint hogy nem lehet-e valamely axiómarendszer
axiómáiból két olyan tételt bebizonyítani, amelyek közül az egyik azt állítja, amit a
másik tagad. Hilbert bizonyításelméletének fő célja éppen az volt, hogy bebizonyítsa,
hogy a matematikában használatos axiómarendszerekkel kapcsolatban nem léphet
fel ilyesmi.
1929 nyarán Göttingában jártam azzal a határozott szándékkal, hogy Hilberttel
és Landauval találkozzam. Éppen könyvet írt Landau, amiatt személyesen nem
tudtam megközelíteni, ellenben a szemináriumain részt vehettem. Hazajövetelem
után derült csak ki, hogy ezúttal nem a prímszámokról írt négykötetes könyvet
(a már említett kétkötetes könyve után megjelent egy háromkötetes számelméleti
könyve is), hanem az analízis (matematikai logikai) alapjairól. Könyvében hivatkozott egy Hilbert göttingai halmazelméleti előadásához tett szóbeli megjegyzésemre
is, amelyet Hilbert munkatársa, Bernays közvetített hozzá (Bernaysnak egy vacsorán
mondtam el), és ami kimentette egy zavarából, amiből Neumann sem tudta kielégítő módon kimenteni. Sőt, azt írja Landau a könyv előszavában, hogy ez az egyetlen
új, ami könyvében található. Természetesen nagyon megtisztelő volt számomra, fiatal
tanársegédre, hogy a nagy Landau ilyen megtisztelő módon hivatkozik olyan megjegyzésemre, amelyről azt hittem, minden szakember rájött m á r előbb.
14

Amikor Göttingában jártam, Riesz és Haar adjunktusa, Radó Tibor Rockefellerösztöndíjjal külföldön tartózkodott. Engem kért fel, hogy távollétében fizetés nélkül
helyettesítsem. Szívesen vállaltam, mert az elméleti fizikai gyakorlatok mellett üdülés volt számomra, hogy matematikai gyakorlatokat is vezethetek. A helyettesítésnek az lett a vége, hogy Radó az USA-ban egyetemi tanár lett, én meg itthon
adjunktus az ő helyén.
Akkor már Riesz és Haar ismertek engem, támogatták adjunktusi kinevezésem.
Látták, hogy jól vezetem a gyakorlataikat, bár soha nem tudták megszerettetni
velem a saját tudományszakjukat. Ha én fölvetettem egy problémát olyan szakterületen, amivel ők szívesen foglalkoztak, afölött gyakran vita kerekedett. Például
a Ríemann-féle integrálfogalmat, mint Banach lengyel matematikus bebizonyította,
végtelen sokféleképpen lehet úgy általánosítani, hogy minden függvény integrálható
legyen, ha Lebesgue francia matematikussal ellentétben, aki ezen integrálfogalomnak úgynevezett teljesen additív általánosításával foglalkozott, csak egyszerű additivitást kívánunk meg (vagyis azt, hogy két függvény összegének integrálja az
integráljaiknak összege legyen). Ez a Riemann múlt századi német matematikus
volt, tőle származik az első egzakt módon megfogalmazott integrálfogalom. Bár az
integrált Newton és Leibniz óta használták, de — a folytonos függvények esetén
kívül — ez a fogalom Riemann előtt nem volt még pontosan körülhatárolva. Nos,
én azt a kérdést vetettem föl Riesz professzoromnak, hogy melyek azok a függvények, amelyeknek integrálja a Riemann-féle integrálfogalom minden egyszerűen
additív általánosítása esetén ugyanaz. Riesz e kérdéstől mereven elzárkózott, mondván, hogy a Lebesgue-féle integrálfogalom az egyetlen „igazi", Banach bizonyítása
pedig nem fogadható el, mert a halmazelmélet úgynevezett kiválasztási axiómáját
használja. Különben is Riesz a halmazelmélet ma már általánosan elfogadott felfogásával szemben állt, olyan érvekkel, amelyekre épített úgynevezett intuicionista
felfogást szintén elvetette. Ez az eset aztán kiábrándított abból, hogy valós függvénytannal kezdjek foglalkozni.
Riesz ebben az időszakban kezdte írni könyvét, Radóval együtt, valós függvénytanról, úgy azonban, hogy Radónak emlékezetből kellett leírnia azt, amit Riesszel
megbeszéltek s mire leírta, Riesz nem volt vele megelégedve, annyi ú j ötlete támadt.
Ebből a könyvből született meg később akkori tanítványával, Szőkefalvi-Nagy Béla
professzorral közös, világszerte használt, nagy sikert elért funkcionálanalíziskönyvük. (Ahhoz, hogy megszülessék, Szőkefalvi-Nagy Bélának meg kellett várnia,
amíg Riesz gondolkodása annyira lehiggadt, hogy ritkábban jöttek olyan ú j ötletei,
amelyek kedvéért az egész könyvet újra és újra kellett volna írniok.)
Lassan eljött az idő, amikor két professzorom, Riesz és Haar, úgy gondolta,
hogy adjunktusukat illő lesz magántanárrá habilitálni. (A magántanárság csupán
előadási jogot jelentett az egyetemen, külön fizetéssel nem járt, csekély tandíjrészesedéstől eltekintve.) Ügy vélték, hogy a habilitációhoz az kellene, hogy Kalmár
László ne olyan egzotikus dolgokkal foglalkozzon, mint a matematikai logika. Különösen Riesz mélyen lenézte ezt a tudományágat, mindig Kőnig Gyulára emlékeztette
őt, aki ismeretlen okokból nem volt neki szimpatikus. Kőnig Gyula valóban nagy
mestere volt e tudományágnak. Volt Hilbertnek egy kongresszusi előadása, amit
senki más nem értett meg, mint Kőnig Gyula, s annak alapján egyedül ő tudott
elindulni. Haar valamivel jobban értékelte a matematikai logikát, hiszen ő tanítványa volt Hilbertnek, s azt mondta, hogy Hilbert okos ember, s ha ilyesmivel is
foglalkozik, akkor az mégsem lehet olyan nagy marhaság. De, kérdezte tőlem, mondjam meg, hogy vannak-e a matematikai logikában tételek, s azokat be is bizonyítjuk-e, vagy csak véleményekről vitatkozunk, mint a filozófusok? (Ebből az is látszik, hogy kora filozófusairól nem a legjobb véleménye volt.)
A matematikai logika azért okozott problémát, mert a habilitáció alkalmával azt
is le kellett rögzíteni, milyen tárgykörből tarthat a leendő magántanár előadásokat.
Én persze szerettem volna matematikai logikai előadásokat is tartani, de az nem
számított „szalonképes" tárgykörnek. Hiszen, mondta Haar, még a (Német Tudományos Akadémia által kiadott, a múlt században írni kezdett) nagy matematikai
15

Enciklopédiában sem esik róla szó. De ha szerepelne, kérdezte Haar, az Enciklopédia melyik fejezetébe tartoznék? Azt mondtam, leginkább az Aritmetika és
Algebra című fejezetbe. Erre Haar, tekintettel egyetemi doktori értekezésem tárgykörére és néhány analitikus számelméleti cikkemre, az „Aritmetika és Analízis"
tárgykört javasolta magántanári előadásaim számára. Ebbe aztán Riesz is belement,
tekintettel a szegedi egyetem azon tradíciójára, hogy a magántanári tárgykört —
a budapesti egyetemmel ellentétben — minél szélesebbre szabják.
Magántanári mivoltomban teltek az évek. Három évenként újították az a d j u n k tusságot. Ha a professzor megváltozott, a tanársegédeket, adjunktusokat kirakták az
utcára, mert az ú j professzor hozta a saját embereit. Ahogy romlott a háború közeledtével a politikai, társadalmi helyzet, minket is egyévenként szegődtettek ú j r a ,
akár addig a tanársegédeket, sok esetben politikai meggondolásoktól függően. A háború kitörésével az egyetem csak rövid időre tudott fölmentetni a katonaság alól.
Munkaszolgálatba kerültem, a Fehér-tói haltelelők sarát kubikoltam. És az akkori
politikai rendszer ítélete szerint a légitámadások okozta szegedi romok eltakarításánál sem hiányozhatott Kalmár László.
A felszabadulást Baján értem meg. A feleségem akkor már Siklóson tanított
mint óraadó tanár, egy katonáskodó tanár helyett. Míg én muszosként tengődtem, ő
tartotta a családot. A három gyerek közül kettő vele volt, a harmadik a nagyapjánál. Bajáról, ahol a Dunántúlra menetelő századom sorából megléptem, hazajöttem
Szegedre. Szívesen fogadtak az egyetemen, de hát meg volt akadva az ügyem, m e r t
nem lehetett tudni, mi is vagyok. Az adjunkturámat megszüntették, a magántanárságomat a minisztérium nem újította meg, amikor az erdélyi bevonulás ürügyén
újra megrostálták, ki kerüljön Kolozsvárra, ki maradjon Szegeden. Végül úgy döntöttek, az egyetem • magántanárnak tekinthet minisztériumi jóváhagyás nélkül is.
Riesznek a javaslatára hagyták meg. A tanítás elkezdődött, majd később professzoromat, Rieszt, meghívták Pestre. Szőkefalvi-Nagy Bélával pályáztunk a helyére.
Engem neveztek ki. Az első kari ülésen javasoltam a Haar-féle tanszék visszaállítását (amelyet Hóman miniszter Haar halála után megszüntetett) Szőkefalvi-Nagy
Béla kinevezésével. A pénzügyminisztérium sokallta a matematikus professzori állásokat, ezért a Haar-féle tanszék helyett ábrázoló geometriai tanszéket hozott létre
s arra nevezték ki Szőkefalvi-Nagy Bélát egyetemi tanárrá.
Módomban volt ezek után a saját elképzeléseim szerint olyan előadásokat t a r tani, amelyeken a hallgatókkal, mint a jövő szakembereivel — néhány gimnazista
kori olvasmányomon kívül — Fejér Lipóttól tanult szellemben foglalkoztam. Hogy
ez miben állt, azt leginkább a következő történettel jellemezhetem. Fejér egyszer
panaszkodott nekem, hogy egy cikk, amely érdekelte volna, úgy van megírva, hogy
nem sikerült megérteni. A szerzőjének, mondta Fejér, az az ambíciója, hogy csodálkozzék az olvasó, milyen nagy zseni lehet, aki ezt a cikket írta, hogy ilyen gondolatok pattantak ki a fejéből. Bezzeg nekem, ha cikket írok az az ambícióm, hogy az
olvasó azt mondja: ez is valami? Hiszen ezt én is meg tudtam volna csinálni.
Szóval én is igyekeztem hallgatóimnak azokat a folyamatokat is megmutatni, miképpen jön rá az ember az addig ismeretlen fogalom, tétel bevezetésének, bebizonyításának módjára.
Mint mondtam, a matematikai logikát korábban sem akarták Magyarországon
elismerni, s azt sem értették a matematikusok, hogy miért foglalkozom vele. A felszabadulás után támadtak is miatta, azt állítván, hogy e tárgykörnek soha n e m
lehet semmiféle alkalmazási területe, annyira elméleti, hogy az még a matematikusoknak is sok. Pedig akkor már a Szovjetunióban és az USA-ban is rájöttek, hogy a
matematikai logikát alkalmazni lehet villamosmérnöki feladatok megoldására.
(A Szovjetunióban Sesztakov fizikus, az USA-ban Shannon mérnök majdnem egyidejűleg, egymástól függetlenül.) Kaptam olyan figyelmeztetéseket is, hogy hagyjam
abba a matematikai logikát, mert ez az idealizmus a logikában. Én erre azt mondtam, amíg Andrej Andrejevics Markov, a Szovjet Tudományos Akadémia leningrádi
osztálya matematikai intézetének igazgatója matematikai logikával foglalkozik, addig
én sem félek az idealizmus vádjától. Markov 1950-ben Magyarországon járt, az első
16

magyar matematikai kongresszuson, s akkor ismerkedtünk össze. Egyik kollégám,
aki akkoriban könyvet írt a dialektikus materializmus alkalmazásáról a matematikában, s a kongresszus ismerkedési estjén Markov mellé került, kétségbeesetten újságolta nekem, milyen „eretnek" tanokat hirdet Markov. Ügy látszik, mondtam, a
Szovjetunióban nem a te könyvedből tanulják meg, mit szabad egy marxista matematikusnak.
Hogy közelebbről megismerkedjünk a matematikai logika műszaki alkalmazásaival, 1956 tavaszán munkatársaimmal szemináriumon kezdtük az erre vonatkozó
szakirodalmat tanulmányozni. Egyik adjunktusom felvetette, hogy építsünk egy
„kis" elektronikus számítógépet, hogy legyen miből absztrahálnunk. Tarján Rezső
lebeszélt erről bennünket („toronyóra aranylánccal") és rábeszélt, hogy a tőle kapott
dokumentáció alapján logikai gép építésébe kezdjünk. Ősszel az ismert okokból elakadt az anyagbeszerzés, elkezdtünk hát a szemináriumon megtanulni programokat
írni az első Európában épült elektronikus számítógép az (angliai) cambridge-i
EDSAC számára. Amikor kialakult a szemináriumon egy ütőképes oktatógárda,
elkezdtük beadványokkal bombázni a minisztériumot, hogy engedje meg a programozáshoz értő szakemberek kiképzését Szegeden. Láttam ugyanis, hogy rohamosan
közeledik az a korszak, amikor Magyarországon is szükség lesz rájuk. Természetesen
elutasították. Egy kiskaput mégis találtunk: az egyszakos tanárképzés megszüntetésekor a minisztérium beleegyezett, hogy a dékán a harmadéves tanárjelöltek
5%-ának megengedje két szakjuk egyikének elhagyását, a-megmaradt szakjuk egy
speciális területén elmélyültebb tanulmányok végzése céljából. Így 1957 őszén elkezdtük a képzést, három egyszakos (ahogy hallgatótársaik csúfolták őket, EDSAC-os)
matematikus hallgatóval. Eleinte „krétafizikai" módszerrel, de aztán, amikor az
Akadémián szovjet dokumentáció alapján kisipari módszerekkel bütykölt M—3 számítógép kiöregedett, az Akadémia a minisztériumnak ajándékozta, Molnár János
miniszterhelyettes pedig egyetemünk Kibernetikai Laboratóriumának. Később, amikor az Országos Műszaki Fejlesztési Bizottság felfigyelt oktatói munkánkra és szerzett számunkra egy szovjet gyártmányú Minszk—22 számítógépet, már csak azzal
a feltétellel engedélyezte akkori miniszterünk, hogy azt ingyen („könyvjóváírással")
átvegyük, hogy amíg az működik, egyetemünk rektora semmiféle (személyi vagy
dologi) fejlesztési kérésünket sem terjeszti fel. így meglehetősen sok munka vállalásával tudtunk csak évről évre újabb számítástechnikai szakembereket képezni.
A „fejlesztési zárlatot" csak 1970-ben oldotta fel a miniszter „feje felett", a számítástechnikai fejlesztésre vonatkozó kormányhatározat. Meg is kérdezte akkor egy
minisztériumi vezető tisztviselő, honnan tudtam én 1957-ben, mikor ezt a képzést a
minisztériummal dacolva elindítottam, hogy .1970-ben lesz ilyen kormányhatározat.
A matematikai logikai kutatás, meg a számítástudományi képzés, annak példája, hogy egész életemben szívesen harcoltam azért, amiről azt tartottam, hogy
igaz ügy. A fiatalok elé is ezt tárom példaképül: ha valamiről azt hiszitek, hogy
igazatok van, minden gáncsoskodás ellenére csináljátok, a jövő igazolni fog benneteket.
Meggyőződésem, hogy a számítástudomány, a számítógép rövid időn belül forradalmasítja a termelést, a tudományos kutatást. Nincs olyan terület, ahol használni
ne lehetne, csak le kell fordítani a nyelvére a megoldandó kérdést. A jövő szakembereit épp ezért úgy kell nevelnünk, hogy a maguk szakterületén fel tudják
ismerni, milyen kérdésekre érdemes használniuk számítógépet, és amire érdemes,
azt nem a matematika nyelvén, de a maguk szakmai nyelvén olyan szabatosan meg
tudják fogalmazni, hogy azon a számítógéphez is és a kérdéses szakterületen való
alkalmazáshoz is értő matematikus el tudjon igazodni és a gép számára érthető
program alakjában megfogalmazni.
A gép nyelvéről szólva elmondhatjuk, csak nem embernek való nyelv, de szerencsére meg lehet tanítani a gépet arra is, hogy a matematikus formulanyelvéhez
hasonló „magasabb szintű programozási nyelvről" le tudja fordítani a beletáplált
programot a maga „anyanyelvére". A társadalom szempontjából az a fontos, hogy a
korszerű számítógépek hallatlanul gyorsak. Ma már másodpercenként milliárd im2 Tiszaiáj

17

pulzust elő tudunk állítani és vezérelni tudjuk, hogy a másodperc melyik milliárdodnyi részében keletkezzék impulzus és melyikben ne. És ez még nem jelenti a
lehetőségek végső határát! Ezen alapul, hogy e gépekkel olyan számításokat el
lehet rövid idő alatt végezni, amelyekhez azelőtt egy-egy emberi élet sem lett volna
elégséges. A korszerű számítógépek másik értékes tulajdonsága, hogy olyan univerzálisok. Ahogy egy közönséges magnóval Bachot, Beethovent, Bartókot, vagy beatmuzsikát lehet játszani aszerint, hogy milyen szalagot teszek bele, úgy lehet a számítógép segítségével olyan számítási vagy egyéb információfeldolgozási feladatot
megoldani (például könyvtári bibliográfiát kidolgoztatni), amilyenre szükségünk van,
csak a megfelelő programot (és adatokat) kell beletáplálni. Épp ezért, csak az első
ipari forradalom ért föl azzal, amit majd a számítógépek tudománya és technikája
hoz a jövőben.
A Kibernetikai Laboratórium számítógépének Szegeden legelőször az orvosok és
nyelvészek adtak fel gyakorlati alkalmazási kérdéseket. A matematikai nyelvészettel
úgy kerültem kapcsolatba, hogy az Akadémia Nyelvtudományi Intézete és az Eötvös
Loránd Tudományegyetem Általános Nyelvészeti Tanszéke konferenciát rendezett a
matematikai nyelvészet és a gépi fordítás kérdéseiről; és engem is felkért előadónak.
Később speciálkollégiumot hirdettem a nyelvészek részére Szegeden matematikai
nyelvészetről. Ez nem ment harc nélkül. Egyesek abból is próbáltak ideológiai
kérdéseket kovácsolni, hogy lehet-e matematikai módszereket alkalmazni a nyelvészetben. így kerekedett az a bizonyos vita a strukturalizmus körül. Ebben persze
mind a két fél hibás lehet. Hibás lehet a matematikus is, ha olyan kérdésekre akar
matematikai módszert alkalmazni, amelyekre nem lehet, de a nyelvész is, ha matematikai tudás nélkül akar matematikai módszereket alkalmazni. Aki a nyelvtudományban a matematikai nyelvészetet arra használja, hogy a nyelvtörténeti kutatásokat gáncsolja, az éppúgy hibát követ el a dialektikus materializmus szempontjából, mint aki a nyelvtörténeti kutatás közben elfelejti, hogy a nyelv társadalmi
szerepe a kommunikáció, ez pedig nem különálló nyelvi jelenségeken alapul, hanem
a nyelvet mint szinkron rendszert használja fel. Véleményem szerint a dialektikának nem lehet egyik tanítását érvényesíteni a másik rovására. Aki a történeti nyelvészet fontosságát nem ismeri el, az a történelmiség, az egyetemes fejlődés elve
ellen vét. De aki azt nem ismeri el, hogy a társadalom mindig a nyelv struktúráját,
vagyis a nyelv különböző elemei közötti kapcsolatokat használja föl, az meg az
egyetemes összefüggés elve ellen vét. A teljes igazság az, hogy a nyelv társadalmi
erők hatására fejlődő struktúra.
Az orvosok először bizonyos rutinszerű föladatok megoldására használták föl a
számítógépet. Például azt kutatták, hogy milyen esetben lehet egy gyógyszerről azt
állítani, hogy hatásos. Ehhez a véletlenül sikerült gyógyulásokat kell elkülöníteni a
törvényszerűtől, azt kell a valószínűségszámítás m á r kidolgozott módszereivel kimutatni, hogy a kérdéses gyógyszer alkalmazása szignifikáns módon befolyásolja a
gyógyulás statisztikáját. Ilyen szignifikanciavizsgálatokra jól fel lehet használni a
gépet. De alkalmaztuk már idegfiziológiai kutatásokra, magatartás elemzésére is.
Még az orvosi diagnosztikában is szerepe lehet és lesz is a számítógépnek. Ha a
röntgenkészüléknek van, miért ne lehetne ennek is. Az úgynevezett nukleáris medicina területén is szép kezdeti eredmények mutatkoztak. Csernay, doktor foglalkozik
ezzel, ő a KGST keretében e téma koordinátora. Ez esetben olyan radioizotópot
visznek be a vizsgált szervezetbe, amely a test valamelyik szervében feldúsul. Például ismeretes, hogy a jódvegyületek á pajzsmirigyben dúsulnak fel. A radioaktív
sugárzás nyomát fényképező lemezen felfogják, s az így kapott adatokat a zavaróhatás kiszűrésére szolgáló programmal együtt a számítógépbe táplálják. A gép aztán
a szerv alakját, helyzetét és esetleges beteg részeit feltüntető képet szolgáltat a
diagnosztizáló orvos részére. A gép természetesen itt is csak segít az orvosnak, a
döntés az orvos feladata.
Tavaly (1975) októberben nyugdíjba vonultam, és még sok mindent meg kellene
oldanom. Elkezdtem a formulavezérlésű számítógépek (amelyek gondolatát 1959ben vetettem fel egy varsói konferencián) modern változatán dolgozni, de közbejött
18

szemműtétem miatt eddig nem tudtam megrajzolni az ehhez szükséges rendszerterveket. Erőm, érdeklődésem továbbra is megmaradt, remélem, szemem lassankint
megszokja az ú j helyzetet, és akkor folytatom és be is fejezem ezt a munkát, az
Akadémia Központi Fizikai Kutató Intézetével együttműködésben, amit ennek főigazgatója Pál Lénárd felajánlott, mert érdeklődik e kérdés iránt. Arról van szó,
hogy a matematika formulanyelvéhez hasonló nyelven föladhatnánk a formulavezérlésű gépnek a feladatot, és az anélkül meg tudná oldani, hogy le kellene fordítani előbb a saját anyanyelvére. Ugyanis maga a gép lenne úgy megszerkesztve,
hogy egy formulanyelv lenne az anyanyelve. A számítógépek további fejlődése oda
fog vezetni, hogy egyrészt mindenki olcsón vásárolhat zsebbe férő kis számítógépet,
másrészt a számítás, általánosabban az információfeldolgozás éppoly közszolgáltatás
lesz, mint ma a telefon: mindenki „feltárcsázhatja" a központi nagy számítógépet,
„betárcsázhatja" neki a feladatot és esetleg emberi hangon megkapja tőle a megoldást, esetleg képernyőn jelenik meg neki. A mai multiprogramozásós rendszerek
nem is állnak ettől nagyon messze, a századfordulóra valószínűleg nem lesz már
utópia.
Tanítványaim? Nem tudom mennyien lehetnek. A hazai matematikai logikusok
mind vagy közvetlen tanítványaimnak tartják magukat, vagy valamely tanítványom
tanítványának. De ma már alig van számítóközpont Magyarországon, ahol ne dolgozna legalább egy tanítványom. Ha kicsit kevesebbet kellett volna harcolnom a
matematikai logika, majd a számítástudomány hazai elismeréséért, bizonyosan nem
lennének szakembergondok e területen.
Szeged sokat tett a matematikai tudományokért. Csöndes, gondolkodásra, alkotásra alkalmas város. És mindig meg is értette gondjainkat. Amikor az Akadémia
elnöksége úgy határozott, hogy Szegeden számítástechnikai irányzatú matematikai
kutató intézetet kell létrehozni, a város azonnal kiutalta a régi Hungária-házat, a
mai Szegedi Akadémiai Központ épületét. Nem a városon múlt, hogy kutatóintézet
helyett csak tanszéki kutató csoportot hozott létre benne az Akadémia.
Gép és ember, tudomány és jövő? A gép az embert soha sem tudja helyettesíteni, de segíteni tud neki. Az alkotás mindig az emberi szellem feladata marad, a
gépre csak a már megalkotott eredmény gépies alkalmazását lehet bízni. Ezzel
leveszi az ember válláról a lélekölő gépies munka terhét és felszabadítja az alkotásra termett embert a társadalom által igényelt mindenkori ú j feladatok megoldására.

2*

19

Szőkefalvi-Nagy
Béla

KÉTSZERES KOSSUTH-DÍJAS
EGYETEMI TANÁR,
AKADÉMIKUS
Évtizedek óta ismerem. Találkoztunk egyetemi tanácskozásokon és egyéb fórumokon. Számomra a tudós és tudománya erős fényű, messzi csillag.
Elérhetetlen.
Nem tudhatnék róla semmit, ahogy elegánsan kidolgozott, világhírűvé lett könyvei
és dolgozatai is zárt borítékok nekem, ha szemét, örök derűvel világító
tekintetét
nem ismerném. Zavarban vagyok, mint a vizsgájára beülő diák. A beszélgetés első
pillanataiban is tekintete nyugtat meg. Magam a tízig számolni tanult tömegek egyik
eléje merészkedő kíváncsija vagyok csupán. Számon százig való kérdés bizsereg, de
banálisnak érzem mind. Kérdezzem, tudományos munkásságának útján pihen-e, vagy
sebesen száguld gondolata a végtelenek eddig nem ismert igazságait
kutatva?
Elmondhatnám, hogy mi, büszkélkedni szerető szegediek, kik közül csak kevesen érthetik meg az ön tudományos küldetését, azért, ha haloványan is, tudatunk
küszöbe alatt tán, vaksi lokálpatriotizmusunkban
meleg érdeklődéssel neszelünk föl
nap nap után, hogy falaink között elsőrendű tudósok élnek, alkotnak, s azoknak is
első soraiban Szőkefalvi-Nagy Béla
munkálkodik.
Jámbor egysejtű bölcsész létemre diákos dadogással mondom: én
készültem,
professzor úr! Kérdéseimmel. És szíves válaszait ím serény igyekezettel
közvetítem.
— Magasra ívelt tudósi életútja hogyan indult?
— Matematikus családban születtem. Édesapám egyetemi tanár volt, a geometria
professzora. Édesanyám természettudományi szakos tanárnő. Mondhatom, beleszülettem a tudományos miliőbe, de matematikai érdeklődésem sokáig nem volt meghatározott. Mint fiatal, szívesen foglalkoztam természetjárással, növény- és rovargyűjtéssel, később mindinkább a fizika felé fordult az érdeklődésem.
Erős érzékem volt a nyelvekhez. Könyvek között nőttem fel. Középiskolás koromban tanáraim el tudtak volna képzelni nyelvésznek vagy akár irodalmárnak is.
Még egyetemi hallgató koromban készített első dolgozatom egy német fizikai
szakfolyóiratban jelent meg. Igaz, ez inkább fizikai problémákkal kapcsolatos matematikai meggondolásokat tartalmazott. Negyedéves koromban erősen foglalkoztatott
egy, az úgynevezett Hilbert-tér operátoraira vonatkozó matematikai probléma és
20

úgy gondoltam, hogy ezt meg is oldottam. Bemutattam Riesz Frigyes professzoromnak, aki dolgozatom egy hiányosságára rámutatott. Tökéletesen igaza volt. Nagyon
bántott a dolog. Meg voltam győződve arról, hogy bizonyításom alapgondolata jó.
Erősen koncentrálva erőmet, néhány nap' alatt sikerült is elkészítenem dolgozatom
egy ú j változatát. Rohantam vele a Tiszára, ahol professzorom nyaranta szívesen
tartózkodott.
Hívott, két nap múlva jelentkezzem nála, addig áttanulmányozza. Újra felkerestem, ekkor már egészen másként fogadott. Mindaddig csupán egyik jó diákját látta
bennem. Ekkor azonban éreztem, matematikusnak ismer el. Dolgozatomra nemcsak
azt mondta, hogy jó, hanem, hogy ő is gondolt a megoldás ilyen útjaira, de neki
akkor nem sikerült. Ez számomra a legnagyobb elismerést jelentette, ami egész
további életpályámra meghatározó hatással volt. Annyira, hogy tanítványából később
matematikus munkatársává, könyve társszerzőjévé, professzortársává, tudományos
alkotómunkájának egyik tovább folytatójává lehettem.
— A mai magyar matematikai
tudományok
virágzásában, mint otthont adó
városnak, valami szerény szerepe lehet-e
Szegednek?
— A városnak régtől való kultúrát szerető levegője van. Azonban magas színvonalon matematikát korábban nem műveltek benne. Amikor a kolozsvári egyetem
befogadásának feladata Szegedre hárult, ez ú j szerepkörének Szeged, eleinte nagyon
szerényen, de eleget tett. Az egyetem tudományos élete magas szinten maradt Szegeden is, sőt rövidesen ú j virágzásnak indult. A matematikára térve elmondhatjuk,
hogy e tudomány több területén a magyar tudósoknak nemzetközileg is elismert
tekintélyük van, sőt vezető szerepet játszanak.
Hogy ne éppen a hozzám legközelebbi területtel kezdjem, megemlíthetem: hazánkban és éppen városunkban Rédei László professzor működése folytán a modern
algebra nemzetközileg is elismert kutató központja alakult ki. Évente rendeznek
nagysikerű nemzetközi algebrai konferenciákat Szegeden. Rédei professzor tanítványai és utódai az algebra újabb, fejlődő ágait is sikerrel művelik.
— Professzor úr tevékenységének
főbb területe a matematikai analízis és ennek
egy modern ága, a funkcionálanalízis,
ezen belül különösen a Hilbert- és Banachféle terek operátorainak
az elmélete. Az operátorok spektrálelméletéről
már a
huszonhét évesként írt első, tömör, összefoglaló könyve nagy nemzetközi
elismerést
váltott ki, s önt egy csapásra szakterületének
egyik vezető személyiségévé
telte.
A nemzetközi elismerés forrásvidékét kutatva, milyen messzire tekinthetünk
vissza?
— A matematikai analízis területén, Riesz Frigyes és Haar Alfréd professzorok
működésével, a szegedi egyetem nemzetközi vonatkozásban is kimagasló szerepet
tölt be. A szegedi analízisiskolának folytonosságára a biztosítékok ma is megvannak.
Megemlítem Tandori Károly professzort, továbbá tanítványait, Leindler László professzort, Móricz Ferenc docenst, de folytathatnánk a még fiatalabb tanítványokkal
a sort, akik e tudományok területén nemzetközileg számon tartott sikereket értek el.
Az analízisnek egy újabb ága a funkcionálanalízis, amelynek művelésében Szeged világszinten is jelentős centrum. Városunkat e témakör kutatói külföldről is
szívesen keresik föl, hogy munkánkat megismerjék, saját kutatásaikról beszámoljanak. Űj eredményeiket szívesen közlik nemzetközi jellegű szegedi egyetemi folyóiratunkban, az „Acta Scientiarum Mathematicarum"-ban. Jelenleg például egy évig
nálunk dolgozik egy kiváló japán professzor, T. Ando, Sapporóból.
Magam is leginkább ezen a területen dolgozom, eredményeimet több könyvemben és sok dolgozatomban közöltem, amelyek számos nyelven jelentek meg. Az operátorok spektrálelméletéről szóló, már szóba hozott eiső könyvem mellett megemlíthetem a Riesz Frigyessel később együtt írt könyvemet („Előadások a funkcionálanalízisről"), amely eredetileg franciául jelent meg (Szegeden!), de később külföldön
más nyelveken is kiadták; németül, oroszul, angolul, sőt kínaiul és japánul. Ezt a
könyvet e szakterület egyik alapvető művének tekintik. De szeretném megemlíteni
egy újabb könyvemet is, amelyet Ciprian Foia§ román fiatalabb kollégámmal együtt
írtunk e szakterületen elért legújabb eredményeinkről. Magyarul egy egyetemi tan21

könyvem jelent meg, „Valós függvények és függvénysorok" címmel, ez is Szegeden.
Az eddigi öt kiadás ellenére is mindig „hiánycikk". Ezt a tankönyvet angolul is
kiadták Amerikában.
— Amilyen sokoldalú volt professzor úr fejlődési folyamatában
az elsőrangú
matematikusok
és fizikusok munkássága iránti érdeklődés, olyan sokoldalú a saját
tudományos tevékenységének
hatásköre is. Immár kétszáz körüli, nyomtatásban
közölt dolgozata a matematika
különböző területeivel foglalkozik;
a
funkcionálanalízis mellett jelentős eredményeket
ért el a függvényapproximációk
és a függvénysorfejtések vizsgálatában, de például van néhány geometriai tárgyú nevezetes
közleménye is.
Európa hírűnek ismerjük a Bolyai Intézet könyvtárát. Ügy véljük, az ön munkálkodása döntő szerepet játszott
fölfejlődésében.
— Szakkönyvek és szakfolyóiratok nélkül tudományos munkát végezni szinte
lehetetlen, hiszen ezek a tudományos információk elsőrendű hordozói. Márpedig a
szakirodalom igen gyorsan fejlődik, terjedelemben is mind nagyobb nehézséggel jár
egy szakkönyvtárat vele együtt fejleszteni.
A mi könyvtárunk létrehozását és nemzetközileg kimagasló szinten tartását
jelentős mértékben az Intézet által kiadott „Acta Scientiarum Mathematicarum"
című folyóirat tette lehetővé. Ez a magas nívón szerkesztett, nemzetközi jellegű
matematikai folyóirat napjainkban immár körülbelül négyszáz matematikai külföldi
folyóirattal jelent cserelehetőséget. Emellett számos tudományos könyvet is kapunk,
a folyóiratunkban való ismertetés céljából. Ezek is a könyvtár állományába kerülnek. Szerencsénkre az alapító professzorok, Riesz Frigyes és Haar Alfréd, az,1922-es
kezdettől fogva olyan magas igényeket támasztottak a közölt dolgozatok tekintetében, hogy a mi folyóiratunkért szívesen cseréli bármely ország bármely tudósműhelye a saját folyóiratát. Persze olyan könyvekre és folyóiratokra is szükségünk
van, amelyet cserealapon egyáltalán nem szerezhetünk meg. Ezeket igyekszünk megszerezni vétel útján, már amennyire az anyagi lehetőségünk engedi. Eddig nem volt
okunk panaszra.
A folyóirat-szerkesztéshez egyébként sok munka szükséges. Jó kéziratokban nem
szűkölködünk, értékes, ú j eredményeket tartalmazó munkákat kapunk külföldi, így
szovjet, amerikai és számos más nemzetbeli kutatók tollából is. Néhány évvel ezelőtt
egy dolgozatot kaptunk Lengyelországból, egy ott dolgozó afrikai aspiránstól. Miután
a dolgozat eredeti gondolatokat tartalmazott, közöltük, és a különlenyomatokat elküldtük a szerző lengyelországi címére. A küldeményt a posta visszahozta. Mint
később kiderült, a szerző közben a kongói Brazzaville-ben az egyetem matematikai
tanszékének lett a vezetője.
— Tudósként, egyetemi tanárként, tapasztalt pedagógusként
egyaránt a legnagyobb megbecsülésnek
örvend. Ragyogó előadásmódjának,
nyelvi
sokoldalúságának alapján a matematika nemzetközi tanácskozásain prominens szereplőnek
számít. Nemritkán központi előadások megtartásával bízzák meg. Külföldi
egyetemek,
például a New York-i Columbia Egyetem, vagy a bloomingtoni Indiana
Egyetem
szívesen fogadja egy-egy szemeszterre vendégprofesszorként.
Több külföldi
egyetem
díszdoktorává avatta. A Szovjetunió Tudományos Akadémiája
külföldi tagjává választotta. Milyen föladatokat ró ez az utóbbi nagy kitüntetés
a professzor
úrra?
Tudomásunk szerint ön a magyar matematikusok
közül az egyetlen, akit tagjává
választott a SZUTA.
— Munkánk nemzetközi elismerését jelenti, hogy a Szovjetunió Tudományos
Akadémiája és a Magyar Tudományos Akadémia közös gondozásában készülő folyóiratot, az „Analysis Mathematica"-t magyar részről Szegeden szerkesztik és itt is
jelenik meg. A kiadvány az analízis klasszikus ágaival foglalkozik. A „klasszikus"
jelző itt nem arra utal, hogy ezek lezárt területei a tudománynak, hanem inkább azt,
hogy régóta vizsgált területeknek ú j eszközökkel való továbbfejlesztése történik
bennük. E kutatási területeknek a Szovjetunióban is nagy hagyományai vannak.
A közös folyóirat magyar szerkesztőségének négy szegedi tagja van, magam vagyok
22

a főszerkesztő, Tandori Károly professzor a helyettesem, további tagok Leindler
László professzor és Móricz Ferenc docens. A szovjet szerkesztő bizottság vezetője
egy moszkvai akadémikus, Sz. M. Nikolskij professzor. Ez az ú j kiadvány évente
négyszer jelenik meg, a Szegedi Nyomclában készül. A szerkesztőség e két szekciója
állandó kapcsolatban áll egymással, kölcsönös megegyezéssel fogadják el és közlik a
dolgozatokat. Elsősorban angolul, orosz kivonattal, de természetes, hogy némelyik
cikk oroszul jelenik meg, angol kivonattal.
Egyébként a Szovjetunióban többször tartottam mint meghívott előadó, vagy
konferenciák tagjaként tudományos előadást. Nemrégiben a Szovjetunió Tudományos Akadémiája alapításának kétszázötvenedik évfordulója ünnepségeire hívtak
meg. Könyveimet, így a Riesz Frigyessel írt monográfiánkat, majd később a Ciprian
Foia§sal írt könyvünket lefordították oroszra. Nemcsak udvarias kapcsolat van
közöttünk, bizonyítja az a tény is, hogy a Riesszel írt könyvünket a szovjet matematikus aspiránsoknak kötelező irodalomnak írják elő.
— Sietve és talán elfogultan keresgéljük, vajon hol hagy nyomot városunk életében a matematikai
tudományok
ilyen erőteljes virágzása. Tudtunkkal
az önök
által írt könyvek és folyóiratok, készüljenek azok akármilyen nyelven, a Szegedi
Nyomdában öltenek
testet.
— A Szegedi Nyomda maximális szakmai lelkiismerettel szedi, nyomtatja a mi
matematikai munkáinkat, úgyhogy az itt készült könyvek nyomdászatilag is méltó
megjelenési formái a mi tudományos működésünknek.
— A Magyar Tudományos Akadémia tagsága jelent-e önnek valamilyen
különleges terhet,
elfoglaltságot?
— Huszonhárom év óta az Akadémia Matematikai Bizottságának az elnöke vagyok. Tele vagyunk feladatokkal. Tervek készülnek, kutatási programok. Az elért
matematikai eredményeket értékelni a mi rendszeres feladatunk. Örömmel végezzük, mindig van miről beszámolni.
— Ennyi megtisztelő, de idő- és energiaigényes elfoglaltsága mellett, mint tudjuk, igen eredményesen
vezeti professzor úr a SZAB-ot és a megyei
Természetvédelmi Bizottságot is.
— A Szegedi Akadémia Bizottságának vezetési feladata professzortársam, Budó
Ágoston akadémikus halála után hárult rám. Bár minden percem megszámolt, szívesen foglalkozom a komplex tudományok szervezésével. Munkámban fiatal erők,
részben tanítványaim, segítségemre vannak. Anyagi lehetőségeink kötöttek ugyan,
de maximálisan támogatjuk azt a sokirányú tudományos tevékenységet, amely ma
napjainkban Szegeden és hazánkban általában forrásban van. Talán nem járok
messze az igazságtól, ha azt mondom, hogy az ifjúkoromban megismert természetszeretet is belemunkál ebbe a tehervállalásba. Mint mondtam, fiatal koromban sokféle témába belekóstoltam. így nem esik tőlem távol többek között a megyei természetvédelem, és általában a természetvédelem és a környezetvédelem kérdéseivel is
foglalkozni.
— Aktív szerepet vállal professzor úr a Hazafias Népfront megyei
bizottságában?
— Igen. Egyike vagyok e bizottság alelnökeinek. Igyekszem a népfront hasznos
és a szó legszebb értelmében vett hazafias munkáját a magam erejével is támogatni, bár — meg kell mondanom — sokoldalú elfoglaltságaim ezt az igyekezetemet
erősen korlátozzák. De hiszem, hogy minden munkakörömben végzett tevékenységemmel a népfront célkitűzéseit is szolgálom.

23

VEKERDI

LÁSZLÓ

— BAKOS

ISTVÁN

Új tudományos központ Szegeden
HOGYAN KEZDŐDÖTT ?

1970-ben Erdei Ferenc javaslatára a „Magyarország felfedezése" sorozat szerkesztő bizottsága elfogadta egy kötet tervét, amely a magyar kutatókról; ö r ö m e i k ről, gondjaikról kívánt képet adni. Kétéves gyűjtőmunka u t á n a kérdezettek h ű s é ges tolmácsolóiként igyekeztünk megírni „Kutatómunkások" című könyvünket.
A kéziratot 1973-ban adtuk be a kiadónak; azóta folyóiratokban t ö b b részlet m e g jelent belőle.
Az anyaggyűjtés során felkeresett ötven kutatóintézet közül emlékezetes az
akkor még félig kész Szegedi Biológiai Központ (SZBK), a Magyar Tudományos
Akadémia nagyszerű, ú j létesítménye. Most négy év elteltével ismét felkerestük a
már teljes létszámmal működő Központot, és összehasonlítottuk az akkori á l m o k a t
a mai valósággal.
Hiszen azt, hogy korszerű kutatást hazánkban nemcsak Budapesten lehet végezni; a telepítés időszakában — de még ma is — elég sokan kétkedve fogadták.
Azt pedig, hogy biológiai kutatásokat mi is képesek lehetünk a világ élvonalával
együttműködve és haladva művelni, talán még kevesebben hitték. E szemléleti k o r látok túllépéséhez merész álmodozók és gyakorlati megvalósítók kellettek.
Pedig Szeged a biológia terén sem szűkölködött tudományos hagyományokban.
Hiszen itt folytatta kiemelkedő munkásságát Szent-Györgyi Albert Nobel-díjas biokémikusunk, és itt alapítottak iskolát Jancsó Miklós, Gelei József, Ivánovics György,
Rusznyák István és Bruckner Győző is. Ezért aligha lehet túlértékelni a döntés
jelentőségét, mely az ország legnagyobb kutatóintézeteinek egyikét, a Biológiai Központot Szegedre telepítette. Hatalmas, 500 millió Ft-os befektetéssel olyan k u t a t ó centrumot teremtett Szegeden az állam, amely nemcsak nálunk páratlan, de E u r ó p a szerte is ritkítja p á r j á t . A központ — Straub F. Bruno akadémikus, főigazgató vezetésével — félezer kutatómunkást foglalkoztat, ebből 150 egyetemi végzettségű tudományos kutató. Jelentős szám, kivált ha azt tekintjük, hogy Szegeden m á r a Biológiai Központ létesítése előtt is elég sok tudós és nagyszámú értelmiségi foglalkozású
ember dolgozott. Szeged régóta kulturális központ. De a sok, Pestről ingázó ismerős
kutatót és egyetemi oktatót nézve, óhatatlanul Erdei Ferenc figyelmeztetése j á r az
ember eszében: „A nagyszámú és rangos összetételű Szeged városi értelmiség m é g
nem föltétlenül kultúratermelő közösség is."
A Biológiai Központ Szegedre telepítése kezdetben ismét az ingázó értelmiségiek számát növelte. Ök hétfőn, legkésőbb kedden reggel lementek Szegedre, s az
intézetben dolgoztak egyfolytában péntek délutánig. S ez jelentékeny idő, m e r t a
Biológiai Központ nem tartozik a munkaidős kutatóintézetek közé. Mint m i n d e n
rendes tudományos műhely, önkéntes időbeosztás szerinti, de megállás nélküli, n o n stop üzem ez is. Hétfőtől péntek délutánig a pesti ingázóknak, akik nem igen t u d t a k
Szegeden máshoz kezdeni, ennyi k u t a t á s talán egy kicsit sok is. S mikor p é n t e k
délután a kapu melletti villanyos névtáblán lekattintották nevüknél a jelenlétet jelző
kis lámpát, igyekeztek a fejükben is kikapcsolni a k u t a t ó m u n k a kisebb-nagyobb
problémáit, akár a szabadságra induló kiskatonák a kaszárnyagondokat. Négy éve
úgy vélték még, hogy otthonukká nekik soha nem válik Szeged, otthonossá is alig.
S ezen még a lehető legjobb munkakörülményekkel is csak keveset lehetett segíteni; a munka és a pihenés nélkülözhetetlen napi ritmusát igazi otthon nélkül m e g teremteni nem tudták.
24

A Biológiai Központ kutatóinak legalább a fele Pestről jött, ezeknek otthont
kellett teremteni Szegeden. Az Akadémia először a családos pesti kutatóknak vett
Szegeden lakást; a nőtleneknek is ígértek, de ők hosszú évekig ideiglenes szállásokon sínylődtek. A szó szoros értelmében sínylődtek, mert az albérleti uzsora Szegeden sem kisebb mint Pesten, az intézet állatházában elszállásolt kutatók pedig a
nyolcvan százalékos páratartalmú trópusi levegőt reájuk zúdító légkondicionáló berendezés alatt kínlódtak hetekig, míg végre nagy nehezen sikerült a drága berendezést kikapcsoltatni.
A lakáshoz jutottak helyzete sem volt egészen könnyű. Először is aki Pestről
jött, nehezebben szokta meg e kisebb város másféle hangulatát. A kutató — történeti okok miatt — tipikusan „városi" lény, nem föltétlenül nagyvárosi vagy éppen
világvárosi, mert lehet az a város akkorka is, mint akár Cambridge vagy Oxford,
ha igazán „város", azaz gazdag, színes, sok mindenre inspiráló, lelkesítő, ingerdús
környezet. Szellemi háttér, élénk intellektuális — és emberi — kapcsolatok és élmények bölcsője. A kutatók — definíciószerűen — nyugtalan és elégedetlen emberek;
elégedetlenek önmagukkal, eredményeikkel, de a társaikkal és a környezetükkel is.
A nagyváros ezt a nyugtalanságot és elégedetlenséget sokkal könnyebben eltűri.
Sokféle nyugtalanságában elvegyül a kutatóké is; egy fárasztó és sikertelen nap
csüggedtségét föloldhatja az ember a Nagykörút személytelen forgatagában; vagy
beülhet egy homályos moziba, ahol a „hős" helyette is bosszút áll a gonosz főnökön,
vagy sok hasonszőrű ismerőse közül mindig kereshet egy hangulatához illőt, akit
némi fáradtság árán beleheccelhet a közös átkozódásba; vagy egyszerűen fölül egy
messzire menő buszra vagy villamosra és kiutazik Budapest egyik külvárosába, ahol
még sohase járt, vagy ahol már réges-régen nem járt; leszáll a végállomáson, járkál, körülnéz, és úgy érzi magát mint egy messziről jött bölcs, ismeretlen idegen,
és megnyugszik a dolgok értelmes értelmetlenségében.
A nagyváros tehát csodálatos lehetőségeket rejt az olyan nyugtalan lelkek számára, amilyenek a kutatók. Hogyan is tudná egy bennszülött szegedi megérteni a
szegény pesti panaszait, hogy itt lépten-nyomon ismerősbe ütközik? És hogyan érthetné meg az üzemi ebédlők forgatagához, pletykáihoz, oldott beszélgetéseihez, váratlan találkozásaihoz és telefonhívásaihoz szokott pesti, hogy valaki itt hazajár
ebédelni? Két életstílus, két világ keveredik az SZBK gondosan összeválogatott kutatógárdjában, amely egyaránt válhat termékeny szembesítés és kellemetlen feszültség forrásává. S nemcsak az SZBK, Szeged városa is rengeteget nyerhet vagy veszíthet aszerint, hogy a két lehetőségből melyik realizálódik.
Okozott azonban a leköltözés egy kézzelfoghatóbb ellentétet is pestiek s szegediek között; illetve a lakáshoz jutottak és a Szegeden évek óta lakásra váró
SZBK-tagok között. Miért kapott lakást az egyik, s miért nem a másik? Aztán ez
az ellentét is feloldódott, amikor mindenki lakáshoz jutott, amikor e téren csak
annyi lett a gond, hogy a család változó nagyságával egyetemben ki, mikor költözhet újabb — többnyire nagyobb — lakásba. A lakásgondok itt szerencsére már nem
emésztik úgy a kutatókat, mint máshelyt.
Megjavult — részben az 1974. évi általános kutatói béremelés, részben a szerződéses munkákból származó jövedelmek hatására — a kutatók anyagi-szociális
helyzete, jövedelme is. Igaz, hogy Szegeden is csak a szakmai besorolásnak megfelelő bérkategória minimumát kapják a kutatók — akár az MTA többi intézetében
—, de ha a lakásprobléma és a feleség vagy f é r j elhelyezkedése megoldódott, akkor
ez m á r a kisebbik gond.
Az ingázó kutatók száma tehát nagymértékben csökkent, a Pestről jöttek többsége is honossá lett Szegeden, jobban mondva a kutatóközpontban. Az SZBK
ugyanis a maga félezer létszámával és a társadalmi munkamegosztásban elfoglalt
helyével, külön világot alkot Szeged közösségében, amit időnként szemére is vetnek
a város vezetői. Pedig rajtuk is múlik, vagy tán elsősorban rajtuk, hogy hány
szállal tudják (tanácstag, PB-tag, népi ülnök, Hazafias Népront, TIT stb.) a város
közéletébe, közösségébe vonni a Központ kutatóit. Nemcsak a város szervezetei, de
régebbi szellemi központjai, az egyetemek, a Gabonakutató Intézet, a helyi sajtó25

orgánumok is nehezen tudják megszokni és a maguk számára kellően hasznosítani
az SZBK kínálta lehetőségeket. De nem támaszkodnak eléggé az egyre gyarapodó
itteni tudományos bázisra, eredményekre a hazai kutatóintézetek, az üzemek, vállalatok, sőt a rádió, a televízió és a tudományos ismeretterjesztés fórumai sem. Ügy
viszonyulnak hozzá — mondhatnánk tréfásan —, mint az egyszeri család újonnan
vásárolt autójához, amiben elgyönyörködnek, amit mindenkinek megmutatnak, amin
a legkisebb porszemet is észreveszik, csak amivel még autózni nem mernek indulni.

KIÉ A Z INTÉZET ?
A Szegedi Biológiai Központ építése 1973 végén fejeződött be. A négy, egymáshoz csatlakozó épülettömb fő tömegét a négy intézet (Biofizikai, Biokémiai, Genetikai és Növényélettani Intézet) elhelyezésére szolgáló kilencszintes laboratóriumi
épület alkotja, mellette áll a nyolcszintes izotóp laboratórium. Délkeleti végén vannak a műhelyek, üvegházak, északkeleti végén a főbejárati háromszintes épületben
a hangversenyek céljára is használt 300 fős előadóterem, az egyre gyarapodó könyvtár, az ebédlő, a konyha és a központi igazgatási-szervezési részleg irodái.
Az SZBK kutatásszervezését a hazai és nemzetközi tapasztalatok alapján a
lehető legkorszerűbben kívánta az MTA kialakítani. így hozták létre a négy tudományos intézet mellett ötödik egységként a Központi Igazgatást, amelynek alapvető
feladata volt és maradt, hogy magas szinten gondoskodjon az intézetek működéséhez szükséges tudományos és szervezési szolgáltatásokról. Ez a részleg intézi a
műszer, vegyszer, könyv, folyóirat, kísérleti állat, növény, laboratóriumi alkatrész
stb. beszerzését, a hazai és külföldi utaztatásokat, konferenciák szervezését, jelentések írását, statisztikák készítését, a pénzkezelést, a különböző adminisztrációs
teendőket stb., ily módon mentesítve, függetlenítve a kutatókat ezektől a látszólag
apró-cseprő, ám időigényes mindennapi terhektől. Nincs róla pontos adatunk, de
bizonyos, hogy Szegeden az előremutató intézeti munkaszervezés eredményeképpen
jóval több időt fordíthatnak effektív kutatómunkára a tudományos dolgozók, mint
más hazai kutatóhelyeken.
De a korszerűség mellett mintha a rossz példák is hatnának. A 150 kutatóhoz
és 120 laboráns segéderőhöz képest viszonylag nagy a kiszolgáló, adminisztratív
szervezési-működtetési részleg létszáma, összesen 235 fő. Időnként konfliktusok
adódtak abból is, hogy a Központi Igazgatás itt sem érzékelte elég világosan helyét,
szerepét. Nem rögtön látta be, hogy más szervezési-vezetési módszerekre volt szükség az építés, és megint más a normális kutatómunka időszakában. Aztán kemény
belső viták során győződtek meg arról, hogy jobb, ha a projekteket maguk a kutatók irányítják, ha a kutatások koncentrálása tartalmilag és nem adminisztratíve
történik, ha az ügyintéző-szervezési-szolgáltatási részleg profiként végzi a maga
dolgát, amiért létrehozták. Igaz, hogy a kutatásszervezést nálunk ma még sem a
mérvadó kutatók, de maguk a tudományirányítók sem ismerik el a kutatással egyenrangú tevékenységnek, s ez is közrejátszik az effajta szerepcserék kialakulásában.
Az SZBK, úgy látszik, viszonylag rövid idő alatt túljutott ezen a magyar kutatóbázisban eléggé általános betegségen, s remélhetőleg profiként űzött korszerű kutatásszervezése példa lesz a többi kutatóintézet számára.
1972-es látogatásunkkor a Központi Igazgatás vezetője maga is tisztán látta a
gondokat. „A Ház vezetőségének — mondotta — föltett szándéka szakítani a honi
tudományos élet erősen hierarchizált rendszerével. Üj vezetési formát kell itt nekünk
kikísérletezni, rendszert, amely összetartja, kiigazítja és fejleszti önmagát. S ehhez
az igény és az ösztönzés csak a kutatóktól jöhet, amint lényegében a Ház jellegét,
formáit, szokásait is nekik kell közösen megteremteniük; a vezetés csak a kereteket
adhatja. A Ház legnagyobb erejét — foglalta össze a gondok fölsorolását — a nagyszerű fitalokban látom, akik bőrükön érezték, mit jelent ilyen tudományos hierar26

chiában kutatni, és akik egészen másféle világot akarnak itt megteremteni. Akik
tudnak álmodni és lázadni, mernek ellenkezni, és tudnak objektíven mérlegelni pillanatnyi érdekükkel ellentétes szempontokat is, akiknek elég erős a fantáziájuk és
a valóságérzékük ahhoz, hogy sohase veszítsék el, a kutatómunkával óhatatlanul
velejáró sikertelenség perceiben sem, vállalkozó kedvüket és igényességüket."

HELYÜNK A VILÁGBAN
A fiatalság, a vállalkozókedv és az igényesség jellemzője az SZBK-nak. Szükség
is van erre, hiszen nagy feladatot, az Országos Tárlati Tudományos Kutatási Terv
hat országos főiránya közül talán a legfontosabbik gondozását „Az életfolyamatok
szabályozásának mechanizmusa" kutatásainak országos koordinálását bízták a Központra. Részben ez, részben pedig az ENSZ fejlesztési programja keretében (UNDP)
kötött megállapodás ahhoz is kedvező feltételeket teremtett, hogy az itteni kutatásokhoz szükséges technikai feltételek megfelelők legyenek, a kutatók állandó kapcsolatot tartsanak fönn a világ többi biológiai kutatóhelyeivel, sőt ezt a Központ
kifejezett feladatává tették. A szerződés keretében létrehozott Nemzetközi Továbbképző Tanfolyamon évente 15 hazai és 15 külföldi kutatót kell — az UNDP támogatás fejében — az SZBK-nak továbbképeznie. A tanfolyam 1973-ban indult, 1974ben a második tanfolyamra már 67 külföldi és mindössze 10 hazai pályázat érkezett,
közülük 17 külföldi és 10 magyar kutatót vettek fel a tanfolyamra. Az UNDP több
neves szakértőt is küldött az SZBK tudományos tevékenységének elősegítésére.
Mindemellett a Központ évente körülbelül 50—60 külföldi kutatót és 300 vendéget
fogad hosszabb-rövidebb időre. Ezek kétharmada a szocialista országokból érkezik,
mivel a legtöbb konkrét kutatási együttműködést a szocialista országok kutatóintézeteivel kötötték. Rövid fennállása óta az SZBK több hazai és nemzetközi konferenciának, tudományos tanácskozásnak is helyet adott.
Az SZBK nemcsak otthont ad az érdeklődő tudós világnak, de kutatóit is küldi
világot látni. Elvétve találunk csak olyan tudományos munkatársat, aki ne lett
volna egy hónapnál hosszabb tanulmányúton külföldön, s aki ne beszélne legalább
egy-két idegen nyelvet. Az SZBK igényességére utal, hogy kutatóinak közel egynegyede minősített, öt akadémikusunk dolgozik itt — több mint bármely más hazai
kutatóintézetben —, és egyre növekszik azok száma, akik már az SZBK-ban elért
eredményeikért kapnak tudományos fokozatot, akadémiai díjat, jutalmat. Évente
40—50 tehetséges egyetemi hallgatót képez, patronál a Központ és már innen került
ki két fiatal ember a Szegedi Tudományegyetemre, közülük az egyik tanszéki csoportvezetőnek. A tudósítók optimisták. A négy év eredményeiből, fejlődéséből imponáló kép bontakozik ki.
De hogyan látják maguk a kutatók?
KÉT ÖTÓRAI TEA NÉGY ÉV TÁVOLÁBAN
Nagyon nehéz akárcsak bepillantani is egy kutatóintézet mindennapjainak,
gondjainak, tudományos és személyi elképzeléseinek világába. A kutatók — gyanútlan kezdőktől a legdörzsöltebb intézetigazgatókig — többnyire erősen fejlett és önállóan gondolkozó egyéniségek, akik közvetlen munkájukon túl mindenről annyira
szubjektíven — vagy semmitmondóan — nyilatkoznak, hogy az ember csak csodálkozik, hogyan tudnak knnyi ideig viszonylag békésen dolgozni egymás mellett, sőt egymással. S ez a szemléletbeli különbözőség és sokféleség nem esetleges, e nélkül
ugyanis elképzelhetetlen az eszmék és ötletek mindenféle tudományos munkához
nélkülözhetetlen sarjadása és burjánzása. Az uniformizált kutatás fabatkát sem ér,
a változatosság viszont a riportert keseríti el, legalábbis aki tájékozódni is vágyik,
27

nemcsak tájékoztatni. Még leginkább a kutatók egymás közti vitái és kötetlen
beszélgetései bizonyultak legjobb alkalomnak a tájékozódásra, örömmel fogadtuk
hát a Genetikai Intézet ajánlatát: vegyünk részt naponkénti ötórai teájukon, ahol
— a hetenként kétszeri szakmának fenntartott délutánon kívül — az égvilágon mindenféléről beszélnek, szakmáról is, ha úgy fordul, de azon túl napi gondjaikról, helyi
örömökről és bánatokról, a genetikai kutatások országos vagy akár világhelyzetéről
is, most pedig hajlandók a mi kérdéseinkre is felelni, bármire.
De nemcsak ezért választottuk éppen a Genetikai Intézetet a négy közül. Azért
is, mert az experimentális genetikai kutatások helye különleges volt a honi biológiában. A biokémia és a biofizika, de — legalábbis „klasszikus" formájában — a növényélettan is, hosszú hazai múltra tekinthetett vissza, s komoly eredményekre.
Az experimentális genetikai alapkutatások azonban teljes mértékben hiányoztak a
hazai tudományból. Megteremtésük már a Biológiai Központ tervezésekor is az
egyik fő szempont volt. A honi biokémia hatalmas — jórészt épp szegedi — hagyományainak ismeretében nem volt nehéz sejteni, hogy az ú j Biológiai Központban
is rövidesen szép eredmények fognak születni; a növényélettan rangos t é m á j a —
s gárdája — is úgyszólván változatlanul települt át Budapestről. Azt azonban, hogy
sikerül-e viszonylag rövid idő alatt — hisz óriási volt a behoznivaló — Szegeden
bázist teremteni a honi kísérletes genetikai kutatásoknak, senki sem tudhatta előre.
Még első ottjártunkkor, 1972-ben sem, egy évvel az intézet hivatalos megnyitása után.
Az épületnek akkor még fele sem volt készen, bemenni is a hátsó kiskapun
kellett, nem a mai imponáló bejárati csarnokon keresztül. A megnyitott részben is
felibe-harmadába készültek el a laborok, akadoztak az ilyen óriási kutatókombinátban nélkülözhetetlen épületgépészeti berendezések. Még minden túlságosan ú j volt,majdhogynem ideiglenes. S a teára gyülekezők is: csupa fiatal, kezdő kutató, mondhatnánk inkább, hogy diák, akik láthatóan idősebb társuknak, afféle szeniornak
tekintették a negyvenes éveinek elein-közepin járó igazgatójukat. Tán ezért is keletkezhetett a tea „bemelegítésére" szinte azonnal kötetlen, nyílt hangulat, s pattoghattak a panaszok, terítékre kerülhettek a gondok, tisztán megfogalmazódhattak a
vágyak: az a kép, amit az ifjú intézet úgyszólván eszmélése pillanatában a tudományról s benne a saját helyéről megformált. Érdemes belehallgatni az akkori
magnótekercsekbe, ha már szinte semmi nem is érvényes az ott elhangzottakból:
— És az is sokat számít, hogy te magad választottad meg a témát. Tehát nem
az van, hogy neked adtak blőd témát. Nagyon lényeges!
— De azért vannak nem jó szemmel nézett témák, és vannak futtatott témák.
És ha a futtatott témákban dolgozol, te vagy a jövő embere, akkor is, ha nem csinálsz semmit. Ez kétségtelen.
— Nem értem azt, hogy nekem az öt éve végzett munkámért miért kell itt
küzdeni.! Miért kellett nekem magyarázkodni, mikor abból doktoráltam, diplomamunkámat ezen a tudományterületen végeztem, ezen tanultam stb. stb. Az intézetünk igazgatója nem volt egy hülye ember, és miért kell nekem megmagyarázni a
bizonyítványomat, hogy énnekem ezt ezért meg ezért perspektivikus folytatni!
— Mert a főnök is csak ember és annyit lát, amennyit megmagyarázol neki!
— Nem, az intézet itt elindult egy bizonyos koncepcióval — és ez nem illik bele.
— Meg kell magyarázni! Én se látom például világosan.
— Gyerekek, hogyha egy nagy intézet indul, annak azért kell egy koncepció!
— Na jó, de mi! Nincs koncepciója!
— „Ilyen téma — olvastam a Központról szóló felelős beszámolóban — a biológiai szabályozás, a reguláció: azoknak a mechanizmusoknak a feltárása, amelyek az
életet jelentő folyamatokat, az anyagcsere-folyamatokat irányítják."
— Jaj, csakhogy ebbe minden az égvilágon beleillik!
— Nesze semmi, fogd meg jól!
— Ennek az intézménynek bizonyos alkalmazott orientációjú kutatást kell
folytatni.
— Mi az? Konkretizáld!
— Minden, bármilyen . . .
28

— Ha már minden, akkor nincs koncepció!
— Dehogy nincs!
— Mi?
— Alkalmazott orientációjú alapkutatás.
— A tietek például micsoda?
— A mi témánk az, hogy szimbiózis...
— Ja, hát a mi témánk akkor igazán alkalmazott alapkutatás volt, akkor azt
miért szüntették meg?
— Mert nem volt csoportra . . .
— Nem igaz!
— És azért szüntették meg, az a másik dolog, mert a Genetikai Intézet volt az
egyetlen ebben a nagy intézetben, amely nem egy vagy két munkacsoporttal, nem
egy vagy két témával indult, hanem annyira türelmes volt, hogy bármelyik csoport,
amelyik Pestről lejött, folytathatta a maga témáját!
— Tévedsz! A mienket adminisztratíve megszüntették!
— Volt itt növénygenetikai csoport búzással, volt növényszövetkultúrás csoport,
volt bakteriológiai csoport amilázzal, volt bakteriológiai csoport RNA-regulációval,
volt bakteriológiai csoport rhizobiummal, volt bakteriológiai c s o p o r t . . .
— Lényegtelen! De ahol más intézet jött le, akik lehozták a témáikat, ott is
azt csinálták, h a kevesebb csoportból tevődött is össze. Ott se volt az, hogy nem
folytathatod a témádat!
— Pista, mi az intézet témája, nem feleltél még a kérdésemre!
— Mondom, hogy alapkutatás, amely alkalmazott vonatkozású.
— Ezt mindenre el lehet mondani! Mi az a genetikai koncepció, ami körül dolgozunk! Nincs! Ha meg nincs ilyen, akkor hagyjanak mindenkit úgy dolgozni, ahogy
jónak látja.
— Objektíve nem lehet, hogy annyi téma legyen! Két vagy három év múlva
ki fog derülni, hogy melyik.
— De ki fogja eldönteni! Ki az az okos ember, aki megmondja, melyiket kell
folytatni? Csak szubjektív döntés lehet!
— Világos! Ez mindenütt a világon így van!
— Nem egészen! Pesten például reálisan fölmérték, jó, ott is persze nem voltak
világraszóló dolgok, és tényleg ment a fággenetikától a populációgenetikáig minden.
• Mindenre volt egy vagy két ember.
— Ott volt egy elképzelés, hogy a magyar genetikát műveljük. Ilyen tág elképzelés volt. Itt most nincs ilyen elképzelés, h a n e m . . .
— Ne haragudj, nem vagy tárgyilagos. Mert szerintem magas szinten dolgozni
csak úgy lehet, ha viszonylag kevés témán több ember dolgozik!
— Magas szinten! De akkor tudni kell, mi áll magas szinten! Ha azt mondod,
hogy a te témád áll magas szinten, én leszek az első, aki boldogan beállok! De
akkor neked kell megmondani, hogy ez az intézet koncepciója! De ezt te se mondod!
— Természetesen nem! Világért sem állítanám!
— Nahát erről van szó! Amíg meg nincs ilyen koncepció, addig szerintem mindenkit hagyni kell dolgozni, ahogy jónak látja!
— De amíg csak két ember vagy egy ember ért valamihez, addig teljesen meddő
a dolog, mert nincs fejlődés! Felaprózódik a mezőny!
— De hát ez megint általános magyar jellegzetesség a kutatásban!
— Hát nem, Farkas Gáboréknak például van egy határozott koncepciójuk!
Nekünk mi a koncepciónk? És mi a biokémia koncepciója? Semmi! Magyarul
mondva. Lehet hogy van, csak én nem tudok róla!
— Ott is egy-egy ember sarjadzással elkülönül és kezd valami mást.
— Ami nem jelenti azt, hogy ez a helyes.
— Az kétségtelen, hogy mindegyikünk hozzászólását az határozza meg, hogy
akinek a témája favorizált, az azt hangsúlyozza, hogy milyen helyes, hogy így futtatják a témákat, s amelyik téma nem f a v o r i z á l t . . .
29

— Hát persze! Ami nyilvánvalóan abból is fakad, hogy körülbelül egyforma
korú, egyforma képzettségű és egyforma képességű emberek kerültek itt össze, és
köztük különbséget tenni csak úgy lehet, hogy mesterségesen valakit kiemelünk
vagy fölfújunk, vagy lefújunk vagy kidurrantunk, vagy mit tudom én.
— Na és ez nyilvánul meg aztán a mostani beszélgetésben.
— De azzal, hogy ezt mi most így elmondtuk, tulajdonképpen azt demonstráljuk, hogy ebben az intézetben nagyon demokratikus a közszellem!
— Persze! Ezt én is jól látom és nagyon is becsülöm!
— A fiatalok között a légkör nagyon jó! Igenis nagyon jó!
— De azt nem merném állítani, hogy ugyanezt elmondanánk például az igazgatótanácsban !
— Erről van szó! A fiatalok közt jó a légkör.
— Másutt nemcsak az igazgatótanácsokban, de a fiatalok között sem lehet
efféle vitákat hallani.
— És ez azért az intézet vezetésétől is függ!
— Hát persze, és itt sok a fiatal, más intézetekben meg m á r többen nagyobb
pozíciókban vannak és jobban be lehet verni a képét valakinek. De jobban is
lehet irányítani.
— Vannak már érett tudományos vezetők.
N— De hát most tulajdonképpen ti is a heterogenitás ellen beszéltek! Az elébb
itt hőzöngtetek, hogy mindenki csinálja szabadon a maga témáját!
— Kétféle lehetőség van. Vagy pattanjon ki valakitől egy nagy ötlet, m i n t
Farkas Gáboréknál a vírusfertőzés biokémiája, s ottan mindenki azt csinálja.
— Ki dönti azt el?
— Maga a téma, a súlyánál fogva!
— Ez csak frázis! Minden témát képvisel valaki, aki eldönti, hogy azt kutassák!
— Ahhoz kell egy olyan fej, aki el tudja dönteni, mint ahogy Farkas Gábornak
el lehet hinni, hogy nem hülyeség az a vírusbiokémia!
— És ha odajön egy fiatal ember, aki éppen olyan egyéniség mint Farkas Gábor,
és azt mondja, hogy kérem szépen én ezzel nem értek egyet, akkor m á r ott a
második lépés. Mert akkor pedig azt mondja, hogy én nem vagyok hajlandó a maga
rabszolgája lenni, hiszen a képességeim épp olyan jók, mint a magáé. És erről
van szó! Győzze meg! Hát milyen alapon mondja, hogy ő olyan sokkal jobb?
— Hát ez kétségtelen.
— Elvégre ne haragudj, beszélhetünk mi itt egyáltalában nagyon magas tudományos színvonalról? Amikor akadémikusoktól is csak nagy ritkán fogadnak el
nagy nyugati folyóiratokban cikket? Csak a nagy duma megy! Utánanéztem, azt
hiszed, hogy nem néztem utána? Azt hiszed, hogy hipp-hopp elfogadják? Kinn a
harmincéves ember többet közöl a menő lapokban, mint itt a nagy professzor, h á t
ne hülyéskedj!
— Mindenki igyekszik kicsit magasabb helyen közölni, mint ahova való az a
dolog.
— Igen, és az a folyóirat aztán nem is fogadja el!
— Akkor küldi eggyel lejjebb!
— És végül beáll az egyensúly kisebb-nagyobb ingadozások után!
— Azért te is csak kezedbe veszed a folyóiratokat és egyáltalán m á r a beküldésnél mérlegeled, hogy hova küldjed! És ez mégis mérce! Mert ha itt egy magyarországi folyóiratba elküldesz egy dolgot, ahhoz a témához gyakorlatilag kompetens
bírálót alig kapsz, ha egyáltalán kapsz! De ha egy nemzetközi folyóiratba kiküldőd?
Azért már transzfekcióval a világon más is dolgozik! Valószínű, hogy a te pipettatartásodra is tud következtetni abból a munkából, tehát ha elfogadja, akkor az
már nagy valószínűséggel elfogadható.
— Azt hiszem én, hogy az intézet profiljában most teljesen mindegy, hogy az
biokémia, vagy genetika, vagy bármi, tulajdonképpen az egyetlen lényeg, hogy olyan
téma legyen, ami a világban lehetőleg most indul és perspektivikus vele kifutni.
Szóval egy kicsit ilyen fenn az ernyő nincsen kasnak is lehet mondani, bár tulajdon30

képpen nem teljesen rossz, mert a lényeg az, hogy aki innen indul, annak pillanatokon belül neve legyen. Valami olyan témával foglalkozzék . . .
— Ahol labdába lehet rúgni!
— Ahol labdába lehet rúgni. De ez egyfelől jó, másfelől nem.
— De erős a mezőny és a verseny! És mi lesz ebből?
— Aranyásás?
— És ez jó?
— Ebbői csak kapkodás lesz!
— El lehet így indulni és egyáltalán hasznos így?
— Egynek vagy kettőnek hasznos lesz, a többi pedig nem sokat talál.
— Minden hasonlat sántít, a kutatás és az aranyásás közötti hasonlat itt sántít
szerintem, a kutatás nem aranyásás! Nemcsak arról van szó, hogy mindenki saját
magának kapar aranyat, azt is természetesen. Hanem egy kutatóintézet van valamiért. Egy genetikai intézet azért van, hogy ott genetikát kutassunk. Szerintem.
S nyilván azért fizet az ország érte pénzt, mert szükség van genetikai kutatásra,
mikrobiális vonalon, állatvonalon, növényvonalon, humánvonalon, rengeteg felé.
— És az, hogy valami nagyszerűt talál közben az ember, az az arany benne.
— De azt hiszem, nagyon kevesen fogunk aranyat találni.
— Persze. De azért mindenkinek kell dolgozni a tudomány haladásáért, ha nem
is talál aranyat!
— Az lett volna ennek a Központnak a létrehozásakor a nyíltan meghirdetett
„bioreguláció" cím alatt a valódi célja, hogy minél hamarább nemzetközi szinten
jegyzett eredményeket lehessen fölmutatni?
— Nem, szerintem egyáltalában nem ez volt a célja! Az inkább, hogy ezáltal
javítsuk az ország elméleti színvonalát, hogy ezáltal a gyakorlatot is előbb-utóbb
föl lehessen emelni.
— Igen, meg az oktatás színvonalát is.
— Ezért is hozták pont ezt a négy intézetet ide, s nem, mit tudom én, a lepkerendszertani intézetet vagy a talajbiológiát; pontosan azért, mert ez az a négy terület, ahol az országnak igenis égető hiányosságai és szükségletei vannak. Nemcsak
azért, mert ezekben vagyunk elmaradva, hanem azért, mert ehhez fűződnek az
országnak alapvető érdekei. Konkrét érdekei. Növényélettanhoz, genetikához, biokémiához, biofizikához. Nem véletlen, hogy ezeket hozták ide.
— Akkor miért csinálunk mást?
— Hol csinálunk mást?
— Azt hiszem, hogy konkrétan mit csináljunk, azt senki kívülről nem tudja
megmondani!
— Mondjuk meg belülről!
— De András, hát ki csinál mást! Áruld már el nekem!
— Például ti Lacikám! Ha már így rákérdeztél.
— Nem igaz!
— Most genetikát csináltok?
— Kérlek szépen, kérdezd meg akkor, hogy mit csinálunk!
— Nahát akkor bocsáss meg, mit csináltok?
— Először is. Lenne egy enzimreguláció, ami kapcsolódna egy másik csoport
munkájához, azonkívül májsejtben néznénk szérumalbumin-termelést, ennek a kromoszóna-térképezése megvalósítható lenne, ez genetika?
— A második része, a térképezés!
— Narnost Csaba, tedd a szívedre a kezed és mondd meg, amit ti csináltok, az
genetika?
— Amit most csinálunk az nem genetika, de abban a percben, ahogy mutánsunk lesz, már genetika is.
— Is!
31

— Igen, pontosan így van: abban a percben. De szerintem a tiszta genetikának, mint genetika önmagáért, érted úgy, hogy én semmi mást nem csinálok, csak
térképezek, csak azért, hogy legyen egy géntérképem, semmi értelme.
— Nemcsak térkép, az csak egyik módszere a genetikának!
— Na igen, de a genetikának rengeteg alapkérdése már annyira m e g o l d o t t . . .
— De egy csomó még egyáltalában nem megoldott!
— De annyi sok megoldott, hogy szerintem a genetika manapság m á r sokkal
inkább módszer és sokkal inkább eszköz biológiai alapkérdések megoldására, semmint olyan értelemben cél, ahogyan volt a századfordulótól kezdve addig, amíg
meg nem mondották, hogy na ez a gén.
— Teljesen igazad van.
— Namost az, hogy te biológiai alapkérdések felé igyekszel menni, és genetikai
módszereket használsz, genetikai a szemléletmódod, ez különböztet meg a biokémikustól! Mert a biokémikus kiszedi és leteszi az asztalra. Te pedig azt mondod,
hogy te meg tudod csinálni ugyanazt anélkül, hogy kiszednéd, mert genetikus vagy!
És genetikai módszerrel közelíted meg. Tudod?
— Ez tiszta sor.
— Tehát amikor te csak genetikáról beszélsz és azt mondod, hogy csak a genetikának van létjogosultsága; van, van bizonyos esetekben, és nincs m á s esetekben!
— Na várjál Csaba, a Genetikai Intézetben a genetikának alapvető létjogosultsága van! Ugyanúgy a Biokémiai Intézetben a biokémiának.
— Ebben teljesen igazad van, abban a percben, ahogy az a genetikai m u n k a
olyan, ami a genetikát előre fogja vinni.
— És mivel hogy nincs senki, aki megmondja, hogy melyik az, e z é r t . . .
— csináljon mindenki amit tud!
— De attól a genetikának még vannak alapvető és meg nem oldott problémái!
— De ember legyen a talpán, aki felvesse!
— Mert olyant már hallottunk, hogy ezt ne csináljátok, mert ez hülyeség, de
mit csináljunk?
— Azt neked kell megmondani! Ha nem, akkor b a j van!
— Na de hát arra mit válaszoljak, hogy ezt ne csináljam, mert hülyeség?
— Vagy megmagyarázod és elfogadtatod, hogy az valóban helyes irány, vagy
pedig meggyőzünk arról, hogy. az tényleg hülyeség.
— De nem lehet meggyőzni róla!
— Ha nem tudnak meggyőzni, akkor igazad van.
— Na és akkor mi van? A te viccedhez jutunk vissza, amikor az utcaseprővel
mondatják, hogy ő egyszer régen hivatalnok korában hogy beolvasott az igazgatónak! Hűj, karakán fickó! Valamikor ő is ott volt íróasztal mellett, ilyen karakán
fickó volt, hogy beolvasott!
— Hát igen, az élet az mindenesetre bonyolult.
— Persze, de én családos ember vagyok, nem tudom ezzel elintézni, hogy az
élet bonyolult! És ilyen tréfásan nem tudom elintézni! Főleg! Mert még ha magam
állnék, akkor egye meg a fene.
— Itt azt hiszem mégiscsak jobb, hogy mindenki körülbelül azzal foglalkozik,
amivel nagyjából akar, és ha azon a területen elér eredményt, akkor jó. Minden
esetre olyannal nem foglalkozik, amivel nem akar. Azt hiszem, ez biztos.
— Ez biztos.
— És ez is nagy dolog.
— És ez ezt az intézetet még mindig megkülönbözteti az ország intézeteinek
több mint 95 százalékától!
— Ez igaz!
— Na jó, de ez is csak azért, mert ez ú j intézet! Abban a pillanatban, ahogy
kialakulnak a témák és kiemelkednek a jeles k u t a t ó k . . .
*
32

Azóta kialakultak a témák és kiemelkedtek a jeles kutatók, helyesebben jeles
kutatókká váltak mind, akik a négy év előtti vitában szenvedélyesen keresték
helyüket az intézetben, a Központban, az országban s a világ tudományában. Majdnem mind megjárták a nagy külföldi kutatóintézeteket, olyik többször is. Amerikától Indiáig.gyűjthettek tapasztalatokat; ide is eljöttek a világ minden részéről kutatók és tanulni vágyó diákok. Saját bőrükön érezhették, mit jelent s milyen irtózatosan nehéz betörni a világ tudományos élmezejébe. Négy év alatt kész kutatókká
értek, mások a gondjaik s az elképzeléseik. Nyugodtak, kiegyensúlyozottak. Látszik,
biztosak a dolgukban. Megfontoltan, szabatosan, tömören fogalmaznak. Nem vágnak
már egymás szavába. Tán el sem igen hiszik, mikor — emlékeztetésül s a beszélgetés megindításaképpen — fölolvasunk nekik a négy év előtti interjúból, hogy azt
ők mondták. Nyoma sincsen többé a témák védekező vetélkedésének. A kezdeti hét
témacsoport önként, bármiféle kényszer nélkül háromra redukálódott, s mindenki
több-kevesebb lelkesedéssel megtalálja benne a helyét, de ma is, akár az induláskor „körülbelül azzal foglalkozik, amivel nagyjából akar". Megindult persze óhatatlanul a differenciálódás is: vannak, akik szakterületükön már ma nemzetközi tekintélynek örvendenek, s vannak, akiknek kevesebb szerencse és siker jutott osztályrészül. Ez azonban láthatóan nem okoz semmiféle rossz szájízt vagy feszültséget: a
tudomány hatalmas nemzetközi vérkeringésében élnek mind; egyenlő jogú s egyenlő
esélyeket élvező polgárai a tudósok nagy respublikájának. Ma már magától érthető,
hogy ez a „mérce", s mindenki pontosan ismeri — egyénileg is, intézetként is —
helyét s lehetőségeit a nagy nemzetközi mezőnyben. A Szegedi Biológiai Központban a tudomány nemzetek fölötti távlatait sejti meg még a rövid időre betoppanó
látogató is, s nem csak és elsősorban nem azért, mert a folyosókon a legkülönbözőbb
nemzetiségű kutatókkal találkozik, hanem mert olyan az itt folyó munka minősége,
hogy a világ legrangosabb, legelkényeztetettebb intézetéből érkező szakember is
úgyszólván zökkenő nélkül folytathatja kísérleteit, találhat beszélgető s kollaboráló
partnereket.
Ebben a gyors fejlődésben kétségkívül része volt annak is, hogy a Biológiai
Központ kezdettől intenzíven kapcsolódott az ENSZ világnevelési programjához.
A szakértőrendszer is ilyen szerencsés megoldásnak bizonyult, mert szó szerint
„házhoz szállítja" a tudományterület eleven problematikáját s aktuális módszereit,
s tanítványi-munkatársi kapcsolatok révén megnyitja a szegedieknek a nagy külföldi műhelyek ajtajait, s — legalábbis részben — a nagy nemzetközi folyóiratokét
is, ahol bizony egyre nehezebb akár a legkiválóbb cikkekkel is „spontán" betörni.
A megalakulástól kiséri figyelemmel szakértőként a Központ fejlődését dr. Rollin D. Hotchkiss; gondos kritikai jelentéseiből (melyekért, akárcsak a többi adatokért is, a Tudományos Titkárságnak tartozunk köszönettel) ítélheti meg leginkább
a kívülálló a Biológiai Központ — elsősorban a Hotchkiss szaktudományához legközelebb álló Genetikai Intézet — teljesítményét. A nitrogénkötő gyökérbaktériumok genetikai vizsgálata is jórészt Hotchkiss tanácsára és közreműködésével indult
el 1972-ben; Kondorosi Ádám és munkatársai 1973-ban közöltek a Nature-ben egy
nagy föltűnést keltő cikket a nitrogénkötő mutánsok szelekciójáról. Később Kondorosi hosszú brightoni tanulmányútjáról ú j módszereket hazahozva a nitrogénkötő
képesség összehasonlító genetikájának s átvihetőségének vizsgálatában ért el igen
fontos, ú j eredményeket, melyek Hotchkiss véleménye szerint „külföldi látogatókat
fognak vonzani és kollaborációkat fognak kiváltani a laboratóriumon és az intézeten belül".
A mikrobiális genetika más területein is születtek szép szegedi sikerek: részben
a részletproblémák vizsgálatában, részben az ú j kutatások kiindulásául szolgáló ú j
kísérleti lehetőségek megteremtésében. Ilyen például Alföldi Lajos és Fodor Katalin
fölfedezése, hogy bakteriális protoplasztok (enzimkezeléssel sejtfaluktól megfosztott,
mintegy genetikai lényegükre „egyszerűsített" baktériumok) fúzióra (összeolvadásra)
bírhatók, és az ilyen fuzionált — tehát idegen tulajdonságokat magukba olvasztott
— protoplasztokból újra teljes baktériumok regenerálhatok. A kísérlet ahhoz hasonlítható, mint mikor az atomfizikusok ú j eszközhöz jutottak „mesterséges" atom3 Tiszatáj

33

magok létrehozására: vizsgálhatók a „lehetséges" baktériumgenomokat (génkészleteket) eredményes» biológiai „magreakciók". A magasabb rendű állatok s növények
valódi maggal bíró — úgynevezett „eukarüóta" — sejtjeinek (melyekben a genom a
baktériumokkal ellentétben nem egyetlen DNS-molekula, hanem kromoszómákba
rendeződik) genetikai vizsgálatában az összeolvadásos keresztezés ú j a b b a n központi
kísérleti technikává növekedett; ez a szegedi fölfedezés most kiterjeszti a módszert
a valódi mag nélküli, egész génkészletét egyetlen DNS-molekulában hordozó „prokarüóta" sejtekre is. Érthető hát az iránta megnyilvánuló nagy érdeklődés és a
máris jelentkező külföldi kollaboráció.
A szegediek másik nagy kutatási iránya az állatok és növények testét fölépítő
sejtek genetikájának vizsgálata szövettenyészetben, elsősorban az összeolvadásos
keresztezés világszerte igen erőteljesen hasznosított technikájával. A mezőny itt
rendkívül erős, a legparányibb eredmény is hatalmas kísérleti erőfeszítést követelhet. Tán ezért is emeli ki Alföldi professzor elsősorban ennek a szövetsejtgenetikai
iránynak az eredményeit, s éppen csak megemlíti saját mikrobiológiai fölfedezését.
Az emlős szomatikus sejtgenetikai csoport kutatói kínai hörcsög-egér hibridsejtekben kimutatták, hogy mindkét típusú kromoszóma tartósan jelen van a keresztezett
sejtekben; ügyes — és más területen is valószínűleg sikerrel alkalmazható — technikát találtak annak megállapítására, hogy egy bizonyos enzim termeléséért felelős
gén a DNS-újraképződés melyik fázisában legérzékenyebb a mutációt kiváltó hatásokra. A növényi sejtek — egyáltalában nem könnyű — tenyésztésében Dudits
Dénes és munkatársai már régebben is szép sikereket értek el, ú j a b b a n pedig Hadlaczky Gyulának (aki jól jövedelmező agronómusi állását hagyta ott, hogy — sokkal
kevesebb fizetéssel — Szegeden kutathasson) állati és növényi sejt keresztezése is
sikerült, ami azt bizonyítja, hogy a kromoszóma nagyon-nagyon ősi szerzemény az
élet fejlődése során.
-A búza és a rozs klasszikus genetikájában is fontos ú j eredményekre jutott —
Hadlaczky Gyulával együtt — Belea Márton, s a növényi sejtgenetika erőteljes f e j lődését mutatja az is, hogy az intézet ezen a területen m á r „terjeszkedésre" is gondolhatott: Maiiga Pál csoportjával együtt ma már a Növényélettani Intézetben folytatja méltán nagy föltűnést keltő dohánymutáns vizsgálatait, híven a Központ „szabad költözködési jogot" garantáló elvéhez.
Hosszú, rengeteg kísérleti és elméleti aprómunkát — s nem utolsó sorban kritikai megfontolást — kívánó előkészület után a rovargenetikai munkacsoport most
érkezett a termőrefordulás küszöbére, s a bábképződést akadályozó mutánsok izolálásával és genetikai—biokémiai vizsgálatokkal megteremtették a következő évek
kutatásainak alapjait. A munkájukat szemlélő külföldi szakértő szavával: „ . . . csoportként egyedülállóak abban az értelemben, hogy kevés hely akad a világon
— ha ugyan egyáltalán akad —, ahol olyan mértékben megtalálható a kooperatív
kutatás hosszútávú lehetősége, mint Szegeden... Igen lényeges, hogy a csoport tagjai folytassák a közös munkát, és a csoportra és egyedeire egyaránt kedvezőtlenül
hatna, ha (kivált a legközelebbi 5—10 évben) eluralkodnának az egyéni kutatási
célok."
S amit a jószemű szakértő a rovargenetikai munkacsoportról megállapított, ha
tán kisebb mértékben is, de az egész Genetikai Intézetre áll. Meglepően gyors f e j lődésüknek és szép sikereiknek egyik titka kétségkívül a kezdettől tudatosan fejlesztett kooperatív szellemben, az intézetben kialakult-kialakított szabad demokratikus
légkörben keresendő. A szegedi Genetikai Intézet e tekintetben Szent-Györgyi professzor korának legszebb szervezési hagyományait elevenítette föl. S az anyagi —
és emberi! — befektetés nem volt hiábavaló: az együttes láthatóan nagy eredményekkel kecsegtető, izgalmas kutatási periódus küszöbére érkezett. Amint egyikük —
félig tréfásan de korántsem komolytalanul — megfogalmazza: „Innét már akár
Nobel-díjas fölfedezés is kikerülhet." Vagy ahogy — szinte jelszóként — hangoztatják: amit eddig elértek az elfogadható, de távolról sem elég!
Ez a teremtő nyugtalanság a kooperativitás, a kritikai szellem, a feltétlen tolerancia, a minőség szigorú megkövetelése mellett a haladás legfőbb garanciája. Nem34

csak önmagukkal elégedetlenek: elvárják társaiktól is, hogy a szakmai teákon úgy
számoljanak be munkájukról, hogy azt a tőlük legtávolabbi területen dolgozó is
megérthesse — és bírálhassa! „A kutatás szükségképpeni erős differenciálódása
miatt — mondják — ma már csak egyetlen pici területen elmélyedve remélhet
sikereket az ember, de csak az áttekintőkészség megőrzése és fejlesztése óvhatja
meg témáját az eljelentéktelenedéstől."
Ezért is tartják annyira fontosnak, hogy aktívan részt vegyenek a tudomány
nagy nemzetközi vérkeringésében. Szó sincs róla, hogy bármilyen külföldi kiküldetést vagy tanulmányutat örömmel elfogadnának: válogatnak s „célzottan" utaznak,
és ide is elsősorban munkájuk szempontjából fontos partnereket hívnak meg. Az itt
folyó növényi sejtgenetikai kutatás megbecsüléseként nyugtázzák, hogy 1978-ban
Szegeden fogják megrendezni a nemzetközi protoplaszt szimpóziumot, s a meghívást
a szakterület nagy képviselői egy kivételével mind elfogadták.
A Genetikai és a Növényélettani Intézet jár talán ma — elsősorban szervezésivezetési okok miatt — az élen; de a Központ másik két intézete is gyors fejlődés
színhelye, s egy kis szerencsével — ami a tudományos munkában sem nélkülözhető
— Szeged hamarosan a világ legfontosabb tudományos centrumai közé emelkedhet.
„Hanem azért — jegyzik meg a genetikusok az őket jellemző józansággal —
Magyarországon Szeged még mindig »vidék«. Irigyünk persze jócskán akad a felszerelés, a külföldi utak, a hírnév s ki tudja mi miatt, de nézzék csak meg, hányszor
nyilatkoznak televízióban, rádióban szegediek a biológia kisebb-nagyobb kérdéseiről,
hányszor szerepelünk mi az ismeretterjesztés honi fórumain? S ha véletlenül megmegjelenik egy cikkünk, mennyi levelezés, kompromisszum, kellemetlenség az ára!
Majdhogynem könnyebb s főleg gyorsabb közölni a nagy nemzetközi szaklapokban,
mint az Élet és Tudományban!"
Nézegetjük a Központ közleménylistáját. Imponálóan széles és előkelő nemzetközi folyóiratspektrum bontakozik ki belőle. Ök azonban óvatosságra intenek: gyakran épp a legszebb eredményeiket alig sikerül elhelyezni, olyan erős ma már a
verseny és — sajnos — annyira érvényesül mindenütt a személyes ismeretség és
összeköttetés hatása. Az Akadémia folyóiratai pedig rendkívülien és feleslegesen lassúak, amíg ott megjelenik valami, addigra könnyen lekörözhetik őket mások. Jelenleg tán épp a publikálás a legsúlyosabb gondjaik egyike; ismeretterjesztéstől tudományos szintig egyaránt.
Akad persze egyéb gond is elég; még mindig lassan érkeznek nélkülözhetetlen
vegyszerek, drága műszerek olykor hosszú ideig használhatatlanok műszaki szakértelem híján, a genetikai kutatások országos koordinálatlansága és nem mindig
kielégítő színvonala Szeged munkáját is fékezi. És — ne kerülgessük a forró kását —
bizony nem elég hatékony Szeged város és a Központ „szimbiózisa" sem. És ennek
elsősorban nem a Központ, hanem Szeged látja kárát. Sok város azt sem tudná,
hogyan kényeztessen egy ilyen hatalmas kutatóüzemet! És Szeged megelégedne azzal,
hogy a Központból is akad — egy tanácstagja? Pedig mennyi mindenre használható
lenne az itt összegyűlt szellemi potenciál! A felsőoktatásban persze máris érezteti
jótékony hatását a Központ, de vajon elegendő mértékben? És hány középiskola
hasznosította a biológiatanításban a Központ jelenlétét? Fontos, az egész várost
érintő döntésekben hányszor kérték a Központ tanácsát? Gondolt-e rá a városrendezés, hogy a közeli s távolabbi környék ne csak frontálisan legyen méltó a
szép épülethez? Az olaj és a nyári ünnepi játékok mellett érzi-e magát Szeged a
Biológiai Központ városának is? Nyilván igen, de ennek jeleit is v á r j a az ország;
mindennapi és ünnepi jeleit egyaránt. Hisz a döntést, hogy a Központ Szegedre
kerüljön, a város érdekében is hozták, mert modern nagyváros egyszerűen életképtelen megfelelő tudományos potenciál nélkül.

3*

35

Szeged első orvostanárai
Feichtinger Sándor esztergomi orvosbotanikus a múlt század nyolcvanas éveiben
Szegednek szánta a nagy szorgalommal és szakértelemmel összetallózott növénygyűjteményét, mert szerinte ezt a várost már akkor megillette volna egy orvosdoktorképző egyetemi tanintézet. A Linné szerint rendszerezett többezres préselt
növénykollekció végül a Tisza-parti metropolis múzeumába került, az orvosi fakultás azonban még jó ideig váratott magára. A derék esztergomi tudós atyafi egyetemalapító füstölgése idején (1885) az országnak két orvosi fakultása volt. A fővárosi,
amely éppen akkor ünnepelhette volna a pesti partra történt áttelepítésének a
centenáriumát; s a kolozsvári, mindössze tucat tanévet tudva maga mögött az egyetemi rang elnyerése óta. Ez utóbbi a kezdő universitási évek küszöbéről olyan tehetséges ifjú tudósgárdái lendített a honi medicina élvonalába, hogy a fővárosi katedrák betöltésénél a kolozsváriak (Hőgyes Endre, Fodor József, Bókay Árpád, Genersich Antal, Klug Nándor) könnyedén szakították át a pesti versenypályázók előtt a
kinevezési célszalagot. Az egykori orvossebészi tanintézet a millennium körüli években kezdett méltó klinikai épületekbe öltözködni-költözködni, a befejezés azonban
már belenyúlott a világháborúba, s az egyetem életébe belenyúlt a történelem.
A trianoni döntés után az orvosi kar tanárai-tanársegédjei többségükben átkerülték
Magyarországra, ekkor jelentkezett értük Szeged városa.
A délvidék szellemi csomópontja már (vagy még) 1907-ben benyújtotta igényét
egy orvosi egyetemre, egyelőre eredménytelenül. A vesztes háború és a Tanácsköztársaság bukása után a kolozsvári tanszemélyzet nagy része a fővárosban katedra
és oktatási kilátás nélkül szorongott, Szeged pedig az élők emlékezete óta egyetemi
város akart lenni, így találkozott a szellem piacán a kereslet-kínálat, és a kompromisszumból ú j orvosi fakultás született.
Issekutz Béla professzor, az apa-fiú két zseniális Jancsó Miklósról írott szép
könyvében meghatódottan emlékezik vissza arra a szeretetteljes fogadtatásra, amelyben a szegediek az ú j orvostanárokat részeltették. Az egyetem vezető egyénisége
kétségtelenül Apáthy István volt, sajnálatosan rövid ideig. A nemzetközi tekintélyű
neurohisztológus, Károlyi Mihály erdélyi kormánybiztosa, a megpróbáltatások után
csak két évre bírta vállalni a szegedi egyetem és az Acta Litterarum ac Scientiarum
megindítása körüli bábáskodást, 1922-ben már gyászkeretbe került a neve, szellemeszemélyisége azonban mindvégig a legmagasabb mérce maradt. A belorvoslás tanára,
id. Jancsó Miklós Purjesz Zsigmond szellemét hozta Szegedre. A maláriakutatásaival
és a maláriaterjesztő szúnyogok biológiai tulajdonságainak a tanulmányozásával
jeles nevet szerzett magának. Kolozsvárt 1909 körül a nagytehetségű dermatológus,
Marschalkó Tamással közösen már foglalkoztak a szifilisz Salvarsan-gyógyításával,
ekkor volt a Lechner-klinika, pontosabban Lukács Hugó alorvos különszobájának
lábadozó lakója a költő: Ady Endre. Megfejthetetlen talány, hogy nem titkolt betegségét miért nem próbálták az Ehrlich 606 készítménnyel a legnagyobb óvatosság
mellett gyógyítani. Hiszen az Orvosi Hetilap hasábjain szép eredményekről számoltak be. Idős, szakállas Jancsó Szegeden főleg a paralízis maláriaterápiájával foglalkozott, intézetében kezdte az arzenobenzol készítmények sejtbéli útját-hatását követni-kimutatni fia, a Tisza-parti egyetem egyik eminens büszkesége. Purjesz Béla
a belgyógyászati diagnosztika tanára lett, főleg a cukorbetegség volt az érdeklődési
területe. A Jancsó-klinikán kezdte kutatni a tbc bakteriológiai problémáit, a köpetből a Koch-bacilus kitenyésztését Kováts Ferenc, az első szegedi tüdőgondozó megszervezője és a paprikahasítók betegségének a leírója-felfedezője. A világháború
második évében két jeles kolozsvári orvostanár dőlt ki fiatalon. A sebész Makara
Lajos, szegedi utóda a fővárosból jött golyva- és gyomorsebész Vidakovits Kamii
lett, valamint a kiváló dermatológus Marschalkó Tamás tanársegédje, Berde Károly
átjött Szegedre, de túl fiatal lévén, a tanszéket Budapestről Poór Ferenc kapta meg.
36

Poór jeles tankönyvíró, szifilidológus és dermatológiatörténész volt, intézete a katonakórház egyik barakképületében indult 60 priccs és 40 darab könyv összes felszereléssel, apja híres könyvtárát a klinikának ajándékozta, a korszerű épületet főleg
ő hajtotta ki. A nőgyógyászat élére a kiváló rákszakértő, szűrésszervező operatőr
Kubinyi Pál került, a gyermekgyógyászatra Hainiss Elemér, a szemészetre Ditrói
Gábor.
Az elméleti intézetek közül a hajlott korú, de még mindig fiatalos szellemű_Lőte
József a kórtan tanára, 1927-ben adta át helyét a Rockefeller-ösztöndíjas útról hazatérő invenciózus kutató Jeney Endrének, aki a vészes vérszegénység májkezelésével
megelőzte a szerencsésebb (Nobel-díjas) tengerentúli kortársait. Az egyetem első
dékánja a kórboncnok Veszprémy Dezső, a fehérvérűség és a bevérzéses agyvelőgyulladás kórszövettanának és a gümőbacilus virulenciájának tekintélyes szakembere
volt. A fiziológia tanára, Veress Elemér főleg az izom, az ideg és az érzékszervek
élettanával foglalkozott, a sportorvosi vizsgálatok terén is úttörő munkásságot fejtett
ki. Rigler Gusztáv közegészségtanász a kolera történetének a szakértője volt, Davida
Leó a tájanatómiát tanította; az ideg- és elmeklinikát egy ideig Nyirő Gyula professzor vezette, itt kezdte tanári pályafutását Miskolczy Dezső, Juhász Gyula kezelőorvosa, a szívszorítóan szomorú szegedi poéta patográfiájának mesteri szerzője.
Végül, de nem utolsósorban Issekutz Béla, aki a kultuszminisztériumon keresztül
hívta-csalta Szegedre Szent-Györgyi Albertet, a sejtlégzés kutatójának és az ascorbinsav (C-vitamin) izolálójának Nobel-díjas biokémikusát. Issekutz mutatta ki a
pajzsmirígyhormonnak a központi idegrendszeren keresztül kifejtett anyagcserefokozó tulajdonságát, és az inzulin közvetlen hatását a májra. Ö egyengette ifj.
Jancsó útját, szervezőképessége döntően befolyásolta a magyar gyógyszeripar
fejlődését.
A fenti összefoglaló-féle nem mentegetőzik a teljességre törekvés hiányáért.
Megelégszik a szerény ízelítő látszatával, mert egy részletesebb munka alapos kutatásokat végző orvostörténész feladata.
SZÁLLÁSI ÁRPÁD

37

SZENT-GYÖRGYI

ALBERT

A biológiai stabilitás és az evolúciós paradoxon
Egész fölépítésünket az öröklött genetikai szkéma határozza meg; az egypetéjű ikrek föltűnő hasonlósága már önmagában is ezt mutatja. Az atmoszféra-kutató Piccard professzor és a kémikus Piccard professzor például annyira
hasonlított egymásra, hogy diákkorukban — a pletyka szerint — egy hajnyírást fizetve mindketten megnyiratkozhattak: egyikük levágatta a haját s
másnap a másik elment a borbélyhoz s panaszkodván a rosszul végzett munkára, követelte a kiigazítását.
A genetikai szkéma megváltozása súlyos következményekkel jár. A vírusfertőzés például lényegében nem egyéb, mint egy idegen szkéma bejuttatása a
sejtbe. Félretettem egyszer étellel teli élelmiszeres dobozomat. Néhány nap
múlva kinyitván, lárvákkal teli találtam: egy légy új „szkémát" juttatott be
a dobozba. Maga az élet is úgy tekinthető, mint bolygónk megfertőzése önmagát szaporító szkémával.
Az emberi szkéma elsősorban nukleinsavban őrződik, D N S (dezoxiribonukleinsav) viszi át geerációról generációra. Az evolúció, a fajfejlődés lényegében
a genetikai szkéma fokozatos megváltozása molekuláris balesetek hatására.
Nincsen semmiféle előre elképzelt terv. Monod „Véletlen és szükségszerűség"
című remek könyvében (1970) rulettjátékhoz hasonlította ezt a folyamatot,
ahol tisztára véletlen dolga, hogy melyik szám nyer. S egy ilyen véletlen folyamat teremtett találomra annyira valószínűtlen struktúrát, mint mi vagyunk?
Ez az evolúció paradoxona. Azt az illúziót kelti, mintha a természet eleitől
fogva tudta volna, hogy mit akar; mintha valami célt, teloszt látott volna
maga előtt. Sok tudósnak fő is a feje miatta! Hiszen aligha hihető, hogy
annyira valószínűtlen struktúra, mint az emberi lény, tisztára véletlen hibák
halmozódásából keletkezett, de „teleologikus" előre kiterveltségének gondolata
sem fogadható el. A teleológia a tudósok világában vonzó kéjhölgyhöz hasonlít, akivel az ember szívesen elidőz, de nem szívesen mutatkozik vele nyilvánosan. Az örökléstan-kutató válasza a dilemmára az, hogy jutott elég idő
mindenre; csakhogy nem hinném, hogy akár a végtelenség elegenlő lenne
arra, hogy görög templom épüljön föl kövek hajigálásából találomra.
A paradoxon föloldható, ha föltételezzük, hogy a véletlen mutációkat valamilyen válogató mechanizmus kíséri. Ilyen szelekciós mechanizmust először
Darwin tételezett fel a „küzdelem a létért" és a „legkiválóbb megmaradása"
formájában. Monod egy korábbi szelekcióra hivatkozik, éspedig a reprodukció
csökkent esélyére. Azt hiszem, hogy mutáció és szelekció még ennél is erősebben összekapcsolandó, hisz mindkettő az élet alapvető tulajdonsága. A kérdés megoldására tehát először is valamilyen lényeges különbséget kell keressünk élő s élettelen között. Egy ilyen különbséget mindenki jól ismer: az
élettelen gépet a használat elkoptatja, az élő gépezet ellenben csak javul ha
használják, s épp a tétlenség pusztítja el. Az autót elnyűvi a túlságos használat, de a lábat a járás megerősíti.
A láb s az autó analógiája tetszetős lehet, de kísérletileg használhatatlan.
Am Ludwig laboratóriumában egy Bowditch nevű fiatal amerikai már egy
évszázada (1871) leírt egy egyszerű kísérletet, amely hasonló jelenségre vonatkozhat. Bowditch eltávolította a békaszívből a normális ingerületkeltő mechanizmust, úgyhogy a szív teljesen külső elektromos ingerléstől függött. Azután
Részlet a szerző 1972-ben m e g j e l e n t The
38

living

state

című

könyvéből.

beszüntette egy darabig az ingerlést, valószínűleg azt várván, hogy a szünet
utáni első szívdobbanások erősebbek lesznek, hiszen a szív pihent. Ám az
ellenkezőt találta: a szünet utáni első szívverés gyengébb volt, annál gyengébb, minél hosszabb ideig tartott a szünet. A második szívverés már valamivel erősebb volt, s aztán mindenik erősebb a megelőzőnél, úgyhogy a szívverést
jelző görbe csúcsai lépcsőszerűen emelkedtek. El is nevezték ezt az eredményt
„lépcsőjelenségnek". S hogy mit jelent? Hát azt, hogy működés működést kelt,
mozgás mozgást generál, élet életet szül. A tétlenség pedig tétlenséget szül,
elfonnyasztja a mozgást és az életet.
Néhány éve (1952; Hajdú 1953) Hajdú és én a jelenség kemizmusára voltunk kíváncsiak. Azt találtuk, hogy a szünet alatt kálium gyűlt össze a rostokban; ez okozta a szív elgyengülését. Amikor azután a szív újra vert, a
kálium kipumpálódott, s helyreállt a rend.
A szívben normális körülmények között igen jellegzetesen oszlik el a
kálium és a nátrium: a kálium nagy része az izomrostokon belül, a nátrium
pedig a rostokon kívül helyezkedik el. A nyugalom alatt ez a jellegzetes eloszlás elkeveredik, és a kálium eloszlása kezd véletlenszerűvé változni. Valószínűleg más ionok is hasonlóan viselkednek, például a kalciumionok. Ha a
szív nem működik, elveszíti specifikus struktúráját, homogén levessé válik.
Tudományosabban kifejezve nyugalomban az entrópia (azaz a molekuláris
„rendezetlenség") növekszik, munka alatt ellenben csökken. Munka közben a
tápanyag negatív entrópiáját („rendezettségét") fogyasztjuk, de egy részét,
mely belső rendünket őrzi, nem költjük el. Így tehát struktúránk megőrzése
végett dolgoznunk kell.
Az életet működéseiről ismerjük meg; ezek egyike a mozgás. Quo cicior
motus, eo magis motus, minél gyorsabb a mozgás, annál inkább mozgás. Minél
többet „él" az élet, annál inkább élet; mennél több negatív entrópia (azaz
rendezettség) szabadul fel a tápanyagból, annál több tartható meg belőle. Az
élet segíti az életet, a működés építi a struktúrát, a struktúra működést produkál. Mihelyst a funkció megszűnik, összeomlik a struktúra, hiszen munkával
tartja fenn önmagát. A jó munkarend tehát a legstabilisabb állapot. Minél
jobb a munkarend, annál nagyobb a stabilitása és valószínűsége. Az élettelen
rendszerek legstabilisabb állapota a szabadenergia minimumánál és az entrópia
maximumánál van. Ez a „fizikai stabilitás". Az élő rendszerekben pont fordított a helyzet. A legnagyobb stabilitás itt a szabadenergia maximumánál s az
entrópia minimumánál van, mert ez felel meg a legjobb munkarendnek. Ez
tehát a „biológiai stabilitás". Biológiai szempontból a fizikai stabilitás: halál.
Az élet biológiai stabilitásra törekszik, mely csak működés árán őrizhető meg;
ha nincs működés, a rendszer fizikai stabilitásba süllyed. Egy jobb munkarendet eredményező mutáció tehát kedvező, mert növeli a stabilitást, és így nagyobb esélye lesz a fennmaradásra, mint az értelmetlen, funkció nélküli mutációnak. Használat híján még régi, jól megalapozott folyamatok is elsenyvednek. Ez lehet az életet tökéletesedésre hajtó tényezők egyike. A természet úgy
lehet nem tudja hová megy, s mégis folyton javítja önmagát. A tétlenség
dezintegráló mechanizmusaira rávilágíthat egy idézet Lewis és Randall termodinamika-könyvéből (1923): „Gyakran föltételezzük számos egyensúlyi állapot
létezését — ezek felé tarthat a rendszer — úgy, hogy ezek az állapotok mind
stabilisak, de a stabilitás magosabb vagy alacsonyabb fokát képviselik". A tétlenség mármost fokozatos leszállást jelenthet ezen a skálán a végső dezintegrációig, a tevékenység pedig a skálán való emelkedéssel járhat. A vitaminok
például olyan anyagok lehetnek, melyekben bővelkedhetett eredeti környezetünk, a trópusi dzsungel. S mivel így nem volt szükség készítésükre, szervezetünk elfelejtette szintézisüket. Dezintegrálódott a szintézis mechanizmusa.
A gépkocsiban a használat meglazítja a csavarokat és a kapcsokat, az élő
rendszerben megszorítja.
39

Konkrétabb kép is rajzolható az inaktivitásos atrófiáról, a tétlenség sorvasztó hatásáról. Az ábra mutatja az izom aktivált állapotát, a relaxált és
kontrahált állapota között. A „H-meromyosin" gömböcskék minden összehúzódáskor hozzátapadnak a vékony actinroston 400 Angströmnyi távolságban egymástól elhelyezkedő „troponin" csomókhoz. A H-meromyosin gömböcskéket
tehát minden kontrakciós ciklus helyükre igazítja. De ha nincs összehúzódás, a
gömböcskéket elsodorják a véletlen fluktuációk, s nem fogják megtalálni a
troponint, mikor inger hatására hozzá kellene tapadjanak. Hasonlóképpen föltételezhetjük, hogy a káliumion is minden összehúzódásban a kellő helyre
kötődik a kontraktilis fehérjén. Inaktivitás alatt elvándorolnak a káliumionok.
cLcti'n

tro.>ponin

H

tneromyos/'n

myosin

I z o m ö s s z e h ú z ó d á s m o l e k u l á r i s s z i n t e n . (Vázlatosan.) a) R e l a x á l t á l l a p o t , b) a k t í v á l l a p o t , c )
ö s s z e h ú z ó d o t t á l l a p o t . E r n y e d t á l l a p o t b a n az a k t i n s z á l és a t r o p o n i n t a s z í t j a a H - m e r o m y o s i n t .
A k t í v á l l a p o t b a n ez a t a s z í t á s m e g s z ű n i k , é s a H - m e r o m y o s i n g ö m b ö c s k é k a t r o p o n i n h o z
t a p a d n a k . Az ö s s z e h ú z ó d á s k o r a z u t á n a H - m e r o m y o s i n g ö m b ö c s k é k e t a m y o s i n r o s t h o z k ö t ö
vékony szálacska kontrahálódik, s az aktlnszálak s a myosinrost egymáshoz képest eltolódik,
az izom m e g r ö v i d ü l

s a kontrakció képtelen visszahozni őket. Ha túl messze vándorolnak, az állapot irreverzibilissé válhat, s az egész rendszer összeomlik. Ezek ismeretében
válhat fontossá Katz fölfedezése (1971). Katz azt találta, hogy még nyugalomban is észlelhetők kis kontrakciós mikrociklusok. melyek nem integrálódnak
teljes makroszkopikus kontrakcióvá. Az ilyen állandó funkcionális aktivitás
fontos lehet az élő rendszer negatív entrópiájának fenntartása szempontjából,
mert ez az, ami helyükön tartja a dolgokat, megszorítja a csavarokat. Ha Katz
minipotenciáljai és mikrociklusai megszűnnek — mint például idegátvágás esetében —, akkor az egész rendszer degenerálódik. Így segíthet az idegrendszer
a vitalitás megőrzésében, s így érthetjük meg, miért öregszünk gyorsabban
depressziós állapotokban.
40

S Z E N T - G Y Ö R G Y I A L B E R T S Z E G E D E N , 1973-BAN

L A B O R A T O R Y

INSTITUTE
A T

T H E

FOR

M A R I N E

Wooos

ALOEAT

SZENT-OYOAGVI

TEL.:

FALMOUTM
AAIL

COOK

M

S4S

D

. AM

O F

MUSCLE

B I O L O G I C A L

HOLC

THE

RESEARCH
L A B O R A T O R Y

MASSACHUSETTS

02943

O

3708

S IT

^ • ¿ f

S s^ f e ^

a—C «-• A . L ^ L Í o á í
•'

A ...
„Igen tisztelt

Szerkesztő

•

.

Űr,

Köszönöm szíves sorait, a fordításhoz és közléshez szívesen
hozzájárulok.
Mé
9 figyelemmel
és szeretettel
követem a szegedi eseményeket,
és
örülni fogok, hogy szavam még egyszer oda hallatszik, ahol annyi
kedves
évet
töltöttem.
Szíves
üdvözlettel:
Szent-Györgyi

Albert"

LABORATÓRIUMOKBAN

Mindez merő elméletnek látszhat, ám a legmeredekebb elméletet sem
választja el akkora szakadék a betegágytól, mint általában hiszik. Ügy találtuk
Hajdúval, hogy a digitáliszszármazékok, melyek annyit segítettek a szenvedőkön
a beteg szív működésének javításával, az entrópia csökkentésével hatnak,
segítvén a szívet megőrizni specifikus struktúráját és ioneloszlását. Az orvosok gyakran kerülik a digitáliszt, nehogy „meghajtsák" a beteg szívet. Pedig a
digitálisz nem „hajtja" a szívet, csupán segít jobban elvégezni a munkáját.
Ha egy új funkciót teremtő vagy egy meglevőt javító mutációnak nagyobb
az esélye a megmaradásra, mint az értelmetlen mutációknak, akkor a test
fokozatosan meg fogja teremteni a hasznos funkciót végző gépezetet. A helyzet
jellemzésére azt is mondhatjuk, hogy az ember nem azért tud beszélni mert
véletlenül beszédközpontja fejlődött, hanem azért fejlődött beszédközpontja,
mert volt valami mondanivalója.
Hiba lenne azonban a nem használt struktúrák és funkciók elsorvadását
tisztán csak negatív jelenségnek tekinteni. Ez is pozitív építési elv, amely
segít új berendezéseket kifejleszteni s alkalmazni. Mert az alkalmazás és a
fejlődés nemcsak új teremtése, hanem megszabadulás is a haszontalanná vált
régitől. Alkalomadtán persze ez is bajt okozhat. Ha például a sejttenyészeteket
időközönként megfosztják oxigénellátásuktól, akkor alkalmazkodnak az új
helyzethez és visszakapcsolnak az anaerob szaporodás állapotára, elvetvén a
biológiai oxidáció mechanizmusát. Ha azután ez a változás lényegivé rögzül,
a sejtek nem tudnak többé visszatérni az aerob életformára, s rosszindulatú
daganat fejlődik ki.
FORDÍTOTTA: VEKERDI LÁSZLÖ

41

UTASSY

JÓZSEF

Kovács Istvánhoz
Kinek szemébe
csöppent a tenger,
helyét nem leli
már sohatöbbé.

kit a kikelet
megkoronázott:

&

Sejtből
sejtelem
úgy lehetsz,
testvér,
ha sütkérezel
a kezdeteknél.
Szólítsd lánykori
nevén a mákot.

mielőtt május
ragyája rád ég,
s megrontanának
Szent
Bonifácék!
Testvér, kell hogy a
játszmát
megnyerd:
fordítsd le magyarra
a Tengert!

Márciusra
Lomhul a hó. Márciusra
buborékokat fú a föld:
kupolát a tücsöklyukra,
kupolát a tücsöklyukra.
Gyújtózsinór minden gyökér:
rügy robban, reped a göröngy,
s fakad a fű, szakad a fény,
fakad a fű, szakad a fény.

42

KISS

BENEDEK

Egy névnapi üdvözlőlapra
Zúzmara-várfokon
riadalom:
Fagy-pasa menekül
viadalon.
Szellő-pejkóra! — zakó lobogja;
Segélj, Szent Naftalin! — béget a bunda.
S garabonc-félék, ím, gubátlan, hárman
— porzik a lábbeli: oltári sár van —,
jönnek, s megállván, nagy
selymaságban
csóválják fejük a felfordulásban:
„Nahát,

Nohát!"

Fut a pap, csurgat egy köcsög nohát.
Sándor csak somolyog, József hümget,
zsákot ráz Benedek, gyepre dől, koccint:
Növessze Allah botor fülünket,
mint orrunk hegyén a Berda-bordó színt!
A várból kiröppen hét bánki széplány,
pillézve ülnek egy
patakhíd-karfán.
Mese-hímes mind: húsvéti nyúl
tojásra írást róluk tanul!

Folt egy meg-nem-festett Szinyei-képen
. . . iromba gyöngytyúk a vékony hóval
behintett, olvadó hegyoldal,
ül közönyösen, mint fa alatt, porban,
de lassan elfordítja
fejét:
lágy rebbenésekkel
redőződik
nyakán a pala, mint pihe-sötét,
ahogy vélt taréja után hajlik:
bukván a Nap tüzelt előbb ott még

...

43

KALÁSZ

LÁSZLÓ

Játékok árnnyal fénnyel
SUGARA-HŰNYT
napoknak
tündöklő
csillagoknak
váltakozását
érzed
szemmel már be nem foglak
vibrálnak
ugrándoznak
testedben az emlékek:
hol szívedből nő csillag
hol meg elrebben egy Nap
amint lelkemmel
nézlek
várom: leszel-e
holnap
holnap is kérdem: hol vagy
s felel csak: hegyven
éved
ALSZOL
mert ez s így:
arcodat izzadja derű
egedet borítja ború
— álmod ne lenne szomorú

egyszerű

eged ne borítsa ború
álmod ne izzadja derű
ébren se legyél
szomorú
nyálad se legyen
keserű!

BELETÖRNEK
a szelek a tájba
mennyi csonk a dombok
oldalán:
megroppant nyíl kettémetszett
dárda
darabjaik
összetoldanám
minden újra egyenesen
állna!
sorsodat is
összetoldanám
sugarak is ütköznek a tájba
mennyi csonk a dombok
oldalán!
megroppant nyíl kettémetszett
dárda
darabjaik
összetoldanám!
minden újra egyenesen
állna:
sorsunkat is
összetoldanám
44

VAD UJJAL INT
az
intelem:
ki véd meg engem
istenem!
az ördögi
történelem?
vagy az emberi
szerelem?
csak a sátáni
küzdelem?
vagy az emberi
fegyelem?

világontúli
rejtelem?
vagy béklyót hordozó
hitem?
ki ment meg engem
istenem?
mikor magamat sem hiszem!
mikor másokban sincs hitem
ki ment meg engem
istenem

EGY ELVONT TÁJON
sose-volt
múltban fakad fel a jövő?
elképzelt csillagok alatt
gondolja: mint forog á Föld?
s kitalálja lombját a fa?
s kérgébe hiszi görcseit?
és lombja mintha
hullana?
s minden rügye
jegesedik?
olvad a
kristály-gondolat?
munkát fantáziál a jég?
s tennem is kéne
dolgomat?
s élni is? nem csak lenni még?
ÉS KARÁCSONY VOLT
és a Béke
csillaggal szórta a fenyőt
és a Boldogság
meghajolt
boldogan az ember előtt
és a Fények alatt a Gond
úgy döglött hogy nem is igaz
s tudtam: nyújtózik egyet és
belém harap mint a kuvasz
FÉNY
sugárzunk

a nappal!
sugarakkal

midőn ha percek
mintha madarak

érnek:
lépnek

de árnya van a fának
árnya a pillantásnak

könnyűden
ráncokkal

eltaposnak
csillagoznak

pilláink nyomot
hagynak
húnytán a pillanatnak

micsoda fény lesz éjjel:
sugárzunk
csillagfénnyel

ÚJHELYI

JÁNOS

Mike Imre balladája
Mike Imre délelőtt tízkor letette a munkát. Átment a korai zöldségekkel
és gyümölcsökkel roskadásig rakott ládahegyek hosszú során, bekopogtatott a
felvásárlótelep szélén árválkodó, farostlemezekből összetákolt bódé üveges
ajtaján. A telep vezetője, hatvanon túli elhízott férfi intett, hogy lépjen be
hozzá nyugodtan. De Mike Imre nem mozdult, leszegett fejjel a bakancsa
orrát nézte kitartóan. Rövid várakozás után kikászálódott a bódéból a telepvezető.
— Mi van Imre? — kérdezte bizalmasan.
— El kell mennem, Wéber úr.
A telepvezető figyelmesen megnézte az előtte álló meglett, szép derék
embert.
— Valami baj van?
— Semmi vész, Wéber úr.
— Akkor?
Mike Imre belerúgott egy kavicsba.
— Haza kell mennem.
Wéber úr nagyot sóhajtott, hófehér zsebkendőjével áttörölte az arcát, a
nyakát és a mellét, ott, ahol az ing nyílása engedte.
— Megértem Imre . . . Bizonyára betervezett valamit a háztájiban . . . De
n e h é z . . . Jócskán benne vagyunk a szezonban, ma még kilenc szállítmány
érkezik... És tudja, hogy kevesen v a g y u n k . . . A terv, az terv. Sajnálom, nem
tudom elengedni.
Mike Imre maga mögé pillantott, a ládákban virító májusi cseresznyét,
nagyszemű földiepret szemrevételezte. Szinte sajnálkozva szólalt meg.
— Akkor én most felmondok, Wéber úr.
A telepvezetőt indulat remegtette meg: Mennyi bajom van ezekkel a hülye
parasztokkal! De uralkodott magán. Az órájára pillantott.
— Rendben van, Mike — szólalt meg engedékenyen. — Most tíz óra öt
perc, ha megígéri, hogy ebéd utánra visszajön, elmehet. Gilt?
— Nem gilt. — Mike Imre különös mosollyal nézett. — Ide többé nem
jövök vissza.
A telepvezető arca lilára váltott, asztmatikus roham környékezte.
— Mit akar maga, ember?!
— Mondtam már, kilépek. — A mosoly megkeményedett Mike Imrén. —
Most, azonnal... A munkakönyvemet ráér postán elküldeni, tudja a címem.
Á telepvezető bemenekült a bódéjába, a rozoga tákolmány megrázkódott,
ahogy bevágta maga után az ajtót.
Mike Imre, mint aki elvégezte a dolgát, nyugodt léptekkel visszaindult a
ládahegyek labirintusában. A munkatársai lekiabáltak hozzá egy félig rakott
teherautóról.
46

— Megegyeztetek?
— Rendes volt?
— Elengedett?
— Na, mondjad már?!
Mike Imre feltartotta a jobbját, jelezte, hogy minden rendben van. Megszaporázta a lépteit, nem akart most beszédbe elegyedni senkivel. Még eljutott
hozzá falubéli komájának, Vásári Józsinak a hangja.
— De hát hová mégy, te, Imre?! Nekünk csak megmondod?
Mike Imre ingerülten kiáltott vissza.
— Megtudod hamarosan, csak bírd kivárni!
Vásári Józsi feljebb tolta micisapkáját a homlokából.
— Ennek valami nagy baja lehet — mondta a többieknek, és töprengő
tekintetével elkísérte a komáját egészen a lakókocsi sötét nyílásáig.
Mike Imre kirámolta a cuccát az öltözőszekrényből. Mikor mindene az
asztalon volt, leült a padra és elszívott egy cigarettát, a csutkát eldörzsölte a
hamutartónak használt konzerves dobozban. Átöltözött a bejáró ruhájába, a
sámlira állított lavórban leöblítette a kezét és az arcát. Holmiját az aktatáskájába rakta, benézett a bádogszekrénybe, nem maradt-e ott valamije. Az ajtóra
akasztott tükörben találkozott a tekintetével. Hirtelen mozdulattal rákattantotta a lakatot a kallantyúra. Hogy ne találkozzon senkivel, lopva ólálkodott
ki a telepről.
A vidéki nagyváros ezen a május végi délelőttön álmosan és lustán pihegett. Meleg volt. Áz utcákon többnyire csak a környező falvakból bejött, vásárolni szándékozó, ráérő asszonyok bóklásztak, megrakodva hatalmas csomagokkal. A korán lepirult arcokon csíkokban folyt az izzadság.
Mike Imre leszegett fejjel ment, nem nézett semerre. Lábai akaratlanul a
városi börtön szürke épületéhez irányították. Alig húsz méternyire a villanyra
működő vasajtóhoz, megállt a szemközti járdán, és azon töprengett, hogyan
láthatná, akár csak egyetlen pillanatra a fiát, Imrust. Tudta, hogy a vágya
merő képtelenség, még sem bírt elszakadni az épülettől. Kedves fiam, nagyon
sajnálom a történteket, kérlek ne haragudj r á m . . . Egy soha meg nem írt
levelet dadogott magában.
Imrust három hete vitték el a rendőrök. Még csak ősszel tölti a huszonhármat, de micsoda múlt van már mögötte. Először tizenhét éves korában tiltott határátlépési kísérletéért ítélték el, két évvel később lopásért.. . Aztán
garázdaságért... És most megint lopás ellene a vád. Betöréses lopás. A saját
szülőanyját rabolta ki. Azon a napon korán elment hazulról, azt mondta dolgozni megy, aztán mikor üresen maradt a ház, visszalopakodott, feltörte az
anyja lelakatolt szobáját, és összeszedte az értékeket. .. Egy pár arany fülbevalót, egy ezüstláncot, a karórát... Az egész nem ért ötszáz forintot, de fel
kellett jelenteni, nem tehettek mást. Igaz, az asszony hajlandó lett volna megbocsátani Imrusnak, de ő akkor hajlíthatatlan volt, elment a rendőrökért...
így szakadt nyakába ez az egész szerencsétlen ügy. Á védőügyvéd megmondta,
hogy ezúttal nem ússza meg Imrus három év alatt, mivelhogy többszörösen
visszaeső . .. Mike Imre egy egész havi fizetését odaadta a kopasz ügyvédnek,
csak próbáljon segíteni. El lehetett volna intézni ezt a dolgot persze, otthon,
családi körben, csakhát neki is megromlott a viszonya a feleségével, jó fél éve,
hogy alig váltottak szót, pedig huszonhat évet húztak le egymás m e l l e t t . . .
A főtárgyalás tíz nap múlva lesz, és nincsen remény, hogy Imrus szabadlábra
kerüljön . ..
Mike Imre hátán csomóba ráncosodott az átizzadt ing. A bizakodás, hogy
viszontlátja a fiát, elhalványodott benne, a bátorsága is elapadt. Pedig bocsánatot akart kérni a fiától, hogy ne haragudjon rá. El akarta mondani, hogy
megbánta a feljelentést, és hogy a történtek ellenére is szereti, mert Imrus
olyan, mint ő volt legénykorában: szálfatermetű, izzó haragú, vakmerő,
47

asszonybolondító nőcsábász. Hányszor elátkozta azt a percet, mikor magukra
hozta a rendőrséget! Le kellett volna ülniük, szembenézni egymással, mint
két felnőtt férfi, s megbeszélni a dolgukat... De erre úgysem került volna
sor, mert Imrus megvetette és gyűlölte mindig is, de különösen azóta, hogy
kipattant az a buta szerelmi ügy Thurzó Eszterrel... Igen, igaz, meglett korára
elvesztette a fejét.
Míke Imre a távolsági autóbuszok végállomásához gyalogolt, elhelyezkedett a faluján át közlekedő kocsi egyik ablak melletti ülésén. Mereven kibámult
a frissen mosott üvegen, kerülte a feltűnést. Szerencséje volt, mikor a busz
elindult, nem talált ismerőst az utasok között. Leguberálta a pénzt a kalauznak, a jegyet zsebre gyűrte, aztán újra az ablak felé fordult. A busz hamarosan
elhagyta a várost, a nyárfákkal szegett, harmadosztályú makadám úton döcögött. Végeláthatatlan, méregzöld búzatáblák húzódtak az út két oldalán. Már
lábig ér a száruk, gondolta magában Mike Imre. Bepárásodott a szeme, orrában érezte a zsenge búza édeskés illatát. Az egykori öt holdjára gondolt. Hogy
szerette, hogy ápolta azt a kis földet, meg tudott volna halni érte. Mégis,
1959-ben egy aláírással lemondott róla. Le kellett akkor mondania mindenről.
Soha többé nem ment ki a földjére, de a téeszére sem, elmenekült a faluból,
bejött a városba. Rakodómunkás lett a hajdan volt kisgazdából. Ez volt számára az egyetlen lehetséges út az életben maradáshoz. A felesége az más volt,
könnyen vette a csapást, befészkelte magát a téesz kertészetébe, hamarosan
brigádvezető lett. Legyen vele boldog.. .
Éppen húzták a déli harangot, amikor Mike Imre lelépett az autóbuszról
a falu főterén. Beidegződött szokással elindult a kocsma felé, de a lehúzott
vasredőny megállította, idétlenül toporgott a járdán.
— Hátulról bejöhetsz — kiáltotta egy férfihang a rozsdás vas mögül.
Mike Imre arcára megkönnyebbült mosoly ereszkedett, megkerülte az épületet, benyitott a kiskapun, és a raktáron át a söntésbe jutott. Az elsötétített
helyiségben hunyorogva kereste a hang gazdáját. Száját törölve jött elő a
konyhából Kokas Béla, a Jóbarát üzletvezetője.
— Ne haragudj, éppen ebédelek .. . Láttalak, hogy be "akarsz j ö n n i . . .
Azért szóltam.
— Köszönöm. — Mike Imre megbillentette a fejét. — Rendes ember vagy
te, Béla.
— Na h a l l o d ! . . . Te bármikor bejöhetsz ide, elvégre iskolatársak lennénk .. . Meg a front is, ugye, közös a mi sorsunk, Imrém.
— Hagyjuk ezt most, Béla.
— Jól van, hagyjuk, persze, hogy hagyjuk.. . Hogyhogy ilyen korán
hazajöttél?
Mike Imre nem válaszolt, leült egy csupasz asztalhoz, két kezét az ölébe
csüngette.
Az üzletvezető ott tehetetlenkedett mellette.
— Hát a k k o r . . . Mit hozhatok neked, Imrém?
— Hozzál egy fél liter pájinkát, két pohárral, mert azt szeretném, ha te is
innál velem.
— Szívesen, komám, szívesen — buzgólkodott Kokas Béla. — Már hozom is.
A pulthoz kacsázott, lereccsentette egy félliteres cseresznyésüveg alumínium kupakját, teletöltött két decis poharat, vitte az egészet a komájához.
— Isten éltessen — mondta Mike Imre.
— Egészségedre.
A két férfi fenékig itta a poharát.
— Ha nem haragudnál, befejezném az ebédemet, aztán jövök vissza
gyorsan.
— Menjél csak.
48

A lengőajtó becsapódott az üzletvezető mögött. Mike Imre előhúzta a kiskabátjából a pénzét, megszámolta. Ezernégyszáz forint volt náía. Két darab
százast lenyálazott, a szivarzsebébe dugta, a többit visszasüllyesztette a kabátja
belső zsebébe. Megtöltötte a poharakat, de nem volt kedve egyedül inni.
A fénycsíkokkal pásztázott, félhomályos italboltban néhány bentrekedt zöldhátú légy kétségbeesetten kereste a kijáratot. A szabadságot. Mike Imre gúnyosan figyelte a fáradtan zümmögő rovarokat: Meg fogtok dögleni hamarosan,
szerencsétlen jószágok. Fülledt meleg volt, a hirtelen lehúzott italtól apró
izzadságcseppek gyöngyöztek a homlokán. A lengőajtó felé nézett, s hogy az
nem mozdult, kényszeredetten belenyalt a poharába.
Azon tűnődött, miért hozta fel Kokas Béla a háborút, éppen most, mikor
évek óta nem beszéltek már e r r ő l . . . Régóta úgy tettek mindketten, mintha
nem is lettek volna sohasem fronttársak, s a harcok is, istenem, régen volt a k . . . Talán valaki megint megpiszkálta az ügyüket? Nem, ez kizárt. Az a
dolog egyszer és mindenkorra befejezett. A háborúval mindenképpen nagy
szerencséjük volt, csak a végefelé, 1944 nyarán hívták be őket. Egy századba
kerültek, de az nem akármilyen v o l t . . . Büntetőszázad! Mike Imre már legénykorában jó szakács hírében állott, így azonmód a konyhára került, géhásnak.
Kokas Béla semmihez sem értett, csak a parancsolgatáshoz (nem csoda, leventeoktató volt korábban), őt a város körüli tankcsapdák felállításával bízták meg.
Aztán 44 októberében a szovjetek néhány óra alatt felszabadították a várost,
Kokas Béla árkait egyszerűen kikerülték. Akkor összedugták a fejüket, megegyeztek, hogy a maguk részéről befejezik a háborút. Hazajöttek a falujukba,
elégették az egyenruhájukat, és folytatták a paraszti munkát, mintha abba
sem hagyták volna sohasem. Törték a megbarnult csuhéjú kukoricát, ásták a
cukorrépát, vágták a kórót, szántották a földet. Közeledett a tél, mit tehettek
volna mást? Nem is történt semmi 1945 nyaráig. Akkor azán az egykori büntetőszázad életben maradt tagjai közül valaki feljelentette őket. Súlyos volt
ellenük a vád. Mike Imrére azt fogták, hogy az ételosztásnál a zsidók kezére
csorgatta a forró levest, szándékosan. Kokas Bélát meg azzal vádolták, hogy
puskavesszővel tartott rendet a tankcsapdák ásásánál. De hát rendnek kellett
lenni! Különben sem jószántukból, hanem parancsra cselekedtek. Az ügyész
nem respektálta a védekezésüket, a büntetés meglehetősen szigorú volt: Mike
Imrére négy évet húztak, Kokas Bélára még többet, hetet. Le is ülték a büntetést az utolsó napig, az ő esetükben nem volt harmadolás.
Csapódott a lengőajtó, Kokas Béla sebbel-lobbal jött vissza, a szája fénylett a zsírtól.
— Itt vagyok, Imrém!
— Üljél le! — Mike Imre helyet mutatott maga mellett.
Az üzletvezető a pálinkás üvegre pillantott.
— Nem ittál?
— Megvártalak.
Koccintottak, a poharak újra üresek maradtak. Kokas Béla szétöntötte a
maradék italt.
— Hozzak még?
— Nem kell!
Az üzletvezető lehuppant a székre, átkarolta egykori fronttársát, suttogva,
mintha más is lenne rajtuk kívül a légyszaros helyiségben, megkérdezte:
— Aztán mondjad csak, igaz-e a hír, hogy te és Thurzó Eszti. . . ? Szóval,
hogy dugtatok, igaz-e?
Mike Imre elhúzódott az ölelésből.
— Ki mondta ezt neked?
Kokas Béla olajos arcában felparázslottak a szemek.
— Szóval igaz?
— Igaz — mondta Mike Imre.
4 Tiszatáj

49

— Az anyád istenit! — Az üzletvezető felnyögött. — Te még ekkora kani
vagy?! — Megcsóválta a fejét. — Csak azt mondd meg, miért pont azt a vén
kurvát fogtad ki?
— Legénykori szerelem volt, te is tudod.
— Persze hogy tudom. Szóval dugtatok?! Mesélj!
Mike Imrének felkavarodott a gyomra.
— Mivel tartozom?
— Ne siess úgy, Imrém! Hová rohansz? — Kokas Béla megmarkolta a
komája karját. — Most én jövök! Maradunk a cseresznyénél?
— Nem kell! — Mike Imre elrántotta a könyökét. — Megjegyezhetted
már, hogy csak a magamét iszom.
— Na, Imruskám . . .
Az utcáról megzörgették a vasredőnyt, erős férfihang kiabálta.
— Kinyitni! Elmúlt fél kettő!
Kokas Béla felpattant az asztal mellől.
Idegesítő robajjal szaladt fel a vasredőny, s a helyiséget hirtelen beragyogta a kora délutáni erős napfény. A várakozók, négy-öt téeszparaszt, a
pulthoz nyomakodtak, kiszáradt torokkal, nagyokat nyelve figyelték, ahogy
Kokas Béla színültig csurrantja a napsugárban csillámló söröskorsókat. Mike
Imre azt a néhány csepp italt bámulta, amely a pohara mélyén maradt. Arra
riadt, hogy mellette áll az öreg Sándor cigány, és ócska hegedűjén a fülébe
nyekergeti kedvenc nótáját, azt hogy:
Jaj de széles, jaj de hosszú az az út,
Amelyiken az én rózsám elindult.
Régi babám, térj vissza a hosszú utadról,
Emlékezz a be nem váltott
szavadról.
Mike Imrének a nagy fájdalomtól összeszorult a szíve. Hát megint kisérti
ez a nóta! Két tenyerébe hajtotta az arcát, és újra ott volt azon a fél évvel
ezelőtti végzetes csigacsinálón, ahol Thurzó Eszter harminc év után elénekelte
neki ezt a dalt, a dalukat, melyet közösen választottak, akkor, nagyon régen,
mikor még jegyben jártak egymással.
Ki gondolta volna, hogy a húgának a fia, az ő édesunokaöccse éppen
Thurzó Eszter keresztlányát veszi el feleségül? És így történt. A fiatalok, bár
régen elszakadtak az otthoni fészekből (a fiúból mérnök lett, a lányból tanárnő), parasztlakodalmat terveztek. Meg volt a magukhoz való eszük: a menyasszonytánccal járó busás összegre kalkuláltak, meg a nászajándékokra. Jól
számítottak, mert a paraszt, még a legfukarabb is, ilyen alkalommal mindig
belenyúl a zsebébe.
A lakodalmat megelőző hét vasárnap délutánján, régi szokás szerint behívogatott a vőfély. Mikor elment Mikééktől, a férfi megkérdezte az asszonyát.
— Melyik is az a Császlai Marika? Nem nagyon ismerem a mai fiatalokat.
Mikéné felhúzta a szája szélét.
— A volt szeretőd keresztlánya. Most találkozhatsz Thurzó Esztivel.
Mike Imre bár vágyott a lakodalomba, ekkor mégis azt mondta:
— Ha úgy akarod, nem megyünk el.
— Még csak az kellene! — Mikénének szikrázott a szeme a gyűlölettől. —
Csak azt ne higgye az a ribanc, hogy tartok tőle!
Mike Imre erre egy szóval sem válaszolt, meghajtotta a fejét a felesége
akarata előtt. Este, miután megetették az állatokat, Mikéné terítőbe kötötte a
liszttel telemert porcelán tálat, külön szatyorba csomagolta a tíz tojást, és a
házaspár elindult a fiús házhoz, a csigacsinálóra.
Az egyik szobában az asszonyok és a lányok gyúrták, nyújtották, szeletelték a szép sárga tésztát, később előkerültek a ritkán használt, megbarnult fájú
50

apró csigacsinálók. A férfiak a másik szobában iszogattak. Ott volt velük a
vőlegény, lányos arcú, vállig érő hajú, szőke fiatalember. Mike Imre szeretettel, de egyben irigykedve bámulta az unokaöccsét. A fiatalságát irigyelte.
A többi meglett férfivel ellentétben ő nem botránkozott meg a hosszú haján
(a fia is ilyent viselt), csak magában tűnődött el, mennyit változtak a szokások az ő legény kora óta.
Kilenc óra tájt megjöttek a cigányok, s a férfiak kieresztették a hangjukat, mulattak, persze csak módjával, ahogy ez ilyenkor illik, hiszen a nagy
mulatság, a lakodalom, hátrább volt még egy héttel. Az asszonyok nem csatlakoztak a férfiakhoz, fürge ujjakkal, szaporán sodorták a tésztát, s halkan
beszélgettek. Ügy éjféltájt, a csigacsináló vége felé, a cigányok éppen szünetet
tartottak, egyszerre csak átrepült a másik szobából a dal, Thurzó Eszter
énekelte.
Jaj de széles, jaj de hosszú az az
út...
A férfiak abbahagyták a beszélgetést, a cigányok lábhoz tették a vonójukat, mindenki Thurzó Esztert hallgatta. Az idősebbek közül néhányan összemosolyogtak, szólt már ez a nóta majd mindannyiójuknak. Mike Imre az asztal
alatt belemart a combjába, tudta nagyon jól, hogy a dal most csak neki szól.
A másik szobában, az asszonyok közül senki nem mert versengeni az
éneklésben Thurzó Eszterrel. A kezekben megállt az orsó, s ki áhítattal, ki
irigykedve hallgatta a gyönyörű hangot. Thurzó Eszter már kislánykorában
szólót énekelt a Református Legényegylet Dalárdájában, de olyan szépen, hogy
a kántor úr nagy jövőt jósolt neki. . . Aztán jött a háború, szertefoszlottak a
remények. Thurzó Eszter hozzáment Kerecsény Jánoshoz, a szelíd vasutashoz,
épp idejében, mert a szoknyája már lángot kapott a nagy szerelmeskedésben.
Mike Imre lopva a vetélytársára pillantott. Kerecsény János is ott ült a
férfiak karéjában, s mintha nem is figyelné a feleségét, szaporán beszélgetett a
szomszédjával.
Egy óra tájt elfogyott a tészta, vége felé közeledett a csigacsináló. A férfiak átmentek az asszonyokhoz, a cigányok csárdást húztak, mindenki táncolt,
kivéve Thurzó Esztert és Mike Imrét. Egy sarokba húzódtak, nem törődve senkivel és semmivel, úgy nézték egymást, mintha először találkoztak volna
életükben.
— Régen láttalak — szólalt meg Imre elnehezült szívvel.
— Én is téged — mosolygott rá Eszter.
— Nem sokat változtál.
— Tavaly adtam férjhez a kisebbik lányomat. Telik az idő, Imre.
— Ez igaz.
Az aszony megérintette a férfi karját.
— Nézd, milyen jól érzik magukat.
Mikéné Kerecsény János karjaiban ropta a csárdást, magasra tartott fejjel, büszkén, kihívóan.
A csigacsináló után két nappal, kedden este, Mike Imre elment a húgához.
— Te Juliska — kezdte zavarodottan —, mondanék én neked v a l a m i t . . .
— Itt elakadt, de gyorsan kivágta magát. — Kérdezem, van-e már szokácsotok a lakodalomra?
A gömbölyű, mindig mosolygó asszony felkacagott.
— Mi nem jut az eszedbe?! Tudod te azt nagyon jól, hogy minden valamire való lakodalomban Thurzó Eszti főz?!
Mike Imre nagyot nyelt.
— Gondoltam, eljönnék s e g í t e n i . . . A paprikást megcsinálnám, persze,
csak ha te is úgy gondolod.
Juliska nagy szemeket meresztett.
— Jóember! Hát mikor főztél te utoljára?
4»

51

— Számít az! — Mike Imre megkönnyebbülten legyintett. — Emlékezz
vissza, micsoda szakács voltam legénykoromban... Meg a katonaságnál is,
ugye?
Juliska elkomolyult arccal nézett a bátyjára.
— Te! Nehogy valami baj legyen ebből.
Az öreg Sándor cigány megállás nélkül, harmadszor kezdte el a nótát.
Mike Imre hirtelen ocsúdott. A szivarzsebéből előrántotta a két darab százast,
az asztalra dobta.
— Az egyik a magáé! — A pult felé pillantott, Kokas Béla megállás nélkül csapolta a sört, nem nézett vissza rá. — A másikat vigye oda Bélának.
Az öreg cigány hálásan bólintott. Mike Imre felkelt, és senkinek sem
köszönve kiment az utcára. Néhány lépés után megtorpant a lendülete: Most
hová? Rövid gondolkodás után Kerecsény János portája felé indult el.
Pénteken, munkából hazajövet, úgy alkonyattájt, bár semmi keresnivalója
nem akadt a húgánál, megint benyitott a vőlegényes házhoz. Már csak egy
nap volt hátra a lakodalomig.
Az udvaron jókedvű asszonyok kopasztották, belezték a tyúkokat, töltötték a káposztát, sütötték a lakodalmas kalácsot. A látszólag szervezetlen,
nyüzsgő hangyabolyt nagyon is kézben tartotta a főszakácsasszony, Thurzó
Eszter. Érett, keményen telt alakja hol itt, hol ott bukkant fel, parancsokat,
utasításokat osztogatott. Mike Imre lecövekelt, kedvtelve bámulta a sürgőforgó asszonynépet. A nyitott kemencétől, a kiáramló vörös fényben odakiáltott hozzá Thurzó Eszter.
— Űgy állsz ott, Imre, m i n t . . . a lakodalomban!
Kimondta. Szemérmetlenül kimondta azt a szót. Az asszonyok felvisítottak, minden szempár a férfire ugrott, Thurzó Eszter meg folytatta:
— A te tudományodra holnap lesz szükség. De jól vigyázz, nálam vizsgázol!
Az asszonyok fuldokoltak a kacagástól, Mike Imre lángaborult arccal a
kiskapun túlra menekült.
Otthon, villanyoltás után közelebb bújt a feleségéhez a pároságyon, sután
simogatni kezdte a hálóingből kivilágló vállakat. Egy idő után Mikéné felkattintotta az éjjeliszekrény lámpáját, gyanakodva vizsgálta a férje arcát. Mike
Imre lehunyt Szemmel várakozott:
— Mi van veled, te? — kérdezte az asszony.
A férfi nem felelt, kezével az asszonya melle után nyúlt. Mikéné felült
az ágyon.
— Megzavarodtál? Vagy talán Thurzó Eszti izgatott fel? Tudom, hogy
Juliskáékriál v o l t á l . . . Minek? Látni akartad a kurvát! Nem tudtál holnapig
várni?
A durva szavaktól egy pillanat alatt elpárolgott Mike Imre szerelmes
kedve. A fal felé fordult, s úgy tett, mintha azonnal elaludt volna. Pedig egész
éjjel nem jött álom a szemére, végiggondolta az életét, százszor is.
Másnap hajnalban kialvatlanul, összetört arccal ment Juliskáékhoz. A húga
meg is jegyezte.
— Neked meg tán nem jutott dinnyefőd?
A férfi az udvar túlsó végébe, a kemence felé bámult.
— Hol a bornyú? — kérdezte.
A csupaszív asszonynak könnybelábadt a szeme.
— Jaj istenem — suttogta. — Nehogy valami nagy bajt csinálj, Imrus....
Mike Imre egyenesbe rántotta a vállát.
— Ne törődj velem. Lássunk munkához!
Az üres istállóban árván nézett rá egy alig pár hetes kisborjú. Mike Imre
gondolkodás nélkül fejbekólintotta az állatot, átvágta a torkát, két lábánál a
mestergerendáról lecsüngő kampóra akasztotta, takarosan lenyúzta róla a sely52

mes bőrt, aztán feldarabolta. Közben megreggeledett, és jöttek a főzőasszony ok, élükön Thurzó Eszterrel. Az asszony korántsem volt olyan jókedvű, mint
az előző estén. Nagy, barna szemeit halványkék árkok árnyékolták. — Ó sem
aludhatott sokat, gondolkodott magában Miké Imre, miközben felkészítette a
borjúpaprikást.
A késő őszi párás köd sem akart elszakadni az udvartól, sehogyan sem.
De délutánra kisütött a nap, és a jókedv visszatért a lakodalmas házhoz.
Az új pár s a násznép megjött a tanácsházáról, mindenki a terített asztalokhoz
tülekedett. Mike Imre a vőfélyek segítségével felszolgálta az ételt, még a verset is ő mondta; pironkodva ugyan, egyik lábáról a másikra nehezedve, de jó
szívvel hallgatta a dicséreteket. Lopva Thurzó Esztert figyelte, vajon neki is
ízlik a főztje? Az asszony elkapta a pillantását, sugárzó mosollyal válaszolt, és
tetszése jelélül másodjára is színültig merte a tányérját. Mike Imrére ekkor
olyan boldogság szakadt, hogy ki kellett mennie a szobából. Az üres istállóba
húzódott, elszívott négy cigarettát, így várta ki az ebéd végit. Titokban reménykedett, hogy hátha ki tud szabadulni az asszony. De az eszével megértette, hogy ez most lehetetlen, hiábavaló remény.
Délután, mivel neki már nem volt tennivalója, hazaindult. A főzőasszonyok
most kezdtek csak igazán munkába, készültek a lakodalmi vacsorára. Thurzó
Eszter megint a régi volt, dirigált, irányította a népet, és énekelt megállás
nélkül, egyfolytában, még a harmadik utcában is hallotta a hangját Mike Imre.
Otthon a férfi kiment a kertjébe, szöszmötölt, míg rá nem sötétedett. Életében sohasem várta úgy az estét, mint azon a napon. Mikor az égen megpillantotta az első csillagot, talán az esthajnalcsillag volt az, bement a fürdőszobájukba, megborotválkozott, majd megmosakodott tetőtől talpig. A felesége
tiszta fehérneműt adott be hozzá. Ekkor tört ki a botrány. Az asszony, mikor
a gatya már a férfin volt, bejött és magas hangon megkérdezte.
— Elárulnád végre, mennyi menyasszony táncot szándékozol adni?
— Ezer forintot — mondta Mike Imre és belebújt egy fehér nyloningbe.
— Ezer forintot? — Mikéné kifordult az előszoba felé. — Gyere csak,
fiam! Az apádnak elment az esze!
Mike Imre keservesen kinlódott a nyakába kanyarított nyakkendővel.
Jött Imrus, az anyja mellé állt, megtámasztotta az ajtófélfát.
— Mi a baj?
— Hallottad? Ezer forintot akar adni — rikácsolta az asszony. Szórja a
pénzünket!
— Haggyanak engemet békén, mit macerálnak folyton! — mondta a hoszszúra nőtt legény. Nyújtotta a kezét. — Adja ide azt a nyakkendőt, ne szerencsétlenkedjen . . . — Egy pillanat alatt szabályos csomót kötött. — Tessék,
most már felveheti.
— Köszönöm — mondta Mike Imre.
— Na és a pénz, azzal mi lesz? — kérdezte az asszony.'
— Azt csinálnak, amit akarnak.
— Te is inkább munkát keresnél! — Az asszony indulata most a fia felé
fordult. — Fél éve rajtunk élősködsz, nem sül ki a két szemed?!
Imrus sarkon fordult, nemsokára hallatszott az előszobaajtó csapódása.
— Elment! — Mikéné tehetetlenül nézett a férjére. — Látod, azt se
mondta, hogy jó napot. Űristenem . . .
Mike Imre az ünneplő ruháját kefélte, akkurátusan, katonás mozdulatokkal. Mikéné újra felemelte a hangját.
— Nem adunk ezret. Ötszáz is elég lesz.
— Kértem tőled? — kérdezte a férfi csendes gyűlölettel.
— Szóval dugipénzed van?
Mike Imre felordított.
53

— Ha sokáig pofázol, kétezret adok, vagy ötöt, tízet! — A sarokba vágta
a ruhakefét. — A két kezemmel kerestem meg., — Magasba lendítette az
ökleit, lépett egyet az asszony felé. — Ezekkel!
Mikéné kirohant a fürdőszobából.
Végül is két darab ötszázforintost dobott a szitába a menyasszonytáncnál.
Az utolsó pillanatban gondolta meg magát. Ne higgyék az emberek, hogy neki
még a bőre alatt is pénz van.
Jó lakodalom volt. Különösen a fiatal pár lehetett elégedett, nem csoda,
negyvenháromezer forintot zsebeltek be alig másfél óra alatt, a töméntelen
ajándékról nem is beszélve. A mérnök úr és a tanár néni visszavonultak rögtön a menyasszonytánc után, fáradtak voltak, és másnap korán indult a vonatuk a lengyel Tátrába, oda fizettek be két hetet, a nászútra.
Hajnalodott. Az a néhány fiatal, aki még kitartott, a hátulsó szobában
bömböltette a magnót. Nem táncolt senki. A fiúk és a lányok a földön ültek,
összevissza, már nem volt érdekes hogy ki kivel csókolódzik, kinek a vállára
borul, csak egyet kívántak valamennyien; legyen vége már ennek az egésznek.
Nem úgy a felső szobában. A letakarított asztalok mellett önfeledten mulattak a meglett korú asszonyok és a férfiak. Az öreg Sándor cigány vezényletével megállás nélkül játszott a zenekar, hallgatókat, gyorsakat váltogatva,
úgy ahogy ezt ilyenkor szokás.
Mike Imre az asszonya mellett ült; de már régóta csak Thurzó Esztert
nézte. Ott ragyogott az asszony a férje oldalán, három lépésnyire tőle, mégis
elérhetetlen messzeségben. Mike Imre maga mellé intette az öreg cigányt, jó
hangosan, hogy mindenki hallja, azt mondta:
— Sándor bátyám! A kedvenc nótámat! De rögtön a második verssel
kezdjük.
Az öreg cigány engedelmesen rántotta el a vonóját a húrokon. Mike Imre
Thurzó Eszternek énekelte, egyenest a szemébe:
Hosszú útról visszatérni nem lehet,
A szerelmet eltitkolni nem lehet,
A szerelem szélesebb a tenger vizénél,
Árvább vagyok a lehulló levélnél.
Senki nem énekelt Mike Imrével. Ugyanúgy, ahogy a csigacsinálón nem
énekelt senki Thurzó Eszterrel.. . Az asszonyok Thurzó Esztert, a férfiak Mike
Imrét bámulták. Hát ilyen is van még? Mikor a nóta elhangzott, a nagy csendben Thurzó Eszter felkelt a férje mellől, és kiment a szobából. Mike Imre nem
tétovázott, utána ment.
Az üres istállóban borultak egymásra. A férfi olyan szenvedéllyel vette
birtokba az asszony még mindig kőkemény testét, mintha az élete függne ettől
az öleléstől. Aztán csak ültek egymás mellett, egybekulcsolt kezekkel. Thurzó
Eszter szeméből a győztes nőstény mosolya sugárzott.
— Harminc évig kellett erre várnunk, Imre?
A férfi nagyot sóhajtott.
— Mi lesz velünk, Eszter?
— Semmi. — A szép asszony felkelt a férfi kabátjáról. helyreigazította a
kontyát. — Ne gyere utánam, menj haza. A többit bízd rám.
Mike Imre becsengetett Kerecsény János kapuján. A sátortetős, szépen
karbantartott ház lehúzott sárga redőnyei azt sejtették, hogy nincs otthon
senki. Mike Imre mégegyszer megnyomta a csengőt, s akkor megnyílt a ház
ajtaja, kilépett Kerecsény János pizsamában. A kiskapuhoz sietett, megnyitotta
Mike Imre előtt.
— Gyere be. Ne haragudj, hogy így fogadlak — a pizsamájára bökött —,
éjszakás voltam, aludtam még.
54

— Esztert keresem.
— Bement a városba, állítólag lehet naposcsibét kapni, azért.
Mike Imre megszédült, a kerítés vasrácsába kapaszkodott.
— A városban van?
— Ott, mondom . . . Azért bejöhetsz egy percre, jó kis pájinkám van.
— Nem . . . nem. — Mike Imre reménytvesztetten ingatta a fejét. — Fontos elintéznivalóm van.
— Ahogy gondolod.
Mike Imre nyújtotta a jobbját.
— Isten veled, János. Ne haragudj rám.
A vasutas elfogadta a feléje nyújtott kezet.
— Minden jót neked i s . . . Ami történt, megtörtént, Isten áldjon.
Kerecsény János kulcsra zárta a kiskaput, visszament a házba. Mike Imre
hazafelé irányította a lépteit.
Szerelmük alig egy hónapig tartott. Nem rajta múlott, hogy ilyen hamar
vége lett. A falu némán, várakozva figyelte az eseményeket. Mikéné a falu
felé úgy tett, mint aki nem tud semmiről, de otthon más volt a helyzet. Már
a lakodalom másnapján áthurcolkodott a ház üresen árválkodó harmadik szobájába, s azt, ha elment hazulról, mindennap lakattal zárta. (Ezt a szobát törte
fel Imrus.) A házaspár a legszükségesebb dolgokon kívül nem beszélt egymással. Kerecsény Jánosék házában viszont semmi nem változott, élték az életüket, úgy mint eddig.
A szerelmesek a férfi szőlős pajtájában találkoztak, eleinte rendszeresen,
hetenként kétszer. December közepén hidegre fordult az idő, leesett az első hó.
— Fázom — mondta az egyik alkalommal Thurzó Eszter. Mike Imre cigarettáját szívta a priccs szélén.
— Hiszen nemsokára tavasz lesz — nézett biztatóan az asszonyra.
— Előbb még tél legyen.
A férfi az asszonyra borult, betakarta, ahol csak tudta.
— Eszter — suttogta — én már döntöttem. Elválok a feleségemtől, és
te is . ..
— Nem! — kiáltotta az asszony. Ellökte magától a férfit. — Erről ne is
álmodjál, Mike Imre! Nem hagyom magára az uramat, vele éltem le az életem . . . Mikor a legnagyobb bajban voltam, ő mellém állt, magához v e t t . . .
Te akkor nagyon csúnyán viselkedtél, benne hagytál a . ..
— A kutya úrístenit! — Mike Imre hatalmasat csapott a priccs fájára. —
Hát tehetek én róla, hogy börtönbe zártak negyvenötben?
A szép asszony szánalmas mosollyal nézte a kínlódó férfit.
— Még mindig hazudsz magadnak, látod. Te is tudod, hogy nem ez volt
az igazi oka a szakításunknak . . . És azt is tudod, és tudtad is mindig, hogy
én akár tíz évet is vártam volna rád. Legalább most már ne hazudjunk egymásnak, Imre.
Ezután már csak egyszer találkoztak, és az már a búcsúzás volt.
Mike Imre otthon végigjárta a helyiségeket. A felesége szobáján új lakat
csüngött, az Imrusé üresen árválkodott. A spájzban kanyarintott egy-egy szeletet a sonkából és a szalonnából, a konyhába ment, leült az asztal mellé,
evett. Mikor befejezte az ebédet, átment a hálószobájukba. A szekrény aljából
rózsaszínre festett kazettát húzott elő, felnyitotta, s a tartalmát, a számtalan
fényképet, a vetetlen ágyra szórta. Megkereste a katonakori képét, sokáig
nézte. A fényképen egy nyitott gulyáságyú mellett állt, kezében hatalmas
merőkanállal. Mosolygott, szélesen, boldogan, bele a nagyvilágba.
Ez a felvétel 1944 nyarán, néhány héttel a behívó után készült. Ekkor
már jegyben járt Thurzó Eszterrel. Elviselhetetlen boldogsággal szerették egymást, pedig az még nem is történt meg köztük. A szerelmükben biztosak voltak, kínlódva ugyan, de hitüktől naponta megerősödve vártak a házasságköté55

sükre. Mike Imre túl akarta élni a háborút, Thurzó Eszterért, kettőjükért.
Életben is maradt. De amikor novemberben Kokas Bélával hazajött, rettenetes
hírrel fogadták: Eszter a faluban állomásozó német katonáknál szolgált, s azok
szajhája lett. Mike Imre három lánytestvére, két nővére és a húga állandóan
csak azt hajtogatta: Kurva, mindenki tudja, bárki igazolja. A szülei pedig
egyenest kitagadással fenyegették, ha közeledni mert volna Thurzó Eszterhez.
Mike Imre karácsonyig kínlódott, akkor bizonyosságot akart, elment Thurzóékhoz az ünnep második napján. Mikor kettesben maradtak, Eszter az első szóra
bevallotta, hogy a hírek igazak, valóban a németek szeretője volt. Hideg arccal,
száraz szemekkel mesélte el, hogy egy alkalommal erőszakkal leitatták, s végig
ment rajta az ő r s . . . Lefogták, nem védekezhetett, pisztolyt fogtak r á . . .
A férfi akkor lehúzta az ujjáról a jegygyűrűjét, letette maga elé az asztalra.
Egyetlen búcsúszó nélkül ment el a Thurzó h á z b ó l . . .
1950 tavaszán, néhány héttel rá, hogy a börtönből kiszabadult, látta visaont Esztert. A tej csarnokban futottak össze, véletlenül. Thurzó Eszter akkor
már Kerecsény János felesége volt, épp a második gyerekét várta.
— Szerbusz Imre — köszönt előre az asszony.
Mike Imre nem fogadta, mintha nem hallotta volna, a levegőbe bámult.
Sántha Margitot, a későbbi feleségét, egyhónapos ismeretség után vezette
oltár elé. Imrus, a fia, házasságuk második évében született. A feleségét szívből sohasem szerette, csak megtűrte maga mellett. Imrust kis korában még
becézgette, eljátszadozott vele, de ahogy a gyerek nőtt, önállósodott, tőle is
elfordult.
Mike Imre visszarakta a fényképeket a rózsaszín kazettába, csak a katonakori képét tartotta magánál, a nadrágja zsebébe csúsztatta. Előszedte a pénzét, az ezerkétszáz forintot, eligazította az asztal fehér csipketerítőjén.
A ház mellé épített fáskamrába ment. A rejtekhelyéről, egy vesszőkosár
alól előszedte a két hete vásárolt háromméteres kenderkötelet, egyik végét a
mestergerendához csomózta. A csüngő kötél alá állította a faaprításra szolgáló
akácrönköt. Mikor mindez megvolt, résnyire nyitotta a kamra ajtaját:-hadd
süssön be hozzá a fény. Levetette a kiskabátját, felállt a rönkre, nyakába
hurkolta a kötél szabad végét. Gondolkodás nélkül rúgta ki maga alól az
akácfa rönköt.
Élete utolsó pillanataiban Thurzó Eszterre gondolt. A lánykori képét látta
maga előtt, aztán önmagát húszévesen.... Végül kettőjüket, ahogy kéz a kézben jönnek hazafelé a m e z ő r ő l . . . Vállukon a kapa . . . Esteledik . . . Ök énekelnek . . . Jaj de széles, jaj de hosszú . . .
A képek egymásba olvadtak. Egyszerre vakítón fehér lett minden. Mike
Imre a nagy sugárzástól menekülve, lehunyta a szemét.

56

LATOR

LÁSZLÓ

A kezdet
Mostantól már csak a szeszélyes
álom
mintáiban fogunk rájuk
találni:
elvonultak a cserepes
lapályon
a háború utolsó
katonái.
A — már úgy tetszik — eltúlozva
festett
színpadias díszletek
szétdobálva,
a sárga, zöld, a terepszínű
testek
elhelyezkednek
a tisztább
halálba.
Híznak az erjedés bölcs
vegytanába
vetett, felajzott létek vad
zugokban.
A megfülledt,
csípős, fekete
trágya
füstölög, már-már sötét lángra lobban.
Sűrű levében a tavalyi
szalma:
a maró lúgot ronthatatlan
állja
vörheny csigolyák közt okker huzallal
épült másolhatatlan
statikája.
Az útfélen a gödrökben a téli
szemét fehér szakállt eresztve
rothad.
A Kálvária utca
jegenyéi
megint válószínűtlenül
ragyognak.
Kijjebb, hol már a város falu félig,
jámbor dicsfényül
odakanyarítva
a roskadt háztetők fölé, fehérlik
az ultramarin ég egy ujjnyi
csíkja.
Ragyafoltos
házakban tiszta
szappanillat nyirkos dohszaggál
keveredve.
A Gödörben harsog
javíthatatlan
borisszák rekedt, bikanyakú
kedve.
De az idők recsegő
hordalékán
keresztül a hűdéses
renyheségből
a kékszívű fehér
acetilénláng
váratlanul a horpadt ég felé tör.

57

Verejtékes, borostás
Krisztus-arcok
nehéz házi szeszek tüzében égnek.
Gyűrött papírra hevenyészve
rajzolt
jövendők, tervek, érvek,
ellenérvek.
Száraz szelekben só marja a szájat.
Emészti egymást kétely és reménység.
A gondolat már majdnem
megtalálja,
a mozdulat már-már megüli fészkét.
A töltésen túl a gizgazos ártér
görcs fűzfái közt káprázik a hőség.
Derül, sötétül, változik a háttér,
kiválik az egyetlen
lehetőség.
Az aluvót nehéz álom csigázza,
törődötten ébred, s az élhetetlen
szerelem szép
lenvászon-lobogása
elenyészik a vándorló egekben.

TORNAI

JÓZSEF

Nyelvtelen, reménytelen
Soha nem tud meg többet a kőről
annál, hogy kő meg por,
és saját teste
lüktetéséről,
hogy lüktetés meg
fagyos-sár-merevülés,
vér a földön, a porban.
Mászik föl a hegyre,
de tudja, egyre lejjebb ér,
már lent van egészen a síkságon,
világ hasán, világ anyjánál,
születése helyén, születése zöld álmában*
hol a kövek homokká csordulnak
és az ő arca síksággá.
Minden beszél. Mennyi nyelv,
fű-nyelv, akáctüske-nyelv,
látóhatár-nyelv,
átváltozás-nye Iv,
bíbiclábnyom-nyelv
az iszapon. Egybeforrad
velük,
beléjük habzik, de csak szava
bugyborékol,
őmaga elfoszlik

nyelvtelen,

reménytelen.

Haj amnál-fogva
Az ablakon át zúzmarás
hegyoldal,
október ízű dió a palacsintában,
kilencedik szimfónia, a lassú tétel
közben hallom a két sort:
„Már dalolnak az út mentén a nyárfák,
már száll a szélben a futóhomok."
Jégezüst fűcsomókon,
kerékvágásban
futok a Szentkút fölötti
dombig,
a homokhullámokon
tüskés
tökindával
átcsavart, nyöszörgő
kukoricaszár-kúpokig,
mert nem szabad
visszamenekülni
a házak közé,
éhesen, ágyékig átfagyva se,
a dió íze ugyanaz, mint anyám
karácsonyi
kalácsában,
halála, most a lassú tétel közben,
ugyanaz, mint a legelső
pillanatban
és a sötétség
hajamnál-fogva vonszol
az
anyaméh-szobából.

ki

Talán, ha elmennék Harasztira
Talán, ha elmennék
Harasztira,
talán már a legelső
pillanatban,
mikor a vonatról
leszállnék
s lábom megakadna a haraszti
homokban,
talán már a homokbánya
sivár-fehér
teknőjében, hol régen marhacsont és vér rohadt,
talán már utcánk első akácfájától,
drótkerítésünk fekete
roncs-árnyékától,
mert mindenkinek van Harasztija
és ha nincs, akkor még inkább
szeretnénk
elmenni a magunk saját
Harasztijába,
mit sejt-korunk óta keresünk,
59

más és más néven,
más és más istenként
üldözünk,
agyrém-forma,
nemlétező,
de annál inkább szomjazott,
égető,
belső, elolthatatlan, eltaposhatatlan
Haraszti,
anyánk, szerelmünk,
rögeszménk,
egyedüllétünk
és rémületünk
éjjel, mikor halljuk, hogy hívnak
a csillagok vagy nem is a csillagok,
a halál
porszemei,
és kinyílunk, mint árvíz-elöntött
híd,
már visz is a piszkos, hideg semmi:
a saját szívburokból
kizúduló
álom-káprázásunk,
talán, ha megint hallanám a vércse-sírást
az
Egy-nyárfa-pagonyban,
ha elbámészkodnék
az
év-mélységekre
elfelejtett
Tulipán-tér bádogkrisztusa
előtt,
orgonabokor- és
ribizkesövény-felhőben,
ha végiglihegnék a Táncsics Mihály utcán,
míg végetér,
beleömlik
a hullámos
szántóföldekbe,
fölkanyarodik a
Lemenő-nap-dombjára,
talán, ha lekuporodnék a földre az
udvarunkon,
hogy megint kisházat ragasszak sárból és
cirokszárból,
este ott aludnék a vályogfal
mellett,
a csuhával tömött
derékáljon
az öreg ágy petróleum
szagában,
tálán, ha füttyentenék
és a zöld
árokparton
körülcsapkodnának
ricsajukkal a komáim,
ha megint ott dobálnánk a pénzt
Húsvét-hétfőn
a kerítés
tövében,
mikor méregszürkén
szemel az eső
és egyetlen bánat önti le az Alföldet
a haraszti horpadásoktól a Kis-Kúnság
agyagáig,
talán, ha ott lesném az apró ablakokon
a sarat napokig,
hetekig
és véremet lassan-lassan rágná szét
a szomorúság, az a haraszti,
lefejthetetlen,
céltalan, végig járhatatlan, mit a síksági
szél, a síksági hallgatás terít szét
szemcsés, nagy ujjaival
a fuldokló mellékutcákon,
kockaházakon,
talán már az első ismerős, öregség-zúzott
arctól,
a sziget első víznek-fordult
nyárfájától
égre vágódna a kezem
és a szám hasadozna olyan
jajdulással,
olyan igével,
ami halott már
s
föltámaszthatatlan.

SZEPESI

ATTILA

Goethe háza, Weimar
Ásványok
lámpacsöndben
Üveg alatt kagylók és borostyánrögök
Fóliánsok delejes
porsugárban
Kinn a beton évszakai A kertben
mozdulatlan égnek a fák

Heisenberg szavai
a teljes sötétség
nem a mi feladatunk
hidrogént égetni Platón hitével
valami keveset
föltétlenül
foszfortavak lobogtak és szirénák
az intézet tollas lakói
a legenda szerint merőben új
szárnyas napok Goethe kocsijára
baljós hangszerek
a klasszikus fizika nyelvén
mintha úsznék mozdulataim
fölött
így nincs is önmagában létező
asztal szék csillag és atom
Schubert b-dúr triója
rezgő húrok sűrűjéből
egy géppuska kezdett
kattogni
mindössze néhány milliárd év
a szél havat sodort a dombtetőre
a fénykép alján véletlenszerű
fuvarosok
vagyunk

SÁRÁNDIJÓZSEF

Töredékek Aljonának
RIVALDANYÁR
Visszanéztél rám az est
első rímtelen sorából
Láttad
vetkőzésemet
a szóban
Rivaldanyár

tüzelt

Hát nem röhej
moszkványi
nép
nyelvbörtönében
vallatni
a teljesség egét?
Kedvem soha akkora
társhiányt
bomló kedélyromot
leplezni nem tudott
mikor visszanéztél rám
az est
első rímtelen sorából

ELINDUL EGY SIMOGATÁS
Előbb kamasz arcodon barangol
majd megkerülvén fejecskéd
szőke
glóbuszát remegve s tétován
csusszan
tarkóiránt Csöppet időz csigolyáid
piciny dombjain Dobos erek
piros ütemén bátorodva
birtokba veszi hátad

Lapockád fennsíkja alatt
mohón csípődre tapad
Szusszanásnyit
töpreng mit tehetne még
s mi az mit végképp nem szabad
Áldott legyen minden tagod
Magad nékem önként adod
Mégis mintha ellenségtől kéne tartanom
portyázom karcsú combodon
lúdbőrmezőiden
delta-tájba
Kandi érzékeinkkel
összezárva
mi mást
kezdhetünk?

NA ÉS
«

Azt mondod nem együtt
hajózunk?
ölelkezünk s nem Veled vagyok?
Na és ha éppen Nála járok?
Álmatlan miattam
forgolódik
Téged irigyel — Helyette
boldogitlak
akkor mi van ?
ha fejedben is rejtezik egy másik
Jöttét lesed
Megadón eléje nyílsz
Arcom mögül föléd Ő hajol
ki engem irigyel — Helyette
boldogítasz

DOMOKOS

MÁTYÁS
rr

'•*

Osképlet versben
LATOR LÁSZLÓRÓL

Vallhatnak-e megbízhatóan a számok, a méretek, egy költői életmű fajsúlyáról,
minőségéről? Mallarmét alig ezer sor emelte ugyanoda, ahová Victor Hugót ötvenezer: s meglehet, hogy a duplájával csak Béranger-ig emelkedett volna. Ha nem is
mindennap, de mindig jön költő, akinek a költői természetéhez tartozik, és bizonyos esetekben a költői nagyságának is jellemzője, feltétele, hogy egymás mellé
helyezett verssorai nem érik körül az Egyenlítőt.
Huszonöt esztendő lírai termését hozzávetőleg félszáz rövid versben lepárló
kötetével (az 1969-ben megjelent Sár angyallal), és a hét esztendeje érlelődő, úgyszintén karcsúnak ígérkező folytatással (aminek ez idő szerint még címe sincsen) —
Lator László is ilyen kevés szavú, kevés versű költőnek mutatkozik. A kevésnek
azonban őnála is külön mondanivalója, jelentése van; a mennyiségtani ténynek
erkölcse és filozófiája, amitől ritkán felhangzó szavai kigyulladnak, fényburok támad
körülöttük, meteoritként felizzanak az őket körülvevő hallgatás sötét hátterében.
De helyénvaló-e, éppen az ő verseivel kapcsolatban termést emlegetni? Hiszen
uralkodó képzetünk, már a negyvenes évek közepétől, sokkal inkább az volt róluk
(és ez ma sincs másképp), mint amit egyik nemzedéktársa és költő barátja, Fodor
András mondott: megmenekült
versek.
Mitől? Honnan?
Miféle „földalatti rengés", „iszonyú erjedés" elől mentik magukat, a tökéletes
artisztikum fegyelmezett izom játékával csillogva, Lator László versei, immár több
mint három évtizede?
Indulásakor (melynek dokumentumait egyébként nem az XJjhold, ahogyan a
hetvenes évek irodalomtörténetírása véli,. hanem a Magyarok és a Válasz hasábjai
őrzik, s ennek felismeréséhez nincs szükség különösebb tudományos beavatottságra,
csupán a kor folyóiratait ajánlatos föllapozni), tehát harminc esztendővel ezelőtt
úgy tűnt, hogy akkori versei a falhoz — a történelem kivégző falához — állított
ember egyszerűségével és nyíltságával válaszolnak erre a kérdésre. Az időmértéket
a magyar hangsúly természetes zenei értékeivel harmonizáló, sebesen iramló, hegyipatakszerűen tiszta és áttetsző sorokkal.
Néhány példa: „lm a vihar most ránkcsap, ránk a sötétlila / csendből, a szaladó
nap villog acélos tollán. / Gyöngyházszínű galambot, remegő ,/ testű galambot sodor
a sugaras orkán" (Vihar); vagy — „Zuhog a szél, a ritka szél / az iszonyatos ég
alatt" (Se irgalom, se akarat); vagy — „Zörög a sorsunk, mint a szalma. / Próbálj
magadba szállani. / Széjjelszórt csillagok között / fagyosan feszül a világ, / hűvös
szelek hegyén lobog / a határtalan pusztaság" (Kagylóba, héjba); vagy — „Sárgán
lángol a bibliabéli / tűzoszlop ördögi mása" és „Porként hullik a foszló / ember nélküli táj szemeidre" (Háború); és így tovább.
Hogy itt az emberi egzisztencia és a létezés drámájának a képeit alighanem egy
történelmi apokalipszis ellenfényében exponálja a fiatal költői érzékenység; a r r a
okkal gondolhatott az olvasó, aki az éppen hogy befejeződött háború sokkjával az
idegzetében amúgy is hajlamossá vált, hogy a történelem körömtépéseinek a nyomát
vegye észre a szövegek testén, és bennük találja meg a versek üzenetének kizárólagos jelentéstani magyarázatát.
Lator László költői sorsa is szemléletesen példázhatja, milyen következményekkel jár, amikor a megsejtett költői igazság egyoldalú és rosszul értelmezett megfejtéssé redukálódik. Ha a kritikus e versek sugaras látomásaiból a köznapokban
64

megvalósult élettel való szembenállás kicsinyes jeleit véli kiolvasni, s e miatt azzal
a gyanakvással tekint a költőre, mint — Kosztolányi regényében — Britannicusra
Néró. S Nérónak ugyan igaza van, amikor — Senecát idézve — arról beszél, hogy
„a költők sokat szenvednek, a fájdalom beléjük hatol, átmegy a vérükbe, és aztán
valami előttünk ismeretlen, rejtélyes úton, kijön verseikből"; de téved az ezerfejű
Cézár, a közönség, amikor Lator verseinek a fájdalmát közvetlenül úgy értelmezi,
mint költői történelem- és társadalomfilozófiát.
Még különösebb, hogy ezért a tévedésért viszont nem lehet egyértelműen a
kortársak vakságát sem okolni. Áttetszően tiszta rajzolatú versei szituációjának bonyolultságát — mondhatni: sorsszerű tragikumát — a világban ugyanis elmélyíti,
hogy ennek a félreértésnek a lehetősége is szükségszerűen van benne a költészetében. El kell telnie bizonyos időnek, s nem kevés időnek, míg tudomásul vesszük, míg
el tudjuk fogadni, hogy ebben a költőben, akárcsak Leopardi metafizikai kínból
fakadó költészetében, vagy a „csillagléptékben" szemlélődő Hardy-versekben, a
„halál hét strófáját" éneklő Traklban, vagy „az életóceánba halva élő" Komjáthy
Jenő pantheizmusában, Dsida elégiáiban, Babits Esti kérdésében, vagy a Reménytelenség könyvét író Weöres Sándorban, a Lét alapvető, a priori és kiküszöbölhetetlen
tragikuma, a megsemmisülésben fészkelő ragyogó pillanat, a „fehér-izzáson szénsötét" gyönyöre és iszonyata vált — kezdettől fogva — kizárólagos, a költőt szinte
minden versében fogva tartó élménnyé. S mikor a Lét „kormozva csonkig ég", ez a
világlíra folyamatában mindig jelenlevő ősélmény csak eklatánsabb hitellel fejeződik
ki, Buda, Varsó, Leningrád és London füstölgő romjai között, mint — mondjuk —
a múlt század nyolcvanas éveiben, egy dévaj majálison a Svábhegyen, vagy a századforduló idején, Pilisi Róza szalonjában.
Mi tagadás, jó darab időnek kellett eltelnie, amíg a születő versek folyamatában megvilágosodott, hogy ebben a költészetben az időnek más iránya van mint
általában; hogy itt — miközben „egy törvény, egy homogenitás csillagzatában
á l l v a . . . burjánzik a világ", ahogyan Tandori Dezső jellemezte Lator misztika nélküli szenzualizmusát — a felelet megelőzi a kérdést, a definíció megelőzi az analízist.
Íme, egy idézet 1950-ből:
Most minden más lehet,
formáját nem leli,
a dolgok burka fojtott
feszültséggel teli,

mert rég tudjuk
magunkban,
mint egy cellába zárt
rabok a közös sorsot,
hordozzuk a halált.
(Most minden más lehet)

S egy kérdés, amely évtizeddel későbbről visszanyúlik a definícióhoz:
ez volna hát, ez, amiért,
iszamos bőrű csecsemőt,
kivetett ama kocsonyás
tengerből valamely erő,

e csontökölbe
szorított
talán-tudat, mely milliárd
éj-évnyit fut, fellobban, és
kioltja
egyetlen-magát.
(Delelőn)

Mi nyilvánul meg akkor, a „világ folyékony csodájának", „a szép szeméten" minduntalan „kiütköző jóvátehetetlennek", „a kagylónak, a kőnek, a héjnak", vagy „az
áthevült bádogtetők alatt", „a szívnek, a húsnak, a csontnak" az arcai mögött ebben
a költészetben, amit — egy nagy latin-amerikai költővel, Borges-szel szólva — más
költők nyilván másként beszélnek el, hiszen a világon nem létezhet két azonos
dolog?
A válasz, számomra legalábbis, egy idő óta egyszerű: a megismerő embert oly
jellemző, s oly képtelen hajlammal vagy vággyal találkozom ebben a lírai törekvésben, amely egyetlen ősképletbe fogva szeretné fölírni a Lét „ágban, erekben, levelekben" megtapasztalt egyenletét „az övénél nagyobb halál" fekete táblájára. S mint
5 Tiszatáj

65

Heisenberg az Anyag ősegyenletét, úgy írja körül Lator László, a versek folyton
bővülő magyarázataival a Létezés egyetlen ősképletét, a kezdettől meglevő definíciót,
ami őszerinte nem más, mint „a Lét szivén megfészkelt szenvedés". S minél bizonyosabb ebben a rettenetes állandóban, annál bátrabban és ragyogóbban t u d j a kifejezni rettenetes vágyódását „az édes semmiségek", az élet „részeg kedve" után.
Azt gondolom, ez a szeretet segítette Lator László verseit, hogy megmeneküljenek. Hogy megszülessenek — a hallgatásból. Legyőzve az elnémulás metafizikai
kényszerét, amit az elmúlás metafizikai kényszerével szemben érez az ember,
ha költő.

66

CSEHSZLOVÁKIA

Emil Boleslav Lukác egy Straka-estről
A magyar—csehszlovák irodalmi kapcsolatok megszervezésében korszakalkotó
szerep jutott Anton Strakának, a budapesti csehszlovák követség 1925-től 1936-ig
Budapesten élő kultúrattaséjának. A magyar irodalmi köztudat számon t a r t j a összehozó-szervező tevékenységét. A szomszéd népek irodalmának első reprezentatív
antológiája volt az általa szerkesztett Cseh és szlovák költők antológiája.
Ennek
teljes anyaga előzetesen a Korunkban, a Szép Szóban és a Válaszban jelent meg.
Ezen az antológián kívül azonban Straka maga is fordított cseh klasszikusókat, és
munkatársa volt az Apollónak, a Korunknak, a Nyugatnak, a Századunknak és a
Szép Szónak. Ennek az antológiának nyers fordításait is ő készítette; maradt is fönn
ilyen nyers fordítása Szabó Lőrinc hagyatékában. De nemcsak saját országa modern
költőit tolmácsolta a kor jónevű, fiatalább magyar költőinek segítségével, hanem a
magyar lírából nyers fordításokat készített cseh költők részére — sajnos a csaknem
kétszáz magyar verset felölelő antológia a második világháború zord prágai kiadói
körülményei miatt már nem készülhetett el végleges formájában. A kölcsönös fordításokon kívül nagy érdeme Strakának, a magyar zene, képzőművészet és színház
nagy szakértőjének, sőt rajongójának a legkülönbözőbb m ű f a j ú szerzők és kutatók
kölcsönös meghívása. Straka magyar szakemberektől és főként irodalmároktól
kezdve szerkesztőkig, rendezőkig, kiadókig sok olyan magyart hívott meg Prágába
és Csehszlovákiába, akik az ő előkészítő és beajánló m u n k á j a nélkül oda soha nem
jutottak volna el, vagy legalábbis nem részesültek volna olyan fogadtatásban, amilyet még itthoni hivatalos köröktől sem kaptak. De ennek az ellenpárja volt az,
hogy a magyar szellem alkotásai iránt érdeklődő vagy Budapestet és Magyarországot
megismerni akaró cseh és szlovák írókat és tudósokat hívott meg a magyar fővárosba. A kölcsönös megismerkedés híressé vált péntek estéin folyt le, Amerikai úti
villájában. A Nyugat-nemzedék nagyjai, a szocialista és liberális lapok munkatársai,
a népi írók és az éppen csak induló fiatalok a kor legkiválóbb cseh és szlovák szellemi embereivel találkozhattak itt. Strakának ez az összehozó tevékenysége a hitlerizmus magyarországi hatásának növekedésével természetesen szemet szúrt az egyébként is Csehszlovákia-ellenes nemzeti szocializmus magyar' fullajtárainak. Megindították Straka ellen sajtóhadjáratukat és ennek következtében a kiváló cseh kultúrközvetítőnek vissza kellett vonulnia a prágai külügyminisztériumba. (Más kérdés,
hogy onnan még intenzívebben és szélesebb arányokban tudta megrendezni magyar
itellektuellek meghívását Prágába.) Eddig még nem néztek utána, maradt-e fenn a
sajtóban, az emlékiratokban vagy a levelezésekben beszámoló a Straka-estekről
Csehszlovákiában.
A Matica Slovenská mártoni levéltárában őrzött Straka-levelek között van egy,
amelyben megemlíti, hogy Emil Boleslav Lukác első pesti látogatásáról írt cikkét
lefordította és több magyar írónak elküldte. 1933. április 15-én kelt levelében ezt
í r j a : „Olvastam cikkedet a Politikában s bevallom, félek, nehogy szétverjék ezeket
a péntekeket. Van itt ellenségünk több, mint kellene! Egyébként a cikked nagyon jó;
5*

67

lefordítom magyarra, és elküldöm Szabónak, Babitsnak, Kosztolányinak, Illyésnek,
és felolvassuk a legközelebbi pénteken." Ennek a fordításnak egy példánya Szabó
Lőrincnek, a Magyar Tudományos Akadémia Kézirattárába került hagyatékából
előkerült. A szerző engedélyével örömmel közöljük ezt a beszámolót, mert eddig ez
az egyetlen olyan cikk, amely az itt járt cseh és szlovák szellemi nagyságok impreszszióit rögzíti. Lukác neve és művészete túlságosan is ismert ahhoz, hogy részletesen
ismertetni kellene. Válogatott versei éppúgy megjelentek magyarul, mint magyar—
szlovák összehasonlító irodalomtörténeti tanulmányai. A Selmecbányái középiskolai
és pozsonyi egyetemi végzettségű, családjában már gyerekkorában három nyelven
beszélő, de diákkorában még magyarul verselő nagy szlovák költő, Jan Smrek mellett a legnagyobb élő szlovák poéta, még doktori disszertációját is Adyból írta
1934-ben. Cikkének szegedi közlését a Tiszatáj Kelet-európai Néző rovatán kívül az
is ide irányítja, hogy Ady mellett talán Juhász Gyulát tartja legtöbbre a modern
magyar lírából, ha statisztikát csinálnánk, bizonyára kiderülne, hogy kettőjükből
fordított legtöbbet. 1941-ben megjelent I f j ú szívekben és 1943-ban kiadott Sötét vizek
partján című magyar antológiái után most van nyomdában egy körülbelül 500 oldalas, eddig szlovák nyelven a legterjedelmesebb antológia, a régi és a modern magyar
költészet nagy verseiből. De fordított Krúdyt és Mikszáthot is. Műfordítói munkásságáért a Magyar Pen Club 1969-ben Petőfi-emlékéremmel tüntette ki. Lukác az
utóbbi években is többször járt Budapesten, mint a Magyar írószövetség vendége, a
két év előtti Petőfi-ünnepségekre Az apostol fordításával lepett meg bennünket.
Emlékezetes pár hónappal ezelőtt a Magyar Rádiónak adott interjúja, melyben ékes
magyar nyelven számol be életéről, művészetéről, a magyar irodalom iránti nagyrabecsüléséről.
A Politikában megjelent friss riportja első pesti ismerkedéseiről itt-ott egy-két
elírást is tartalmaz, Berda Józsefről valóban elmondható, hisz versben maga is megvallotta, hogy édesanyja szlovák származású; József Attiláról viszont csak úgy emlékezhetett, hogy szőke volt, hogy Szántó Judit szőkesége maradt meg emlékezetében. Kitűnő Szabó Lőrincről és Illyés Gyuláról írt miniatűr arcképe, és n a gyon jó az akkoriban közösen föllépő költőtriász, Simon, Sáfáry, Habán megjelenítése. Sáfáryról azonban tévedés, hogy Safarik rokona lett volna, az utóbbi gömöri, a
második világháború forgatagában eltűnt sarlós költő pedig munkácsi. Mindez azonban semmit sem von le a cikk értékéből.
Bízunk benne, hogy Lukác nagy magyar antológiájának befejezése után közreadja az Ady-generáció utáni magyar költőkkel .való tálálkozásainak és barátkozásainak történetét is.
GÁL ISTVÁN

ÚJ ARCÚ MAGYAROK ?
Akarsz velük találkozni? A budapesti Amerikai úton van egy szép villa, a csehszlovák követségünk sajtóattaséjának, Straka barátomnak a lakóhelye. Minden pénteken összejön ott a. fiatal Magyarország szellemi elitje, öten, tízen, húszan, mikor
hogy, de eljönnek. Nincs ott elfogultság, ámbár nincsen semmi rábeszélés
egyik
részről sem. Szellemi találkozóhely s ahogy nézem az elmúlt péntekek névsorát, nem
kis nevekkel találkozom ott az .egyes csoportokból. Attasénk személyes titka, miként
nyerte meg a bizalmat, miként oszlatta el a gyanakvást, amely velünk szemben ott
általános, és jelentkezik olyan tilalmakban is, mint a legutóbbi csabai eset. Itt, az
ő dolgozószobájában nincsen. Nyíltság és egyenértékűség az egyedüli elvek, a költészet és művészet iránti szeretet az egyedüli törvény.
Részt vettem az egyik ilyen irodalmi pénteken. Körülbelül húsz fiatal, jelentős
magyar intellektuel volt ott, mindnyájan többé-kevésbé az új magyar költészet aktív
művelői. Az idősebbek közül ott volt az ismert kritikus, Komlós Aladár, akinek a
könyve (Az új magyar líra) különösen Adynak s a (volt) Nyugat köré csoportosult
68

íróknak költői működését értékeli. Némileg ismeri a szlovák viszonyokat,
Losoncon
élt. Mint kritikus és irodalomtörténetíró
Krcméry „Prehlad"-járól értekezett.
Föntemlített könyve eddig körülbelül a legegységesebb képet s úgynevezett
potenciális
esztétikát nyújt a régebbi költőkről. (Ady, Babits, Juhász, Kosztolányi és mások.)
S egymás után jönnek a többiek. A mi úgynevezett „feláldozott"
nemzedékünk,
a harmincasok legkiválóbb költője, Szabó Lőrinc (szül. 1900), akinek kétpólusos költészete magán hordja a mélységek minden sajátságait, az élettragédia hatalmas erejét és ércbeöntött, ragyogó formáit. Nekem különösen kedves, lefordította
Khájjámot,
Villont, Baudelaire-t, Verlaine-t — és a cseh költőt, Halast. Az előkészület alatt álló
csehszlovák költők antológiájában — amelyről annak idején részletesebben
fogunk
megemlékezni — részt vesz Halas versének szép fordításával. Januárban
leközöltem
a Slovenské Pohlady-ban „Homlokodtól fölfelé" című döbbenetesen szép versének
fordítását. Most adta ki hatéves munkájának
termését a „Te meg a világ" című
kötetben. Más helyen és méltó módon akarok foglalkozni evvel a nagy
költészettel.
Jön egy szőke hajú, fiatal férfi a feleségével, aki szlovákul beszél — Kassán élt.
József Attila proletárköltő (szül. 1905), átélte az élet mélységeit, férfias és biztos,
funkcionális
költészettel.
Kár, hogy nincsen jelen Illyés Gyula, társam a Sorbonne-ról, a földnek és titkainak a költője. Róla, Józsefről, Erdélyiről és Sárköziről — mindannyian
harmincasok
— emlékezik meg a modern magyar líra nesztora, Babits Mihály, amikor az Űj
Antológia előszavában írja, hogy ezek elevenítették
meg a népből fakadó magyar
poézist. Űgy beszél róluk, mint az új „népi irány" megteremtőiről. Illyés nagyszerű
ironikus. Cdája az afgán miniszterről a korrupció ostorozó és maró költői
kritikája.
Lefordítottam szlovákra, meg fog jelenni a „Listy pre umenie a kritiku" című lapban. Figyelmet
érdemel.
Hosszabb ideig elbeszélgettem
néhány fiatal költőkortársammal,
akik
mintegy
tüntetőleg összetartanak. Ha nem tudtam volna, hogy Magyarország szívében ülök,
azt hittem volna, hogy valahol Liptóban vagyok. Az arcok oly kifejezetten
szlovák
típusok, ez is, az is egy-egy szlovák barátomra emlékeztet. Itt van Berda József
(szül. 1902), vasegészségű legény, mint költő ízig-vérig hedonista, arcvonásaira mint
egy vychodna-i barátom, nem hiába onnan valahonnan mitőlünk származik. A Babits-antológiában
van egy Timmermans-ízű
verse. Gyöngyözik benne a bor és a
fönséges étvágy
himnusza.
Mintegy melankolikusan,
kissé rezignáltán, kissé megvetéssel ül ott három neorousseauista költő. Simon Aladár (szül. 1901) — így jellemzi Komlós Aladár — a mi
F. Král'-unkhoz hasonlít, mint egyik tojás a másikhoz; a legfiatalabb Sáfáry László
— a Safárik családból — Habán Mihály és még egy fiatál költő, Nezvál és Jeszenyin
fordítója — a fiatalok köre, akik a megszokott nehézségekkel
avantgardista
lapot
adnak ki. Mindegyik mögött néhány verskötet, amelyekről alkalomadtán
bővebben
kell
megemlékeznünk.
Itt csak az emberi profiljukat figyelhetem s az meleg, őszinte, barátságos. Fiatalok, tele vulkánikus
tűzzel, s úgy látszik igen sok és keserű csalódással. Sorsuk
aligha rózsás. Szavaik, amelyekkel az embereket s a kort bírálják, lesújtók. Ezek
tényleg „új arcok"! Milyen lesz a sorsuk a mai környezetben, ez előrelátható. Legalábbis addig, amíg a hivatalos vezetés ugyanaz lesz, ami a háború előtt volt.
EMII. B. LUKAC

69

JUGOSZLÁVIA

Irodalmunk útja Jugoszláviában 1945-1975
A megoszló nyelvterület, a számos köztársasági és tartományi kiadó szerteágazó
tevékenysége miatt némileg nehezebben tekinthető át s foglalható össze a m a g y a r
irodalom jugoszláviai fordításának és közreadásának, még nehezebben fogadtatásának és népszerűségének kérdésköre. Az utóbbi harminc esztendő kiadói e r e d m é nyeinek ismeretében — a magyar irodalom jugoszláviai bemutatása a felszabadulás
után, 1946-ban Petőfi jegyében indult meg — mégis eléggé szemléletesen, talán teljességre is törekedve tudunk utalni legalább a leglényegesebb kérdésekre: hogyan
alakult az eltelt három évtized során irodalmunk jugoszláviai kiadása, s hol t a r t a nak legközelebbi déli szomszédaink irodalmunk megismerésének a lehetőségében,
vajon helyet kaphatott-e világirodalmi köztudatukban a szomszédos magyar irodalom is?
Bár köztársaságokra, tartományokra és népekre (nemzetekre) oszlik, a Jugoszláv
Szocialista Szövetségi Köztársaság 20,5 millió lakosa közül kereken 15 millió képez
egybefüggő szerb-horvát (horvát-szerb) nyelvterületet, amelyet á köztársasági és
tartományi kiadók úgy látnak el olvasnivalóval, hogy kiadványaikat e nagy k i t e r j e désű nyelvterületen mindenfelé terjeszteni igyekeznek. Hogy a gyakorlatban a kiadók, a könyvkereskedelem, a könyvterjesztő hálózat mennyire képes biztosítani a
könyvek megfelelő szétáramlását e jelentős olvasótábor bázisának tekinthető nagy
területen — nehezen lehetne egyértelműen megítélni. Történetesen egy Újvidéken,
vagy akár Belgrádban vagy Zágrábban szerb-horvát (horvát-szerb) fordításban megjelent magyar kötet ú t j á t nehezen tudnánk nyomon követni m o n d j u k Szarajevóig
vagy Titográdig — és fordítva. Bizonyos, hogy közrejátszhat a példányszámmal
összefüggő legközvetlenebb kiadói érdek is, s különösen h a egyik-másik kötet példányszáma szerény, megeshet, hogy a nagy számú kiadóvállalat sokrétű termésében
egyszerűen elsikkad, „elfekszik", és nem kerül a kiadói terjesztés és hírverés sodrába. Sajnálatos körülmény az is, hogy irodalmunknak s íróinknak Jugoszláviában
még nem alakult ki akkora hírneve, hogy a kelendőséget, a keresletet befolyásolhatná. De egyes, itthon" sikeres, vagy éppenséggel az irodalmi-kritikai viták középpontjába kerülő könyveknek a híre is alig jut át a határon. Bár a napi- és hetilapok
jelentős teret adnak az állandó kulturális, művészeti és irodalmi rovatoknak, mellékleteknek (s rendkívül sok az irodalmi folyóirat), az elsősorban a hazai irodalom
jelenségeire összpontosuló kritika figyelme csak kevéssé t e r j e d ki a k o r t á r s külföldi
irodalmi termésre, még ha az több-kevesebb késéssel fordításban is e l j u t a hazai
olvasókhoz. Mindez oly általános jelenségnek tekinthető, amely egyaránt hat ki a
kiadásra kerülő magyar szépirodalom tudomásulvételére, fogadtatására is.
Kedvezően hathat ki egy író vagy mű, vagy antológia „beáramlására" az a k ö rülmény, hogy valamely nagyobb kiadó népszerű világirodalmi sorozatában k a p
helyet. Az ú j a b b magyar líra antológiája például a tekintélyes belgrádi Nolit k ö n y v kiadó „Orfeusz" sorozatában jelent meg, a modern nemzeti költői antológiák sorában (az ú j a b b német, a mai angol, cseh és szlovák, lengyel, bolgár líra kötete előzte
meg). Petőfi és Ady válogatott versei a belgrádi Rad kiadó „Szó és Gondolat";
József Attila verseinek válogatása a belgrádi Nolit „Kis Könyv" népszerű, olcsó
sorozatában kapott helyet. Ady versei e sorozatban 30 ezer példányban kerültek az
olvasókhoz. Déry Tibor A befejezetlen
mondata a belgrádi Prosveta kiadó „Nagy
Regények Könyvtára" reprezentatív sorozatában Thomas Mann, Galsworthy, Dosztojevszkij, Tolsztoj, Balzac, Stendhal, Victor Hugó, Faulkner, Huxley mellé került a
sorozatot gyűjtők polcára.
70

A szerb-horvát (horvát-szerb) anyanyelvű olvasók tábora Szerbiára (és két
autonóm tartományára, a Vajdaságra és Koszovóra), Crna Gorára, Boszniára és
Hercegovinára, valamint Horvátországra terjed ki, míg a szlovén és macedón olvasók lényegében a maguk köztársaságaira összpontosulnak. Jugoszláviában 1 700 000
szlovén, illetőleg 1 200 000 macedón van. Ha a szlovén fordításban megjelent magyar
szépirodalmat vesszük számba, azt kell látnunk, hogy mind a kiadott kötetek számát, mind a kiadásra kerülő művek kiválasztását tekintve a szlovén könyvkiadás az
utóbbi két évtized során irodalmunk jugoszláviai népszerűsítésében rendkívül jelentős szerepet vállalt, s jól kitűzött kiadói programot valósított meg. A macedón
könyvkiadás, amely felszabadulás utáni sajátos helyzetében, amikor a mai macedón
irodalom alapjait kellett lerakni, s a kiadói tevékenységet az anyanyelvű könyvkiadás legszerteágazóbb területei között kényszerült megosztani, a világirodalom
fokozatos fordítása és megjelentetése keretébe állította több magyar kötet kiadását is.
Ha egészében nézzük, mintegy 180 kötetre tehető a klasszikus és modern, mai
magyar íróktól szerb-horvát, szlovén és macedón nyelven kiadott kötetek — regények, vers- és elbeszéléskötetek, antológiák, ifjúsági könyvek, esszékötetek és esztétikai művek — száma. Ez elegendő lehetne ahhoz, hogy a klasszikus, modern és
kortárs magyar irodalom antológiáját, válogatását, valóságos kis könyvtárát nyújtsa
az érdeklődő jugoszláviai olvasóknak, s eligazítsa őket legközelebbi északi szomszédjuk régebbi és mai irodalmában. E könyvtermés harminc esztendő során mintegy
negyven jugoszláviai kiadó jóvoltából állt össze, s a könyvek közel tizenöt városban
láttak napvilágot — három nyelven.
Legtöbb kötete, valósággal teljes életműve jelent meg Jugoszláviában — Lukács
Györgynek: mintegy húsz kötete látott napvilágot szerb-horvát és szlovén nyelven.
A legnagyobb magyar könyvsiker Jugoszláviában változatlanul Molnár Ferenc
A Pál utcai fiúkja, amely a felszabadulás óta több mint tizenöt kiadást ért meg/
mindhárom nyelven, s változatlanul rendkívül népszerű az i f j ú olvasók körében,"
újabb kiadások kilátásával. (A Pál utcai fiúk természetesen már a háború előtt is
megjelent Jugoszláviában.)
Nyilván üzleti érdekek folytán alakult úgy, hogy a Jugoszláviában szerb-horvát
és szlovén nyelven kiadott magyar könyvek közel egynegyedét (néhány Harsányi
Zsolt-kötet mellett) sajnálatosan — Zilahy Lajosnak a jugoszláv olvasók körében
rendkívül népszerű regényei teszik ki, amelyeket nyolckötetes sorozatokban kínálnak. Bizonyos, hogy ez az indokolatlan aránytalanság legalábbis zavarba hozza a
tájékozódni kívánó jóhiszemű olvasót, s nem a legelőnyösebb, hogy a legközismertebb és legolvasottabb magyar író déli szomszédainknál épp — Zilahy!
Mintegy kilencven kötet a klasszikus és modern, mai magyar irodalom között
oszlik meg. Szépirodalmunk kiadása 1960-tól fokozódott jelentősebben Jugoszláviában. Az 1960-as évek értékes könyvtermése sokban két kiadó, az újvidéki magyar
nemzetiségi Forum Könyvkiadó, és a szlovéniai, muraszombati Pomurska zalozba
kezdeményezésének köszönhető. A szerb, horvát és szlovén írók műveinek magyar
fordításban való közreadásával egyidejűleg az újvidéki Forum 1960-tól sorozatban
kezdte megjelentetni szerb-horvát nyelven századunk magyar prózáját, 1961-ben
pedig kétnyelvű, bibliofil kiállítású sorozatot indított a magyar költészet eredetiben
s szerb-horvát fordításban való kiadására. 1966-ig, amikor nyilván kiadói okok
miatt a Forum kénytelen volt elállni e sorozatainak folytatásától, összesen tizenöt
kötetet jelentetett meg. Nem sokkal az újvidéki Forum vállalkozását követően,
1962-től a muraszombati Pomurska zalozba vállalta a magyar irodalom szlovén fordításban való sorozatos kiadását, s napjainkig szintén mintegy tizenöt klasszikus és
modern, mai regényt, költői művet és antológiát adott ki. Szerb-horvát nyelvterületen még a belgrádi Nolit és Prosveta, az újvidéki Matica srpska, a szabadkai Minerva, a zágrábi Naprijed, Zora és Mladost, a szarajevói Svjetlost könyvkiadó, valamint több szlovéniai (ljubljanai, maribori) és macedóniai (szkopjei) kiadó vállalt
érdemlegesebb részt könyveink kiadásában.
A szerb-horvát nyelvterületen rendkívül jelentős volt az újabb magyar líra
71

közel háromszáz oldalas antológiájának megjelenése (1970), amelyben Danilo Kis és
Ivan Ivanji válogatásában Ady, Babits, Juhász Gyula, Kosztolányi, Tóth Árpád,
Karinthy Frigyes, Kassák, Füst, Szabó Lőrinc, József Attila és B.adnóti mellett a
mai magyar költészetet Illyés Gyula, Weöres Sándor, Pilinszky János, Nemes Nagy
Ágnes, Nagy László, Simon István, Juhász Ferenc, Garai Gábor és Csoóri Sándor
képviseli. Húsz költő 125 versét Ivan Ivanji, Danilo Kié és Ivan V. Lalic, költészetünk avatott fordítóinak átültetésében, megfontolt válogatásban n y ú j t j a a kötet az
olvasóknak — amelynek hézagpótló voltát megerősíti az a körülmény, hogy ez századunk magyar költészetének első szerb-horvát nyelvű antológiája. E válogatást
megelőzte az újvidéki Forum kétnyelvű sorozata, amely Ady (Vér és arany), József
Attila (Külvárosi éj), Radnóti (Meredek út) költői művét mutatta be Danilo Kis f o r dításában, s Weöres Sándor költészetéből adott válogatást (Átváltozások)
Ivan V.
Laíic és Ács Károly közös átköltésében. Petőfitől három válogatás jelent meg (1946
— Az apostol teljes fordításával, amelyet Mladen Leskovac készített; 1969, 1973 —
Petőfi születésének 150. évfordulójára, a belgrádi Nolit és az újvidéki Matica srpska
közös gondozásában), Adytól további kettő (1953, 1964), Ivan Ivanji és Danilo Kis
fordításában. József Attila verseinek ú j a b b kötetét (1964) Bogdán Ciplic fordította.
1971-ben a zágrábi Mladost kiadó „Orion" sorozatában kapott helyet Illyés Gyula
verseinek kétnyelvű kötete (Enver Colakovié tolmácsolásában), 1972-ben pedig egy
szerbiai kiadó jelentette meg Simon István válogatott verseinek kötetét Hajnali lakodalmasok címmel (Predrag Cudié átköltésében). Csuka Zoltán költészetét — akit
méltán tekintenek jugoszláviai magyar költőnek is — két kötet reprezentálja: Az én
két hazám címmel Szarajevóban (1972), s kétnyelvű kiadásban ugyancsak a zágrábi
„Orion" sorozatban jelentették meg költeményeit (Enver Colakovié fordításában).
Klasszikus prózairodalmunkat jól képviselik Jókai Mór (Az új földesúr,
Az
aranyember, Szegény gazdagok) és Mikszáth Kálmán (Beszterce ostroma, Szent Péter
esernyője, Különös házasság) népszerű kötetei, amelyek ismételt kiadásokat is megértek. Századunk prózáját Hat holdas rózsakert címmel 1953-ban egy újvidéki novellaválogatás kísérelte meg bemutatni. Ott találhatnánk az olvasók polcán Móricz
Zsigmond (Légy jó mindhalálig, Rózsa Sándor, Rokonok), Ady novelláinak, Babits
Mihály (Halálfiai), Nagy .Lajos (Falu), Gábor Andor (Doktor Senki), Kosztolányi
Dezső (Pacsirta), Karinthy Frigyes (Tanár ú r kérem), Füst Milán (A feleségem
története) köteteit is. Újabb prózánkat, eléggé arányosan, általában jó válogatásban
mutatják be Déry Tibor (A befejezetlen mondat, Niki, G. A. úr X.-ben), Veres Péter
(Számadás), Kodolányi János (Boldog békeidők), Remenyik Zsigmond
(Bolhacirkusz),
Németh László (Iszony, Égető Eszter), Illyés Gyula (Puszták népe, Ebéd a kastélyban, Petőfi), azután Kolozsvári Grandpierre Emil novelláinak (főleg A
tisztesség
keresztjéből), Nemes György (Kánaán), Goda Gábor (A planétás ember), Ottlik Géza
(Iskola a határon), Cseres Tibor (Hideg napok, Ember fia és farkasa), Szabó Magda
(Freskó, Az őz), Sarkadi Imre (A gyáva), Karinthy Ferenc (Budapesti tavasz), Fejes
Endre (Rozsdatemető) és Sánta Ferenc (Húsz óra) kötetei.
A szlovéneknél — bármennyire is kedvező prózairodalmunk kiadása — teljes a
lemaradás költészetünk bemutatásában. Petőfi születésének 150. évfordulójára kétnyelvű kiadásban (Joze Hradil átköltésében) adta ki a muraszombati Pomurska
zalozba Az apostolt — s egyelőre ez minden. A klasszikus prózát szlovén nyelven is
Jókai (Az aranyember, Fekete gyémántok, Egy magyar nábob) és Mikszáth (Különös
házasság) képviseli. Századunk prózájának fordítása Móricz Zsigmond jegyében
indult meg (Légy jó mindhalálig, Rózsa Sándor), s Déry Tibor (A befejezetlen
mondat), Tamási Áron (Ábel a rengetegben), Háy Gyula (Tiszazug), Németh László
(Iszony), Illyés Gyula (Puszták népe, Petőfi), Szabó Magda (Az őz), Fejes Endre
(Rozsdatemető),
Somogyi Tóth Sándor (Próféta voltál, szívem), Moldova György
(Sötét angyal) és Kertész Ákos (Makra) regényeivel folytatódott. Mai prózairodalmunk bemutatását tette teljessé az a prózai antológia, amely Szerelem címmel 1969ben Joze Hradil válogatásában Déry Tibor, Lengyel József, Veres Péter, Tamási
Áron, Illés Endre, Illyés Gyula, Sándor Kálmán, Kolozsvári Grandpierre Emil,
72

Thurzó Gábor, Örkény István, Szabó Magda, Mándy Iván, Mészöly Miklós, Karinthy
Ferenc, Sarkadi Imre, Hernádi Gyula, Fejes Endre, Sánta Ferenc, Galambos Lajos,
Salamon Pál, Galgóczi Erzsébet, Szabó István, Szakonyi Károly, Moldova György és
Csurka István egy-egy novelláját, elbeszélését, rövidebb írását foglalta magába.
Míg a szlovéneknél a mérleg szélsőségesen a próza javára billen, a macedónoknál — Paszkal Gilevszki, irodalmunk értő és szorgalmas macedón gondozója munkálkodásának eredményeként — előnyösebben áll költészetünk bemutatása. A magyar prózát tudomásunk szerint ez ideig Móricz Zsigmond Légy jó mindhaláligja és
Darvas József Részeg esője képviseli (Molnár Ferenc és Berkesi András egy-egy
könyve mellett), viszont a kortárs magyar költészet legátfogóbban elképzelt antológiája macedón nyelven látott napvilágot (1972) a szkopjei Fakel, a Macedón Írók
Társasága kiadójának gondozásában. Az antológiát Paszkal Gilevszki állította össze, s
egymaga is fordította. A kötet címe Juhász Ferenc verse nyomán adódott: A múltidő arany-ága, s három részre bontva az anyagot, harmincöt költőtől mintegy száz
verset mutat be a macedón olvasóknak, talán nem a legszerencsésebb csoportosításban. Az első részben (amely Illyés Gyula örök s múlandó versének címét viseli) az
antológia Gellért Oszkár, Kassák Lajos, Füst Milán, Fodor József, Szabó Lőrinc,
Illyés Gyula, Csuka Zoltán, Gereblyés László, Zelk Zoltán, Képes Géza, Vas István
jegyében indul, a második részben (amelynek címe — Versben bujdosó — Nagy
Lászlótól való) Weöres Sándor, Rónay György, Benjámin László, Takáts Gyula,
Somlyó György, Csanádi Imre, Pilinszky János, Rákos Sándor, Nemes Nagy Ágnes,
Váci Mihály, Nagy László és Simon István verseivel folytatódik, a harmadik részben pedig — Tűztánc címmel — Juhász Ferenc, Bede Anna, Fodor András, Garai
Gábor, Csoóri Sándor, Szécsi Margit, Mezei András, Csanády János, Kalász Márton,
Ladányi Mihály, Buda Ferenc és Ágh István verseit találjuk. A kötet, amely nemzedéki mércével Ady, Babits és a kortársak, de különösen József Attila és Radnóti
költészetét is felölelhetné, nyilván szándékosan a magyar költészet felszabadulás
utáni, napjainkba hajló szakaszát kívánta bemutatni. Persze, a harmincöt költő
árnyaltabb bemutatásához bizonyára több térre lett volna szükség, mint amennyit
egy 200 lapnyi kötet nyújt, s a mintegy száz verset, amennyit az antológia tartalmaz,
nem volt könnyű arányosan kiválogatni. Illyés Gyula (14 verssel) központi helyet
kapott, a versek számát tekintve sorban utána következik Szabó Lőrinc (7), Weöres
Sándor, Nagy László, Juhász Ferenc (6—6), Kassák Lajos, Somlyó György, Simon
István (5—5), Nemes Nagy Ágnes (4), a többiek pedig ennél kevesebb verssel szerepelnek. Az antológiát megelőzően azonban már külön kötetet kapott Petőfi (1965)
és Nagy László (1970), az utóbbi mint a Sztrugai Költészeti Esték 1968. évi „Aranykoszorús" költője.
Költészetünk tolmácsolását szerb-horvát nyelven kiváló fordítók: Danilo Kis,
Bogdán Ciplié, Enver Colakovié, Ivan Ivanji vállalták, s nagy lekötelezettjei vagyunk
a kitűnő szerb költőnek, Ivan V. Laliénak, aki különösen Petőfi- és Weöres Sándorátköltéseivel a mai szerb műfordítás-irodalmat is figyelemre méltóan gazdagította.
A próza fordításában különösen Mladen Leskovac, Aleksandar Tisma, Ljuba Popovié, Sava Babic, Eugen Ormay, Josip Kulic, Irena Stefanovic, Sonja Perovic, Jadranka Damjanov, Lidija Dmitrijev, Ivan Meden munkásságát kell kiemelni. A szlovéneknél Joze Hradil, Joze Olaj, Drago Grah és Joze Fticar, a macedónoknál Paszkal Gilevszki viseli irodalmunk gondját. S ha szem előtt tartjuk, hogy a fordítók a
legtöbb esetben az antológiák összeállítói, a bevezetők és utószavak, az életrajzok
írói, akkor azt mondhatjuk, hogy reájuk hárul irodalmunk ilyen értelemben való
közvetítése is a jugoszláv olvasók felé. És bizonyos, hogy a kiadásra kerülő művek
kiválasztásában és ajánlásában is a döntő szerep nekik jut.
A kiadói eredmények alapján a fenti áttekintésre, összefoglalásra nyílik lehetőség, bár bizonyára érdekes lehetne egy olyan rendszerezés is, amely a megtett út
szakaszai szerint vizsgálná, hogyan is alakult mindenben irodalmunk kiadása déli
szomszédainknál. A felvázolt kép, bár a könyvkiadást illetően teljességre törekvő,
mégsem lehet teljes, hiszen — mint mondottuk — nem tudjuk felmérni a művek
kritikai visszhangját és népszerűségének fokát a jugoszláv olvasók körében. Bizonyo73

san hozzájárult irodalmunk megismertetéséhez a számos irodalmi folyóirat és lap
(külön világirodalmi folyóirat Jugoszláviában nem jelenik meg), mind versek és
elbeszélések közlésével, mind kritikai szóval — még ha ötletszerűen, szűkösen is.
(Elismeréssel kell megemlíteni a spliti Mogucnosti 1965. évi április—májusi magyar
számát, amely többek között klasszikus és modern költészetünket, mai próza- és
drámairodalmunkat is bemutatta.) S nem hagyhatnánk figyelmen kívül a rádió- és
televízióműsorok magyar irodalmi és drámai anyagát sem. Végül követnünk kellene
a magyar dráma útját is a jugoszláv színpadon, amelyet egyelőre Örkény Tót ék jának
és Macskajátékának, Karinthy Ferenc Négykezesének és Hubay Miklós Analízisének
belgrádi, zágrábi, ljubljanai és újvidéki bemutatói jeleznek. (Könyv alakban csak
Gergely Sándor Vitézek és hősök című drámája jelent meg, még 1948-ban.)
Meg kell említenünk még azt is, hogy a jugoszláv kiadók figyelme az utóbbi
években mind fokozottabban fordul a jugoszláviai magyar irodalom termése felé is,
s több mint negyvenre tehető azoknak a köteteknek a száma, amelyek szerb-horvát,
szlovén és macedón nyelven mutatják be a nemzetiségi, vajdasági magyar írókat és
irodalmat. A nemzetiségi irodalmak fordításban való kiadását és fordítását külön
támogatják is.
Néhány évvel ezelőtt Juhász Géza, az újvidéki Forum Könyvkiadó akkori főszerkesztője — aki maga is sokat tett és fáradozott a magyar és a jugoszláviai
könyvkiadás összehangoltabb munkálkodása, együttműködése érdekében — Sokasodó
hajók a félértesülés óceánjain címmel kísérelte meg összefoglalni irodalmaink közelekedésének tanulságait épp a magyar irodalom jugoszláviai, illetőleg a jugoszláv
irodalom magyarországi közvetítésének kiadói eredményei alapján. Azóta ugyan nem
telt el sok év, de tovább léptünk déli szomszédaink irodalmának magyar nyelven
való kiadása terén is, s ha a magyar irodalom jugoszláviai kiadását a közbeeső időben nem is jellemzi számszerű fellendülés, mégis azt mondhatjuk, hogy néhány
alapvető antológia, több vers- és prózakötet kiadása jelentős előrehaladás az irodalmunkról kialakuló jugoszláviai összkép hívebb és erőteljesebb megvonásában.
VUJICSICS D. SZTOJÁN

SZOVJETUNIÓ

„Hangos" vagy „csendes költészet"
VITA A HETVENES ÉVEK SZOVJET LÍRÁJÁRÓL

Az elmúlt néhány év során a magyar olvasó is észlelhette, hogy a szovjet irodalom nem is oly rég még igencsak harsány műfaja, a líra, a hetvenes évekre eléggé
elcsendesedett. Az „új hullám" kavarta indulatok mostanra elcsitultak, s ezzel párhuzamosan a szovjet kritikai szóhasználatban terminussá, tendenciameghatározóvá
vált maga az „elcsendesedés" folyamata; az ötvenes évek végén és a hatvanas években meghonosodott „hangos költészet" antonímiájaként polgárjogot nyert a „csendes
líra" megjelölés. A szovjet irodalmi sajtó hasábjain többször elhangzott olyan vélekedés is, hogy nem egyszerűen hangváltásról van szó, hanem értékcsökkenésről, elbizonytalanodásról: a szovjet irodalom egykor vezető műfaja nem tud lépést tartani
a korral, nem tud megfelelni a megváltozott társadalmi elvárásoknak. Ezzel szem74

ben mások nyereségként fogták fel az „elcsendesedést": a harsányabb, publicisztikusnak mondott hanggal szemben a líra íntellektuálisabbá, gondolatibbá válását hangsúlyozták. Ezek után került sor a moszkvai elméleti, kritikai folyóirat, a Voproszi
lityeraturi majd másfél évig tartó vitájára, amelyből ha nem is kapunk mindent
eldöntő választ a vitatott kérdésekre, de képet alkothatunk a hetvenes évek lírájának nemcsak tüneti, hanem lényegi problémáiról is. A vélemények megoszlását mutatják már a vita címében ágaskodó kérdőjelek is: Költészet: krízis?
felemelkedés?
erőgyűjtés? Az alábbiakban röviden ismertetjük az elhangzott fontosabb véleményeket, megállapításokat.
Jevgenyij Vinokurov, a hazánkban is jól ismert és népszerű költő hozzászólásában hangsúlyozta: a legutóbbi években a kritika hangja objektívabb lett, jobban
odafigyelnek a kritikusok a különböző kísérletekre, jelenségekre, az eltérő hangvételre. Múlóban van a kritikai szélsőségek ideje, amikor egyrészt fenntartás nélkül
dicsértek, másrészt megsemmisítő módon ledorongoltak. A hamis „objektivitás" mindig személytelenséghez vezetett. Az irodalom eltömegesedéséről, a grafománia térhódításáról szólva Vinokurov megállapítja, hogy nem újkeletű jelenségről van szó.
A baj akkor történik, ha a grafománia, mint olyan, irodalmi rangot kap, s különböző hókusz-pókuszokkal elkápráztatja az olvasókat. Légüres térben nem létezhet
igazi művészet, a költőknek vállalniuk kell á folyamatosságot a klasszikus hagyományokkal, át kell venniük a „századok váltóbotját".
Jevgenyij Jevtusenko kritikus és egyben önkritikus hozzászólásában elmondja:
akkor kezdte irodalmi pályafutását, amikor a művészetben divatos volt a gigantománia. Mint korának gyermeke, ennek a gigantomániának a kanyaróján ő is átesett,
szerencsére még irodalmi ifjúkorában. Kritikus hangon szól Jevtusenko az utóbbi
évek lírájáról: a költészet újabban egy másfajta, szintén szövődményes betegségben
szenved — a „törpeségben". Nincs sem epikai, sem lírai lendület. Nincs igazi, aktív
történetiség, amely a múltat és a jövő távlatait termékenyen egyesítené. Gyanús
lendületlenség van, amelynek a legfőbb jellegzetessége, hogy aprócska eredményekkel is. megelégszik. Az orosz költészet jellegéről, természetéről, hagyományairól
szólva, Jevtusenko hangsúlyozza: a nyugati lírában számos, úgynevezett ezoterikus
költő volt, van, akik közül sokan jelentőset alkottak. Az orosz költészet ilyent nem
ismert eddig sem, s ezután se fog, mert az ezoterizmus távol áll az orosz líra hagyományaitól, fő tendenciájától. Az orosz költészet a kezdetektől a nép lelkiismerete
akart lenni, s ez a vállalás nincs fájdalom s együttérzés nélkül.
Sztanyiszlav Kunyajev hozzászólásában szintén költészet és kritika viszonyával
foglalkozik, s némileg eltérő eredményre jut, mint korábban Vinokurov. Az ő véleménye, hogy a kritika leegyszerűsíti a költészetben végbemenő folyamatokat, szinte
egy „kulturális kódrendszer" részévé avatja-degradálja a költői világképeket. De
lehet-e beprogramozni a költő világát? Ilyen legfeljebb a tudományos-fantasztikus
regényekben fordul elő. Bizonyos irodalmi jelenségekre a kritikusok kényszerzubbonyként erőltetik a maguk kreálta terminusokat. Ilyen a sokat emlegetett „csendes
költészet" is, amelyet immár címkeként használnak. Az ötvenes évek végén jelentkező „új hullám" hozadékáról megjegyzi: költői eredményeit nem szabad túlértékelni, felnagyítani. Tudnunk kell ugyanis, hogy abban az időben még élt és alkotott
Anna Ahmatova, Alekszandr Tvardovszkij, Nyikolaj Zabolockij.
Jegor Iszajev ugyancsak a kritika erőszakolt tipizálási kísérleteit marasztalja el,
mint az utóbbi évek jellemző tünetét. Szerinte a kritikában gyakori a költészet
utilitáris, erőszakolt felosztása urbánus és falusi költészetre. De ahogyan a természet
jelenségei sem válnak el élesen a városokban és a falvakban, éppúgy a költészetben
sem határolhatók el ilyen prakticista módon a jelenségek, eredmények. Ki tudná
megmondani például, hogy hová sorolható Tvardovszkij Vaszilij Tyorkin
című
poémája.
M. Csiszlov hozzászólásában a szovjet költészet egyik sajátos műfajával, a líra
és az epika határán elhelyezkedő poémával foglalkozott. Hangsúlyozta: egy-egy
irodalmi m ű f a j megújulása, továbbélése vagy agonizálása sohasem véletlen, a társadalmi fejlődéstől függetleníthető folyamat. Jellemző például, hogy a nagy sors75

fordulókat követően, amikor az epika, természetéből adódó lassúbb mozgásával
követi csak az eseményeket, milyen nagy szerep jut a mozgékonyabb műfajoknak,
így a lírának, és az epika, illetve a költészet jellemzőit sajátosan ötvöző s átalakító
poémának. Emlékeztetőül utalhatunk itt Majakovszkijnak az Októberi Forradalmat
követő nagylélegzetű, nagysodrású poémáira, vagy Tvardovszkij háborút követő m ű veire. És az sem véletlen, hogy a hatvanas évek elején beérkező „új hullám" költőinél olyan nagy szerephez jut a poéma, mint m ű f a j . (Jevtusenko Bratszki
Erőmű,
Voznyeszenszkij Öza, Ahmadulina Családfám című poémájára gondoljunk.) Többen
felvetették, hogy néhány mai költő poémája inkább emlékeztet versciklusra, így felmerül a kérdés: egyáltalán poémának nevezhetjük-e ezeket? A szó hagyományos
értelmében semmiképp. Ezeket az újabb poémákat a szabad asszociációkra épülő,
montázsszerű építkezés jellemzi. Jevtusenko poémája, a „Szabadság"-szobor
bőre
alatt jó példa arra, hogy hová „fajult" a mai poéma. Műfaji rugalmasságára mi sem
jellemzőbb, mint hogy nagy sikerrel játszották a színházak is. Körülírással ezt a
típust publicisztikus-drámai poémának is mondhatjuk. Justunas Marcinkevicius litván költő Mindaugas című poémájára szintén a drámaiság, a drámai szerkesztésmód
a jellemző, s egyben arra is jó példa: hogyan fogalmazódik meg a nemzeti gondolat
egy megújuló-alakuló m ű f a j keretei között.
A világirodalom és a nemzetiségi irodalom kapcsolatával, kölcsönhatásával foglalkozik hozzászólásában Pavlo Movcsan ukrán költő. Hangsúlyozza, hogy a költészet számára nem lehetnek tiltott zónák, mert csakis így tudja egyszerre szem előtt
tartani a világirodalmi folyamatokat, s egyben ügyelni a saját hagyományokra is.
A líra határainak a kibővítését leginkább a fordítások szolgálják. Ukrán költői példákkal bizonyítja, hogy az újabb nemzedék tagjai nem véletlenül fordultak a fordítói munka felé. Dmitro Pavlicsko, Ivan Dracs és Vitalij Korotics szinte gyakrabban
szerepelnek műfordításokkal, mint saját versekkel. Movcsan szerint az újabb ukrán
líra megizmosodása részben ennek az intenzív műfordítói tevékenységnek köszönhető. A költészet és a költői nyelv krízisjelenségei akkor mutatkoznak, h a egyeduralkodóvá válik egy-egy költői séma: a „mindenekelőtt korszerűen" parancsa, vagy
a sokat emlegetett „csendes költészet" ideája.
Jakov Helemszkij a költészet eltömegesedéséről szólva csatlakozik Vinokurov
véleményéhez: nem újkeletű jelenségről van szó, de tudnunk kell, hogy az igazi
értékeket csak ideig-óráig takarják el a silány, értéktelen fércművek. Az elsőkötetesek közül is kiemelkedik az igazi tehetség, az első kötet tehát nem mindig jelent
költői kezdetet, téblábolást — kész, kiforrott lírikust is mutathat. Helemszkij példaként Bella Ahmadulina indulását említi, ahol ez a lépés egyben a beérkezést is
jelentette. Sokszor fontos, jelentős művek alig vagy egyáltalán nem kapnak súlyuknak megfelelő, értékelő kritikát — hangsúlyozza Helemszkij. Példaként említi Mikola
Bazsan, Leonyid Pervomajszkij, Arkagyij Kulesov versgyűjteményét, amelyek langyos kritikai fogadtatása egyáltalán nincs összhangban költői értékeikkel. Nincs öreg
és fiatal költő, „hangos" és „csendes költészet". Költők és rímkovácsok, művészek
és mesteremberek, tehetségek és középszerű költők vannak.
A Voproszi lityeraturi vitája Alekszandr Mihajlov kritikus, irodalomtörténész
zárszavával ért véget. Hangsúlyozta: bár az utóbbi időben az olvasók figyelmét
inkább a szovjet próza kimagasló eredményei — Ajtmatov, Bondarev, Asztafjev,
Bikov, Suksin stb. alkotásai — kötötték le, a hosszúra nyúlt vita bebizonyította, hogy
a költészet iránt sem lankadt az érdeklődés. De nem mozdítja előre a vitát, s különösen nem a költészet ügyét az olyan vélemény, amikor V. Szolovjov kritikus csak
úgy tudja elképzelni az irodalmat, s azon belül a lírát, mint reagálást a változó világ
eseményeire. így értékelni Borisz Szluckij, illetve Jevgenyij Jevtusenko költészetét,
nyilvánvaló leegyszerűsítés, módszertani hiba. Ugyancsak elfogadhatatlan V. Szolovjov
vélekedése egy másik fontos kérdésről, a kritikus szerepéről. Szerinte a kritikusok
nem a nézőtéren ülnek, hanem helyük a pódiumon van a költő mellett, s r á j u k éppúgy, mint a költőre, várakozón tekint a század. A problémák sematikus leegyszerűsítésére idézi példaként A. Mihajlov V. Akatkin véleményét, aki a „csendes költészettel" kapcsolatban megállapítja, hogy Andrej Voznyeszenszkij már 1964-ben meg76

írta a Csendet! című versét, tehát már ekkor jelezte a hangváltást, a költői szerep
megváltozását. Akatkin a puszta kinyilatkoztatás után elfelejti a „csendes költészetre" való törekvés erkölcsi, társadalmi, pszichológiai hátterét elemezni, semmiféle
átmenetet nem vesz észre, hanem szembeállítja a hetvenes évek lírai törekvéseit az
ötvenes évek „hangos költészetével". Pedig a költészetben végbemenő fejlődés nem
ilyen sematikusan egyszerű — a „hangostól" a „csendesig" ívelő —, mint azt a
felületes szemlélő láttatja.
Mihajlov a továbbiakban hangsúlyozza: a vita résztvevőinek figyelmét nem
kerülte el a művészi fejlődés egyik, ma is legfontosabbnak tartott problémája, a
költészet nemzeti jellege. Gevorg Emin örmény költő és Guram Aszatyiani grúz
kritikus polémiája ezzel kapcsolatos. A soknemzetiségű szovjet irodalom bőséges
tapasztalattal szolgál arra, hogy az eszmei azonosság mellett a művészi megoldásokban milyen árnyalatok, sajátos színek, specifikus vonások lehetségesek. G. Emin
helyesen kapcsolja össze a költészet elkötelezettségét, hazafiságát a nemzeti sajátságok korszerű értelmezésével. Jól látja, hogy a líra nemzeti jellegének sztereotip
értelmezése egyrészt nemzeti beszűküléshez, másrészt a minden nemzeti hagyománytól elrugaszkodó „modernizmushoz" vezet. Alekszandr Mihajlov véleménye szerint a
költészet nyelvének megítélésében az ő megállapításai is nélkülözik a dialektikát:
Emin a nemzeti-nemzetiségi sajátságok átélésében, átlényegítésében másodlagos
funkciót tulajdonít az anyanyelvnek. Emin megállapításával száll vitába hozzászólásában G. Aszatyiani. Szerinte a nemzeti pszichikum különböző megnyilvánulásai az
anyanyelv szövetében futnak össze, így ezeket az anyanyelv közvetíti legkifejezőbben. Aszatyiani hivatkozik Tvardovszkij és Ahmatova lírájára, akiknél az anyanyelv
szintén a nemzeti létezés szimbólumává magasodik.
A fiatal kritikusok hányaveti, megalapozatlan ítélkezésére s a kritika erkölcsi
tisztaságának védelmében idézi A. Mihajlov Voznyeszenszkij példáját. Szinte divattá
vált az utóbbi években, hogy egyesek kirohanásokat intéznek Voznyeszenszkij
költészete ellen — írja. Már-már azt kellene hinnünk, hogy munkássága művészetellenes, s Voznyeszenszkij lírai kezdeményei jelentik a legnagyobb veszélyt az
orosz költői hagyományokra, líránk erkölcsi-esztétikai tekintélyére. Közben senki
nem akarja észrevenni Voznyeszenszkijnél a költői nyelv megújítására tett törekvéseket. Kritikusai csakis a kudarcokra összpontosítanak, legtöbbször a kiküzdött
eredményt is balsikerként interpretálják.
Alekszandr Mihajlov végezetül felteszi a kérdést: mi jellemzi hát az utóbbi
évek szovjet költészetét: a krízis? a felemelkedés? az erőgyűjtés? Bár a hozzászólók
közül többen is pontosan körvonalaztak egy-egy részjelenséget, a végső választ majd
a költők mondják ki. Remélhetőleg nem hozzászólás formájában, hanem — verseikkel.
BALLA GYULA

77

Ablak a tavaszi térre
MAI SZOVJET KÖLTŐK

„A mai szovjet lírát nem teljességében, hanem változatosságában igyekszem
ebben az antológiában bemutatni" — írja Rab Zsuzsa az Ablak a tavaszi térre
bevezetőjében. Az, hogy Rab Zsuzsa már a válogatásban sem extenzív, hanem
egyfajta intenzív teljességre törekedett, megmutatkozik az antológiában szereplő
költőknél egyenként is: egy meghatározott, a fordítóhoz legközelebb álló alkotói
periódusukban lépnek elénk. S itt kezdődhetne a vitám a szubjektivitását bevalló
Rab Zsuzsával, de nem kezdődik, mert például Jevtusenkónak nekem is egy „korábbi, lazább testtartása" a rokonszenvesebb, s én is a sámánkodó Ahmadulinát
szeretem.
A könyv húsz szovjet költő verseit tartalmazza (felsorolásuktól talán eltekinthetünk). A húszból tíz orosz, s ez tükrözi is a szovjet irodalom belső arányait. Jevtusenko, Rozsgyesztvenszkij, Vinokurov, Ahmadulina és a legjelentősebb „új hullámos" költő, Voznyeszenszkij nevéhez most megtanultuk a csuvas Gennadij Ajgi, az
észt Ellen Niít, az örmény Parujr Szevak nevét (az oroszul író grúz Okudzsáva régi
ismerősünk, a manysi Juvan Sesztalowal együtt), és másokét, akiknek költészete
— s ez a kényszerűen szűkös válogatásból is kitetszik — jóval több, mint híradás
egy-egy kis nép irodalmáról, életéről. Egyenként is érdemes lenne írni s mindenekelőtt többet tudni róluk.
Egyéniségekről van szó — lehet-e közösét írni róluk? Azt hiszem, igen (s ebben,
persze, része van annak is, hogy az antológia válogatója, szerkesztője és fordítója
egy személy), hiszen még egy soknemzetiségű és az adott esetben sok nyelvű irodalomnak is mindig van valami közös atmoszférája. S ez a mai szovjet költészet
esetében a magabiztosság, derűs komolyság, ami csak a gyengébbeknél csaphat át
hurrá-optimizmusba (Az Ablak a tavaszi térre mentes ettől). A magyar versízlésnek
talán hiányoznak is a sötétebb színek, a kivétel talán Voznyeszenszkij Jég '69-e.
(Kár, hogy itt csak részletét olvashattuk: a jelenkor nagy színtézisversei közé
tartozik.)
Alkalmat adott ez a könyv arra is, hogy eddigi élményeinket, benyomásainkat
újraélve mintegy ellenőrizzük: a már ismert és számon tartott költők közül ki hat
ránk ugyanazzal az erővel, s ki vált számunkra érdektelenné.
Jevtusenko olykor hidegen hagy, nála a hasznos szándék és a művészi megvalósítás között ha nem is szakadék, de rés van; a gyakori versvégi feloldások (Szimbirszki vásár, Kakasszó) ellágyítják, lefaragják a vers súlyosabb mondandóit. A hétköznapok, a kisember világát megéneklő Vinokurov poénra kiélezett verseit is
gyengíti a helyenként bennük bujkáló érzelmesség. Okudzsáva hasonló eszközökkel
él, mindennapi életünk „tartozékait" emeli szimbólummá ő is (Éjszakai trolibusz),
de iróniája (amely regényeiben teljesedik ki) megóvja mindenféle ellágyulástól.
Voznyeszenszkij hatalmas egyéniség. Képes a modern világot tárgyaiban, technikai eszközeiben is megragadni, s mindezt XX. századian zaklatott s zaklatottságában is lendületes kifejezésmóddal. Képalkotása hol nagyszabású, hol groteszk (a
szuzdali istenanya ovális keretbe foglalt képe a mozipénztárosnőt idézi fel képzeletében), szertelensége is rokonszenves.
Rimma Kazakova már felfedezés: ú j hang és halk hang, de friss és tiszta
csengésű.
\ Sesztalov a manysi népköltészetnek nemcsak motívumvilágát, de ősi természetszemléletét is továbbviszi: a természettől való függés érzese észrevétlenül válik
lírájában a modern ember természetféltésévé, hiszen mindkettőben a természeti
világ áhítatos, eredendő tisztelete az uralkodó elem.
78

Rokonságokat is megfigyelhetünk. A kazah Olzsasz Szulejmant és az örmény
P a r u j r Szevakot képeik sötét izzása, az észt Paul-Eerik Rummot és a lett Maris
Caklaist a mindkettejükre jellemző józan, de nem bölcselkedő gondolatiság kapcsolja
össze. A leningrádi Gleb Gorbovszkij Vinokurovhoz áll a legközelebb, de nála erőtlenebb — talán az ő szerepeltetése a legkevésbé indokolt egy reprezentatív költői
antológiában.
Egy antológia természetéből eredően nem nyújthatja azt a katarzisélményt, amit
egyetlen jelentős költő jól megszerkesztett kötete, de kapunk helyette valami mást:
egy valóban gazdag és változatos, ú j és ú j meglepetéséket tartogató versvilágot,
amelyet ezután még jobban vágyunk alaposabban is megismerni. S az Ablak a
tavaszi térre jó kedvcsináló annak is, aki a benne szereplő költők többségével első
ízben találkozott. (Kozmosz Könyvek, 1975.)

Oszip Mandelstam: Csillapíthatatlan szavak
„Ezüstös fejszesuhanás / játszik a nyárfa levelén." Ha József Attila e két sorát
olvasom, ezután mindig felbukkan bennem a rájuk rímelő Mandelstam-strófa:
Mosdom éjjel kinn az udvaron —
villog az ég
csillag-morzsaléka.
Fénye: só a szekerce-vason,
hidegszik a színig teli dézsa.
(Mosdom éjjel kinn az udvaron — Lator László fordítása.)
Nemcsak a világ könyörtelenségét a fejsze képével érzékeltető két költői kép
rokon, a „csalás nélkül" való szétnézés, a törvények szigorával az emberi-művészi
magatartás szigorát szembeállító világszemlélet is gyökerében azonos. „Tisztább szabály aligha akad / a friss vászon tiszta igazánál" — visszhangzanak Mandelstam
sorai a József Attila-i gondolatra.
Mandelstam nem úgy kora költője, mint Majakovszkij (vagy akár József Attila),
a tízes években írott első verseiből ugyanaz a szorongásait szigorú önfegyelemmel
átélő, kimondó s a kimondással leküzdő ember portréja rajzolódik elénk, mint az
utolsó, a börtön és száműzetés éveiből (1932—37) származókból. Költészetéből nem
ismerhetjük meg a kor teljességét, de maga a kor is mindig legkomorabb arcát fordította feléje: szorongása nem egyfajta általános XX. századi életérzés, mert őt
nagyon is valóságos sérelmek érték a cári Oroszországban; a forradalom is komor
fenségben lép eléje (Korom), s hogy igazán feloldódni sohasem tudott a megváltozott világban, annak legfőbb oka, hogy szinte kezdettől ellenségnek tekintették (elég,
ha Majakovszkij gyűlöletére gondolunk), s a harmincas évek számára már nem a
nagy építkezések, hanem a méltatlanul elszenvedett üldöztetés, az élet peremére
kerülés évei.
Már 1912-ben ilyen — megfogalmazásában is kemény — képet rajzol a valóságról : „ösz mord homálya — rozsdás vas — csikordul..." A szimbolista stílus homálymotívumát egyetlen- metafora átfordítja egy szikárabb, illúziótlanabb s egyben a
valóság törvényeivel jobban összhangzó (azaz — s itt nem a szóval játszom — összecsikorduló) kifejezésmód elemévé. Ez a világlátás és kifejezésmód teljesedik ki az
egyik utolsó vers kristálycsikordulású soraiban:
79

Nézek a fagy szemébe
egymagam:
6 sehová, én meg sehonnan,
a sík, lélegző csoda, ránctalan
tágul, siklik dermedt
habokban."
(Nézek a fagy szemébe — Pór Judit fordítása.)
Oszip Mandelstam válogatott verseinek első magyar gyűjteménye
Csillapíthatatlan szavak címmel 1975-ben jelent meg az Európa könyvkiadónál. A XX. század
első évtizedeiben alkotó orosz költő üzenete későn jutott el hozzánk — későn, de
nem megkésve; ez az üzenet ma is érvényes és új, bár költői eszköztára m á r évtizedek óta része a szovjet költészetnek. Búvópatak tört a felszínre, mint Bulgakov
esetében, de a szovjet irodalom legfrissebb hajtásai is táplálkoztak m á r nedveiből.
Pór Judit válogatása, úgy érzem, pontosan követi a mandelstami líra ívelését,
és a kötet fordításai is egyenletesen jó színvonalúak. A fordítók — akik közül sajnálatos módon hiányzik a Mandelstam világát különösen magáénak valló Bella
István — Garai Gábor, Lator László, Pór Judit, Rab Zsuzsa, Somlyó György. Vitám
csak egy-egy sor, kifejezés megoldásával lehet. Például a Leningrád következő két
sorával: „Hazajöttél — idd szaporán, nosza hát, / vízi lámpasorok
csukamájolaját!"
Az eredetiben a kiemelt szó helyén halzsírját szerepel, s ez a szó nemcsak a leningrádi lámpasorok ködön átderengő, zsíros-fojtogató fényét érzékelteti pontosabban,
hanem a vers világának fojtogató atmoszféráját is. A csukamájolaj szó kissé játékos
hangulatú, gyengíti, majdnem idézőjelbe teszi a műben kifejezett szorongást.
(Európa, 1975.)
BAKA ISTVÁN

80

Körkép Tamáshegy körül
DÉRY TIBOR: ÚJABB NAPOK HORDALÉKA

„Emlékszem — írja Déry Tibor újabb napló jegyzeteinek egy helyén — ifjúságomnak egy korszakára, amelyben a helyes élet ismérveit egy jelszóba véltem tömöríteni: Kert és Országút. Kert, amelyben a természetet otthonommá nyesem, enyhelynek a külvilág zaklatásai elől, és Országút, mely innen el- és ide mindig visszavezetve, az emberiség kis és nagy kalandjaiba futtat. Vándorolni: volna, hol küzdenem, és megnyugodni: hova hazatérnem." A sors ritkán teljesíti az ilyen kívánságokat, legalábbis úgy, ahogy a vágyakban megszülettek. Déry Tibor először az
Országút szabadságát nyerte el, még ifjúságában, midőn az 1919-es forradalom
bukása után emigrációba kényszerült, s ha hazatért, rövidesen ismét távoznia kellett
a hazai viszonyok, a fojtó levegő, a meg nem értés elől. Párizstól Dubrovnikig,
Oslótól Palma de Mallorcáig járta Európa országait, városait és országútjait, volt
része bőven az emberiség „kis és nagy kalandjaiban". Annak idején erről írta
Országúton című regényét, az emigráns lét, az idegenség különös helyzetét és közérzetét elemezve az epikus-filozofikus példázat keretei között.
A Kert szelíd békéjét, nyugtató biztonságát valójában csak öregkorára nyerte el.
Midőn emigráció, elhallgattatás, háború, ostrom, közéleti szerep és börtön után,
modern irodalmunk különleges Odysseusaként, végre biztos révbe kormányozhatta
sorsát a tamáshegyi kert munkás csendjében, a Balaton és a zajló élet fölött. Ha
valaki, hát ő megérdemelte ezt a nyugalmat, a kései békét, az ősz szelíd kegyelmét,
amely a kert későn érő, ritka gyümölcseit érleli. A tamáshegyi kert lehetne az idill
otthona is, menedék, amely legfeljebb a latin Dunántúl szelíd panorámájára nyit
ablakot. A kert lakója, úgy tetszik, nem érte be ezzel, fürkésző tekintete azt keresi,
ami túl van a kerten, a balatoni tájon, a természet megvesztegető díszein és látványain. A Tamáshegyet övező körkép nem ér véget a somogyi partnál, mozgalmas és
vad vidékre nyílik: az emberiség szenvedéseire, jövendő sorsának esélyeire.
A Kertből Országutak vezetnek a négy égtáj felé, az érdeklődés, a részvét és a
szorongó képzelet imaginárius útjai. A tamáshegyi házba könyvek és újságok hozzák
a híreket a négy égtáj felől. És ami valaha személyes tapasztalat volt, az emigráns
és az üldözött író tapasztalata, aki a maga bőrén volt kénytelen érezni a világ
sebeit, az most a modern tájékoztatás jóvoltából, az információs gépezetek kényszere
folytán kerül a tamáshegyi kert bölcs lakója elé. Az érkező hírek nem kevésbé sebzőek, mint voltak a tapasztalatok. A megfigyelő nem kevésbé sérülékeny, mint a
vándor volt valamikor. Déry Tibort újra meg újra szíven ütik a világ szenvedései,
a jövő veszélyei. Róluk számol be ú j könyvében, amely az 1972-ben kiadott első
Napok hordaléka-sorozat napló jegyzeteit folytatja, talán még több szorongással, még
több keserűséggel, valósággal a Kasszandrák kifogyhatatlan, véget nem érő baljóslataival.
Igaz, közben a világ is „ment elébb"; a hatvanas évek végén észlelt veszélyek
valóságosabbak lettek, az emberiség sorsa körül ólálkodó fenyegetés testközelbe
került, s fojtó szorítását tízmilliók halála jelzi, népek nyomorúsága igazolja.
g Tiszatáj

81

Déry Tibor eszét és szívét ugyanaz a gond szorongatja, amely korunk természettudományos szakembereit és szociológusait is kegyetlen számvetésre készteti. Ami az
úgynevezett „Római Klub" vagy a massachusetts-i Technológiai Intézet világhírű
tudósait kényszerítette arra, hogy komputerizált modellekben vagy tudományos
előrejelzésekben vessenek számot az emberiség növekvő bajaival és fogyó lehetőségeivel. A köznapok újságolvasó embere számára is nyilvánvaló, hogy az emberi társadalom és civilizáció kritikus helyzetbe került. Ennek a kritikus helyzetnek a
veszélyeit és következményeit vázolják fel Déry Tibor jegyzetei. A túlnépesedés, az
úgynevezett „demográfiai robbanás" néhány esztendő leforgása alatt elképzelhetetlenül felduzzasztottá az emberiség létszámát, 1954-ben még csak két és fél milliárd
ember élt a földön, ma négymilliárd, az ezredfordulóra nyolcmilliárd fő várható,
2050-re pedig huszonöt milliárd emberrel számolnak a demográfusok. Az emberiség
táplálékának növekedése nem tudja követni ezt a szörnyű iramot, és éppen a legkevesebb élelmiszert termelő országokban, Dél- és Kelet-Ázsia, Afrika, valamint
Latin-Amerika országaiban a legnagyobb a népszaporodás. A föld természetes tartalékai kimerülőben vannak, a bányakincsek, az energiahordozók mennyisége nem
végtelen. Ahogy a massachusetts-i tudósok megállapították, a látóhatáron máris feltűntek a technikai civilizáció „növekedésének határai".
A jelen technikai civilizációja ráadásul állandóan és következetesen rombolja,
szennyezi és mérgezi az élet, az emberi élet természetes környezetét. A levegő, a víz
és a talaj elhasználódását és szennyeződését tetőzi be az élő szervezetek folyamatos
mérgezése, amely a növényvédő szerek és rovarirtók áldásos terjedésének köszönhető. A vizek méreggel telnek meg, élőviláguk kipusztul vagy lassan megmérgeződik, s a méreg elhatol az emberi szervezetbe, gyűlik, s majd, esetleg nemzedékek
múlva, élettani rendellenességeket okoz. „Napjaink technológiájának — idézi Déry a
magyar származású Dennis Gábort (Gábor Dénest), a Nobel-díjas angol fizikust —
legfontosabb és legsürgetőbb problémája többé már nem az elsődleges szükségletek
kielégítése vagy az ősi vágyak teljesítése lesz, hanem a tegnap technológiája okozta
ártalmak és károk kiküszöbölése."
Az ember és a természet kölcsönösségének és egyensúlyának brutális erejű lerombolását társadalmi, politkai és morális válságok egészítik ki. Déry Tibor róluk
is beszél. Az emberiség máris két csoportra, szinte kasztra bomlott: a jóltáplált,
gazdag népekre, amelyek felhasználják a technikai civilizáció, a fejlődés áldásait, és
az éhező embertömegekre, amelyek teljes létbizonytalanságban tengetik sivár életüket, és amelyeknek nem használt, talán inkább ártott a „demográfiai robbanást"
előidéző civilizációs fejlődés. A két nagy csoport között máris szakadékká mélyültek
az életmód, az anyagi és kulturális ellátottság különbségei, és ez a szakadék folyton
mélyül, idővel egész nemzetek zuhanhatnak bele. Az emberiség megoszlásán és
betegségein kéretlen és ijesztő orvosok akarnak segíteni: merényletek, emberrablások, gyilkosságok, az erőszak mértéktelenül elszaporodott legalizált és illegális változatai. (Rájuk figyelmeztetett különben Déry Tibor ironikus regénye: A
félfülű.)
„Földgömbünkön — olvassuk Déryt — néhány tenyérnyi hely kivételével századunk
során hektáronként aránylag is többet gyilkoltak, mint bármikor az emberiség múltjában, s ha a történelem hisztériája véletlenül itt is, ott is szeszélyből vagy feledékenységből kihagyott egy áldozatot, Káin véres keze sietve pótolta a mulasztást.
Szomszédomnak szomszédja a farkasa."
A kép, amely ezekből az írói jegyzetekből kibontakozik, cseppet sem vigasztaló.
Mint mondtam, Déry Tibor valósággal a történelem konok Kasszandráinak véget
nem érő türelmével festi elénk a láthatárra a baljós jeleket. Akad, aki mindezt
rögeszmének tekinti, az írói képzelet művének, az öregedő szív szorongásának, amely
mindenben veszélyt láttat, s mindenben a pusztulásra emlékeztet. „Vissza-visszatérek
rögeszméimhez — mondja maga az író is —, talán abban a reményben, hogy idővel
eszmévé sűrűsödnek. Néha már-már úgy tűnök föl magamnak, mint egy elmebajos,
aki egymagában üvölt a sivatagban. Hallgatom magamat, de ki hallgat még?" És
kérlelhetetlen logikával, pihenőt nem ismerő következetességgel ismétli egyre; ,,3z
82

ember vesztébe rohan". A természet- és társadalomtudósok szárazabb szakszerűséggel
megfogalmazott előjelzései és figyelmeztetései szerint mindaz, amit Déry Tibor leír,
sajnos nem a magányos képzelet és a szorongó szív műve ma már. Kasszandrának,
úgy tetszik, a történelemben megint igaza van. És jóslata éppen azért hangzik el,
szava azért kiált, hogy figyelmeztetését észrevegyük és megszívleljük. Hogy tudatában legyünk az emberiségre leső veszéllyel és felkészüljünk elhárítására, mozgósítsuk értelmünket, akaratunkat és képzeletünket ellene.
Déry Tibor persze nem kíván pontos receptet adni a fenyegető demográfiai,
civilizációs, ökológiai és politikai veszedelmek elhárítására. Nem is adhat receptet,
ez nem is az ő feladata. Felrajzolja szemünk elé a baljós jeleket, figyelmeztet és
tiltakozik. Szavának és mondandójának morális súlya van. önmagát, szervezetének
apró zavarait, emlékezetének kisebb kihagyásait iróniával figyeli, önszemléletének
és jegyzeteinek lényeges, formateremtő mozzanata ez az irónia. Az emberiség sorsát
és jövőjét azonban ugyanazzal az együttérzéssel és szolidaritással szolgálja, mint
lázadó ifjúságában, midőn a szenvedés, a rabság, a kizsákmányolás ellen tiltakozott,
és vállalta a forradalmár író nehéz kötelességeit. A szenvedés most is tiltakozásra,
lázadásra kényszeríti. „Nem tudom elfogadni a szenvedést — í r j a jegyzeteiben —,
mint a tisztítótűz princípiumát. Büntetésnek sem, mert a bűnhődéstől nem nemesedik, megromlik a lélek. Bár nem sokra megyek vele, minden erőmmel tiltakozom
az ellen a közkeletű felfogás ellen, hogy a szenvedés minden élőlény természetes
közege, s hogy földünk a siralom völgyének neveztessék. Hogy aki vagy ami megszületik, Prokrusztész ágyában találja magát. Hogy a szenvedés a földadó, melyet
lenti vagy fönti megváltásunkért fizetünk. Tiltakozom..." Ennek a tiltakozásnak a
jegyében születtek az Űjabb napok hordalékának töprengő jegyzetei is. (Szépirodalmi,
1975.)
POMOGÁTS BÉLA

Duba Gyula: Angyal vagy madárijesztő?
Olvasom a januári Alföldet, a tavalyi debreceni irodalmi napokon elhangzott
referátumokat, hozzászólásokat a legújabb magyar próza helyzetéről. Egyetértésre,
kiegészítésre, vitára késztető érveket, értékeléseket csoportosítok magamban, csak
egy tény előtt állok értetlenül: néhány utalástól eltekintve kimaradt a magyar
nyelvterület irodalmának határainkon kívül eső része. Igaz, Sütő András szociográfiáját előkelő helyre rangsorolta referátumában Béládi Miklós, de hát az erdélyi
írót inkább szabályt erősítő kivételnek tekinthetjük. Joggal és okkal hívta föl erre a
figyelmet hozzászólásában Görömbei András, hiszen napjaink magyar regényirodalmában nem hagyható említés nélkül például Bálint Tibor műve, a Zokogó majom
(nem véletlen lengyelországi sikere sem), de bizonyára „jó helyezést" érdemelnének
Gion Nándor regényei vagy Duba Gyula szociográfiája, a Vajúdó parasztvilág is,
hogy egyebeket ne is említsünk.
Duba Gyula kétségkívül azok közé tartozik, akikre nemcsak a couleur locale
miatt érdemes figyelnünk, szlovenszkóisága nem partikularitást, provincializmust
jelent, születésének helyére és működésének közegére utal csupán. Magyarországon
sem kell már bemutatnunk, eltekinthetünk tehát az udvarias mondatoktól, ú j novelláskötete kapcsán szólhatunk prózája eredményeiről és dilemmáiról is.
A két éve megjelent Vajúdó parasztvilág egy emelkedő pálya magaslati pontja,
ahonnan vissza- és előrepillantva plasztikusan kirajzolódik az eddigi teljesítmény,
6*

83

és talán a további út kérdőjelei is megtogalmazhatók. Szociográfiája több értelemben összegezés: intellektuális elemzésre és lírai reflexiókra is alkalmas, pontos és
árnyalt önálló nyelvet teremtett, objektív számadást készített a hagyományos értékrenddel bíró közösség fölbomlásáról (ebben a vonatkozásban hézagpótló mű az egyetemes magyar irodalomban, a „családi krónika" keretében sikerrel valósította meg
a szubjektívan emlékező és a kívülről szemlélő magatartás szerves egységét. Ü j
kötete bizonyos értelemben az életmű előző szakaszának — persze egy külön rétegének is — reprezentatív mintája. Nemcsak azért, mert az Angyal vagy madárijesztő? című válogatás három korábbi elbeszélésgyűjtemény (Csillagtalan
égen
struccmadár, 1963; Delfinek, 1966; Ugrás a semmibe, 1971) legjobb darabjait tartalmazza. Azért is, mert tematikát, írói látásmódot tekintve — a szlovákiai magyar
falu, a parasztszármazású értelmiségi problémái, emlékező attitűd — fölfoghatók
ezek a novellák a nagyobb lélegzetű epikai művek előzményének is. Ugyanakkor
Duba elbeszélései olyan kérdéseket vetnek föl, amelyekre a Parasztvilágban
egyszerűen nem kellett válaszolnia, hiszen ott egy tulajdonképpen befejezett, visszafordíthatatlan folyamatról számolt be. A novellák kérdései nem a megváltozott körülmények között élő parasztember, azaz mezőgazdasági munkás problémáival kapcsolatosak, hanem a nemzetiségi értelmiségi létezésének módjával. A szociográfia
jelentésrétege egy központi mag köré szerveződik: a régi paraszti világ elmúlása
szükségszerű, tényként kell tudomásul venni. A vajúdást az író a már elszármazott
értelmiségi szemszögéből nézi, azt keresi, hogy a valamikori parasztéletformából
milyen értékeket érdemes továbbmentenie a „maradéknak", az egész nemzetiségi
közösségnek.
A novellákban nem krónikási szerepet vállal az író. A nagyvárosban élő nemzetiségi értelmiségi problémáinak megválaszolásához nem elég a tapasztalt élményanyag szelekciója, elrendezése a mondanivaló erővonalai mentén, öntörvényű világot kell teremtenie, a valóság sajátos modellálását kell elvégeznie. Írónk novellisztikája egyenes vonalú fejlődést mutat az ábrázolásmód tekintetében: a lineáris szerkezet új dimenziót kap a beiktatott visszaemlékezésekkel, a közvetlen közlésformát
áttételesebb váltja föl, sőt néhány „pozsonyi" novellában a „külső" idő már elveszti
cselekményszervező szerepét, belső tudatfolyamatok lépnek a helyébe.
Milyen körülmények határozzák meg Duba hőseinek tudatát? Értelmiségi szereplői faluról származnak, etnikailag homogén magyar közegből, határvidékről, egy
olyan közösségből, melyet súlyos megpróbáltatások értek — éppen a novellahősök
kamaszkorában. Hosszú és küzdelmes út áll mögöttük, egy szlovák többségű, számukra idegen nagyvárosban lettek értelmiségiek. Integrálódniuk kellett egy ú j
közegbe, ú j emberi kapcsolatokba kellett lépniük, mint értelmiséginek és mint magyarnak. Innen adódik a hősök érzékenysége, bizonytalansága, kiszámíthatatlan
reakcióik. Ennek a rendkívül ellentmondásos folyamatnak az ábrázolására vállalkozik az író. A hazalátogató egyetemista „fiatalúr", Morvái szerkesztő, Kádár Zoltán, Gál tulajdonképpen két életforma, két értékrendszer között „ingázik". Az egyiket már elhagyta, a másikba még nem érkezett meg. Ez a kettősség adja meg Duba
novelláinak alapfeszültségét. A beilleszkedés lehetőségeit keresve, adódnának könynyebb megoldások is, például engedni lehetne a vegetáló kispolgári életforma „vonzásának", föl lehetne adni az anyanyelvet, el lehetne menekülni a falumítosz nosztalgiái közé. Az író hőseit azonban keményebb fából faragták, a személyiség integritásáért küzdenek, vállalni akarják paraszti származásukat, nemzetiségi közösségüket, önfeladás nélkül akarják „meghódítani" a várost. Az így értelmezett küzdelem
az emancipációért, fogalmazhatnánk meg tömören Duba célját. Nem véletlenül partnere több novellában a főhősnek a titokzatos és kiszámíthatatlan városi „szépaszszony", akinek ragyogása, nagyvilági viselkedése „kihívás" a férfi számára. A szépasszonyok az idegen világ érzéki és csábító szimbólumai, megszerzésük, birtokba
vételük — és nemcsak testi, hanem szellemi értelemben is — az emancipáció lényeges mozzanata.
„Helyünk, helyzetünk feltérképezése a világban. Jövőnk keresése az időben.
84

Tennivalóink meghatározása a jelenben. Ez a hármas cél mozgatja a novellák
hősét és determinálja jellemét" — olvassuk a kötet fülszövegében az író vallomását,
önmagáról beszél az író, még akkor is, ha hőseit ironikus távolságtartással szemléli.
De mekkora ez a távolság? Tudja-e hőseit kívülről látni, önálló életre keltek-e
teremtményei? Duba elvégezte a sokszor egyáltalán nem könnyű számadást, kiküzdött magának egy választ-: az emancipáció talán lehetséges. Ha csak a legnehezebbet
vesszük, megszabadult a gyermekkor falujába való visszatérés illúziójától (Ugrás a
semmibe, Angyal vagy madárijesztő?). A kétségek állapotát azonban érzésünk szerint nem sikerült meghaladnia, a számadás eredménye egyfajta tehetetlenség. Nemcsak hősei, maga az író sem tud szabadulni a gyötrő kérdésektől. Nem látunk különbséget a hősök és az író nyelve, gondolkodásmódja között, a novellák világa
mögött nem érzünk egy koherens — csehszlovákiai magyar — értékrendszert. Azt
kell megfogalmazni Duba Gyulának, hogy mi napjainkban a fölgyorsult társadalmigazdasági folyamatok közepette a nemzetiségi létezés „státusza", mik a nemzetiségi
kultúra külön minőségének attribútumai a jövő perspektíváiból nézve. És neki, aki
a problémák regisztrálásában Szlovákiában az utóbbi időben talán a legtöbbet
végezte, megvannak ehhez az esélyei.
Elbeszéléseiben az életre hívott hősök személyisége gyakran nem válik el az író
szubjektumától, ez a „köldökzsinór" akadály a „teremtésben", az író nem tud fölébe
kerekedni tárgyának. Ugyanazok a komplexumok gátolják a szlovákiai magyar írás
nagykorúsítását, mint Duba hőseinek emancipációját. Nem a hazai problémáktól
való elfordulás a továbblépés útja, hanem a „szlovákiai magyar sors" egyetemes
emberi vonatkozásainak tudatosítása. Ha a művekben szereplő kisebbségi egyén
magatartásmintáit, viselkedését, az egyénisége integritásáért vívott küzdelmet nem
elsősorban az határozza meg, hogy az illető szlovákiai magyar. Az pedig igazán
közömbös, hogy létszámára nézve mekkora, és milyen zárt vagy nyitott a szóban
forgó közösség, amelynek szószólója az író. A XX. század fantomának, az elidegenedésnek a következményeit, az alaktalan szorongásokat és félelmeket éppen egy
„kisebbségi" író, a prágai német-zsidó Kafka fogalmazta meg talán a legpontosabban.
A szlovákiai magyar író azonban nem nézhet el a nemzetiségi létezés bizonyos
adottságai fölött, érzékeltetnie kellene például a nemzetiségi középrétegek, a kisemberek sajátos nyelvhasználatát. Eretnekségnek hangzik talán, de úgy érzem, ha
az író teljesen mellőzi ezt a több idegen kifejezést használó, gyakran nagyon is
pongyola élőnyelvet, magát a valóságot is „stilizálja".
Nagyon igazságtalanok lennénk Duba Gyulával szemben, ha nem szólnánk arról,
hogy néhány novellájában milyen jeletős lépést tett az egyetemes érvényűség felé.
A Magánélet képekkel, A felügyelő úr gyengesége, a Futunk a boldogság után —
talán a jövő szempontjából a legtöbbel kecsegtető írások. A pozsonyi utcákon
lődörgő kishivatalnok pótcselekedetei, a lefokozott életet élő Marcinkó úr szerencsétlensége és kiszolgáltatottsága olyan általános emberi léthelyzetek, amelyekkel
bárhol találkozhatunk a fejlett civilizáció körülményei között, és konkrétan így
mégis csak Pozsonyban. „Szeretnék tehát szlovenszkói problémákat, amelyeknek
vagy európai sodra, vagy emberi mélye van" — írta Gaál Gábor egy levelében
Fábry Zoltánnak 1929-ben. Duba Gyula novelláiról a legjobb meggyőződéssel állíthatjuk, jelentősen megközelítették a Korunk egykori szerkesztőjének eszményét.
(Madách Kiadó, Pozsony 1975.)
KISS GY. CSABA

85

Jókai Anna: A reimsi angyal
Késői pályakezdésének évtizedes jubileumához érkezett Jókai Anna. A lélekkönnyítő írás kezdetben életpótlék, menedék volt a magyartanár számára. H a m a r o san azonban minden időt és energiát magának követelő hivatás, életigény, személyes
sors lett belőle. Jókai Annának nem stílusa, nem írói módszere, hanem élményanyaga, témaválasztása, látásmódja hatott újszerűen. Bátran mert szólni fájdalmas,
élettorzító jelenségekről. A jelenkorban, a mindennapok világában találta meg valódi írói élményanyagát. Pályakezdésétől fogva népszerűség, kritikai elismerés, vitákban is megnyilatkozó érdeklődés kíséri műveinek megjelenését. A többszöri
kiadást is megért regények sikere kicsit elvonta a figyelmet a novellákról, a kritika
is tompított fénnyel pásztázta, a regényíró légvételének érezte őket. A kritikai visszhang hiányosságai nemcsak Jókai Anna novellaíró művészetére, de általában a m a gyar novellairodalomra is vonatkoznak. Pedig nagy prózaíróink közül többen is
ebben a régtől honos m ű f a j b a n alkották életművük legértékesebb hányadát. Jókai
Anna novellái, elbeszélései szervesen illeszkednek alakuló életművébe, folyamatszerűén mutatják az írói fejlődést, amelyet első alkotásaitól a Napokig megtett. Nem
forgácstermékek, bár megírásuk a regényhez szükséges energiának csupán tört
részét igényli. Ezt a Napok írója tudja a legjobban.
Tíz év terméséből szigorú rostálással válogatott novelláskötetet adott ki A reimsi
angyal címen. Változatos élettapasztalatokról, a valóság alapos ismeretéről tanúskodnak írásai. Nemcsak a családi körben, hanem utcán, kórházban, iskolában is
társadalmi viszonyokat, emberi sorsokat tükröző, írói rangra emelhető életanyagot
talál. Szeretteink, szerelmeink, ezt a találó címet adta a Családi kört, első novellaciklusát lezáró elbeszélésének. Róluk és rólunk ír elfogulatlanul, az objektivitás
következetes szigorúságával.
Nincsenek eszményített hősei, novelláinak is — mint regényeinek — csupán
alakjai vannak. A rendkívülinél többre tartja — mert valószerűbb és jellemzőbb —
a tipikust, az átlagosban is megtalálja az egyénítés lehetőségeit. Főként az értelmiségi rétegek alaptípusaival dolgozik (Selyem Izabella, Szép, kerek egész, Miről beszéltünk). A tudati, erkölcsi fejlődés závarai érdeklik. Íróként természetes konoksággal őrzi derű és illúzió nélküli szemléletét. A látszólagos tarkaságban is a felszín alatti egyhangú szürkeség, az emberi gyengeségek kapnak hangsúlyt. Éppen
azért ábrázolja hétköznapi megvilágításban emberalakjait, mert tudja, hogy milyenek is' valójában.
Novelláiban nem találunk részletező környezetrajzot. Számára a környezet csupán tudat- és jellemalakító tényezőként fontos, nem tárgyi valóságában. Társadalmilag determinált életsorsok, egy-egy rétegtudat sajátosságai tárulnak elénk novelláiban, a külsőleg szabályos életek belső szabálytalanságát t á r j a fel. Nem enged a
nosztalgiának, többre t a r t j a a fájó realitást a szép illúziók álarcos játékánál.
Novelláinak alakjait a kisember, az átlagember, a közember változatai adják.
Nem önmagukban, hanem szociálpszichológiai vetületükben válnak fontos írói mondanivaló hordozóivá. Gyakran a maguk zsákutcájában gyötrődnek, a környezet
hasonító erejével küszködnek. A szociológiai rétegződés tudati, jellembeli változatait
és hierarchiáját mutatja meg a Piramis, amelyben valóban szociálpszichológiai
keresztmetszetet ad, abból az epikai életanyagból, amelyből életmódregényei is t á p lálkoznak.
Nem szenvtelen az írói szemlélet a szigorú objektivitás ellenére sem. Kimutathatók az azonosulás fokozatai. Személyes ügyeként láttatja Jókai Anna az emberi
mikrokozmosz problémáit. Ebből származik a rejtett érzelmi telítettség, a visszafogott indulat.
Jókai Anna helytállást, értéktiszteletet követel alakjaitól, belső értékrend kialakítását és annak alapján önmaguk, törekvéseik vállalását. „Az emberül élni" élet86

elvet nehezíti meg a kishitűség, kisszerűség, a közöny, a feledékenység korlátozó,
embert embertől elválasztó hatása. Testi betegségek mellett lelki kórok gyötrik
alakjait, a magányosság fokozódó félelme, a kisebbségi érzés szorítja őket az élet
peremére. így juthat el önmagával és a környezettel küszködve egyik szereplője az
„Égni akarok, ameddig élek" lángolásától a családi körben is csak „Nyugalmat és
jó szót akarok" óhajáig.
Jókai Anna szituációteremtő képességét, tartalmi és formai szempontból is változatos dialógusait jól mutatják a novellák. A drámai szerkesztés, a zárórészek üzenetet közvetítő' kulminációs pontjainak megszerkesztésében talán nagy olvasmányélmények, köztük névrokonának, Jókainak a hatása is érződik. A Kötél
nélkülben
fogalmazza meg, hogy a képmutatás a házastársak közt a halálnál is iszonyúbb.
A jelenkor emberét öntörvényű változásra, az újabb idők teljesebb megélésére bátorítva üzeni: „Az embernek nincs arra képessége, hogy változatlan maradjon, sem az
iszonyatban, sem a megnyugvásban."
Drámai élmények összegzője a Magyaróra, amelyben önvallomásos tömörséggel
tanítványok és tanár katartikus szépségű egymásratalálását írja meg. Méltó párja a
Magyarórának
A koldusasszony
meghódítása.
Jelképes erejű történet egy idős
asszonyról és egy koldusasszonyt ábrázoló szobrocskáról. Egy élet értelme sűrűsödik
a nehéz szobrocskába, annak hazacipelésébe. A rendkívüli erőfeszítések a stációszerű megállókkal egy egész életutat érzékeltetnek. Gelléri Andor Endre Szállítóknál
című novellájában érződik ilyen hitelesen az izmokban lerakódó erőfeszítés.
A kötet címadó novellája A reimsi angyal. Egy útiélménynek a művészi megfogalmazása. A szobor jelképes mosolya sugallja, hogy a hallgatag reimsi angyal
nem néma, el fogja mondani mindazt, amit tud, magas művészi igénnyel, mert csak
úgy érdemes. (Szépirodalmi, 1975.)
CS. VARGA ISTVÁN

Balázs József: Magyarok
Lendületes, feszes, szociografikus hitelű kisregény. Arányos szerkezete, szürkében oldott színei jól együtt tartják. Látványos események nélkül is végig izgalmas.
Nyelvi leleményekkel nem szolgál; rövid, kemény, tárgyszerű mondatokból áll az
egész szöveg, igazodva a történethez. Nem írhattam azt, hogy híven, mert Balázs
József kevés alázattal kezeli anyagát. Néhány példa: a 145. oldalon kétszer teszik
föl ugyanazt a függönyt, ugyanabban a leíró részben váltogatva használ jelen és
múlt időt (11., 20., 67. stb. oldalakon), jócskán akad ilyen mondat: „Ez a Gáspár,
amilyen takaros ember, most: pedig olyan, mint egy csavargó". Ezek és a hasonló
hibák egy jó szerkesztő segítségével, a korrektúra figyelmes átnézésével kijavíthatok
lettek volna. Akadnak súlyosabbak is, de azokról a maguk helyén szólok. Nemcsak
fárasztó, de igazságtalan is lenne egy bővebb hibalistával kezdeni, mert a könyv
maga jó.
A történet csupán annyi, hogy németországi munkára összetoboroznak tíz magyar szegényembert. Kimennek, dolgoznak egy uradalomban, jól keresnek, meglátják a tengert, Párizst, egy társuk tüdőbajban meghal, eltemetik, hazajönnek.
Hármójukat kiviszik a frontra, ketten ottvesznek; „Kis Dani és Tar Elek többé nem
tért vissza". Hajszálpontos szűkszavúság! A, hősök választott csatatereken, választott
célért, választott halállal esnek el, a „népek", a második világháború magyar áldozatainak zöme — Domonkos István Kormányeltörésben című nagy versét idézve —
„téves csatatéren" vesztek. A regény gondolati kulcspontja az a beszélgetés, melyet
87

Brainer — a német gazda intézője és tolmácsa — folytat a háborúról és Hitlerről
a magyarokkal.
Kis Dani ennyit tud Hitlerről: „Hát nem magyar, a neve után". Fábián András:
„katonaember, katonavezér". Ugyanő állítja, tudja, kik háborúznak most: a „népek".
Buták lennének ezek az emberek? A nevetségességig tudatlanok? A teremtő kíváncsiság hiányával megvertek? Hisz ugyanekkor Gáspár Dánielnek f á j , hogy n e m ért
a fejéshez, holott a pénzéből tehenet szeretne venni; Kondor Ábris sóvárogva hallgatja esténként a gazda szobájából kiszüremlő muzsikát; Fábián Andrásné a k r u m p liszedésnél túljár a ravasz Brainer eszén, sőt, minden nyelvtudás nélkül gyógyszert
szerez egy beteg lengyel kisgyereknek a gazdától! Balázs regényének legnagyobb
művészi érdeme, hogy minden írói közbeszólás, magyarázat nélkül ábrázolja a m a gyarok (vagyis a „népek") kultúrája és a Hitler nevével szimbolizált háborús „kultúra" egymást kizáró ellentétét.
Fábián Andrásék tudatlansága a lényegi tudás maga. A Hitler nevével f é m j e l zett történelem ránkzúdult, ám a magyarság története a második világháborúban a
„nemzetfönntartó" Kis Danik és Fábián Adrások tudomásától, akaratától, befolyásától függetlenül zajlott. Nem csinálták a történelmet, csak elszenvedték. Elvéreztek,
fogságba estek a „téves csatatereken". Ök. A népek. Az ő szemszögükből természetes, hogy Hitler (s mindaz, amit e név fölidéz) idegen és ismeretlen, nem az ő kultúrájukhoz tartozó fogalom. Elutasítják. Ök emberi módon akarnak élni. Boldogulni
vágynak, szeretni a családot, a közösséget, mely értelemmel és érzelemmel átfogható. Majd ökölre mennek Brainerrel, hogy rendes koporsót szerezzen az elhunyt
Kondor Ábrisnak, papot hozatnak' a temetésre a fogolytáborból, segítenek a kényszermunkát végző franciáknak, az elhurcolt lengyel asszonyoknak.
Minden magyar írástudó felelősségére is rámutat ez a könyv. Nem kevés időt
kellett várnunk arra, hogy egy elsőkönyves végre igazi erővel fölmutassa; miként is
élt, gondolkodott a háborúban a háborúról Fábián András és az a bizonyos három
millió osztályos társa ebben a „bűnös nép" lakta o r s z á g b a n . . .
Föntebb súlyosabb hibák elemzését ígértem. Felelősségem tudatában most enyhébben kell fogalmaznom, de ugyanezért be is kell váltanom ígéretemet. Jobb lett
volna Balázs József regénye, ha szereplőire vonatkozó közléseit nem leírásban, h a nem akcióban adná; például: a tengerhez induló asszonyok ruhájáról szóló kis
szöveget a 111. oldalon. A nevezetes Hitler-beszélgetésnek sem lenne némi anekdotaíze, ha több okkal, cselekményszerűen kerülne rá sor. A könyv első olvasása u t á n
pár nappal veszedelmesen halványodni kezdtek emiékézetemben a figurák. Az alakok szürkítése lehet írói cél is, eszköz is, d e szürkeségükben, visszafogottságukban
is emlékezetesnek kell maradniok. Talán a nagyregény Balázs igazi formája, melyben több a tér a hősök egyénítéséhez.
Aprólékoskodó szigorom a szerzőnek szól. Őszinte véleményemmel szeretném
még jobb művek alkotásához segíteni.
CZAKÓ GÁBOR
*

Szabálytalan pályakezdés a Balázs Józsefé. Előbb kritikák születnek, m a j d doktori disszertáció készül Antonioniról, hogy aztán az első kisregényt, a Koportost
lelkes sorok kíséretében jelentesse meg a Forrás. Az „íróavatás" valóban tehetséges
embert indított útjára. A Koportosnál is nagyobb meglepetés, a tehetség még meggyőzőbb bizonyságtétele a Magyarok, a Magvető Kiadó Oj Termés-sorozatának századik darabja. A kisregény megjelenése ünnepi alkalma a kiadónak; ünnepe az
irodalomnak is.
Balázs József a magyar társadalom olyan mélyrétegeiből hoz hírt, ahonnan
eddig tán csak Veres Péter tudósított, egy falu krónikásaként. Az elsőkönyves író
számára nem a tudósítói szerep a fontos, noha művének megvan a krónikás ú j d o n sága: ismeretlen tényről, eseményről számol be. A második világháború idején
Németországban mezőgazdasági munkát vállaló magyarok, nincstelen szegényemberek helyzetét rajzolja meg — elsőként ad hírt tehát arról, hogy idegenben, m á s
88

országban keresték a megélhetés forrását, a boldogulás esélyeit a tengődő életű
magyarok. Mi lesz, ha a „puszták népe" a nagyvilággal találkozik; hogyan viselkedik távol a hazától a kisemmizett; mi az, ami felajzza figyelmét idegen földre
kerülve? — ezek a Magyarok fő kérdései. A kisregény a tudományos pontosságú,'
szociografikus hitelű környezetrajz helyett viselkedésrajzot, magatartásképet nyújt.
Az etnográfiai érdekességek személyes közlését éppúgy mellőzi, mint az objektív
tárgyleírást: nem akarja leltárszerűen rögzíteni a valóságot. Tudja, hogy a Kraszna
menti kis falut, ahonnan a cselekmény elindul, ezt az isten háta mögötti világot sem
kell felfedeznie — az élet ott mitől lehetett volna más minőségű, mint a Kadarcs
mellett vagy másutt? Háttérként, jelzésként szerepel a falusi környezet, ami azzal
j á r együtt, hogy az író a megdöbbentő, felrázó hatást nem az emberalatti lét tárgyi
elemeinek, konkrétumainak részletező leírásával éri el. A külső történések helyett a
belsőkre, a lélek moccanásaira figyel. Ezért is távolít el, nyilvánvaló tudatossággal
minden helyhez és időhöz köthető konkrétumot: nem nevezi meg a falut, ahonnan
a tíz nincstelen munkára indul; hogy melyik országba mennek s hogy mikor, ez is
csak közvetve deríthető ki. Utazásuknak nincsenek állomásai, egyetlen szó sem
árulkodik, hogy merre mehetnek; nincs neve annak a tengernek, ahová eljutnak.
Csak egy helyszínt nevez meg az író: Párizst. A város bemutatására azonban már
egyáltalán nem fordít gondot. Annyi érdekli belőle, amennyi szereplőit érdekelhette.
Hogy ott magasak a házak; hogy ott végre templomba mehetnek; hogy ott biztosan
lehet biciklit venni. Hogy a város német megszállás alatt él, az számukra nem érdekes, emberileg közömbös. Ám nem azért, mert a háborúban a magyarok a németekkel „cimborálnak", vagyis a francia nép közös ellenség volna. Szövetséges, ellenség
— ismeretlen fogalmak e hősök számára.
A haza, a hazaszeretet is más minőségben felmerülő fogalmak, mint ahogy h á borús műveinkben megszokhattuk. Vagyis nemcsak témájában, de szemléletében is
előzmény nélküli volna a regény? Akire példát keresve, hivatkozni lehet, ismét csak
Veres Péter, ö fejti ki a Számadásban, hogy az első világháború olasz harcterein
mennyire nem az ellenség megsemmisítése volt a katonák célja, mennyire inkább az
éhség és a szomjúság vezette őket, mennyire nem a „győzni", hanem a „túlélni"
volt a jelszavuk. Azaz nem éreztek gyűlöletet a másik oldalon harcolókkal szemben.
Ha mindehhez hozzátesszük, amit Szűcs Jenő ideológiatörténeti vizsgálódásaiból
tudhatunk, s amit a mohácsi csatáról szólva Szakály Ferenc így fogalmazott meg ú j
könyvében: „a parasztot a honvédelem, így országos általánosságában, egyáltalán
nem érdekelte" — látjuk, hogy a Magyarok egy sorba illeszkedik be, egy szemlélet
folytonosságát bizonyítja. A létszükséglet elemi kielégítése a legfőbb parancs e szemlélet szerint; a szűkösség, a „közelre nézés" diktál: a mindennapi megmaradás gondját az egyéni-családi önállósodás reménye enyhíti. Főként a mérhetőhöz, a foghatóhoz: a vegetatív létezés konkrétumaihoz ragaszkodik ez a távolra nézni, elvont
eszmét követni nem tudás. Egy ház, egy bicikli, egy dózni dohány, egy szál cigaretta
— ezek mérik, hogy szép-e az élet, vagy elviselhető-e legalábbis. Hogy elviselhető
legyen: szinte történelemelőtti érte a harc. S ha történelemelőtti, társadalomelőtti is.
A kérdésre, hogy kik harcolnak egymással a háborúban, a Magyarok hősei ezért
felelhetik: „Hát a népek". Ezért nem ismerhetik Hitler nevét sem: a történelem
eseményei elkerülték őket. Kívül rekedtek az időn; anélkül, hogy kívülállók akartak
volna lenni. A maguk sorsán sem tudtak változtatni, hogy tudtak volna akkor a
társadalomén, a történelemén! Elszenvedték, amit el kellett; áldozatok lettek, ha
nem kedvezett a szerencse. A „magyarok" második világháborús szerepéről szóló
vitába így szól bele Balázs József. Hősei: „agyonrugdaltak", „szegénységükbe beleháborodottak", kiszolgáltatottak, tehetetlenek — de emberek, emberségükben, jóra
való igyekezetükben felmagasztosultak. Felmagasztosíthatók, ha nem is egyformán.
A különbséget nem az méri, hogy végül él vagy meghal a szereplő. Az élni úgyis
csak túlélést, megmenekülést jelenthet, a halál sem lehet értelmes. Képes-e valamennyire is értékelni, elemezni önmaga és társai helyzetét, képes-e a legcsekélyebb
sorsalakításra, változtatásra? — a szereplők eszerint ítéltetnek meg.
89

Hőssé — a szó hagyományos értelmében — egyikük sem válhat. Még Fábián
András sem, akinek a középponti szerepét pedig azzal is hangsúlyozza az író, hogy
vele indul s vele végződik a regény cselekménye. Hirtelen természetű ember, a
nyolc férfi közül egyedül ő képes a szembenállásra, ellenszegülésre, mégha többnyire az ösztöne, az indulata vezeti is. A Magyarok története azonban Fábián András
öntudatra ébredésének története is. Az ő világjárása pokoljárás egyben: annyira
megváltoztatják a háborús idők, hogy végül eljut a tagadásig. „Utálom ezt a
bitang világot!" — üvölti, amikor hadifogolyként ütik-verik. Mert Fábián a l a k j á n a k
nemcsak a mű kompozíciójában jut megkülönböztetett szerep. Az ő sorsa illusztrálhatja azt is, hogy mi az a legtöbb, tettben, emberségben, ami e vegetatív létezés
talajáról elérhető. Mennyire közelíthető meg az emberi lényeg, a „nembeliség". Fábiánnak ezért kell jó értelemben különböznie a társaitól. Ö az, aki otthon igazságot
szolgáltat Kis Daninak amerikás Kis Jóskával szemben; ő, aki Kondor Ábris halálakor a tisztességes temetést kiharcolja. Hogy nem átlagos ember, külső jegyekkel is
érzékelteti Balázs: a férfi a legerősebb, ő tud a • leggyorsabban menni, ő a legfiatalabb is. Fábiánná — kitűnő írói fogás! — ugyancsak különb, mint a többi asszony.
Mindenekelőtt munkabírása révén, de a leleményesség és a bátorság sem hiányzik
belőle. Az érték bármi meglepő túlsága sem elegendő azonban a kiváláshoz, az
emberhez méltó élethez, az idő egyformán bánik mindenkivel — a házaspár életének megdöbbentő tanulsága ez. Különbözővé tenni az egyesben, hogy az általánosban azonos legyen — egyén és sors kapcsolatának ábrázolásában ez a Magyarok
remeklése.
Nem arról van szó, mintha bármelyik hős is értékelné-elemezné önmaga helyzetét, vagy mintha a különbeket nyomasztaná, megviselné a kiválni nem tudás.
A leszorítottság, az azonos sorsra rendeltség azonban torzító hatású. Kitűnően érzékelteti ezt Balázs a krumpliszedés jelenetével. Fábiánná, aki mindenkinél fürgébben dolgozott, a több munkáért több bért követel. A f é r j e mellette van, igazat ad
neki, de aztán, hogy az asszony szitkozódni kezd, így inti le: „Hagyd a
cigánykodást,
elég volt". Fölösleges veszekedésnek minősíti ezzel a korábbiakat is. Fölöslegesnek,
merthogy úgyis egy a sorsuk a többiekével. Ám ott van ebben a leintő mozdulatban
a paraszti tartózkodás is, az idegenkedés mindentől, ami lármás, ami magukra irányíthatja mások figyelmét. Ismét csak nagyszerű írói ötlet, hogy Fábiánné másik
nagy cselekedete a nő titka marad: senki sem tud róla, a f é r j e sem, hogy a lengyel
asszonyokat segíti. Épp olyan természetes gesztus ez (épp úgy az emberség diktálja,
és nem valamiféle érdek!), mint a másik: enni adnak a francia hadifoglyoknak.
Az elesettek mellé állni! Fábiánék lelkiismeretének parancsa egyezik az általános
erkölcsi normával. Így lesznek kivetettségükben emberbarátok. Gyakorlati internacionalisták. Ebben Fábiánék a példák. S hogy mennyire, ezt is érzékelteti a kisregény: a másik főhős, Gáspár Dániel csupán azért akar elmenni a foglyokhoz,
mert, „még franciákat úgysem láttam". Lehet t e h á t ' a tíz ember a munkavágyban,
hogy mindent jól, szakszerűen csináljanak, azonos szinten, ám ez még nem jelenti,
hogy egyforma értékűek volnának. A roppant munkavégzés mögött Balázs meglátja a
kényszert is. A pénzkeresés kényszerét. Ezért festi boldogoknak Tar Elekéket, akik
örülnek, hogy a kastélyban takaríthatnak, s a könnyű munkáért ugyanannyi pénzt
kapnak, mint a többiek a nehézért. De még beszédesebb, hogy a tíz embernek az a
legboldogabb napja, amikor nem dolgoznak, csak alszanak és nótáznak. Utálják a
földet túrni, otthon is, idegenben is, de nincs más választásuk! — fogalmazza meg
Gáspár Dániel a munkakedv kényszeredettségét. S a kisregény nem szépíti, nem
idealizálja a szegények életét és erkölcsét, noha rongyembereket sem vonultat fel.
Szemlélete e tekintetben inkább a Móricz-regényekére emlékeztet, semmint Veres
Péter A csatlós című művére, amellyel egyébként a legtöbb rokonságot mutatja.
Az „aki dolgozik, az nem fázik" tapasztalati bölcselme; a „majd lesz valahogy"
szikár reménye éppúgy e rokonságot bizonyítaná, mint némely alakok hasonlósága.
A hetvenévesen utazni vágyó Kósa Menyhért a magát hasznosítani akaró Besenyei
Gyuri bácsira, Veres Péter hősére emlékeztet; Kondor Ábris apjában A csatlós
90

figurái is ingyenélőt látnának, pusztán mert kereskedő, kocsmáros! A két főhős,
Török András és Fábián András jellemének összehasonlítása is tanulságos lehetne,
egyetlen vonatkozásban akár: hogyan kezdik leküzdeni magukban a szolgalelkűséget.
Hangsúlyozni kell azonban: szó sincs itt semmiféle másolásról, még hatásról se
bizonyosan — összevetésre az azonos életanyag sarkall.
Az elsőkönyves írónak máris nagy erénye az életanyag fölényes kezelése. Sikerült olyan keretet találnia, olyan hagyományos formát, amely a cselekményességet,
a kaland epikai elemét se rekeszti ki magából, és amelyben ugyanakkor hasznosíthatók a modern kisregényszerkesztés eredményei is. A hagyományos utazásregény
formájában így térhet vissza, jelentést dúsítva egy-egy motívum, így lehetnek fontossá, hangsúlyossá látszólag lényegtelen elemek is. Ez utóbbira a névválasztás a jó
példa. Egyetlenegy szereplőnek, Brainernek van idegen csengésű neve; a német
munkaadó csak „a gazda"-ként említődik, névtelen a jegyző, de az idegenbeli kocsis
is. Brainer az, akit nem szeretnek Fábián Andrásék, egyedül vele van bajuk — a
névadásnak így lesz szerepe. A magyarok Lyonként említik a francia papot, akit
azonban nem biztos, hogy így hívnak. Azon túl, hogy az írói mindentudás elvetését,
a hősök tudatába való beilleszkedést, az azonos ismereti szinten maradást jelzi ez a
„bizonytalan" névadás, jelez mást is: azt a balladisztikus homályt, amelybe a történet burkolózik. A francia pap neve csak egy a vissza-visszatérő titok közül.
A regény menetébe egész sor cselekményt előrevivő titokmotívum épül. Ilyen, a
szereplők egyéniségére, jellemére rávilágító titok mindjárt az utazás. Aztán a francia
foglyok épülete foglalkoztatja a hősök képzeletét. Aztán a kocsis eltűnése. Aztán,
hogy mit akar mondani a gazda. E látszólag jelentéktelen és alkalmasint meg sem
fejtett titkok jelentésdúsító erejűek. Azokra a nincstelenekre vallanak, akiknek a
tudatában és értékrendjében a személyes érdekeltség meghatározó; a tenger vagy
Párizs titka eltörpül. Voltaképp hasonló motívumnak fogható föl a féleszűek megjelenése is: otthon Bacskó Bandié, idegenben pedig a kocsisé. Mindkettő szimbólumértékű figura, akiknek az elkülönülése formai szempontból is hangsúlyozódik.
Bacskó családi környezetéből kiszakítottan jelenik meg — hiányzik abból a körképből, amelyet ötletesen úgy fest az író, hogy a külföldi munkára agitáló, házról
házra járó Gáspár Dánielt követi. (A Holt lelkek környezetfestő módszerére emlékeztet ez.)
A Magyarok erényei mellett eltörpülnek a hibái. Mintha például a nincstelenség
következményeinek ábrázolásában olykor-olykor túlzóan egyoldalú volna (Fábiánné
sohase lett volna bálban, mert szégyellte a ruháját?). Kis Daniné párizsi imádkozását viszont áhítatosabbnak gondolnók, világias elemekkel kevésbé megtűzdeltnek, az
asszony bigott vallásossága miatt. Itt-ott publicisztikus, pontatlan a fogalmazás (például amikor a hősök németországi helyzetét így összegzi: „háttal a délibábnak";
hogy valamilyen berendezés erősítette volna föl az eső hangját — ez a szemléltetés
is némiképp eltérést mutat a hősök tudati szintjén maradás írói módszerétől; a
„próbált egyenként az emberek szemébe nézni" és a „férfiak egymástól távolodva
közeledtek a vízhez" mondatok sutának tetszenek). Elsőkötetesek esetében nemigen
szokás ennyi kifogást elősorolni. Balázs azonban máris kibújt a kezdő író kényelmes státuszából. Vele kivételezni lehet. Mint kivételes tehetségű íróval. (Magvető,
1975.)
MÁRKUS BÉLA

91

0

Bulla Károly: Majális
Szerencsések azok az elbeszélők, akiket születésük és neveltetésük elidegeníthetetlen, jellegzetes ősélménnyel, többé-kevésbé zárt, másoknak fölfedezést jelentő
külön világgal ajándékoz meg. Táj, nyelv és társadalmi közeg, etnikum és történeti
tudat örökölt különössége, ha nem is pótolhatja, de előmozdítja, s főként h a m a r
észrevéteti az írói eredetiséget. Bulla Károly útja nem ilyen kedvező csillagzat jegyében indul. A nagyvárosi élet ezerszámra ismétlődő helyzetei, egybemosódó helyszínei,
arctalan kisemberekből összeverődő alkalmi csoportjai úsznak el szeme előtt. Zsúfolt
autóbuszok és rosszul fűthető albérleti szobák, rideg vagy álkedélyes 'munkahelyek
és füstös eszpresszók képeit villantja föl. Hősei esendő, mindennapi figurák az önállóság álma és a magánytól való félelem keresztútján, lehetőségeik még vágyaiknál
is szegényesebbek, lázadó gondolataikat beilleszkedő konformizmus hatálytalanítja.
S mégis, az ismert szituációk, az éppen Bulla kortársai körében gyakran földolgozott
témák, visszatérő jellemképletek ezekben a novellákban szerzőjük sajátos szemléletének, összetéveszthetetlen emberi minőségének bélyegét viselik, friss, eredeti csillogást kapnak, s gyakran megejtően újszerűnek mutatkoznak.
Mintha tükörteremben, megszédítő villódzásban járnánk, ez a világ a sokfelől
és meglepő szögből visszavert fénysugarak játékosnak látszó összhatásával ragad
meg először. Mindent megsokszorozva látunk, hol itt, hol ott tűnnek föl „törmelék
párhuzamosok" vagy egymásra kísértetiesen emlékeztető változatok, amelyekre csak a
kesernyés irónia alkalmazhatja a szólást: „varietas delectat". Bulla emberlátásában
is érvényesül ez a fölbontó-összerakó hajlandóság. A valóságos, empirikus élet, a
tudatosított vágyak, és az álmokbó(l, szorongató látomásokból előgomolygó lelki alvilág rétegei együtt adják ki hősei jellemábráját. Mozgékony képzeletű, a megbízható, realisztikus szituációérzékeléstől gyakran eltávolodó alakokat rajzol. A f a n táziálásban, a bensőség látszatszabadságában elért önmegvalósításról lenne szó? De
hisz Bulla nyomasztó, üldözéses pszichózisról árulkodó álmokkal jellemez, például
az Eltávolodások filmszerűen érzékletes, megalázó képzeletbeli autóbusz-kalandjával
vagy a Réticirkáló poétikusnak induló, valójában banálisan nyomorúságos álomszövevényével. És azok a vágyak, eszmények, életminták, amelyeket világos fejjel,
nappali énjükkel követni és utánozni szeretnének! „összkomfort, fényes lámpák,
süppedő karosszékek" vonzzák legtöbbjüket, az elegáns könnyedség reklámfilmekből
ismert tartozékai: ápolt, bundás hölgy, Martini jégkockával, fehér l a s z t e x n a d r á g . . .
A valóság néha úgy józanítja ki ezeket a kínálat csalfa gazdagságától megkótyagosodott fejeket, mint azt a fiatalembert, aki menyasszonya tengert látó mosolyát
akarja fényképezni, s helyette összeroncsolt emberi test döbbenetét örökíti meg az
arcán. Ez a néhány mondatba sűrített szimbólum értékű kép mintegy összeszövi a
köznapi élethelyzet, az illúziós vágyak és az álombeli szörnyűségek motívumait, ráébreszt egylényegűségükre, arra, hogy mindhárom szférában ugyanaz a kötöttség,
determinizmus hat, ugyanaz a törvény érvényesül.
Hasonló szerepet tölt be e novellákban az egymással kapcsolatba kerülő jellemek helyzet- és problémaazonossága is. Az életrajzok parallelizmusa oly mértékű,
hogy az ismerkedő vagy már távolodó hősök mint tükörbe pillanthatnának egymás
sorsába. Hogy megteszik-e, ráébrednek-e a megtévesztő hasonlóságra s közvetve a
szerepek monotóniájára és ki jelöltségére, nem bizonyos; de az olvasónak mindenképpen számot kell vetnie ezekkel az összefüggésekkel. A Találkozás férfi- és nőalakja a fölcserélhetőségig hasonló helyzetből keresi, azonos módon és egyformán
eredménytelenül, a kigázolást; másutt egy régi szerelem féltett intimitásairól, emlékül megőrzött titkairól derül ki, hogy az ú j partner mással m á r régen átélte-kipróbálta őket. Sok példa kínálkozik még, a fő- és albérlő „párbajának" analóg technikai fogásaitól a vonatban szemben ülő, az ismerkedés módozatait keresgélő férfi és
nő egy rugóra járó gondolkodásmódjáig, és így tovább. Sorolásukat folytatni mégsem
92

érdemes: a puszta tartalmi utalás netán úgy tüntethetné föl, mintha egy fölényes
emberismeret azért zsonglőrködne az egyezésekkel, hogy az ember kisszerűségét, korlátoltságát, funkcióinak mechanizmusjellegét bizonygassa.
Pedig Bulla éppen nem törekszik efféle degradálásra. A gépies ismétlődés kifejezését a tapintható részletek, a világ változatossága iránti mohó érzék egészíti ki nála.
Modern „életképei" tömörek és találóak; a szakszervezeti gyűlést, a távolsági vonat
ülőhelyeinek megrohamozását, a majális előtti készülődés hangulatát szűkszavúságában is ízesen és hitelesen írja le. Hősei nyelvi egyénítését olykor a született parodisták fölényes invenciójával oldja meg: egy munkáslány tegezést-magázást esetlen
bájjal vegyítő levele mérnök szeretőjéhez, vagy a főbérlő özvegyasszony naplójának
avatag választékossága nemcsak egy-egy sorsot, egyéniséget hoz megfogható közelségbe, hanem társadalmi viszonyaink labirintusába is bevilágít. Erőltetés nélkül,
mentalitás és lelkiállapot jellemzésére használja föl a halandzsanyelvet és a tudományos zsargon csúfondárosan kifordított változatát (frappáns példát kínál mindkettőre
A karika gyűrűjében című elbeszélés); olyan aprósággal, mint az Izrael szó kiejtésének Jizraélre előkelősítése, az értelmiségi locsogás sznobizmusát leplezi le. A szerkezeti megoldások változatossága is az azonos alapélmény árnyalatai, az életszerű
individuális mozzanatok iránti fogékonyságát jelzi; finom leleménnyel — olykor a
tények csoportosítása, máskor a „beleélés", a képzeletbeli szerepcsere révén vagy
másképpen — rendre az emberi feltételek (s nem írói prekoncepciók) következményeként tudja ábrázolni az összeszűkült lehetőségek, a fölcserélhető attitűdök világát.
De az elbeszélni tudáson, a mesterség technikai fortélyain túl ebben a közelhajolásban, a valóságos élet fény-árny-játékának megörökítésében Bulla szemléletének humánus, együttérző, részvevő jellege is megmutatkozik. Az elvonatkoztatást
ellenpontozó hajlam a konkrétságra egyszersmind a távolságtartást, az iróniát is
kiegészíti, szánalommal, belső megértéssel itatja és színezi át, s a két elem valami
furcsa, bánatos humor közegében olvad össze. Megannyi kortársához hasonlóan
Bulla is ráébreszteni akarja a szürke, „cselekvő jelen" nélküli élet sziszifuszait, hogy
„ennek a generációnak nem lesznek emlékei", hogy terveit bekebelezi a „feltételes
mód", életét pótlékok töltik ki, míg valójában „nem történik semmi". Azt is fölismeri
azonban, hogy ha a kelleténél egyetlen árnyalattal „komolyabban" tárgyalják őket,
ezek az igazságok szenvelgő közhelyekké, divatos életérzések kliséivé süllyednek le.
A tükörjátékkal, a stiláris ötletességgel, a személyiségcserével, a kompozíció libikókaszerű lebegtetésével, a' geghez és helyzetkomikumhoz való leplezetlen vonzódásával Bulla egyebek között a buta és érdektelen ressentimenttól is elhatárolja
magát. Magatartása egyre jobban közeledik a clown, a szomorkás bohóc őstípusához,
az álmodozó, szavakkal, történetekkel játszó különcéhez, a hamis szerepek kifigurázójáéhoz, aki a sejtett mélyebb igazság kedvéért lemond a méltóságról, a mímelt bölcsességgel kiérdemelhető megbecsülésről. A kötetben e típus legvonzóbb megtestesülése Máder, alakját — a Majális hősén kívül vagy vele együtt — alighanem a legmélyebb együttérzéssel, szeretettel és benső azonosulással mintázta meg a novellista.
Története a mese, a valóságot korrigáló költészet, a grimaszok mögé rejtett belső
szépség esélyeire, antipoétikus koroknak ezekre a gyakran és szükségszerűen fölvetődő emberi és művészi gondjaira is rákérdez, meggyőző bizonyságául annak, hogy
a könnyedség, fordulatosság, az ötletekben való gazdagság adományain kívül Bulla
elbeszélő tehetségét költőiség és filozofikum mélyebb erei táplálják. (Magvető, 1975.)
CSŰRÖS MIKLÖS

93

Realista törekvések mai képzőművészetünkben
KIÁLLÍTÁS A MAGYAR NEMZETI GALÉRIÁBAN

Mai képzőművészetünkről írók, kritikusok, művészettörténészek egyértelműen
állapítják meg, hogy az sokszínű, változatos, zenei nyelven szólva többszólamú, polifonikus. Amikor azonban arról esik szó, hogy ebben a többszólamú kórusban az
egyes törekvések, „szólamok" milyen szerepet kapjanak, a vélemények már erősen
megoszlanak. Vannak, akik a legújabb nyugat-európai törekvések minél gyorsabb,
minél közvetlenebb átvételét, reagálását kérik számon, tartják „vezérmotívumnak".
És valóban, az utóbbi évek kiállításain ott láthattuk az action painting, az op-, pop-,
concept-, minimai és ki tudja még milyen -art jelentkezését is. A műkritikusok
egy másik csoportja szerint viszont mai valóságunk tükrözése, megjelenítése a realizmus keretén belül lehetséges elsősorban. Magunk fokozottan érzékenyek vagyunk
a realista törekvések jelen helyzetére, pozíciójára, „zenekarbeli" szerepére.
Érthető tehát mindezek előrebocsátása után, hogy fokozott érdeklődés előzte
meg és fogadta a korábban Hatvanban bemutatott, majd a Magyar Nemzeti Galéria
budavári palotájában megnyitott „Hat festő csoportkiállítása" fő-, és „Realista törekvések mai művészetünkben" alcímű tárlatot. A kiállító művészek közül hárman:
Fejér Csaba, Németh József, Szalay Ferenc Hódmezővásárhelyen élnek, de a másik
három festőművész — Dezső József, Patay László, Szurcsik János — is a vásárhelyi
műhelyhez tartoznak, nemcsak a Vásárhelyi öszi Tárlatokon való szereplésük, hanem törekvéseik, művészi magatartásuk rokonsága miatt is. A kiállítókat azonos
művészetikai alapjuk, rokon törekvéseik mellett összekapcsolja nemzedéki összetartozásuk is. Egy évtizedben születtek, ennek megfelelően nagyjából azonos időben
jártak a Képzőművészeti Főiskolára, közös tanáraik is voltak. (A kiállítás szervezése
idején a „Kortársak" cím is joggal latolgatott lehetőség volt.)
A kiállítás egyetlen körbesétálás során is meggyőzi a látogatót arról, hogy a
realista látás- és megjelenítési mód milyen széles ívű, és hogy a saját hangra lelt
alkotók még azonos témában is milyen különbözően, individuálisan mutatják meg
táji, emberi és társadalmi világuk, szűkebb-tágabb környezetük valóságát. Részletgazdagság és egybefoglaló dekoratív felületek, kolorizmus és monokrómia, síkba
terítettség és térélmény, monumentalitás és intimitás, drámaiság és lírai hangvétel
változóan jelen volt a kiállított 85 műben.
Dezső József erőteljes színekben, szerkezetességgel, summázó képépítéssel, némelykor formai monumentalitással és merész képkivágással vall az egyszerű falusi
emberekről és önmagáról (öregasszony, Várandós, önarckép, Anyám). A mindennapi kenyér iránti ősi, mitikus gyökerű megbecsülés pátosz nélküli tömör, materiális fogalmazást lelt „2 kg barna kenyér" című festményén.
Fejér Csaba szinte végig két szín, a szürke és barna lehetőségén belül marad,
de ennek különböző, finom árnyalataival rendkívüli részletgazdagságot és térélményt is ki tud fejezni. Képeinek egyes részletei, konkrét jelentésükön túl, önálló, elvont felületekként is élnek és hatnak. (Halászok, Töltésről). Az életsorsokat
94

hol az arcvonások egyéniséget, életutat tolmácsoló redőivel, ráncaival, vonalaival
fejezi ki (Nagyanyám), hol pedig a testtartás a sors hordozója (öreg
napszámos),
majd az anatómiai és plasztikai teljességgel kimunkált, de a látványnál mégis sokkal többet mondó meztelen hát útján vall az emberről (Hazafelé). Részletgazdag
műves festése csak Önarcképében lazul fel, válik kissé zilálttá.
Németh József a hasznos tevékenységet folytató kétkezi munkások iránti megbecsülését, tiszteletét, szeretetét rója le művei nagy részében. Megfestett portréinak
magyar parasztok az előképei, ecsetje nyomán azonban egyetemes érvényűvé, általános emberi értékek hordozóivá válnak. Lényegmondó vonalai, mély színei, meleg
sárgái és barnái a legmélyebb emberi érzéseket tolmácsolják megrázó erővel (Triptihon). A barlangművészet ősi elementáris ereje tér vissza, nyer új, mai, korszerű
fogalmazást „Hóolvadás"-ában. Csendes lirizmusának tisztaságával harmonizál a
gyapjú anyagszerűsége (Lány poncsóban). A tájjal való együttélés érzéki öröme
(Mezei Vénusz) és a tiszai ártér drámai szépsége (Naplemente) egyaránt figyelemre
méltó élménye a tárlatnak.
Patay László világa szintén konkrét, jobbára az alföldi környezethez, tájhoz
kapcsolódik. Ő azonban közel megy a tájhoz, külön örül minden virágnak, formájának és színének is, és ez az öröme teszi gazdaggá számára és számunkra a rétet, a
földet (Magyar táj, Kazlak közt, Magvető). Tájai nemcsak természeti jelenségek,
hanem mindig emberiek is. Álom, fantázia, mesetartalmat, -hangulatot közvetítenek
(Szikla tövében). Más műveiben ellenkezőleg, a nagyon is reális, már-már naturális
valóságra törekszik, amit képpé egy-egy motívum kiemelése, illetőleg a tudatos képépítés, formálás tesz (Ditte-Dorka).
Szalay Ferenc eddigi legnagyobb vállalt feladata a mezőgazdaság szocialista átszervezésének és ennek nyomán a parasztember tudati átalakulásának, ú j közösségben helyét keresésének festői megfogalmazása. Ebben kendőzetlen őszinteséggel szól
az átváltás nehézségéről (Szabó bácsi), problémáiról (Vágtató lovak). Emellett azonban túl is lép e korszak gondján, egészen a máig. Ennek összefoglalását jelenti Történelem című tablója. Az eddigi kritikai észrevételekben a huszonhat részes művel
kapcsolatban felmerült az ikonosztáz hasonlat is. Valóban a képsoroknak van összetartozásuk, külön jelentésük és valóban lehet formai asszociációnak helye. Szocialista
jelenünk azonban számos más régi formát töltött már meg merőben ú j és más
tartalommal. Itt sem a forma, hanem a máról mának szóló tartalom a lényeges.
A múlt lovasa, az idős, öreg emberek gonddal, aggodalommal teli, végül írógépre is
figyelő arca, a külsejében inkább munkás mint paraszt mezőgazdasági dolgozók
közösséggé egybe álló második sora, és a közösség erejét kifejező szavazó kezek
erdeje, a mi közelmúltunk és jelenünk.
Szurcsik János világa azonos társaiéval, mégis több művében rusztikusabb, monumentálisabb. „V. P. portréja" a közösségből kiemelkedő közösségi ember iránti
képi tiszteletadás. Szívesen választja témaként a mindennapi, fizikai munkát.
A tevékeny ember iránti szeretetét, megbecsülését anélkül fejezi ki e műveiben,
hogy a munka nehézségét semmibe venné, vagy munkásait heroizálná (Gerendavivők, Kazalrakók). Dózsa gobelinje kort kifejezően erőteljes, rusztikus és drámai.
DÖMÖTÖR JÁNOS

95

S^'tiJZt-n:
Vendégünk
volt Karol
Wlachovsky,
a pozsonyi Tatran Kiadó
világirodalmi
osztályának vezetője, a kiváló
kritikus
és műfordító, a magyar irodalom színvonalas szlovákiai
közvetítője.

aszótt
A József Attila öröksége című kötetben
a fiatal költők József Attiláról írt verseit is olvashatjuk. A tanácskozáson elhangzottakat Angyal János rendezte
sajtó alá.
*

*

A Magyar írók Szövetsége Fiatal Írók
József Attila Köre 1974. január 29—30án tartott József Attila-ülésszakának
előadásait, hozzászólásait tartalmazza a
Petőfi Irodalmi Múzeum ú j kiadványa.

96

Mocsár Gábor szerzői estjét
rendezték meg Békéscsabán, a Megyei
Művelődési Központ Irodalmi Körében.
Az
írót Annus József, lapunk
főszerkesztőhelyettese mutatta be a szépszámú
közönségnek.

