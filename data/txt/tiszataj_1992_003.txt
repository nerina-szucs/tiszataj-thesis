tiszatáj
1992. SZEPT. * 46. ÉVF.

Csiki
László:
Visszaút;
Páskándi Géza vitairata; Farkas Árpád,
Tornai József, Kovács András Ferenc,
Visky András, Kalász Márton versei;
írások
Nádas
Péterről

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÖZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZELES KLÁRA (Budapest—Szeged)
VEKERDI LÁSZLÓ (Budapest)

tiszatáj
K i a d j a a Tisza t á j Alapítvány K u r a t ó r i u m a
a Csongrád Megyei önkormányzat, valamint a Művelődési és Közoktatási
Minisztérium támogatásával.
Felelős kiadó: Kovács Miklósné, a k u r a t ó r i u m titkára.
92-139 — Borgisz Kft., Szeged. Felelős vezető: Martonosiné Csertő Brigitta ügyvezető.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a M a g y a r
Posta. Előfizethető bármely postahivatalnál, a hírlapkézbesítőknél, a Posta h í r l a p üzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám á r a : 25 forint.
Előfizetési d í j : negyedévre 75, fél évre 150, egész é v r e 300 forint.
Bizományos terjesztőnk: Dudás Gyula, 6723 Szeged, Hont Ferenc u. 24,'A.
ISSN 0133 1167

Tartalom
XLVI. ÉVFOLYAM, 3. SZÁM
1992. MÁRCIUS
FARKAS ÁRPÁD:
Egyszerű

Véres

havak;

Jómadárdal;

3

TORNAI JÓZSEF: Az üres szoba; A moirákkal;
Az idő kék őrülete; Ha nem igaz a zsoltár

6

KALÁSZ MÁRTON: Járás; Sztyepp

8

CSÍKI LÁSZLÓ: Visszaút (Hangjáték)

9

VISKY ANDRÁS: Nem rejtőzhetem; Elhomályosult
arccal; Aki voltál
KOVÁCS ANDRÁS FERENC: „Száll a t a v a s z . . . " ;
Nászdal; Félsorok
SÁNTA GÁBOR: A lepkék kiáltása

20
21
23

ROTT JÖZSEF: Kelekótya Kis Miska; Fogadás
bikára, halálra
HÁY JÁNOS": Elöljáró beszéd; A felügyelő és a
hangyák; Jóslat Marionnak; Szentmise

38

JUHÁSZ ANIKÓ: Mozdulatok; Leviatán

42

HERCEG ÁRPÁD: A műszerfalon bogár mászik át
(Alkalmi vers a szocializmus állásáról József
Attilának, 1979—1989)

43

PÁSKÁNDI GÉZA: Vitaindító a Nemzeti Színház
név és kifejezés jelzőjéről

50

28

NÉZŐ
SZONDI GYÖRGY: „Bolgár rövidek" (Tételek);
Efrem Karanfilov, Ivan Metodiev, Rumén
Sztojanov, Borisz Delcsev, Alekszandar Gerov,
Szvetlozar Igov, Maiina Tomova (Szondi György
fordításai)

60

TANULMÁNY
PÉCSI GYÖRGYI: A Bárányka meg a Ló (TJj
jegyzetek Kányádi Sándor régi verseiről)

67

KRAUSZ TIVADAR: „Csinálj magadnak bárkát"
(Pomogáts Béla Noé bárkája c. könyvéről)

30

SZEREDI PÁL: „Leírt" törekvések (A Petőfi Párt
történetéből)

88

KRITIKA
ERDÖDY EDIT: Nádas Péter: Az égi és a földi
szerelemről

96

ZSÉLYI FERENC: „A szeretet nemtelen kegyelme"
(Nádas Péter: Az égi és a földi szerelemről)
98
SZAKOLCZAY LAJOS: Ezerkilencszázötvenhat, te
csillag (A forradalom és a szabadságharc
olvasókönyve)
102
MÁK FERENC: Az önpusztítás küszöbén (Burány
Nándor: Margit-híd)
106

MŰVÉSZET
BANNER ZOLTÁN: Alföldi festészet — kelet és
nyugat szorításában
110

ILLUSZTRÁCIÓ
SCHÉNER MIHÁLY rajzai a 7„ 19., 27., 37., 49., 59.,
66., 95. és a 109. oldalon.

9

FARKAS ÁRPÁD

Véres havak
Havat ettem az éjjel,
fuldoklón,
véres havat. Mondtátok, színezi majd
a torkomból feltörő
vinnyogásokat;
ez itt a Duna jege, foncsora nincs még,
csak színe a földieperé, s az ott,
ki fej nélkül úszkál,
pisztácia.
Nem ily ötórai teára hívtál,
kurva madonnám, s tálalni
Dél-Európát
nem ily lavórban! Ez itt egy szerb láb,
ott horvát kar, magyar
szemgolyó. Nem ily békére
vágytunk
hetvenegy nyarán, midőn Csurgón
harsogattuk fogunk közt a vérpiros
dinnyét annyian, furcsa
nevűek,
nem ily
Duna-medencét,
rég kidöglött palicsi tóval, eszéki
halászlét sok vérvörös
laskával;
ott, hol volt még hely, „hol
fölolvashatói",
rom már csak a vers és a város; s hullabűz!
Dicső avangárdjaim, ím, időtök eljőve!
Nyelv, mint kocsonyába
való,
kitépve immár. Nem kell rágódni többé
„modern" emberi
beszéden:
géppuskák makogják
dalaitokat.
Csak a szegények, legyenek
parasztok,
költők, némulni sem tudó
színészek,
kik hanyatt vágódnak most,
tudják,
mily szertartás szerint temettetik őket el.
Lázasan, a legmélyebb
alázattal
nyelem a véres havat, torkom
fölsebzi
egy-egy csontszilánk, de nem az fojtogat:
Nyugat kellett nékünk,
Űj-Bizáncban?
Tessék, itt a friss hó, terítve
kés-villa-géppisztoly,
villásreggelizzetek
e pimaszul
áruló-becsapó
tág és szép Európa ege alatt!
Sepsiszentgyörgy, 1992. január 1.
3

Jómadárdal
Átszáll valaki
fölöttem,
madárember tán, szárnya ring,
most veszítünk valakit el,
s nem lelünk
helyébe
új, jó madarat
megint.
Fölágaskodok
utánanézni:
mérete
koponyányi,
ki elkelne még e szűk
szorosban,
megnézni: nőtt fülek
szárnyán
koponyák mint szállnak el.
Verdessen hát
diadal-röpte
a krumplifészkekből
sömör
kobakokként
is mindük
tovaröppenő
Nagy Értelem, tömör Dac,
míg csecsemő-ábrándok
sírnak
venyige-pokrócok
alatt.
A „nagyság" átka eget kér
töppedtségünk
csak
vállingetek;
váilingben, büszke
férfiak,
kik tudják azt is: a halak
mikor rakják ikráik le . . .
Valahol majd
ikráztok-e?
Tudom, a bősz nagy
semmiség
sem jegyzi, hogy még
vagyunk,
minthogy nem cörődiic azzal sem:
koponyánk —
tulajdonunk.
Holtakból lepkédzik
megannyi
kis nyüvenc; s épkézláb lét alig liheg.
Lenne-e rés még átkelni itt
erdélyiből
Minuenségmek?
Ha nem, hát nem. De az sem
mindegy, mint esznek
köröm közül.
Gondoltam,
hogyha lázadunk
még,
legalább lányom
idvezül
építésztanoncként
—
Kolozsvárott,
hol gyertyát gyújt épp a holtakért;
s mert építeni nincs mit itt tovább,
uszuljatok rá, rajta! vén
kutyák!;
vinnyantásaitokat
meghallni ő még itt marad,
csupán szép sörénye,
s kobakja ring majd tova el,
város-óljaitok
kihunyó
fényjeleivel.

Egyszerű
Mert kebledre betegen
mentem,
s találtalak még
betegebben,
megvirradt lázban égő orcád,
óvlak hát, kicsiny
Magyarország.
Mennyi bigottság; s mennyi
átkot
ont abroszodra
külkocsmátok,
hol lumpol, rabol, vagy csak szájt tát
csökött néped, kis
Magyarország.
A Nagy Söntésben sokan állnak,
s tán szíved sorsán
muzsikálnak,
de ginre, koncra les a zsebrák,
szániák, ó, kicsiny
Magyarország.
S kik éldelnek csak
csirkelábon,
azok lesik fönn merre álomkószál a jövő-menő
jószág.
Gyötörlek, árva
Magyarország.
Ha éhes voltam, ennem adtál,
ha fáztam, hittel
betakartál,
de takarómat
elloptátok,
s majdnem e kis
Magyarországot.
Erdélyi volnék, malomkő van
nyakamban, úszni így
tanultam,
s világtengerén vérem
átráng,
véled, te tutaj-Magyarország
—
Sepsiszentgyörgy, 1991. dec. 24.

JÓZSEF

Az üres szoba
Mindenki meghal: akiket
szerettem
s akiktől csak szenvedtem, azok is,
rothadt szőnyegen, üres szobában
fekszem,
a mennyezeten
becsöpög a víz.
Szerelmemből
démon lett:
belopódzik
s mellémcsúszik,
mint valami dög.
Ki hinné el, hogy még ember vagyok,
csak fuldoklok fekete ajkai között?

míg

Hívjatok, halottaim, a földből,
többen vagytok már, barátaim, rokonaim,
odalent,
mint akik itt nyitott szemmel, naponta
elölről
kezdjük habzsolni-köpködni
a végtelent.
Néha álmodom dongós rétekről,
folyókról,
hol énekel a nap, sárga a nyár
köténye,
de ha fölébredek, egy kígyó
visszacsókol
ide az üres szobába,
reszketésbé.

A moirákkal
Ne a szerelmed foszfor-testére
gondolj,
de a sötétségre, honnan vele együtt
kiszakadtál,
a hullámtalan űrre, a moirákra,
paradicsommadárra
lestél,
de csak reves kígyó tekeredett
rád,
sáros zsombékká fagyott
szívem;
ne a szerelmed arcából szemedbe zúduló fényre
hanem a fekete szélre, az örök
zokogásra;
mondd a ravatalos éjnek: veled akarok
és a tenger-harapta
földnek:
már a csillagködökkel
beszélgetek,
a csikófej-forma
csönddel, a moirákkal.

gondolj,

virrasztani!

Az idő kék őrülete
Ülni késő éjjel a hegy
kertjében
(kövekkel körülrakott pázsit,
székek,
faasztal, olaj- és
fügebokrok).
A bor majdnem földre dönt. Jól látni
szeptember csillagképeit: itt a sas
áll, ott a Nagy Medve lebeg.
Mit csináljak, ha isten nem súg semmit?
A tücskök egyre szőnek valami
kivehetetlen
színű
zene-hálót.
A sötétség denevér-szíve
lüktet. Az idő kék
őrülete elönti irgalmával az agyamat.

Ha nem igaz a zsoltár
A kettős érzés, kettős
látomás,
hogy minden vér-moslékos
dráma itt,
de közben semmiség,
amit,
ha észrevettünk,
már leszakad az emberi
hús rólunk — naponta
megtör.
Átdöfnek létezésünk
fény-szigonyai
s egy zárójelbe tett lény árny ék-fog almát
rágom, tépem csócsálva, mert
ki vagyok én, ha nem
igaz a zsoltár, hogy „erős vár az én Istenem?"

SCHÉNER MIHÁLY RAJZA
7

KALÁSZ MÁRTON

Járás
CSORBA GYŐZŐNEK

a dombon túl újabb domb, még újabb, azon túl
semmi, papírvékonyka
hó, október óta
itt van, tart, csikorogna, ha talp járna rajta
papírvékonyka
kék ég a dombok
fölött
metropoliszokban
napszelte üvegfalakra, sötét
anyagból
madármintákat
kéne ráilleszteni, hogy a zúduló szárnyas
nép
hirtelen nekiröpülve
össze ne törje
magát rajta, nincs itt eleven madár, nem kell semmilyen
jel
a csapás, amit épp hagyunk, se csapás, ez a néhány
fura keréknyom
tovavész, mintha
lóhorkanás
hallatszanék, a motor s hallucináció, még a szél fúj
időnként, omlik le ránk csípős hajként, alkonyat
felé
a megfagyott határfolyón a férfi, hatalmas
üvegből
kortyolunk,
körben, ahányan vagyunk, mongol esteli csillag
csúszkál előttünk fönt, mi az áradás jegén lent, a férfi
csigás kucsmába múlik, ködbe tart, kár is dünnyögni,
volt, nincs

Sztyepp
kétszer elmetélni egy ország
valamennyi bölcselő elméjét, üszkös
kolostor
romjaiba mészárolni a maradékot
ezután ott csak a sötét madár jár
e gyér fa rész-névben vérzi be lombját
a kő, mint a láncmorgás, oromra
mutat
hol eleven tépöínye
gányadozik
s ne essék ránk írásos napsugár
a romnak is úgy essék fordítani
hátat
hogy a porkát fölkavarja szüntelen
valami
a lyukakban az áhítat ürme föl nem fakad
bent kérgében gonosz harákol
a mozdíthatatlan
métely még idelát
alig bevonja téboly a szemét

8

CSÍKI LÁSZLÓ

Visszaút
(Kolozsvár f ő t e r e 1991 őszén)
HANGJÁTÉK
Ez a t ö r t é n e t n e m a jelenkori Erdélyről tudósít. I n k á b b az emlékezés t e r mészetéről szól. De a kolozsvári főtéren játszódik (játszódhatna), 1991 őszén.
A rendező, az olvasó a h á t t é r b e képzeljen idegen, é r t h e t e t l e n hangokat.
A csapongó beszélgetéseket, amelyek a szereplők egymáshoz való viszonyából, és a m i n d e n t elváltoztató időből f a k a d ó a n hol szószátyárak, hol a feszélyezettség m i a t t töredékesek, ismétlések és külső h a n g o k tagolják, belátás és
szükség szerint többször is, m i n t ahányszor a szövegben jeleztem.
A t ö r t é n e t lényege t a l á n az, hogy valakik igazat m o n d a n a k h a m i s helyzetben, és e m i a t t m i n d e n féligazsággá változik.
A többi mese.
1991. december

5.
HANGOK
Péter
Imre
Józsi bácsi
Újságárus

IMRE: Látod, Péter, a templomot?
PÉTER: Nézem.
IMRE: Ne azt nézd. Az utat nézd. Meg
Józsi bácsit.
PÉTER: Józsi bácsinak a templom felől kell jönnie.
IMRE: Azt mondod, boldog akar lenni
az öreg . . . ? Elég hülye ehhez?
PÉTER: Halála előtt látni akarja a
szülővárosát.
IMRE: Vakoknak való látvány.
PÉTER: Segíts nekem. Hazudj.
IMRE: Miért legyen boldog éppen ő?
Mivel érdemelte ki? A háború^után
megpucol innen, és ránk hagyja a
szart. Most abból rakjak neki várat?
PÉTER: Az öreg azt mondja, negyvenvalahány éven át csak álmában látta a kincses Kolozsvárját, de aztán
megtörtént most a fordulat...
IMRE: És te nem világosítottad fel?
PÉTER: A rádiónak sem hisz, nemhogy nekem.

Dan DulSu
Asszony
Naccsága
Több járókelő
IMRE: Vagyis ő vállalja a boldogabb
részt, mi pedig érjük be a többivel,
ö viszi a maga boldog emlékeit Szabolcsba vagy Pestre, mi meg maradunk a boldogtalanabbik felével.
Amiből még az emlékeit is kivonja.
PÉTER: Ennyit igazán megérdemel.
Annyit álmodozott r ó l a . . .
IMRE: öregem, ha az álmokat napi
értéken beváltanák, itt mindenki
milliomos lenne.
PÉTER: Szegények.
IMRE: Azt hiszem, már te is úgy vagy
ezzel, mint az emigránsok többsége:
összekevered az álmaidat az emlékeiddel.
ÚJSÁGÁRUS: Adevarul! Románia Liberá! Azi!
IMRE: Remélem, süket az öreg.
PÉTER: Se nem süket, se nem vak.
IMRE: Akkor vége van.
PÉTER: ...Csak járni nem tud. Azért
hozatja magát ide, a régi New York
elé.
9

IMRE: Continental. Nem New York,
hanem Continental. Már akkor Continental volt, amikor te elmentél
innen.
PÉTER: Magasan van a felirat. Józsi bácsi nem fogja látni. Merev a nyaka.
IMRE: Milyen merevség az? Elvi?
A ludovikás tiszti keménygallértól
van? Vagy Don-kanyari reumától?
Netán egy recski marjulás?
PÉTER: Neked mindegy, mi?
IMRE: Én csak csodálom. A felemelt
fej filozófiájának alapja a merev
nyak. Magyarán: a dac s a büszkeség beteg dolog.
PÉTER: Imre! Mindössze arról van
szó, hogy idejön egy öreg ember, és
halála előtt látni szeretné a városát.
IMRE: És nem látja meg. (Kétségbeesett) Mit mutassak neki? Az emlékeit is eltörölték, az álmait is átépítették. De én itt élek, és nekem
nem az emlékeimet változtatják át,
hanem az életemet. Miért szerezzek
örömet egy álmodozó vénembernek,
amikor magamat is utálom?
PÉTER: Majd én körbevezetem. Én
már tudok hazudni, ha kell.
IMRE: Jó neked. Neked volt kihez
menned. Ott volt Józsi bácsi az
egész Magyarországgal. Most majd,
hálából, megmutatod neki Kolozsvár
főterét. Jó boltot csináltál. Örökölsz
is utána, hogy így pátyolgatod?
ASSZONY: Fiatalúr, van forintja?'
PÉTER: Mit akar ez?
ASSZONY: Veszek forintot, ha van.
IMRE: Hallod. Üj hang, de érted.
PÉTER: Nincs eladó forintom.
ASSZONY: Akkor .meg mit keres maga itt?
IMRE: Tényleg, mit keresel te itt?
PÉTER: Várom az öreget...
IMRE: . . . Aki halála előtt látni akarja a szülővárosát. Csakhogy éppen a
valutázók helyén állsz. Elfoglalod a
tisztességes feketézők helyét.
PÉTER: Ilyen nyíltan csinálják?
IMRE: Jól csinálják.
PÉTER: És a törvény?
IMRE: Mikor dobbantottál te innen,
öregem? Hat éve? Hét? Akkor minden világos.
PÉTER: Mindenesetre, az utazási és a
pénzbeváltó iroda helyén akkor még
hangszerbolt volt.
10

IMRE: Most még csak azt kell mondanod, hogy a város serdült fiatalsága azokban a régi szép időkben
itt vásárolta meg élete első szájharmonikáját.
PÉTER: Fegyelem volt legalább.
IMRE: Most még a valutáját sem a
hangszerboltban veszi, csak hogy
tudd. Hanem a flaszteron. Bent harminc lej a különbség a vételi és az
eladási ár között, itt meg tíz. Sőt,
odabent délire elfogy a valuta, itt
kint éjfélkor is kapsz, ha kell. Ne
bántsd tehát a derék üzéreket.
PÉTER: Te meg ne irigyeld.
IMRE: Egyébként is, mit kezdene a
dolgozó fiatalság egy szájharmonikával? Az egy árulkodó szerkezet.
Minden sóhajtás hallatszana. Száz
márkával már tudnak mit kezdeni.
Felsétálnak oda, sré vizavi a bank
első emeletére, és vesznek egy vasúti jegyet külföldre. Vagy folyószámlát nyitnak.
PÉTER: Ott dolgozott az anyám.
IMRE: Az állam meg le van ibirkálva.
PÉTER: Rég hallottam ezt a szót.
IMRE: Itt még tudnak magyarul. Nem
azt mondják, hogy le van szarva.
PÉTER: Gyakran kellett ide jönnöm, a
bankba.
Gyerekkoromban,
persze.
Főleg olyankor, ha a papa nem került elő. Olyankor eljöttem a mama
elé, és elvittem sétálni vagy moziba,
mindegy hova, csak a papának legyen ideje hazaérni. Minden rendőrt
ismertem. De csak látásból. Ügy tettek, mintha nem látnának, amikor
bemegyek. Pedig ki volt írva: Idegeneknek tilos a bemenet!
IMRE: Milyen nyelven van ez? „Bemenet."
PÉTER: Magyarul. Volt. Helytelen, de
akkor is a miénk.
IMRE: Kezdünk túlságosan mély értelműek lenni, Péterem. Mint akiknek
nincs mondanivalójuk. Józsi bácsi
hányra ígérkezett?
PÉTER: Déli kettőre.
IMRE: Melyik időszámítás szerint?
PÉTER: Nem akarok többet politizálni. Egyfolytában politizálunk. Miért
nem beszélünk valami emberi nyelven? Műért nem kérdezed meg például, hogy vagyok? Hogy van a feleségem?

IMRE: Hogy van a feleséged?
PÉTER: Nincsen. Elment.
IMRE: Román asszony volt, ugye?
PÉTER: Nem politizálok!
IMRE: És a gyerek?
PÉTER: Magával vitte. Román asszony
volt, és magával vitte a kislányomat
Németországba. Most mind a ketten
németek. Meg vagy elégedve?
IMRE: Hát te? Nem akarod véletlenül
leinni magadat?
PÉTER: Le akarom. De nem iszom le.
Várom azt az idióta Józsi bácsit, és
megmutatom neki . . .
IMRE: Ö neked! Ő majd elmagyarázza mindkettőnknek, milyen is ez a
város. Hogy Báthori Gábor fejede. lem urunk arról a helyről nézte a
karóba húzást, ahol most a Somejul
vendéglő áll. A fránya összeesküvőket pedig nagyjából a Mátyás-szobornál nyársalták fel. A lényeg az
volt, hogy minél tovább éljenek a
póznán. Bizony, Józsi bácsinak a történelem még érv ahhoz, hogy jogokat kérjen, és kapjon. Józsi bácsi azt
hiszi, hogy ha az őseit itt húzták
karóba, akkor neki is joga van itt
élni.
PÉTER: Nem politizálok!
IMRE: Nem iszol, nem politizálsz —
akkor ¡mivel szórakozol?
PÉTER: Józsi bácsit ápolom. Nehogy
azt hidd, hogy az albérlője vagyok.
De nem ám. A fogadott fiának nevez.
IMRE: Vagyis elszedi a pénzedet.
Apám is ezt csinálta az öcsémmel.
PÉTER: Tényleg, az öcséd mit csinál?
IMRE (gúnyosan): Hogy van a feleséged? öcsém egyébként
politizál.
Legalábbis fizetett alkalmazott az
RMDSZ-nél.
PÉTER: Miből fizetnek ezek?
IMRE: Ahhoz képest, hogy a Cár alatt
az öcsém sofőr volt a Duna-csatornánál, barakkban lakott, és csak
olyankor mosdott, amikor hétvégeken jutalomból levitték őket megnézni a tengert...
PÉTER: Amíg ki nem derült, hogy a
Duna nem akar hegynek felfelé
folyni.
IMRE: Szóval, ahhoz képest jól van.
Látod a kirakatot?
PÉTER: Látom az egészet.

IMRE: Az Egyetemi könyvesbolt kirakatát.
PÉTER: Még mindig Aragon Kommunisták-ját árulják magyar könyvként?
IMRE: A párkányt nézd csak. Látszik
még a gyertyák nyoma. Az elesettek
emlékére gyújtottak gyertyákat, 1989
karácsonyán. Itt lőtték le őket. Innen, ahol állsz. Most is meghaltak
emberek, nem csak Báthori Gábor
idején. Az öcsém barátja volt az
egyik.
PÉTER: Mit lehet ilyenkor mondani?
IMRE: Éljen a szabadság! Azt kellene
mondani, de már senki nem mondja.
Néha elmegyek annak a gyereknek
a szüleihez. Az apja gyárában két
hónapra ha van nyersanyag. Ügy,
hogy már most részidőben dolgoznak. Fele pénzért. Amikor egy kiló
karaj 600 lejbe kerül! Igaz, az öreg
•kap majd valamennyit a fiáért.
PÉTER': Mennyibe van errefelé egy
hősi halott?
IMRE: A múltkor vittem nekik egy
szappant. Hónapok óta nem lehetett
kapni. Rózsaszín mosószappan volt.
Mindenki rózsaszín lett tőle. Befestette őket a szappan, ami tisztára
kellett volna, hogy mossa.
PÉTER: Jelképes.
IMRE: Rossz. Rossz minőségű szappan
volt, nem jelképes. Megfogta az ünneplő fehér ingeiket, blúzaikat is.
Az anyja ide jár misére. Itt imádkozik.
PÉTER: A hősi halottakért.
IMRE: A fiáért. Talán meglátod.
A görög katolikusok vasárnaponként
a Mátyás-szobor előtt tartják a misét. Szabad ég alatt. Ácsolnak egy
kis tribünt, felhúznak föléje egy kék
baldachint, kiraknak két hangszórót,
és imádkoznak. Nem kapják vissza
a templomukat.
PÉTER: Ügy, hogy azért imádkoznak,
hogy legyen, ahol imádkozzanak. •
IMRE: & kik nem adják vissza nekik?
PÉTER: A magyarok. Nyilván.
IMRE: A saját ortodox véreik.
PÉTER: Jézusom! Már a bűnbakszerepünktől is megfosztanak. Semmi jogcímünk nem lesz az ittlakásra, ha
már bűnbaknak sem vagyunk jók.
11

IMRE: A mi templomunkba mégsem
jönnek be misézni, pedig felajánlottuk nekik.
PÉTER: Ez azért egy erdélyi dolog,
nem? Ez a sajátosság. Hogy a közös
föld jobban összeköt embereket,
mint a nemzeti érzés.
IMRE: Ez nem sajátosság, hanem illúzió. Csak messziről látszik sajátosságnak. Onnan, ahol te vagy, és a
Józsi bácsi szemével nézel.
PÉTER: Az ott ki?
IMRE: Köszönöm, a feleségem jól van.
PÉTER: Az a sánta pasas.
IMRE: Lehet, hogy Józsi bácsi.
PÉTER: Ne bántsuk egymást, Imre.
IMRE: Nem sánta, hanem szekus. Az
a pasas.
PÉTER: Tudtam, hogy valami hibája
van.
IMRE: Ez reggel héttől este tízig minden nap sánta. Hivatali kacskaság.
Egy-egy műszakra ő az áldozat
A forradalom hőse, azaz a szeku áldozata.
PÉTER: De hát, ha mindenki tudja
róla, hogy kicsoda...
IMRE: Te nem tudtad. Nem tudják
sem a visszatérők, sem az újonnan
betelepülők. A vinilinkalaposak. Nehogy azt hidd, hogy a vinilinkalap
a divat. A divat az az ember, aki
ilyen kalapot visel. Na, az nem tudja. Sem azt, hogy Gogu szekus, sem
azt, honnan nézte Báthori Gábor a
kivégzést. Ügy, hogy a földre szemetel. Egyszer majd, ha ásatást végeznek itt a régészek, tökmaghéjat és
nejlonszatyrot találnak a kultúrré•tegben. Alább háborús aknák és érvényüket veszített pesti oklevelek,
azok alatt rozsdás fringiák, még
lennebb római kori agyagmécsesek — de legfelül csak tökmaghéj
és söröskupak.
PÉTER: Erre jön. Ne beszélj így, erre
tart a szekusod.
IMRE: A, Gogule, szervusz. Bine cá
te v5d, vreau sa-p spun ceva. Bocsáss meg, öregem, egy perc az egész.
(Imre Goguval halkan
beszélgetve
távolodik.)
PÉTER (beszél valaki máshoz): Én?
Ne integessen nekem, nem vagyok
én se rendőr, se kurva. Jöjjön ide
maga, ha valami baja van.
12

DULÁU (suttogva): Elnézést kérek a
zavarásért. Szeretnék kérdezni öntől
valamit. Meghívhatom egy kávéra?
PÉTER: Itt várok valakit.
DULAU: Szeretném, ha egy csendes
helyen válthatnánk néhány szót.
PÉTER: Nem értettem a becses nevét.
DULAU: Duláu. Dan Dulau. Magyarul:
Véreb. Nem tehetek róla. Megmutassam az igazolványomat?
PÉTER: Miért mutatná?
DULAU: Régóta figyelem önt. Ne haragudjon. De nem vagyok titkosrendőr. Igazán nem. Igen, önnek
•igaza van. Minálunk manapság bármilyen igazolványhoz hozzá lehet
jutni. De az enyém valódi, tessék elhinni. Látja, magyarul is milyen jól
•beszélek.
PÉTER: Látom, hogy beszél, csak azt
nem értem, mit mond.
DULAU: Muszáj itt? Esetleg ön meglátogathatna a lakásomon. Megadom
a címem. Kérem, én nem besúgó
vagyok, hanem egyetemi tanár. A
régi rendszerben. Lehettem volna.
De letartóztattak, még mielőtt megkaptam a kinevezésemet. Persze, én
azóta is egyetemi tanárnak tekintem inagam.
PÉTER: Megegyeztünk. Mostantól én
is egyetemi tanárnak tekintem önt.
DULÁU: De hiszen mondtam, hogy
nem vagyok egyetemi tanár. Igaz,
lehetnék. Éppen arról van szó, ugyebár, hogy önök most egyetemet akarnak indítani. Vagy a régit újra,
vagy egy újat, ugyebár. Tudom, az
amerikai kongresszusban is sok támogatójuk van. Mindenesetre több,
mint nekünk.
PÉTER: Nem vagyok az amerikai
kongresszus tagja.
DULAU: Rövid leszek. Majd otthon,
nálam, bővebben . . . Van francia konyakom, a nővérem küldi, ilyen alkalmakra. Most csak annyit mondok
önnek, és kérem, gondolkodjék délutánig rajta, hogy én felajánlom a
szolgálataimat önöknek. Ha megalakul az egyetemük. Ezek meg fognak
.pukkadni. Tetszik érteni, hogy egyebek mellett mekkora propagandaértéke van, ha alkalmaznak egy ellenzékit, a k i . . .

IMRE: Helló, Dan, te mit keresel itt?
Misére jöttél vagy kocsmába?
DUL.AU (Péterhez): Kérem, kezelje bizalmasan. Én megyek is. Délután
várom, ott a címem a névjegyen.
Házinyomdán készült, de . . .
IMRE: Szervusz, Dan. Kihűl a söröd.
PÉTER: Ki a fene volt ez?
IMRE: Be akar szállni a kft.-nkbe. Jó
szimata van az ürgének. Kiszúrta,
hogy a németekkel közösen összehoztunk valamit. Tőkeerős. Ez jó szó,
•mi? Csak azt nem tudja a szerencsétlen, hogy ml kizárólag magyarokat veszünk be az üzletbe. Állandóan mondom, szart sem ér ez az
egész nemzetiségi politizálás, ha
nincs kellő gazdasági alapunk. Magyar vállalatokat kell alapítani. Persze, ezt nem mondtam neki, ha nem
jött rá magától.
PÉTER: Ezt tényleg Dulaunak hívják?
Vérebnek?
IMRE: Én Goguról beszélek.
PÉTER: Egy házi guminyomdán nyilván mindenki azt nyomtat ki, amit
akar. De miért éppen Véreb?
IMRE: Ja, te a Kutyusról beszélsz?
Ez egy lecsúszott tojásfej. Még a
régi uraknak sem kellett. Az igazság
viszont az, hogy ennek a Gogunak
rengeteg kapcsolata van. Ami jól
fogna egy ilyen üzetben. Éppen csak
szegény feje . . .
PÉTER: Tudom már: szekus.
IMRE: Többségi.
PÉTER: Akkor keressetek magatoknak
egy magyar szekust a kft.-be.
IMRE: Tudod, azt mondta valaki, akkor lesz itt nyugalom és stabilitás,
amikor minden szekusnak megvan a
maga butikja, a magas állása. Akkor aztán őrzi már az államrendet.
Jut eszembe, az előbb megvádoltál
valamivel.
PÉTER: Csak levontam egy logikus
következtetést. Magyar seggbe magyar lófasz.
IMRE: Naná. Átjössz ide a francia
nadrágodban, az amerikai dzsekiddel és az anyaországi dölyföddel, s
máris jobban tudod, mi a teendő, mi
a logikus következtetés. Te is többségi vagy már, úgy gondolkodok Ne adjatok ti nekünk tanácsokat. Ez itt a
Balkán, ennek mások a törvényei.

PÉTER: Ez nem a Balkán!
IMRE: Nézz körül.
PÉTER: Az előbb még utáltad.
IMRE: Most is utálom. De itt élek.
PÉTER: Elfogadod.
IMRE: Itt élek, mondom.
PÉTER: De így élsz.
IMRE: Próbálj másképpen.
Gyere
vissza, próbáld meg. Ez a te Józsi
bácsid nem milliomos véletlenül?
Beszállhatna a boltba. Ne csak a
hazafias érzéseit hozza, hanem egy
kis tőkét is.
PÉTER: Józsi bácsi az én boltomba
száll be.
IMRE: Oké. Akkor neked ajánlom
fel: kössünk üzletet. A bizalom, a
barátság megvan, már csak egy kis
pénz kellene.
PÉTER: Józsi bácsi egy másfél szobás
kültelki lakást hagy rám. Ennyi az
egész.
IMRE: És te mit szedtél össze?
PÉTER: Gyomorfekélyt.
IMRE: Ezért kár volt elmenned. Gyomorfekélyt itthon is kaphattál volna.
PÉTER: A tetejébe, minden félretett
pénzem rámegy erre az utazásra.
IMRE: Szerintem jó befektetés. Az
öreget biztosan megüti a guta, vagy
infarktust kap a régi városától. Megöröklöd a lakását. Az is valami. Mit
ér ma egy ilyen lakás felétek?
PÉTER: Egy fél Józsi bácsit.
IMRE: Hagyjuk ezt abba, jó? Félek,
úgy járunk mi is, mint a Józsi bácsid. Szerintem neki már látatlanban megszakadt a szíve. Elég volt,
ha csak idegondolt, és máris: puff!
Én is olyanokat álmodom mostanában, hogy reggel késsel a kezemben
ébredek. Aztán csak állok a hideg
szobában, és ekkora hasadások vannak a szívemen, né! A segélyekkel
hozott gyógyszer meg elfogyott. Vagy
ellopták. Elvégre demokrácia van.
Mindenkinek kell az, ami a miénk.
PÉTER: Kedves feleséged hogy van?
IMRE: Megvan.
PÉTER: Az is valami. Nekem meg
nincs.
IMRE: Megvan magának. Sokszorosít.
PÉTER: Sok vagy te nekem egy példányban is.
IMRE: Elcsípett annak idején a holland segélyszállítmányból egy má13

sológépet. Elmagyarázta a hollandusoknak, hogy ő az egyháztól van
Annyi elég is volt nekik: még haza
is szállították a berendezést. Ügy,
hogy ha meglátogatsz, és miért ne
látogatnál meg, láthatod az ajtónkon, egy sárga táblán, hogy mi másolóiroda vagyunk. Mindenféle ron-

gyos telekkönyvi kivonatot, meg pa-

pírzacskóra írt szerződést másolunk.
Kell a csóróknak a kártérítéshez
meg a privatizáláshoz. Harmincszázalékos.
PÉTER: A haszon, vagy a feleséged
harmincszázalékos ?
IMRE: A privatizáció. Mi most egy
sajtgyárat akarunk megvenni, négyen. Jó tós üzem, szinte világhírű.
Egy bökkenő van csak. A sajtokat
a hegy oldalában, egy barlangban
erjesztik, van ott levegő, meg nemes
penész, meg minden. Igen ám, de az
egyik partner szerint az egy „dák
barlang". Szerintünk meg nem dák,
hanem karszt. Nem a dákok vájták,
hanem a víz.
PÉTER: Látod, nem a történelem, hanem a természet.
IMRE: Látod: ha ebben nem tudunk
megegyezni, kútba eshet az egész.
PÉTER: Nem láttam még barlangot
kútban. Ráadásul hideg lesz a tél.
IMRE: Megbukik a kormány.
PÉTER: Nem politizálok.
IMRE: 'Ha most tartanának választásokat, még rászavaznak. Nem egyébért, csak mert nincs, aki másra. De
ha végigdidergik, -éhezik a telet, akkor megbuktatják a kormányt. Jöhet a helyébe akárki, csak ez menjen.
PÉTER: És ki jön akkor?
IMRE: A fecskék.
PÉTER: Lehetséges, hogy a természeti
változásokat követik a társadalmiak.
Ráadásul, többnyire együtt jár a
forradalom és a földrengés. Rendszerváltozásokkor
mindig földcsuszamlás történik, vagy árvíz jön.
IMRE: Frontérzékenyek az emberek.
Idegesebbek lesznek, ha földrengés
készül. Csökken a tűrőképességük.
PÉTER: Aztán minden összeomlik.
IMRE: Te is Józsi bácsi szemüvegén
át nézed a dolgokat. Neked is minden változás: romlás. Felépítettek
14

egy új üzletházat, erre te azt mondod: lebontottak egy történelmi épületet.
PÉTER: De ha lebontották!
IMRE: De ha felépítették! Azt elismerem a kedvedért, hogy ronda. Azt
főleg, hogy koszos. Még azt is, hogy
nincs benne áru. De kérlek, hagyd
már, hogy én bánkódjam ezért az
országért, ne aggódj te helyettem.
És ne mondd mindenre: szebb volt.
PÉTER: Szebb volt.
IMRE: Csak te voltál fiatalabb. Lehet,
hogy a szemed romlott el, nem a
világ.
PÉTER: Józsi bácsi ősöreg, és ő is
úgy tartja: szebb volt.
IMRE: Hát ez az. Józsi bácsi. Annak
húzzák a nótát, aki fizet.
PÉTER: Józsi bácsi tiszta ingyen hülye.
IMRE: Jó, cserébe elismerem: szebb
volt. Nem tudom, milyen volt. Most
ilyen.
PÉTER: És neked jó így.
IMRE: Sőt, szeretem.
PÉTER: Ez az erdélyi szellem központja volt.
IMRE: Ma is az erdélyi szellem központja. Csak a szellem más. Mit
akarsz te ötven év éhezés után?
Hogy ne egyék le a paradicsomkert
gyümölcseit? Kitörtek az elfojtott
indulatok, és így van ez rendjén.
Rombolni fognak. Természetesen. Ez
hozzátartozik a katarzishoz. Nézd
meg az országnak azokat a részeit,
ahol nem lőttek le embereket 1989
telén, ahol nem haltak meg ártatlanok. Ott nem is történt semmi. Vagy
csak mintha történt volna. Mintha,
szinte, örvend a nép — csakhogy a
román mondás szerint: „Az urak
bukása a bolondok öröme." Igenis,
át kell esnünk ezen. Persze, bele fogunk halni. Így igaz. Ez azonban
csak annyit jelent: nem volt szerencsénk, vagyis mi voltunk az áldozati nemzedék. El kell tűnnünk. Lehet, hogy egyenesen ki kell irtanunk egymást. Mi már nem vagyunk
jók az új világra. Ezt kellene megértenetek nektek is, odaát. És fütyülök az összes neves báróra, országépítőre, tudósra, amikor a saját életemről van szó.

PÉTER: Mégis csak ők a példa,a megtartó erő.

IMRE: Meghalni viszont én fogok.
(Csend után) Jöhetne már Józsi bácsi. Nem őt tolják ott?
PÉTER: Az az én volt földrajztanárom. Hogy vigyázott magára, s most
mégis tolókocsiban ül! Szegény öreg,
az . egész földkerekségről tanított
minket, kivéve egy országot.
IMRE: Annyira azért nem tiltották.
PÉTER: Mondom, hogy kímélte magát. Vagy nem akarta, hogy megismerjük. Hiszen csak annak az elvesztése fáj, amit ismerünk. Vagy
annak az elérhetetlensége. Menjek
oda hozzá?
IMRE: Csalódást okoznál neki. Hiszen
te eljutottál arra a nem létező földre. ö t meg itt helyben tologatják.
Lehet, féltékeny volt az öreg. Nem
akarta, hogy ti átéljétek azt, amit ő.
PÉTER: Almaiban.
IMRE: Meg amire emlékezett. A háború előtti időkből. Egy nagyobb országból. Mondom neked, hogy ez egy
Józsi bácsi.
PÉTER: Most meg ő az egyetlen ismerősöm, akivel itt találkozom. Egy
meddő földrajztanár. Legalább egy
órája itt állunk, és senki nem köszön rám.
IMRE: Jónapot kívánok, Péter öcsém.
Hogy és mint?
PÉTER: Istenem, nekem ez a város . . .
IMRE: Nekem is az volt.
NACCSÁGA: Tinere! Caut strada Petőfi.
PÉTER: A Petőfi utcát tetszik keresni? Tessék itt szemben felmenni az
Egyetem utcán, a Házsongárdi temető felé. A saraktól balra kezdődik a Petőfi utca. A volt Szent Jóska kollégium mellett. Azzal szemben
áll a ház, ahol megszállt Petőfi Sándor, emléktábla is van rajta.
IMRE: Még.
NACCSÁGA: Ce tot vorbe$ti, dom•nule?
IMRE: Azt kérdezi, mit hablatyolsz
össze-vissza.
PÉTER: Csak annyit kérdezett: mit
mondok? Mit beszélek?
IMRE: És a hangja? A hanghordozás?
De azért jól elmagyaráztad neki. Az
életben nem talál oda.

PÉTER: Miért nem magyaráztad el neki te? Ismered a nyelvét.
IMRE: Én, miért?
PÉTER: Hogy ne csak a visszhangot
játszd itt nekem.
IMRE: öregem, én itt békésen várom
Józsi bácsit a kedvedért...
PÉTER: A márkádért. Ne aggódj, behozza. A lúdtalpbetétje is csupa
•márka. Ki van tapétázva valutával
a Józsi bácsi. Kár, hogy nem tudja,
•mit visel a kabátjában, értékesebbnek tartaná magát. Úgyhogy kitartás. Szerintem mondj valamit.
IMRE: Kár, hogy már nincs feleséged.
Megkérdezném, hogy érzi magát.
Hogy bír téged elviselni?
PÉTER: Azt felelném, hogy boldog. Te
is azt mondtad a feleségedről.
IMRE: Miért bántjuk mi egymást, Péter?
PÉTER: Talán, mert mi meg is tudunk bocsátani egymásnak. Vagy
•mert másokat nem merünk bántani.
Ez egy ilyen hely. Éppen csak túlságosan sokan járkálnak itt.
IMRE: Keresnek valamit. Ügy jönnekmennek, mint akik keresnek valamit.
Azt sem tudják talán, hogy mi az.
Az egyik a régi városát keresi, a
másik a helyét. Az otthonát keresi
ebben az új városban. De egyiknek
sem jó ez a mostani.
PÉTER: Én úgy képzelem, hogy egy
óriási bendőben bolyonganak. Valami
erjedő, koszos űrben. Félig már meg
vannak emésztve ők maguk is. Ez se
•nem az eredeti, se nem a végterméke.
IMRE: A folyamat viszont egyirányú.
Visszafordíthatatlan.
PÉTER: Az Istenbe! Ne fogadd el. Sőt,
ne hidd el.
IMRE: Tudod, az a baj, hogy már elképzelni sem bírok mást. A legré•mesebb álom az, ha valóságosat álmodunk. Olyankor aztán mindegy,
ébren vagyunk-e vagy sem.
PÉTER: Józsi bácsi!
IMRE: Bizony, ez olyan. Illetve az ellenkezője.
PÉTER: Megérkezett Józsi bácsi. Ott,
abban a sárga kocsiban, a hosszú
hajú srác mellett. Integessünk neki.
IMRE: A..tied.
15

PÉTER (kiáltva): Húzz ide, Jimmy.
Ide! Farolj be. Rá se ránts, majd
félreállnak. Dudálj csak nyugodtan.
Imre, kérlek, ne hagyd, hogy lerohanják ezek a valutájukkal meg a
hülyeségeikkel. A végén tényleg infarktust kap tőlük. Előbb hadd akkomodálódjon egy kicsit. Lökd már
odébb azt a füstös képűt. Jól van,
Jimmy. Szusszanjatok meg, mielőtt
kiszálltok. Na, Józsi bácsi, milyen
volt az út?
JÓZSI BÁCSI: Péterkém, mi van itt,
hogy ennyien vannak az utcán?
Ezek megint tüntetnek?
PÉTER: Csak zajlik az élet.
JÖZSI BÁCSI: De akkor ki dolgozik
ilyenkor ?
PÉTER: Szusszanjon meg, Józsi bácsi,
nézzen körül egy kicsit. Aztán elmegyünk ebédelni, a New Yorkba.
Ne tessék kiszállni addig. Jimmy
imajd odafuvarozza.
JÓZSI BÁCSI: Te Péter, a Biasini az
ott?
PÉTER: Imre kérlek, a Biasini az ott?
IMRE: Nem, az ott nem a Biasini.
PÉTER: Az nem a Biasini, Józsi bácsi. A Biasini nem látszik. A Biasini
odább van.
JÓZSI BÁCSI: Na és a szobor? Előbb
a szobrot akarom látni. De nem látom a szobrot
PÉTER: A kocsiból nem is látszik.
JÓZSI BÁCSI: Hallottam már régebb,
hogy ezek eladták az olaszoknak.
Szerencsére,
szokás
szerint
ezt
sem szállították le. De lehet, hogy
ebben a nagy szabadságban már
odaadják, ha jóba akarnak lenni velük.
PÉTER: Nincs itt még olyan rend meg
fegyelem, Józsi bácsi.
JÓZSI BÁCSI: Na jó, ne töltsük itt az
időt hiába. Hajtsunk körbe a főtéren szép csendesen. Holnap aztán
körbejárok lassan.
PÉTER: Bírni fogja, Józsi bácsi?
JÓZSI BÁCSI: Ezért jöttem, nem igaz?
ötven éve készülök ide.
PÉTER: Talán nem éppen ide.
JÓZSI BÁCSI: Idefigyelj, Péterkém.
Megfogadtam, hogy az életben egyszer eljutok még a szülővárosomba.
PÉTER: Kolozsvárra, nyilván. Látja a
Mátyás-szobrot, Józsi bácsi?
16

JÓZSI BÁCSI: Mondom, hogy nem látom.
PÉTER: És a Biasinit?
JÓZSI BÁCSI: Azt mondod, nincs is
Biasini.
PÉTER: Itt éppen nincs Biasini. És a
Bánffy-palotát sem tetszik látni. Ott
meg, az a kőfal, az tényleg egy
templom fala. De nem azé a templomé.
JÓZSI BÁCSI: Itt valami tévedés van,
Péterkém. Én kívülről ismerem ezt
a várost, akár a himnuszt. De ez a
himnusz falsul van énekelve.
PÉTER: Jimmy, Jimmy, hová hoztad
öreg barátodat? Kisöcsém, te legalább húsz kilométert tévedtél.
IMRE (halkan): Meg egy fél századot.
PÉTER: Józsi bácsi szülővárosa fél napi járással odább van, Jimmy. Sebaj, majd oda is eljutunk. Előbb pihenünk itt egy kicsit. Józsi bácsi
megnézi ezt a várost. Rendkívül érdekes. Hogy úgy mondjam, történelmi kísérletnek sem utolsó. Tulajdonképpen a régi Kolozsvár mintájára
építették. Hát, hogy' nekik is legyen
egy Kolozsvárjuk. A Cluj-Napoca.
JÓZSI BÁCSI: Az volt kiírva.
PÉTER: Nagyjából felhúzták a jellegzetesebb kolozsvári épületeket, a főtér alaprajzát is megtartották úgyahogy. A kintebbi részeknél ez már
nem sikerült.
JÓZSI BÁCSI: A széle bizony elég
ronda.
PÉTER: Na szóval. Építettek nagytemplomot, egy New-York-szerű szállodát, még egy szobrot is tettek a
közepére. De, láthatja Józsi bácsi, az
egész jóval kisebb. Kisebb és jelentéktelenebb. Mintha rosszul emlékeztek volna az eredetire. Olyan ez,
mint mikor az ember szembekerül a
gyerekkori emlékeivel. Kiderül, hogy
minden kisebb, és nem pontosan
azon a helyen áll. Meg hát koszos is
egy kicsit. Omlik is imitt-amott
Ezek az újfajta építőanyagok hamarabb romlanak, mint a régiek. Az
időjárás jobban megviseli. Az egész
város beázott. Űgyhogy ez a ClujNapoca megelőzte a leromlásban a
százados Kolozsvárt Igazam van,
Imi?

IMRE: Valóban, kedves József bácsi, a
romlásban itt mi nagyon elöljárunk.
JÓZSI BÁCSI: Megállj,
Péterkém,
megállj. Én Kolozsváron a hangszerboltban dolgoztam a háború előtt.
Zongorahangoló voltam. Az a bolt
ott szemben pedig éppen olyan . . .
PÉTER: Éppen, hogy éppen olyan. De
nem az. Hasonlít, de nem azonos.
JÓZSI BÁCSI: Onnan vonultam be.
PÉTER: Mint karpaszományos honvéd,
ha jól tudom.
JÓZSI BÁCSI: Most nem rólam van
szó, fiam. Akkoriban csak az ilyen
mozgósításokkor vagy nagyobb nemzeti ünnepekkor volt ekkora nyüzsgés, mint most itt.
PÉTER: Kolozsváron az úgy is lehetett. Az most is csendes város.
JÓZSI BÁCSI: Lakott a Magyar utcában egy gyönyörű asszonyka . . .
PÉTER: Itt meg nincs is Magyar utca.
JÓZSI BÁCSI: Egy ügyvéd felesége
volt. Mi, fiatalemberek, mindig eljártunk az erkélyük alatt, akárhova
mentünk. Néztük, ahogy fésülködik.
Kint az erkélyen fésülte azt a gyönyörű vörös haját, csak hogy nekünk
örömet szerezzen. Rendes asszony
volt, nem?
PÉTER: Azt az erkélyt itt nem építették meg. Vörös hajú asszonyok azért
még vannak.
JÓZSI BÁCSI: Olyanok biztos nincsenek. Román asszony volt. A mócoktól hozta a férje. Egy zsidó ügyvéd.
Képzelheted! A zsidókat még elfogadták úgy-ahogy, de a mócokat...
Szerencséje annak az asszonynak,
hogy olyan szép volt. ö t mindenki
látni akarta. Hanem a bátyja!
A bátyja, egy csóró falusi tanító, az
belépett a vasgárdába...
IMRE (kajánul beleszól): Most megint
megjelent a lapjuk. A Garda de Fier.
JÓZSI BÁCSI: Kolozsváron? '
PÉTER: Dehogy Kolozsváron. Itt.
IMRE: El lehet olvasni újra a Zelea
Codreanu szövegeit.
JÓZSI BÁCSI: Olyan volt az, Péterkém, mint nálunk a Szálasi.
PÉTER: Ami volt, elmúlt, Józsi bácsi.
JÓZSI BÁCSI: Hallod, hogy megjelent
a lapjuk.
IMRE: Megvegyem neked? Azt írja,
mindenért a zsidók a felelősek.

JÓZSI BÁCSI: H á t . . .
IMRE: Jó vicc. Az egész országban tizenháromezer zsidó van, azok többsége is csak azért maradt itt, mert
olyan öreg már, nem tud kivándorolni.
PÉTER: Akkor most mit marháskodsz?
IMRE: Ácsi. A vasgárdista lap azt írja, az utóbbi időben hárommillió zsidó települt be Romániába.
PÉTER: Melyik „utóbbi időben"? És:
be?
IMRE: A fő az, hogy megvan a bűnbakjuk.
PÉTER: Látja, Józsi bácsi, milyen hülye viccei vannak a barátomnak . . .
Jaj, be sem mutattam, ö , Józsi bácsi, őslakos ebben a városban. Nagyjából a születése évében kezdték
építeni. Imre látta, ahogy kialakul
ez a város, és ahogy romlik. Ez a
másolat.
IMRE: Ilyen leromlottnak építették.
De tényleg.
JÓZSI BÁCSI: Ne haragudj, Péterkém, annyi mindent beszéltek itt
össze-vissza, azt se tudom, hol áll a
fejem. Azért kérdezd meg a barátodat, mit szólnak ők, a románok a
székely autonómiához?
PÉTER: Mi a helyzet a székely autonómiával, Imre?
IMRE: Az a baj vele, hogy én nem
kerülök bele, ha meglesz.
JÓZSI BÁCSI: Te, az ott nem a városháza mégis?
PÉTER: Melyikre tetszik gondolni?
JÓZSI BÁCSI: Az ott, a banktól a
második, tetején Kolozsvár címeréVei. Az a vaskapus.
PÉTER: Én nem látok se címert, se
vaskaput.
JÓZSI BÁCSI: Annak az erkélyéről
beszélt negyvenben a . . .
PÉTER: Imre, te látsz ott házat vaskapuval meg szónokkal?
IMRE: Az mozireklám. Ilyen nagy
moziplakát. Valami történelmi film.
JÓZSI BÁCSI: Mivel foglalkozik ez a
te román barátod?
PÉTER: Imre?
JÓZSI BÁCSI: Egész jól beszél ma. gyárul. Habár azért használ idegen
szavakat. Mi, régiek, mind ismertük
egymás nyelvét. De azért meglátszott, ki kicsoda. Úgy is kell az.
17

Mindenkinek vállalnia kell azt, aminek született. Ez a barátod rendesnek látszik. Kedves öcsém, örvendek
a találkozásnak . . .
IMRE: Mit mond? Ez beszél, vagy
csak jár a szája?
JÓZSI BÁCSI: Péterkém, fordítsd le
neki, kérlek, hogy szerintem ö egy
rendes ember. De azért mondd meg,
hogy az ő városa nyomába sem ér
az enyémnek. Ezt is mondd meg neki, mert ez az igazság. Az én szülővárosom több század alatt épült fel,
az övé meg csak a háború után. Ez
a különbség közöttük. Mondd csak
meg neki.
• PÉTER: Mondja meg maga, ha olyan
jól ismerték egymás nyelvét.
JÓZSI BÁCSI: Közöld vele, hogy én
már elfelejtettem románul, és ezért
elnézést kérek.
IMRE: Én magyarul fogok elfelejteni!
JÓZSI BÁCSI: Azt nem szabad. Azt
ne tegye. Ki tudja, mi jön még, hogy
fordul a dolog, még hasznát veheti.
IMRE: Oké. Adja ide a vénember a
márkáimat, aztán mehet a maga
Kolozsvárjába.
PÉTER: Józsi bácsi, kedves. Ki kellene szednünk a cipőjéből a lúdtalpbetétet. Van benne egy kis pénz.
A barátom hálás, amiért áthozta
neki.
JÓZSI BÁCSI: Pénzt akar, mi? Látod,
fiam, ilyenek ezek. Érdek nélkül ők
semmit, de s e m m i t . . .
IMRE: Krisztus koporsóját sem őrizték ingyen.
JÓZSI BÁCSI: De azok zsidók voltak,
barátom, ne feledje.
IMRE: Rómaiak.
JÓZSI BÁCSI: A maga ősei, mi? Tőlük örökölte a hajlamot. Akkor azt
is fordítsd le neki, hogy az őseim lófő nemesek voltak, három előnévvel.
Azért is érdekelt a székely köztársaság.
PÉTER: Nem kellene inkább elindulnunk, Józsi bácsi? Ránk ne esteledjen.
IMRE: Maga most talán visszajönne
székely királynak. A köztársaságba...
JÓZSI BÁCSI: A székelyeknek főkapitányuk volt, kedves barátom. Ez
. most talán nem időszerű. Péterkém,
18

szerintem el kellene indulnunk, mert
még ránk esteledik. Szeretném látni
végre a szülővárosomat. Ki nem állhattam soha a másolatokat, hogy
őszinte legyek.
PÉTER: Más is az. Ott zajlik az igazi
magyar élet.
JÓZSI BÁCSI: Ne haragudj, nem
akarlak kioktatni, de a magyar élet
nem zajlik. A magyar élet csöndes,
szívós. A munka és a tisztesség ilyen
csöndes, soha nem hivalkodó.
PÉTER: Mondják, hogy ott most újraszerveződik minden. Az önkormányzat, sőt, az autonómia. Vannak már
saját vállalataik. Még dalárdáik is
vannak.
JÓZSI BÁCSI (inkább csak magában):
És a pestis-oszlop az Óvárban, a Ferenciek templomával szemben. Tudod, esténként mindig olyan kellemesen meleg volt a talapzata. Ott
tanultam
meg
szájharmonikázni.
Csókolózni
meg
a
Fellegváron.
A császári kaszárnyák mellett. Elöl
meg, a Szamos felől valami barlanglakók éltek. A szegényebb emberek
nagy lyukakat vájtak a löszbe. Mert
lösz az egész. Mondták is, hogy egyszer az egész Fellegvár beköltözik a
Szamosba.
IMRE: A szőke Szamosba, hát persze.
PÉTER: Egy pillanat csak, Józsi bácsi. Mindjárt indulunk.
(Halkan)
Imre, kérlek. Ne vedd zokon. Ilyen,
mit tegyek?
IMRE: Vidd el a városába. Oda, ahol
minden szép és jó. Hadd haljon meg
boldogan.
PÉTER: Úristen, tényleg, hova vigyem?
IMRE: A fő az, hogy elinduljatok. Aztán igyekezz nem odatalálni. Még
mindig jobb, mintha megérkezne. így
majd ellesz az emlékeivel.
PÉTER:- De meddig? Azt mondta, még
életében utoljára látni akarja a szülővárosát. És hidd el, ez nem fog
meghalni addig, amíg meg nem mutatom neki. Örökké élni f o g . . .
IMRE: Esetleg fordítsd meg a sorrendet. S z ó v a l . . . előbb . . . aztán majd
meglátja a szülővárosát. Úgyis egy
másik világon van az.
PÉTER: Jó, de meddig vigyem? Hordozzam . körbe-körbe?

IMRE: Eleget látott már az életben.
Egyforma neki minden, mi újat láthat?
PÉTER: Éppen, hogy nem az újat, hanem a régit akarja látni.
IMRE: Esetleg részletekben. Itt egy
oromfal, ott egy vörös hajú n ő . . .
PÉTER: Gondolod, hogy részletekből
összerakja?
(A kocsi felbúg,

IMRE: Szerintem induljatok el. Menynyi ideig tarthat? Egy-két napig, ha
bírja. Igazán szép tájak vannak mifelénk. Mindenesetre, boldogabb lesz
útközben, ha nem jut el a városába,
mint ha meglátja.
PÉTER: Hát, Isten áldjon, Imre. Ez
azért hosszú út lesz. Nagyon-nagyon
hosszú út.
IMRE: Szép út lesz. Nagyon szép út.
majd

távolodik.)

19

VISKY ANDRÁS

Nem rejtőzhetem
a zuhanó hópelyhek fényszórói
végigpásztázzák
a házat, a szobát, az íróasztalt, egyenként
a
rezzenetlen arccal szunnyadó betűket, sehova nem
rejtőzhetem,
kitakarnak a gomolygó alanyi
mondatok,
a nagy megtartó szimbólumokat
leírni fáradt
vagyok,
fáradt vagyok víg ditirambusokat
és
daktilusokat
kikopogni a lélek ajtaján, fáradt vagyok leírni: én,
s te, aki olvasod, önmagadat értsd alatta, a madarakat,
a füveket, a fákat, a csörgősipkás rovarokat és
galambokat az erkély párkányán, a könyvek
behavazott
csatamezőin kiegyenesített
kaszával
összesereglett
betűket, fáradt vagyok végignézni magamban a vers
kámikázé akcióit, fáradt vagyok a
mértéktartó
iróniára, aláhulló hajad alatt vacogok,
kedvesem,
szemembe tűznek a zuhanó hópelyhek fényszórói,
most
minden csak önmagát jelenti a versben, hó: hó,
ablak: ablak, fa: fa, fű: fű, fénylő arccal alvó
ólombetűk elpattant
véredényei

Elhomályosult arccal
gőzölgő teától párás a szemüveged,
mély,
forró ködökbe merül szemed, magara marad
tőled a világ, milyen leszek, ha majd újra
láthatsz amint itt ülök előtted a széken,
elhomályosult
arccal,
elszíntelenedett
szemekkel, mint akit kapkodó
mozdulatokkal
láthatatlan ujjak rajzolnak át a csend két
lélegzet közötti örökkévalóságában,
hiába
integetnék vagy kiáltanék feldúltan, mi lesz,
ha már elfelejtem neved, mire szemeid éggel
határos tükrébe újra visszatérhetnék,
ha
már nem ismer rád a nélküled
gazdátlan
világ, ki vagyok neked, mire ismét
felmegy
a függöny és kézre kerítenek a reám hulló
fények, idegen ruhákban állok előtted,
forró
ködökbe merültél kedves, keselyűk
köröznek
a porceláncsésze
felett

20

Aki voltál
az vagy, aki voltál, újságpapír
szárnyú
madarak a szélben, a kedves ikonarca a
havas ablakkeretben,
az üvegen, halálos
csendben, jégvirágok kúsznak fölfelé, mire
is mennél a verssel, mit kezdhetnél
most
a sorok periszkópjával
és ezzel az áttetsző
fehér lappal, mely mögött házak, utcák,
lábukon alvó lovak, mint tűhegyre
szúrt
menyasszonyfátylas
lepkék, az vagy, aki
voltál, sajgó ólombetűkkel
szívedben, a
belső látás mondhatatlan esélyével,
mintha
visszavonulásod
utolsó területeit
védnéd
a sárkányrepülőkön
érkező levelektől és
hétfejű
hópelyhektől

KOVÁCS ANDRÁS FERENC

„Száll a tavasz..."
Vézna ezüst zivatar rázza a fellegeket:
szétzizegő nevetés rezgeti inged alatt
melled örök mosolyát. Száll a tavasz, citeráz
száz falevéllel a menny zengve
alázuhanó
húrjain: érted
bomlik a rügy, gügyörész fecsegő pocsolyákban a pajkos
víz, szepeg érted a sár,
szisszen a tüskebokor, fütyörésznek
a messzefutó
fák,
érted ereszt
gyökeret
réten a vándor eső, puha pára ha völgybe
gomolydul,
érted omol lebegő
szőke folyókra: fitos buborék szaporáz a habokban —
érted inognák a lég
harmatozó tenyerén göndörödő sugarak ...
Szirmokat áldoz a szél, míg kivirulnak az ing
átitatott mezején barna virágaid is:
megremegő nevetés leng:
tovazáporozó
húrokon éled,
moccan a minden, igézget a semmi,
boldog a semmi — legyőz.

magasztal

a

minden,
21

Semmi se győz le: a szél sokezernevü
hangot idéz fel,
röppen a szirmos idő —
ágakon átsusogó üzenet, sokezernevü
dallam:
lét, akadozva
dalolt
végtelen egység . . . Szirmokat üldöz a szél. .. Vagy a szirmok
üldözik épp a szelet?
Fekszik a fűben a hegy, hallgat a fény, csak az ég
pördül a porszemeken ... Vézna ezüst
zivatar
rezzen az inged alatt: görnbölyödő
nevetést
ringat a felleg, akár néma sugárpihe — száll
benned az élet.

Nászdal
Húzd le a gyűrűt,
vesd a kopár habokba:
lengve merüljön a mélybe,
fogadja örökbe a csend,
fogadja magába a mágnes
méhe — lebegjen a lélek
pillanatában,
fogadja hálálod örökbe
a rend: az éjszaka
nyugtalan
óceánja.
Villan a gyűrű,
keringve
álászáll:
ékköve izzik a mélyben,
ékköve zárja a mindent
önmaga
foglalatába,
ám ő maga semmi —
mert ami nincs, az örökre van,
holdfény lépte sötét
füvön.
Süllyed a gyűrű,
kering a terekben:
ékköve lüktet a mélyben,
rejt lehetőt,
lehetetlent:
önmaga
foglalatába
zárja a minden
esélyét,
ám ő maga semmi —
akárha vak ódák
dallama, tétova
verdesése
a lant zenélő ketrecében.
De
körkörös ott a remény: a költők
megzavarodva
rázzák az ének roppant
rácsait.
22

mint

Félsorok
kinek a folytonos
önfeloldozása
ez a
véghetetlen
vacsora
ez a mindenható
kóma
ám aranyabb
öntudat
minek is kell
kinek is kell
ez az
érzéstelenítés
a tejút

egy
injekcióstűben
ez a mindenség
csalhatatlan
ez a kétélű
nyelv
ez a néma damaszkuszi
ez a bűnös
izzó nyelve alatt
szétolvadó
kék ostya
a föld

penge

SÁNTA GÁBOR

A lepkék kiáltása
Az árok kicsi volt és kényelmetlen, ráadásul az utóbbi napok esőzései után
még sáros is. Az oldala néhol magától omlott le a lövedékek sziszegő záporától,
máshol Adrián (Adrián J. Shoddy, 6710-es számú közlegény) rongálta meg a
kacskaringós lövészárkot, mikor az elesetteket elföldelte. Nem figyelte, hogy ki
a néhai bajtárs, ki az ellenség — egy helyre temette őket. Halálukban kísértetiesen hasonlítottak egymásra: tépett egyenruha, alvadt vér, rövid, csapzott haj,
meggyötört arc. Már akinél az arcot nem roncsolta szét valami iszonyú erejű
lövedék.
Adrián nem törődött velük. S egyáltalán: szinte semmivel sem törődött.
Felőle aztán heverhettek volna temetetlenül akármeddig. Hiszen már nem törhettek az életére, nem árthattak neki. S ez volt a legfontosabb. Azonban rövidesen legyek milliói lepték el a holttesteket, és főleg éjszakánként ilyen-olyan
dögevők is megjelentek. Ezért, ha nyugalmat akart, el kellett kaparnia a halottakat.
A lövészárok e célra is tökéletesen megfelelt. Odahúzta őket, egymás mellé
fektetve ismerőst és vadidegent. Mint a szardíniák, gondolta. De nem ábrándozott sokáig. Keresett egy gyalogsági ásót, és az árok oldalát rákaparta a hullákra. Ezzel olyanná vált ez az őserdei tisztás, mintha valaki egykor vízvezetéket
kezdett volna a földbe fektetni, de aztán valami okból csak félig temette be a
kiásott árkot.
Csupán az a néhány lábnyi árokrész maradt érintetlen, amelyre az ütközet
közben az az átkozott fa zuhant. Egy gránát közvetlenül a törzsénél robbanhatott, mert a pálma egyenesen a gödörre, pontosabban az eszeveszett tüzelés után
éppen a tárat cserélni akaró Adriánra dőlt. Olyan tökéletesen esett rá, hogy
dúsan fejlett koronájával teljesen befedte az árkot. Ráadásul, a gödör két végét szinte ugyanabban a pillanatban tette használhatatlanná egy-egy nagy erejű lövedék.
23

így, miután a csatazaj elült, az életben maradt hadnagy és a rádiós mit
sem tudtak a fa alatt eszméletlenül heverő közlegényről. Végignézték az elesetteket. Bajtársaik mind meghaltak, csak az ellenséges katonák némelyike birkózott még a legyőzhetetlen közös ellenféllel. Velük — irgalomból — rövid úton
végeztek. A holttestek eltemetéséhez azonban kettejük ereje kevésnek bizonyult;
ők is sebesültek voltak. Csupán annyit tehettek, hogy összegyűjtötték a szanaszét heverő fegyvereket és az összes lőszert, majd felrobbantották az egészet.
Aztán elindultak megkeresni egységeiket.
Adrián zúgó fejjel tért magához. Az ágak okozta véres karcolásoktól eltekintve sértetlen volt. Hunyorogva mászott ki a gödörből, és minden hullát
külön-külön megvizsgált. A hadnagyék alapos munkát végeztek, mert fegyvert
senkinél sem talált. Vagyis egyetlen átkozott lőszer sem állt a rendelkezésére.
Tehát már az ütközet közben sem tudott volna tárat cserélni, hiszen a sajátjai
közül is az utolsó töltényeket lőtte el. Éppen idejében zuhant rá a f a . . .
Hamarosan tudomásul vette a nyilvánvaló tényeket, és abbahagyta a keresést; belenyugodott mindenbe. Űgy döntött, nem megy innen sehová. Bevárja
azt, aki előbb érkezik: ha az övéi, akkor jó és szerencséje van, ha pedig az ellenség jönne hamarabb — úgy is jó. Tökéletesen mindegy. És egyáltalán: az
utóbbi időben már amúgy is teljesen feleslegesnek érzett mindent.
Nem testi fáradtság volt ez. Mióta egyedül maradt ebben az omladozó sárfészekben, eleget pihent. Igyekezett nem foglalkozni semmivel. Ült naphosszat,
kezében — csak úgy megszokásból — az üres géppisztoly, és a jelent elfelejtve
a „régi szép időket" próbálta felidézni. De ez valahogy sehogysem sikerült.
Időnként beugrott ugyan egy kép, egy arc, egy név, de ezeket azonnal millió
darabra zúzták az elmúlt évek átélt szörnyűségei. Az arcokhoz szinte mindig
leszakított testrészek, a nevekhez szénné égett, bűzlő emberi maradványok
fényképszerűén éles víziói járultak.
S ezektől még álmában sem szabadulhatott. A képek ugyanis makacsul
visszatértek, és filmszerűen peregtek lezárt szemhéjának belső, éjsötét falán.
Ettől lehetett az, hogy bár fizikailag pihentnek, egészségesnek érezte magát,
mégis időről időre fásult apátia tört rá, és ilyenkor mindent feladva, a minden
mindegy egyszerűségével azt várta, hogy az ellenség végre rátaláljon, és végezzen vele.
Meg akart halni, illetve, helyesebben: nem akart túlélő lenni. Ha erre gondolt, mindig az a ki tudja, mikor látott film jutott az eszébe, melyet a társadalomba visszailleszkedni képtelen veteránokról forgattak. Nem, ő nem akarja,
hogy a családtagjainak — már aki életben maradt — előre kelljen szólniuk, ha
valamiért a háta mögé akarnának lépni. Hogy őt is csak néhány méter távolságból legyen biztonságos felébreszteni, mert ha valaki szeretettel megérintené,
akkor a felriadás első öntudatlan pillanataiban a jól bevált fogásokkal, néhány
röpke másodperc alatt, akár végezni is képes lenne az illetővel. Istenem, gondolta most is, hányszor, de hányszor csináltam már v é g i g . . . Állattá váltam,
vadászó és védekező ragadozóvá. Az ösztöneim legalábbis biztosan olyanok,
mint a vadaké. Nem tudnám elviselni, hogy csak a hozzám hasonló érzelmi
nyomorékokkal tudjak kapcsolatot teremteni. Hiszen milyen kapcsolat lenne
az?! Csupán a háború szüntelen újraélése. Nem más. Istenem, hogy én is csak
a bajtársak nevét őrző márványfal előtt érezzem otthon magam! Ha ugyan lesz
i l y e n . . . Nem, nem . . . nem akarom, suttogta, és a kezébe temette arcát.
Ennél m á r az is jobb, ha végeznek vele. Védekezni, lőszer híján, még ha
akarna, sem tudna. Persze, nem is akar. Az a kis tőr pedig, amely egy titkos
24

zsebbén lapul tokjában, valahol a tarkója alatt, nos ez az aprócska játékszer
nevetnivalónak tűnt az automata fegyverekkel szemben. Így emiatt sem izgatta
magát. Inkább szeretett volna minél hamarabb túllenni a dolgon, mint afféle
szükséges rosszon.
Felbontott egy konzervet, és enni kezdett. Még az első falatnál eszébe jutott valami. A zubbonya zsebében kezdett kotorászni; féltett kincseit tartotta
itt: két magnókazettát. Ezekre nagyon vigyázott, hiszen az utóbbi időben már
csak ez az egy dolog kötötte le igazán: a zene. A zene, mely elrepít, elgondolkodtat, vagy felráz, ha éppen az kell. A zene, mely minden körülmények között
képes volt lefoglalni a figyelmét, mely attól függően, hogy milyen éppen a hangulata, mindig más oldalát mutatta, és ezért megunhatatlannak bizonyult.
Sohasem vált meg a szalagoktól. Hallgatásuk különösen az utóbbi hetekben vált már-már rögeszmeszerű őrületté. A zenehallgatást ugyan mindig is
alapszükségletnek érezte, de mániaként azóta tört rá, hogy néhány héttel ezelőtt egy gyermekkori barátját repeszektől alaktalanná roncsolva, szörnyű kínok között látta meghalni. Sok mindent megélt már, de azt az állati nyüszítést
és vinnyogást képtelen elfelejteni. Meg a tehetetlenséget, amit akkor érzett.
Akkor benne is megszakadt valami. Ugyanis az a felismerhetetlenné vált
emberi lény volt az utolsó kapocs, mely e pokolban a múlthoz kötötte, melynek még sikerült elhitetnie vele, hogy ebből a valószínűtlen lázálomból fel lehet ébredni. Akkor maradt végleg magára, hiszen a többiekhez, az egymásrautaltságon kívül, semmi sem kötötte. Azon a végzetes éjszakán — szinte maga
sem tudta, hogyan és miért — kiment egy elhagyatott helyre, és egy kis fejhallgatón keresztül végighallgatta az összes Jimi Hendrix-felvételét. Az arcán
patakokban folyt a könny, és hogy ne üvöltsön, tehetetlen kínjában a zubbonya
ujját harapta. A járőr eszméletlenül talált rá. Szigorú megrovást kapott, de
már ez sem érdekelte. Barátságtalanná, emberkerülővé vált, olyanná, kit csupán dédelgetett kazettái nyugtattak meg némiképp.
Ezúttal nem a Hendrixet tette be kisméretű, alig néhány wattos magnójába, melyet a tilalom ellenére is mindig magával hordott, hanem a másik
kazettát. Felcsavarta a hangerőt. Mit bánta, ki hallja meg, hogy kit csal a közelbe a lábmozdító lényeg: a zene! így legalább hamarabb rátalálnak. Nyugodtan evett tovább.
A külső hangszórókon a sok lejátszástól már kissé recsegve, de azért még
élvezhetően a Doors szólalt meg. Őket különösen szerette. Mint általában mindenkit, őt is az énekes-szerző, Jim Morrison személyisége ragadta meg leginkább. Régen szinte példakép volt a számára: az önmegvalósítás, a látszólag tökéletes függetlenség eszménye. S érdekes módon az utóbbi időben ismét egyre
többet gondolt a Doors énekesére. „Mielőtt elmerülnék a nagy, végtelen
álomban, hallani akarom a lepkék kiáltását!" — m o n d t a egyszer. S őt ez szörnyen

megrázta. Azóta, ha erre gondol, mindig valami furcsa borzongásféle fogja el,
olyan, mint amilyet az elevenen eltemetettsége tudatára ébredő először érezhet. Méghogy a lepkék kiáltását! Bár, ha most visszatekint az elmúlt időkre,
ha jól meggondolja, mindig és mindenütt, az egész mocskos öldöklés alatt, ő
is azt a végzetes csoda-kiáltást kereste. Figyelte a pillangókat, de azok — akár
kicsik voltak, akár tenyérnyiek, akár egyszínű jelentéktelenek, akár varázslatosan tarkák — makacsul hallgattak.
Volt e vágyakozásban valami kéjsóvár mazochizmus. Szerette volna, ha
neki is megadatna az, ami Morrisonnak egészen biztosan megadatott. Ezért kutatta szinte megszállottan mindenhol: gyilkos pergőtűzben, a bombázások
25

alatt, dzsungelbeli kibírhatatlan meneteléseken. Néha, a rettenetes kézitusák
közben már-már azt hitte, hallja. De ezek mindig hallucinációknak bizonyultak. A lepkék hallgattak, mint a sír.
A szalagon most már a Rolling Stones ment. Jaggerék éppen a Ventillátor
Blues-t nyomták egy régi-régi lemezről. De Adrián egy ideje már nem a zenére figyelt. Bár látóterében minden nyugodtnak és békésnek tűnt, de a háta
m ö g ö t t . . . nos, ott már percek óta valami furcsát érzett. Ám tudatosulni csak
most tudatosult benne: áll valaki mögötte!
Óvatosan, nagyon óvatosan fordult hátra. Ezalatt Jagger, miközben búgó
hangon hívott valakit, nagyokat nyögve üvöltözött a mikrofonba. Adrián tekintete egy pontra szegeződött és összeszűkült. Szinte megbűvölten bámulta
azt a géppisztolycsövet, mely néhány méter távolságból meredt rá. Hát itt van
végre, amire v á r t . . . És a lepkék . . . ? !
Csupán hosszú másodpercek múlva nézett a fegyver gazdájának szemébe.
Mintha tükörbe bámult volna! A szem fényes volt és megtört. Tulajdonosa,
egy elgyötört, borostás arcú fiú, talán éppen olyan idős lehetett, mint ő. Az ellenség rongyos egyenruhája lógott rajta, övében néhány tár, az egyik kezében
kibiztosított géppisztoly, görcsösen a csípőjéhez szorítva, a másikban egy vastag
husáng, melyre támaszkodott. Bal combján átvérzett, hevenyészett kötés, melyen, ha hagyta, legyek felhői telepedtek meg. Az idegen elcsigázott tekintete
nyugtalan táncot járt Adrián szeme és a bömbölő magnetofon között.
Még nálam is megviseltebbnek tűnik, gondolta Adrián. Csúnyán meg is
sebesült. Ha csend lenne, régen meghallottam volna botorkáló lépteinek zaját.
Akkor valószínűleg nem ez lenne a felállás .. . Na, de jobb ez így: Mindjárt
túlleszünk mindenen . . . Nyugi.
Az idegen ekkor tétován intett fegyvere csövével, hogy tegye tarkóra a
kezét. Adrián halványan elmosolyodott, mikor keze a titkos kis tőr markolatára csúszott. Egy pillanatra ugyan működni kezdtek régi reflexei, de aztán lazított a szorításán.
A Stones közben már a Halott virágokról énekelt. A másik fiú tekintete
most már ellenállhatatlanul a zeneforrásra szegeződött. Csaknem döbbent bűvölettel hallgatta, pupillái kitágultak, a szemei szinte, megüvegesedtek. Most
talán ráugorhatnék a késsel, gondolta Adrián minden különösebb meggyőződés
nélkül. De aztán ő is inkább a zenét figyelte. Talán ez az egyetlen értelmes
dolog, talán e z . . . Na, meg az . . . csak sietne már. Rövidesen én is halott leszek, mintaszerű, amilyennek egy legéppisztolyozottnak lennie k e l l . . . Csak
csinálná már ez a fiú! Nem mondhatni, hogy elsieti a dolgot. Mi lesz már, nógatta magában, gyerünk, nem állhatunk így örökké!
Ám az a másik még mindig a magnetofont bámulta. Közben arcának keménysége láthatóan felengedett, bár ajkai meg-megvonagíottak, de az is lehet,
hogy a szöveget mormolta. Vérző sebére tapadó kötésén a legyek pimasz légiói szívták magukba azt, amit már maradéktalanul a magukénak éreztek.
Adrián egyre türelmetlenebbül várakozott.
Az idegen hirtelen a szemébe nézett. A legyek rémülten rebbentek szét.
A másik fiú most már nem elesetten, megtörten állt előtte, hanem határozottan, összeszorított szájjal. Ügy látszik, elszánta magát, sóhajtott fel önkéntelenül Adrián. Végre! Ennek is meg kell lennie. Minél hamarabb, annál jobb!
Ezért aztán hitetlenkedve pislogott, mikor sakkbantartója egy nem várt
mozdulattal a bokrok közé hajította géppisztolyát, majd egyenként a tárakat
26

is. Mire végzett, a magabiztos tartást ismét a görcsös fájdalom és elesettség
váltotta fel.
— Halott virágok — suttogta fojtottan, idegen kiejtéssel. Remegő kezével
a magnóra mutatott. Sokat látott szeméből végre akadálytalanul előtörhettek
könnyei.
— Halott virágok — ismételte Adrián bólintva. Aztán egy hirtelen mozdulattal előrántotta a kis tőrt, melyet időközben már kihúzott rejtett tokjából.
A napfényben vakítóan szikrázó penge láttán az idegen szemei kikerekedtek,
annyira, hogy a döbbenet az egész arcát két óriásira tágult, rémült szemmé
változtatta.
Pedig Adrián nem akart visszaélni a másik bajtársi gesztusával. Fellélegezve nagyot káromkodott, és kését a legközelebbi fába vágta. A penge zizegve fúródott a párától szivacsos kéregbe. Egy pillanatig bűvölten nézték a rezgő
fegyvert, miközben mindketten valami nagy-nagy megkönnyebbülésfélét éreztek. Adrián a megkezdett konzervre mutatott, mire a másik bólintott, és leültek egymás mellé.
És ahogy ott a lövészárokba lógatott lábbal békésen falták a konzervet, a
tisztás fölött váratlanul óriási, valószínűtlenül tarka lepkék jelentek meg. Kiabáltak, üvöltöttek és bömböltek, míg végül az egész őserdő egyetlen gigászi
sikollyá változott. És ebben benne volt minden: az elevenen elégő emberroncsok állati üvöltése, a halálra kínzott gyermekeik láttán fékezhetetlenné váló,
háborodott anyák panaszos nyüszítése, a brutálisan legyilkoltak utolsó, befejezhetetlen félmondata, és minden és minden . . .
Az egész jövő.

SCHÉNER MIHÁLY

RAJZA

27

RÓTT JÓZSEF

Kelekótya Kis Miska
Az emberi lélek végtelenül egyszerű, s egyedül sérülékenységének köszönhetjük bonyolultságát, és azt, hogy mindannyian rendelkezünk kisebb-nagyobb
hóbortokkal, rigolyákkal és szeszélyekkel, melyek nemcsak színesítik egyéniségünket, de sokszor fő jellemzőinkké is válnak, s melyek a maguk különleges,
nyakatekert módján, rendre keresztezik a pszichológusoknak a könnyű kiismerhetőségünkről alkotott ideáit — s míg a lélekorvoslás bölcs tudománya nem
okoz forradalmi változást a fölismerésükben és gyógyításukban, addig lelkifurdalás nélkül megőrizhetjük őket a magunk és mások kárára, vagy éppen
hasznára.
Kelekótya Kis Miska legfőbb bolondériája az egyenruhás szervek iránti
mérhetetlen vonzalma volt, mely hol elkerülhető bajokba sodorta, hol elkerülhetetlen nehézségeken segítette át. Miska, bánatára, sosem lehetett tagja egyetlen szervezetnek sem, mert görcsös igyekezete ellenére, rendre kifogtak rajta
a fölvételiztetők a fránya kérdőíveikkel és tesztjeikkel, sőt fiatal korában, egy
különösen balul sikerült vizsgálat után még a mélyaknai elmegyógyintézetbe is
bekísérték, ahol kerek két hónapot töltött baráti közösségben, míg a kezelőorvosai ímmel-ámmal, telegyógyszerezve kiengedték, azzal az intelemmel, hogy
bármikor szívesen látják, ha szükségét érzi.
De Miska lelkében nem azért bontott ilyen szemkápráztató virágot a vágy,
hogy az első szíre-szóra hagyja leszakítani. Szerzett inkább egy vasutassapkát,
kerített hozzá egy katonai kimenőtáskát, s mikor évek múltán Kobzostól, a borvirágos orrú körzeti rendőrtől sikerült egy segédrendőri igazolványt is kikunyerálnia, beteljesedett a boldogsága.
^
Ettől a naptól kezdve egy önbizalomtól duzzadó ember lépett reggelente az
utcára. Dehogy engedte, hogy bárki is tegezzel Kihúzta magát, s szálfa alakján
kifeszült kosztól szürke öltönye. Arca sápadt volt és méltóságteljes, gigája leföl ugrált vékony, kékre borotvált nyakán, kezét fegyelmezetten combja mellé
szorította. Elidegeníthetetlen része lett Mélyakna mindennapjainak vasutassapkájával, a vállán hordott katonatáskával, s a zsebében lapuló segédrendőri igazolvánnyal. Egyénisége is szerencsésen egyesítette a három szervezet főbb jellemzőit; a vasutasok ünnepnapot nem ismerő, rideg pontosságát, a gyalogrendőrök szerény értelmi képességét és a katonák pénztelenségét.
Nem mintha Miska élhetetlen ember hírében állt volna. Ellenkezőleg: a saját kidűlt-bedűlt téglaházában lakott a mélyaknai völgyben, Börcsökék disznóóla mögött. Még ablakot is évente kétszer cserélt!
Börcsök március elején kiment a bőrkötényében disznót etetni, s mikor az
üres vödrökkel beslattyogott a házba, a darás kezét törölve megszólalt:
— Asszony, jön a tavasz, Miska lecserélte a furnérlemezt a szúnyoghálóra!
ősszel, épphogy szűnt a dió kopogása, Börcsök etetés után lenézett Miska
házára, majd bejelentette az asszonynak:
— A kelekótya besötétített, hamarosan havazik!
Túl a kerítésen, a kicsi ház homályában Rozzant Teca kotyvasztotta az ebédet a tűzhelynél ülve, s mindig úgy fordult, hogy a főzőlap melege átfagyott,
szederjes arcát érje. Az ugráló tűzfény táncoló foltokkal pöttyözte tele a konyha
deszkamennyezetét. Miska a szobában, a közös alvóhelyen szendergett.
28

— Ki kéne mosni a ruhádat, Miska! — szólalt meg Teca odakint.
Köszörűs hangjába bántó élt lopott a magárahagyatottság, de Miska feküdt tovább, s egyenletesen szuszogott.
— Az öltönyt. Olyan az, mint a főd!
— Csitulj! — mordult Miska. — Délután miben lépek szolgálatba?
— Ott eszi a fene a szolgálatot!
— Micsoda?!
Már ült is az ágyon, és gyanakodva forgatta szemét, mint aki most döbben
rá, hogy a törődő szavak leple alatt meg akarják lopni.
— Teszed le azt a sört! — szólt ki a fülét hegyezve.
— Hozzá se nyúltam.
— Azért csak tedd le!
Ezzel kiment a konyhába, s még éppen látta, hogy Teca visszacsúsztatja az
üveget a katonatáskába, és ijedt vergődéssel megfordul a hokedlin.
Koszos házi ruhája cafrangokban lógott hájas testén, száján szétmállott a
mosoly. Fél lába térdben hiányzott. Sokáig falábbal közlekedett, de Miska még
évekkel ezelőtt, egy féltékenységi roham alkalmával, sátáni dühvel tűzre hajította az érzéketlen végtagot, s többé hallani sem akart róla, hogy. újat faragjon. Teca ekkor megpróbált mankóra állni, ám a húszkilónyi súlyfölöslege már
az utca végén a földre rántotta, s többé nem volt hajlandó ekkora kockázatot
vállalni. Azóta a legnagyobb távolság, amit megtesz, az az udvarsarki árnyékszékig vezet és vissza, s közben számolatlanul gyűjti a fölös kilókat. Nem bánja állapotát, hiszen azóta Miskát nyomja a bevásárlás gondja, aki attól a naptól ezerszer is belátta, hogy nagyot hibázott a tüzelésnél, s csak elvből tart ki
mellette.
De mekkora árat követelnek az elvek! Azóta még a szolgálati idejének jó
részét is fölemészti a munka, mellyel előteremti azt az összeget, amennyivel kisebb a vásárlási tehetsége Tecáénál. Reggel mindjárt felölti szolgálati ruháját,
fejébe csapja a sapkát, és táskával a vállán, elindul eldobált üvegekre vadászni. Először a Bányászlugas kerthelyiségénél szemlézik, onnan az Arany Kapcához tart, s közben a cipőorrával megmozgat minden kis bokrot, benéz az árkokba, és fölhajtja a kukák födelét. Ha ép üvegre lel, megtörli zakóujjával, és
táskájába süllyeszti. De akadnak napok, mikor elhagyja a jószerencse, s ilyenkor a szemétdombra kell kullognia, ahol fémdarabok gyűjtésével még mindig
pénzkeresővé válhat.
Szolgálati ruhájának összetéveszthetetlen, egyedi szagot kölcsönöz a szemétdombi tüzek füstje, amit ő ugyan nem érez, de a bolti eladók igen, és szemrehányó tekintettel kísérik polctól polcig, míg egyenruhás méltóságként válogat
az áruk között. Délre végez a bevásárlással, s ekkor elnyeli a sással és lapulevéllel benőtt udvar.
Ma elégedetten tért haza, mert körútja során teli sörösüvegre is lelt, és
ilyen kegyben hónapok óta nem részesült. Most, hogy Teca cudar praclija rálelt az üvegre, -odalett a meglepetés.
— Ebédre hoztam — szólt Miska. — Ünnep van vagy mifene!
— Hisz csak csütörtök van! — kötekedett Teca.
— Annál jobb — mondta Miska. — Nem kell nekünk ünnep, hogy sört
igyunk!
J ó volt az ebéd, még jobb a sör. Teca már készült lepihenni, de Miska
gondosan készülődött.
— Csak nem mész?
29

— Már hogyne mennék! Vagy téged vesznek elő, ha valami baj történik?
Teca erre nem tudott válaszolni, és csalódottan lehanyatlott az ágyra. Miska kilépett az ajtón, s beleszimatolt a levegőbe. Esni fog, gondolta, és fázósan
szolgálatba lépett.
Börcsök disznai nyugtalanul dübögtek, visongtak és röfögtek az ólban. Samu, a kétmázsás kan disznó befúrta rózsaszínű, nedves pofáját egy résbe, s a
meglazult deszkákat rángatva, ingerülten töfögött.
— No, te! — intette szelíden Miska, mire elcsöndesedett, és vele együtt
az ól is. Miska kiért az utcára. Egyenes léptekkel szemlézett a kertes házak között.
Lapos, csontos feje szinte nem is mozdult oldalirányba, ám mégis megtéveszthetetlenül nyomon kísért minden apró változást nyugodt, hűs pillantású szemével. Börcsökék kitárt ablakszárnyait szabadon csapkodta az erősödő szél, s Miska látta azt is, hogy a cseresznyefák közé feszített kötélen szárazon verdes a
mosott ruha. Trehányság, jegyezte meg magában, ez bizony trehányság. Árendásék kertkapuja elé odapiszkított egy kóbor kutya, lejjebb, a barna levelektől
zörgő járdaszegélyen összetört befőttesüveg cserepe csillogott. Miska megállt,
cipője hegyével összekotorta az éles szilánkokat, és rosszallóan tekingetett ablaktól ablakig. Még az kéne, hogy valami jámbor jószág belelépjen, gondolta,
s fél téglát tolt a cserépre.
A Kölönte-köz szűkösében szembekapta a port kergető, füttyös kedvű szél,
s lehajtotta fejét. Lába alatt, félig a salakos útba taposva, elhullott diószemek
keményedtek. Tessék, gondolta Miska, Tokár hagyja megfagyni, megpenészedni, de ha valaki fölszedné, akkor az b a j lenne. Nincs ez így jól!
Kiért a Bányászlugas elé. Ösztönös figyelemmel elsőnek arról győződött
meg, hogy nincs-e verekedés a kocsmában. A gyorsforgalmi úton egymást előzve robogtak a személyautók. Mindenki igyekszik hazaérni az eső előtt, gondolta Miska. Sárga busz kanyarodott ki a megállóból, és füstöt pöfögve az aknatornyok felé vette az irányt. Hamarosan beleveszett a cseréptetős családi házak sűrűjébe. A szemhatáron a négyemeletes bányászházak megszürkültek az
esőfelhők árnyékában. A völgy fölött elragadott papírszemetet és faleveleket
kavarogtatott a szél, s madarak siklottak az ereszek oltalmába.
A Bányászlugas kerthelyiségét még a múlt héten kipakolta a tulajdonos:
a festetlen, vasvázas faasztalok és székek kupacba rakva, leterítve lapultak a
kocsma oldalában. Az egyik széken álmos képű, foltos macska kuporgott. Egyegy esőcsepp koppant a zöld ponyván. A macska fölkapta fejét. Miska üres sörösüvegre lelt a térdig érő gazban, óvatosan egy vakondtúrás mögé dugta, s
rátolta a földet, hogy holnap reggelig biztonságban tudja.
Mivel a Bányászlugast és környékét rendben találta, és részeg randalírozásnak sem érezte veszélyét, Miska merész elhatározással az Arany Kapcához
indult. Talán megjárom, mielőtt rákezd az eső, sandított a magasba, mert ezek
a felhők nem viráglocsoláshoz gyülekeznek! Fürge léptekkel haladt fölfelé a
dombon tekergőző utcákban, óvó pillantást lövellt minden szemétedényre, kertkapura és vizesárokra. Tavaly itt, Lajtosék kapubejárójánál akadt egy
aranyláncra, amiért Lajtos bőkezűen ötven forinttal jutalmazta. Csak később
tudta meg, hogy nem is Lajtos copfos lányai vesztették el.
A zivatar az emeletes házak előtt érte, s azonnal szürkésfeketére festette
körülötte az aszfaltutat. Miska rövid, zsíros hajáról kövér csöppökben pergett
le a víz. A jegenyefákat bókoltató szél most hátulról támadta, s egészen az
Arany Kapcáig hajtotta, ahol Miska meghúzódott az eresz, alatt. Nyugtalaní30

totta, hogy ez ideig nem találkozott senki emberfiával, ezért külön jólesett neki
az ablakon kiszűrődő kocsmazsivaj. Megtörölte zakóujjával nedves arcát, s a
haragvó felhőket szemlélve, emberi hangokkal a fülében, topogva várakozott,
hogy mire jut odafönt a mindenható. A feketén gomolygó viharfelhők magukkal ragadva a fehér párafoszlányokat, dél felé száguldottak. A távoli dombtetőkön a szél dühöngve vetkőztette a dülöngélő tölgy- és gyertyánfákat.
A bányaporta felől Börcsök futott csuromvizesen, behúzott nyakkal, a duzzadó pocsolyákét kerülgetve.
— Miska! — szólt rá. — Gyere be, melegedj meg!
S barátságos erőszakkal betoloncolta Miskát a nyikorgó lengőajtón.
— Nézzétek! — kiabált odabent annak a tíz-tizenkét vendégnek, akik jobb
dolguk nem lévén, sörözéssel múlatták a délutánt. — Kint ácsorog, mikor
minket is szórakoztathatna! Miska! Vedd elő a tudományodat!
Miska mélán nézelődött kocsmafaltól kocsmafalig, s úgy érezte, sosem tudna betelni a látvánnyal. Még a pórias, bizalmaskodó tegezés sem zavarta. Negyvenöt éve lakott Mélyaknán, de mindeddig csak az utcáról látta az Arany Kapcát, beljebb egyszer sem került. El se tudott volna képzelni ennyi színes és fényes üveget, amennyi a polcokon csillogott. Micsoda pompa, gondolta lenyűgözve, micsoda gazdagság!
— Vedd elő a tudományod! — nyaggatta Börcsök, miközben fölhajtotta az
első pálinkát. — Mutasd meg ezeknek a tanulatlanoknak, hogy mit tudsz!
Egyedül Börcsök ismerte Miska tudományát. Egyszer-egyszer, különös napokon, melyek látszólag semmiben sem különböztek más nappaloktól, mikor
varázsszóra elcsöndesedtek körülötte a disznók, etetés közben meghallotta, hogy
Miska a házban vagy a lapuleveles udvaron rázendít a vidám hangú kis szájharmonikájával.
— Nincs nálam — mondta Miska.
— Nincs a fenét! — kiáltották többen is. — Akkor mi puffasztja a zsebedet?!
Ezzel dudorodó iratzsebére böktek, melyben a segédrendőri igazolványát és
más papírjait tartotta.
— Itt van a táskámban! — védekezett Miska, s hogy mielőbb elterelje a
figyelmet az igazolványról, elő is kotorta a táska fenekéről a harmonikát.
— Láthatjátok, nem hazudok!
— Te aztán nem! — kiabálták a bányászok gúnyosan.
— De most már zenélj!
— Mulatni akarunk!
Ekkora megtiszteltetésnek a legnagyobb jellemek is engednek. Miska szerető kézzel megszorította a rozsdás kis jószágot, rövid gondolkodás után rányomta száját, és érző szívvel fújni kezdte. A fölcsendülő dallam megtöltötte a
füstös kocsmát, elnémította a zajongó bányászokat, s megzavarta munkájában
a megfázástól vörös, tüsszögő csapost.
A nótát, ha nóta volt egyáltalán, egyőjük sem ismerte, s nem is élvezték
igazán, de mindőjüket lenyűgözte az a bensőséges kapcsolat, mely a zenészt
és hangszerét összekötötte. Miska úgy tartotta a harmonikát, mint egy szelet
mézédes dinnyét, s olyan kedvvel is látott hozzá: alázatos gyöngédséggel csak
remegő, sápadt fejét mozgatta, keze és a harmonika mindvégig mozdulatlan
maradt. A nóta sem tartott tovább, míg az ember jó étvággyal bekebelez egy
szelet dinnyét. Ekkor Miska levette száját a harmonikáról, megtörölte a hangszert és zsebre csúsztatta.
31

— Na — mondta.

— Zenélj még! — nógatta Börcsök.
— Kiszáradt a torkom — közölte Miska.
— Mondtam, hogy van esze! — röhögött Börcsök.
— Azon egy kocsmában könnyen segíthetünk! — rikoltották hátul. — Hozzatok neki nyakolajat!
— Italt a zenésznek!
A pultnál a mocskos köpenyű csapos fojtott suttogásba kezdett a bajszos és
szakállas, nagy tenyerű Veszelikkel, s elővett a táskájából egy kicsiny, barna
üveget. A vágott szemű, sötét képű Veszelik a tenyerén vitte Miskának a pohárba töltött italt.
— Konyak! — kínálta nevetve. — Ez úgy meghozza a zenés kedved, hogy
abba se akarod majd hagyni!
Miska a ránehezedő kezek és a meglepetés súlya alatt lerogyott egy székre, s megilletődve fenékig ürítette a pohárkát.
— Jí.tssz! — támadtak rá újra a bányászok.
Börcsök melléje húzta a székét, és combján verte a taktust:
— Fújd, Miska! Fújd!
És Miska teli tüdőből fújni kezdte. Feje remegett, szája nedvesen fénylett,
ádámcsutkája le-föl ugrált, s a harmonika túlzengett minden égi zajt, esőkopogást és mennydörgést. A bányászok megfeledkezve a markukban langyosodó
sörről, súgdolózva nevetgéltek, mulatoztak. Kint elállt a zápor, és kisütött a
nap, de Miska csak fújta, egyre fújta. Fújta kimelegedve, teli szívvel, csillogó
szemmel. Néha ivott a sárgás italból, s fújta tovább. Közben ú j vendégek érkeztek, de senki sem akart távozni. Miska körül gyülekeztek mindannyian:
nevettek, és egymás hátát püfölték mulatós kedvükben. Minél harsányabban
röhögtek, Miska annál jóízűbben fújta a rozsdás, kopott kis hangszert.
A bányászok már köhögve fuldokoltak, s Veszelik megkérdezte tőle:
— Kell-e köhögnöd, Miska?
— Nem — nézett rá Miska fényes szemmel.
— Az nem is csoda!
— Fejlett ám az orvostudomány! — kajabálták a bányászok, s görcsbe
rántotta őket a röhögés.
Aztán elfogyott az ital, Miska pedig eltette a harmonikát. A bányászok
most még harsányabban röhögtek.
— Izlett-e az ital?
— Megfelelt? — tudakolták fuldokolva.
Miska kihúzta magát, és mosolyogva bólogatott.
— Gyere ide! — rikkantott feléje a csapos. — ímhol ez az üveg! A tiéd!
Beválthatod!
Miska hálatelt szívvel fordult ki az ajtón, s hátában a boldoggá tett kocsma zsivajával, hazafelé indult. A tisztára mosott aszfaltút száradva párolgott.
A szél megenyhült, csak a fákon száradó leveleket forgatta, zizegtette. A madarak alacsonyan röpködve vadásztak az előmerészkedő rovarokra. Miska Tecára
gondolt vágyakozva, s arra az üres sörösüvegre, amit a Bányászlugasnál kapart a vakondtúrás alá. Majd eszébe jutott az a szokatlan formájú üveg is,
amelyet az előbb kapott.
Kíváncsian kihúzta táskájából, s a szeméhez emelte. Mixtúra pectoralis,
betűzte lassan, köhögés ellen. Majdnem fölkiáltott meglepetésében. Ha ennyire
köhögnek a bányászok, gondolta jóindulatúan, alighanem ezt kellene inniuk.
32

Fogadás bikára, halálra
A mélyaknai bánya sarkán üzemelő Arany Kapca kocsmát okkal nevezik
a finnyásabb lakosok förtelmes, trágár és veszedelmes helynek, ahol csak füstmérgezést, pofonokat, és a felületesen mosott söröskorsóktól szájfájást kaphat
az ember. Persze a törzsközönséget mindez nem zavarja; az a tíz-tizenkét asztalt számláló kőpadlós terem, melyet körbefognak a füsttől és párolgó sörtől
áporodó falak és a viharvert söntés: játékterem és menedékhely a számukra,
ahol sörözés és biliárdozás közben elintézhetik üzleti, baráti és vitás ügyeiket.
Az Arany Kapca korán reggel nyit, és éjnek évadján zár, mikor a sörtől
sárga és hamutól szürke pecsétes, gyűrött köpenyű csaposnak az utolsó akadozó nyelvű és rogyadozó lábú vendégeket is sikerül kiebrudalnia a kínosan
nyikorgó csapóajtón. Reggel mindjárt elözönlik a kocsmát az éjszakás műszakot maguk mögött tudó, álmosan duruzsoló bányászok, és fél óra múlva Göbecs, a csapos kéretlen segítője kénytelen összevadászni az üres korsókat a később érkezők kiszolgálásához. Aztán elköszönnek az éjszakások, s lassacskán,
ráérős szeszélyességgel megjelennek a helybeli szomjazok — egy-egy sört markolva, szomszédi szóval múlatják az időt, míg délután két óra tájban ki nem
szorítja őket a kerthelyiségbe a délelőttös műszakból kifürdött, szénportól fekete pillájú, testes bányászok rohama. Ekkor kezdődik az Arany Kapca-i kocsmaélet legjava, melynek puszta említésétől is éjszakába nyúló idegeskedések,
fizetést váró virrasztások, veszekedések, és tompán puffanó ütlegek jutnak
eszébe a legtöbb bányászfeleségnek és bányászgyereknek. A csapos meglegyinti
a mosószeres vízben a begyűjtött korsókat, s máris buggyantja beléjük a sört,
s löki a söntéspult vaslemezén a sor elején tülekedőknek. Mintha a féktelen
használattól ütötté-kopottá vált kocsmabútorok is életre kelnének: a csapóajtó
ütemes nyikorgással ereszti be a vendégeket, a biliárdasztalon kopognak a golyók, és a széklábak fülsértően csikorognak az eltaposott cigarettáktól és köpésfoltoktól mocskos kövezeten. A füst súlyos, ősz végi ködként gomolyogja
körbe a korsók fölött vitázókat. A zsongás minden elfogyasztott sörrel erősbödik és haragosodik, s oly fenyegetőnek tűnik az idegen betoppanóknak, hogy
pár lépés után már azt lesik, honnan zuhog a nyakukba az első ütés.
A hajlott hátú, nagy orrú Göbecs visszahúzódik a pult mögött söröshordókból kialakított, homályos odvába, és rágyújt. Középkorú legényember, még
innen azon a koron, hogy az öregedés megmételyezné gondolatait, de túl azon,
hogy bármiféle ábrándokat melengessen családról, feleségről és gyerekekről.
Anyja háztartásában él: otthon engedelmes lányaként, házon kívül züllött,
kocsmázó fiaként. Még vállalkozó kedvű fiatalemberként több állással is kísérletezett városszerte: követ tört, utcát söpört, és árkot ásott. Munkájának mindenütt megfelelt, nem úgy munkatársai és ritkán szerzett barátai elvárásainak;
rendre becsapták vagy megsértették; ilyenkor ökölre ment, és sohasem visszakozott: döntései végérvényesek voltak. Utolsó munkahelyéről régen kilépett,
azóta, hogy némi pénzhez jusson, gombáért kerüli az erdőket párás hajnalokon,
és gyűjti a megüresedett korsókat az Arany Kapcában, ahol a csapos sörrel,
a bányászok cigarettával kínálják, s délután, ha valamelyik biliárdozónak nem
akad játéktársa, őt hívja, mert Göbecs minden vendégnél jobban ismeri a zöld
posztó alattomos kitüremkedéseit; jobban, mint lelke útvesztőit.
A fogadás napján is zord észrevétlenséggel szívta a cigarettákat, ki sem
lehetett volna találni, hogy merre néz a szemére hulló zsíros haja alól; hanem
33

mikor Barkó estefelé belépett az ajtón, és horpatag arcából hamisan villanó
vigyorával a pulthoz furakodott, Göbecs kihúzta nadrágzsebéből a kezét, kisöpörte szeméből a haját, s mintha parancsnak engedelmeskedne, elindult az
üres korsókért. A söröző sokaság hangárja duhaj dáridót, diadalt és lármát
jósolt, koccantak a teli és csörrentek az üres korsók; még, még hozz, pajtás!,
rikoltoztak, mintha minden azon a sárga se sörön, se vízen múlna, melyet a
csapos ellenőrizhetetlen gyorsasággal és körmönfontsággal a poharukba tölt.
— Mész innét! — taszított Göbecs Barkón legalább annyira készakarva,
mint véletlenül, s ekképp is nézett az öregre; behúzott nyakkal, de szemrehányóan.
Barkó szóra se méltatta, hanem azzal a szemtelen nemtörődömséggel,
mellyel évek óta képes volt ugyanabban a fia által levetett, kitérdelt nadrágban, és abban a könyökén és vállán feszülő, hóna alatt kifeslett, esőtől ráncos,
pattogó parázstól lyukas zakóban járni, rálöttyintette Göbecsre a korsója alján
összefutott habot, aztán, mintha mi sem történt volna, a biliárdasztalhoz verekedte magát, ahol addig izgult és hőbörgött, míg a bányászok maguk közé nem
engedték. Ekkor elégedetten ivott a markába nyomott sörből, nyalta a száját,
és hízelgett, kerülgette az asztalt jámboran sziszegve, megjegyzést tett a golyókra, kiköpött, és megint ivott, majd megmarkolta a dákót, s mikor m á r
mindenki elcsöndesedett, és őt nézte, az asztal szélére helyezte a mindaddig a
szájsarkában füstölgő cigarettát, aztán hosszadalmas, idegesítő taktikázás után
üresbe lökte a golyót.
— Pojáca! — röhögtek a bányászok, s ú j r a gerjedt az asztal körül a bódító zsongás.
Barkó nem lázadt, nem zsörtölődött. Megtett mindent, hogy közelebb férkőzzön az emberi, s főleg az asszonyi szívekhez; hazudott és bókolt, ígért és
hetvenkedett: de a zömében ferde utak csak arra voltak elegendők, hogy elhitesse magával mindazt, amit házsártossá vált feleségével sohasem tudott. Reménykeltő változást, életében először, korai nyugdíjazása hozott. Ekkor szerény
tanyát vett a közeli domboldalon, melyet a tölgyerdőtől elhódított, kökénytől,
repkénytől és szedertől megtisztított sávval még szemrevalóbbá tett. Húst evett
a hódítók étvágyával, s a száraz sajtot, melyre protézise miatt szokott, a kutyának vetette. Reggeltől késő délutánig kaszált, gereblyézett és boglyázott, s
az oldalát paskolva mutogatta fiatal tenyészbikáját a szomszédoknak, de még
a feleségét is megtréfálta vele: „Nehogy egyszer rajtakapjalak a Bandival!"
Ám becsülete a trágyás csizmától és az ecetesre izzadt öltönytől fikarcnyit sem
nőtt se az Arany Kapcában, se másutt.
— Kedveskéim! — kerülgette a fészekaljnyi golyót.
Göbecs a szusszanásnyi csöndben kiszívta csikkjét, a kőre taposta, sörfoltos nadrágjával az asztal mögé lépett, s csak akkor szólalt meg foghegyéről, mikor Barkó ellendítette a dákót:
— Mellé!
Csönd következett, s a golyó tompa koppanása.
— Lökj jobbat, púpos! — egyenesedett föl Barkó.
— Ennél? — kapott Göbecs a dákóért, ám Barkó elrántotta előle, s a lendülettől összeakaszkodva meredtek egymásra egy kurta pillanatig, aztán Göbecs a nyomorékok kétségbeesett elszántságával eltaszította az öreget. — Csukott szemmel, vén pojáca!
— Csukott szemmel! — hökkent meg Barkó.
— Lehetetlen!
34

— Csukott szemmel! — nyomultak közelebb a borostás bányászok.
— Csukott szemmel — ismételte Göbecs.
Megkaparintotta a dákét, a feszült figyelem bűvkörében megvárta, míg a
csapos befejezi a csörömpölést a poharakkal, majd hunyt szemmel a szagról és
tapintásról egyaránt ismert, boholytól boholyig kitapasztalt asztal fölé hajolt, és
hidegvérű fölénnyel megjátszotta a golyót.
— Figyeltétek?
— Csukott szemmel! — zúgott a kocsma.
Göbecs a hátát veregető tenyerek záporában a zugába indult.
— Kii látta? — ugrott utána Barkó harag hajlította derékkal, féltékenyen
és gyanakodva. — Nyitva volt a szemed, púpos! Nyitva!
— Meglövöm még egyszer! — fordult meg Göbecs, s most másodszorra
feszült egymásnak a görnyedt, nagy orrú férfi és a toprongyos öreg.
— Nem tudod! — toporzékolt Barkó. — Púpos!
Göbecs vérbe borult arcát, mint a húsba nyeső kés, hideg mosoly feszítette szét:
— Fogadjunk!
— Fogadjatok! — kaptak az ötleten a csetepatétól fölajzott bányászok.
Barkó magára hagyatottan szétnézett a kocsmalámpa füstös fénysátrában:
— Mibe?
— A bikádba, Barkó! — kiáltotta a pultot törlő csapos.
— Azt nem!
Ám alighogy kicsúszott száján a rémült tagadás, máris rohantak rá mindenünnen, és rángatták, győzködték sörtől fűtötten, a nem várt szórakozás reményében.
— Hagyjátok azt a nyamvadék bikát! — gyújtott rá Göbecs.
— Nyamvadék? — nézett rá hitetlenkedve Barkó, s horpatag arcát kifeszítette a gyűlölet. — Az a bika öt mázsát nyom!
— Öt mázsát? — pöckölte el Göbecs a gyufát. — Előbb hiszem, hogy
csipog!
Barkó arca nedvesedett, fénylett, mint a sózott hús.
— ö t mázsát! — üvöltötte a bányászok könyörtelen röhejében. — Fogadjunk!
Göbecs látta már a bikát gombázásból jövet, s indulatosan rávágta:
— Állom!
— De mivel? — lelkesedtek a bányászok, és sört dugtak a kezébe.
— Az életével! — csattogtatta a protézisét Barkó. — Semmid sincs, púpos, csak az életed!
Göbecs erőt vett magán, nehogy menten az öregre vesse magát. Barkó ezt
végső beleegyezésnek vélte, s dobogó csizmával már lódult is előre, s özönlött
utána az a féltucatnyi bányász, akik a fogadáskor a közelében álltak. A sápadt
utcai lámpák, mint vízben ázó szappanok, málladoztak a nyirkos estében.
— Visszük őket a vágóhídra! — fenyegetőzött Barkó. — Visszük mindkettőt, és valamelyik ott marad, de nem a Bandi!
Göbecs kiitta sörét, és a megüresedett korsót a fűbe hajította. Barkó befordult az első mellékutcába, belódította Orkánék kapuját, és zörgetett a ház
keményfa ajtaján.
— Mi ez? — fordult Orkán a dupla deszkaágyon a feleségéhez, majd az
erősödő dörömböléstől nyugtalankodva, kimászott a paplan alól, és alsónadrágban ablakot nyitott. — Mi az isten haragja kell, Barkó?!
35

— Fuvar lesz!
— Részeg vagy, de csak haza bírsz menni?!
— Fuvar lesz! — erősködött Barkó, a rárontó kutyát rugdosva.
— Ma már nem fuvarozok!
— Visszük a Bandit meg a Göbecset a vágóhídra! Fogadás!
— Öltözők! — mondta Orkán a gúnyáját kapkodva, az asszonynak. —
Sürgős!
Sapkáját még a szájában szorította, mikor gombolatlan ingben kifordult az
utcára az alacsony platós teherautóval: a fényszóró végigkaszálta a részeg társaságot. Rátaposott a fékre, fejére csapta a sapkát, kilendítette Barkónak az
ajtót, s míg az öreg fölkapaszkodott az ülésre, és a bányászok Göbeccsel megrohamozták a platót, bekötötte a cipőjét. A fürge kis teherautó rákapaszkodott
a macskaköves útra. Zavartalan volt a megfeketedett völgy csöndje, csak az
aknatornyok felől hallatszott a szénszállítás zaja.
— Itt! Erre! — ugrott le Barkó a tanya előtt.
Kitárta a szárnyas kaput, elijesztette a csaholó kutyát, s hátrálva csologatta a buckás földúton a rikoltozó bányászokat és a hangja vesztett Göbecset
fuvarozó Orkánt. Átesett egy vödrön, belehuppant a fűbe, szentségeit, aztán
föltápászkodott, és kinyitotta az istállót. A szénaszagú melegben a bika nyugtalanul oldalazott a bevágó fényben.
— Nyugi, Bandi! Nyugi! — veregette meg az oldalát Barkó. — Olts lámpát, Orkán!
A kámzsaként rázuhanó sötétben rövid tapogatózás után láncokat csörgetve
elővezette a bikát. A füvön nyüzsgő árnyalakok azonnal körbefogták, és egymást biztatva föltaszigálták a lecsapható platódeszkán a bőgve ellenkező állatot, majd megláncolták.
— A nejem nehezebb! — tréfálkozott egyikük.
— És vadabb! — nevetett más is.
Barkó fölmászott az ülésre, és a vigyorgó Orkánra ripakodott:
— Indíts!
A kaput tárva-nyitva hagyva robogtak a vágóhíd felé. A teherautó előtt
szétnyíltak a bokrok, s ablaküvegek csillantak meg a sötétben. Barkó rágyújtott, hunyorgott a szemből elzúgó autók reflektorfényétől, megvakarta kobakját, aztán a visszapillantó tükörből ügyelte a bányászok közé szorult, megrémült Bandit. Emelte sáros kezét, és szívta hosszan parázsló cigarettáját.
— Ez lesz az! — mondta Orkán a mészárszékhez kanyarodva.
Járva hagyta a motort, leugrott, és a mindenhol mindenkit egyformán jól
ismerők magabiztos pimaszságával kitárta a vaskaput.
— Mérlegre tesszük a Barkó bikáját! — vetette oda a bódéjából álmosan
kiszédelgő portásnak.
Kikerülte az utána koslató Barkót, visszaült a kormányhoz, s begördült a
mázsázóhoz.
— Majd én! Orkán! — futott utána Barkó.
De a bányászok már leugráltak a platóról, és nem törődve az elképedt
portással, Barkó rimánkodása ellenére a mázsára toloncolták a bikát.
— Négy mázsa negyven! — rikoltotta Orkán. — Adhatod neki a búcsúcsókot, Barkó!
Mint aki csak a hanyatt esés pillanatában eszmél rá, hogy mindaddig háromlábú széken hintázott, Barkó alig látott és alig hallott, egyedül a bikát,
féltve őrzött bikáját ügyelte. — Bandi! Bandikám!
36

Az állat nyakán idegesen rángatóztak az izomkötegek, ahogy gazdája felé
lendítette habos pofájú, széles fejét.
— Takarodj a bikámtól! — förmedt rá Göbecs a bányászok gyönyörűségére.
— Barkó, fuccs a Bandinak!
— Akár itt is maradhat!
— Megveszem! — kapta elő a pénztárcáját az öreg, és a hirtelen ötlettől
újjáéledve, remegve bontogatta a pirosan és lilán hullámzó papírköteget. —
Megveszem!
— Nem eladó! — legyintette le Göbecs, és zsíros haját tapogatva a portáshoz lépett. — Itt hagyhatom holnapig?
— Kössétek meg! — mondta a portás. — És holnap lássalak benneteket,
Orkán!
Nem kapott választ, mert a duhaj társaság a további tivornya reményében
elfoglalta a platót, Orkán pedig betessékelte Barkót a helyére. A teherautó ráfordult az útra, és fékezés nélkül robogott az Arany Kapcáig, ahol eléjük tódult a söröző sokaság, s egymást túlüvöltve faggatóztak, majd összekeveredve
az érkezőkkel, a megdicsőült Göbeccsel és a hőzöngő Orkánnal az élen visszahömpölyögtek a kocsmába.
Barkó behorpadt arccal az úton; szeme homloka árnyékában, mint két öszszetört madártojás: nem gondolkodott. Lába rávitte a macskaköves útra, s ment,
maga se tudta, merre. Letért a macskaköves útról, és eltűnt a dombhajlatban,
akár a lehanyatló téli napkorong, mely pályája legmagasabb pontján is alacsonyan járt ahhoz, hogy bárkit is testestül-lelkestül fölmelegítsen. A tanyán
nyitva találta a kaput, a kutya behúzott farokkal menekült előle. Az istállóban
hidegen zizegett a széna az éji szélben. A b i k a . . . csak az üres kötél lógott
a helyén.
Az elhatározás még el sem jutott a tudatáig, Barkó máris érezte megmásíthatatlanságát, s másra már nem is bírt figyelni, csak megtévedt, zaklatott
kezére, hogy mielőbb hurkot csomózzon magának a kötél szabadon maradt
végére.

SCHÉNER MIHÁLY

RAJZA

37

HÁY JÁNOS

Elöljáró beszéd*
Kedves Olvasó,
ha már eddig is figyelemmel kísérted Marion és Marion sorsát, jól tudod,
hogy mielőtt a róluk szóló regény hőseivé válhattak volna: elkeveredtek az
egyre növekvő káoszban, a szoba (az én szobám) irtózatos rendetlenségében, s
ahogy az idő telik-kimúlik, bizony feledésbe merül a róluk való szép emlék is.
Az alábbi írásokból — melyeket most szíves figyelmedbe ajánlok — újabb
adatokat és feltételezéseket tudhatsz meg halálukról. Találkozhatsz a Felügyelővel (A felügyelő és a hangyák), a szervezet benjáminjával, aki hőseinket egy
lehetséges bűneset áldozataiként véli felfedezni, s aztán végigkutyagolhatod a
lengyel piacot, kísérve Mariont (Jóslat Marionnak), mert az itt feltárt verzió
szerint először Marion tűnt el, s csak jóval később Marion (vagy talán arról
van szó, hogy amint egymás számára eltűntek, egyben végérvényesen is), s végül az utolsó kis vers (Szentmise) az ismerősök, vélt barátok álszentmiséjére
kalauzol, a gyászmise aurája, s a résztvevők megúszás-öröme, ami itt megkapó.
S most még, e rövid invitátió okán, az Előbeszéd megszokott rendjétől eltérve, válaszolok az általad, általam feltett kérdésre, hogy mivégre is e retrospektív előadás, a téma és szereplőink történeti hűségű rekonstruálása? Mégiscsak nevetséges — mondod —, vagy legalábbis anakronisztikus a mától való
eltérés, úgy tenni, mintha hőseink halálát (eltűnését) követő évek meg sem
történtek volna, illetve mindaz, ami történt, a múlttal való modellezés céljával
történt volna. Olyképpen tűnsz föl — folytatod, látva rajtam az értetlenkedést —, mint a régi zene mániákusai, akik ósdi hangszerszörnyekkel (mit originalinstrumenten) a káprázat, s a csalás (ámítás) erdejébe kalauzolják minden
félrevezetésre kapható hallgatóikat. S talán te sem átallanád kijelenteni
— folytatod immáron dühösebben —, hogy eme retrospektív előadás az igazi,
s fölébe emelkedik mindannak, amit — hölgyeim és uraim: írd és mondd —
az utóbbi száz esztendő produkált.
Megható ez az aggodalom, nyájas olvasóm, s e meghatottság késztet arra,
hogy válaszom ne legyen övön aluli, ne érintse mindennapjaink retrospektivitását, amiben egyébként én magam sem hiszek. Mindössze arra hívnám fel a
figyelmet, hogy az általad felemlegetett zenekarok mindama hangokat és ritmusokat lejátsszák, melyeket az utóbbi száz évünk előadói megpróbáltak kiretusálni a partitúrákból, s ha ez nem elég, mert egy hosszabb és okosabb m a gyarázatot vártál, akkor tegyél fel egy lemezt, mondjuk Vivaldit
Nikolaus
Harnoncourttal vagy a Brandenburgi versenyeket ugyancsak vele, vagy a Mozart d-moll zongoraversenyét Bilsonnál és Gardinerrel, hát igen, nem kell tovább sorolnom: ezek aztán dögösen szólnak, szarnak mindama manírra, ami a
romantika óta a zenét próbálta helyettesíteni.
A befejezés előtt állva jogosan akadékoskodsz most tovább, kedves olvasó,
mert mégiscsak mi célja ennek a nem túl elegáns, s minden porcikájában látványosan erőltetett Élőbeszédnek? Talán a szövegben rejlő hiányosságokat pótolná, vagy dölyfös öndicséret volna, illetve éppen álszerénység, kedvkeltő vagy
* Részlet a Marion és Marionból.
38

kedvelvevő, netalán a szerző ezzel próbálta kivonni magát a délutáni családi
feladatok alól.
Bizonyára minden igaz, ami itten felsoroltatott, de elsősorban szeretetet
kívánt ébreszteni a fentebbi fertályban említett zeneművek iránt, s a figyelmet
ez átkos kor poétikus terményeiről Csokonai Vitézre fordítani, ki oly igen szerette az élőbeszédet.
Ez volna a vége — kedves olvasó — a röpke bevezetésnek, de így mégsem
fejezhetjük be, mert ki venné ezek után a kedvet és bátorságot, hogy az alább
következő versek olvasásába vesse magát, sőt Csokonainál nagyon megörülne,
hogy a következő oldalakat mostan olvasatlanul továbblapozhatja, ezért hát
azt javasolnám, hogy térjünk vissza kis írásunk elejéhez, faljuk be újra az első
bekezdést (végszó: „ami itt megkapó"), s ezt követően essünk neki a versezeteknek, az én csekély próbatételemnek:

A felügyelő és a hangyák
Drámai percek
voltak,
bár senki nem feküdt még holtan,
a kéz, már megérintette
a költőt.
Aztán az eső eleredt,
jobbra lökte a női,
balra a férfi
tetemet.
— Megölték vagy elesett? —
kérdezték sebtében, kik arra járták
éppen.
— Felügyelő vagyok —
fontoskodott
lökdelve egy kalapos —
a bűnüldöző szervezet
megbízásából
a megoldást
keresem,
s már sejtem vagy inkább
tudom,
miképpen pusztult el
Marion és Marion.
*
Fejjel a fal felé
fordítva,
széttaposott sarkú
sárcipőben,
mindketten
büntetőpózban
...
A hason, a karon, meg a lábon
hangyacsapat oson, bámul
a felügyelő közeli
szemébe,
s valaki kiált: TJtat-utat
emberek! Jöttem
hetedhét
rét görnyedve, én vagyok a
Menyhért, barátom a Gáspár —
remegett-rezegett
kezükben a hordágy.
— Cipi-cöpi,
engedjenek
szép néző sereglet!
*

39

A felügyelő sietve rohant az irodába,
s már az ajtóban kezdte ecsetelni az esetet:
Drámai percek voltak, minden
bizonnyal,
a férfiak, Marion és az a másik —
csak úgy lehetett — lihegett —,
fegyvert rántottak és harcoltak,
aztán az eső — hihetetlen —, de eleredt,
a tettes nyoma eltűnt, mert buszra ült,
elmenekült.
Csak azt nem értem — hunyorgott a szemével
—,
az a hangyacsapat a tetemekre hogy
került.

Jóslat Marionnak
Nem draga! Nem draga!
Hús, szappan, gatya!
Minyimum, nyolcvan, m i n y i m u m húsz!
Üvegmosó, körömkefe, dugóhúzó,
pizsama, trikó, arcsimító
csodaszer, nem draga,
próba, próba dzsinkujem!
Madamm, madamm, ide!
Asszonyom, asszonyom, csak a kezemet,
azt figyelje! Itt a Marion
hol a Marion egy kis
galacsinná gyűrve a doboz alatt.
Megmutatom, tegyen rá
és visszakapja. Jaj, hol is van?
Most csalok, most csalok!
Ez játszik, ez nem
játszik,
ez nyerő, azzal pedig
veszt,
van is meg nincs, de
megtalálja,
s a magáé lesz a duplája
annak, amit veszni
hagyott.
Lelkecském,
ne higgyen
nekik,
én az igazságot kártyával vetem ki,
s a tenyeréből
leolvasom.
Jöjjön drágám,
szorítson
egy százast a mellemre, a szív fölé!
Jaj, már jó is
lelkecském,
érzi a kicsike
kezecske,
hogy mennyire zakatol a gép,
kidobja belőlem a jövőjét.
Már látok, ... dugja közelebb a fülét!
Oh Marion, Marion, nem kell, hogy
féljen,
a bőr öreg, csak a bőröv a nikkelezett
acélcsattal
összetartja derékban, hasnál a beleket,

hogy ne forduljanak ki
jártukban-keltükben,
ne dűljön a falnak öklendezni,
hányni,
mert a sátán is eltátja rusnya
száját,
nekidől oszlopnak, fának és hány.
öten vannak, s még farkuk
sincs,
vagy nem látszik.
Begyömöszölték
a gatyába, ott
púposodik.
ömlik a pofájukból a dögös lé,
s közben csak ezt kiabálják:
Gázsi! megbásztá áz isten ezt a világot.
S a szobában hol Marion lakott,
látom zajlik a dráma,
mintha kép lenne, körötte ráma,
egy férfi után kapdos három dáma,
aztán elalszik a lámpa ...
Ennyit mutat nekem a százas.
Nem a szív öreg, Marion,
s nem öreg még az akarás,
csak a bőr, ami más.

Szentmise
Krisztusban szeretett
testvéreim!
Mai
szentmisénket
elhunyt Marion és Marion
lelki üdvéért ajánljuk fel.
Könyörögjünk!
Adjunk hálát Urunknak,
Istenünknek!,
hogy a háromfejű
fenevad
elfogadta tőlünk
áldozatainkat,
S míg Marion és Marion
földi porhüvelyét
ropogtatta,
megkímélt
minket
mérges
harapásaitól.
Könyörögjünk
testvéreim!
Bánjuk meg
bűneinket!,
mert közülönk
választatik
a mi Urunk következő
falatja.
Fordítsuk
arcunkat
a legnemesebb gazda felé!
Emeljük fel testünk
kenyerét
és vérünk
kelyhét!,
hogy a magasból
hullhasson
a teremtő
gyönyörűszép
fogai közé.

JUHÁSZ ANIKÓ

Mozdulatok
Nyitott verébszájjal az estére
vár a szürkület, s apró leveleit
az ősz, fészeknek, mellé dobálja.
Lombjáról élesen leválik a tölgy
— s mint ki nyákszirtből
hirtelen
visszanéz — különvált törzsére
vetkezik.
Feljebb csúszik az ég kicsit,
s tereknek kitakart
szélein
sárga virágú csillagokat
úsztat.
Az ember megáll a földnek
közepén, dobbant, s csákányát
feszíti a rátörő holdnak.
Napraforgók inganák az ütés
peremén, s egy váratlan
mozdulattal leejti magát az ég is.

Leviatán
A vers a legfehérebb bálna, a
percekre ráúszó Moby Dick. Boncasztalánál a költő csak motoz
s kivárja, míg szárazra
hordja
húsára playbacknek
felszerelt
izmait. Sötét van.
Áttetsző
szálkákra tűzve az este (ismétli
Ahab falábát, bokák, csuklók s
táncoló madarak fölcsapó
szigonyköteleibe esve). Tőkehal,
sózott
mogyoró s egy síkos
villanású
lámpa, az ég hol kocsonyás
ámbrás
cet, hol tengerre hangokkal ráhorgonyzott bárka. Megvirrad s
fordul — fémes haltestekbe
siklik
az álom konvexnek
megrajzolt
szöge, „more hominum", a bálna
mondhatatlan
s mi még
mondhatatlanabb: a bordák, csigolyák s állkapcsok tükörbe feszített
köze.
42

HERCEG ÁRPÁD

A műszerfalon bogár mászik át
ALKALMI VERS A SZOCIALIZMUS ÁLLASÁRÓL
JÓZSEF ATTILÁNAK, 1979—1989.
Valami szépet

lódítok
fölröppenek a kökényes égre
hazudni tudok jó nagyot
kökényesedni épp mivégre
ezt aztán jól
megtanultam
dércsípte bogyókkal játszogatni
okított jelenem
múltam
betonban állni járni hálni
kézen fogott a vessző
szárnyaink hát hova lettek
ó
hajlékonyságnövesztő
korcsak korcsok viharvertek
ki tett a foltra foltot
a foltozóvarga ím alászállt
simulékonnyá
oltott
transzportbetonban nevelt virágszált
s hogy a sors
beteljesedjék
a görcsös vágy oda
ősökön csorba ne essék
pattog atyáink ostora
méltó legyek a helyre
rád nyitom szemem kalodás haza
meg a
söröskehelyre
ha nem lenne görnyedt hajlana
kit orron fogott az ízlés
dúdolnék dörmögnék magamban
a
hangulatteremtés
hogyan is volt ez hajdan
ha talál itt ön bajra
csak nem valami baj van
nehogy bevegye dalba
kinek is szól a dallam.
Föl! Föl!
Kökényes ég alatt
burkolódik
ránk az este.
Kitakaróznak
vágyaink.
Kormos ablakon
kilesve
szembenéz velünk
megint
csillagzó szemünk a múltból.
S a múlt, ha kérdezed,
kolompol.

Föl! Föl!
(A gyermek rázza rácsát:
én nem ilyen kalodát
akartam!
Nem vermet, görcsöket,
vacogást,
kitákartan.)
Föl! Föl!
Gyámoltalan állat az ember,
amíg
bűntelen.
S ha már az első bűnt
elkövette,
búvik, bújik, beássa önmagát
a kollektív
verembe.
Lám, új papírt fűzök a gépbe:
patyolatfehéret
—
kiszámolom ujjaimon az eltelt időt:
ennyi és ennyi évet
loholtam évszázadot és ezredet.
Vakon. Vaksin.
Tántorogva.
Vezettek.
Hagytam hogy
etessenek
(nagy úr az éhség)
dörmögtem cukros
kezeknek
(görnyedve
hétrét)
gesztenyét kínáltak
habbál
(kenyérre
vágytam)
pálinka csurrant nyelv alá
(nyeltem
hálálraváltan).
S lám, új papírt fűzök a gépbe,
patyolatfehéret:
világol,
tündököl,
csóvát húz, akár az üstökös —
Harmadnapon ha föltámad
ember
s rácsodálkozik
kézfejére:
/
még magára ismer.
(Fönt dögmadár köröz.)
S kondít a múlt.
Kisiskolás
gönceinket
moly rágta meg.
Lombos diófánk alatt
lompos
gyereksereg.
Láncravert kutyánk
ugat.
őrzi
hűségesen
holdudvarunkat.
Ki míg bámul kökényes égre
s nyelve csiszoltabb vidéken
kalandoz

nem fenekedik karcos
mert a bio-gyümölcs
nem a vadászles üdvös

ízekre
gyümölcse.

Az én puskám előtt
ha ezer medve
kajtat:
én csak egyszer ennék
medvetalpat.
S a vadra

lesve

rám
hurkolódna
ugyanaz az este.
Föl! föl tehát! — nem
szégyenem,
ha szégyenünk
kimondom.
E fényes
porondon
tajtékos lovaink csillogása:
az idomítás örök csodája!
A kéz először int
s szorul majd ökölbe,
hogy elernyedjen
megint.
Figyelem ha lankad,
tátott szája látható csak
a rab halaknak.
Hihetem hát, hogy nyugodtan
alhatunk?
Kutatják vagy vigyázzák
álmomat?
Melegházi
atkák
meddig őrzik az aktát?
S az éj sötétje
hajnalt
melenget-e?
Ha nyitjuk
szemünket:
mire s mivégre?
Keleten fény
dereng.
Kezdődhet dolgos napunk.
A népségből a nép fia
előtántorog.
Védi Észak és Dél, Nyugat és
Véd a
szeszrendelet.

Kelet.

Föl! Föl!
Homlokunk
lövészárkai
partizánfényeket
gyújtogatnak.
Lámpásunk
csörömpöl.
Ebből a gödörből
óriásnak
látszanak
az ember vágyai.
45

S törpe a horizont.
Ha fölállunk,
egyszeriben megnő a
világegyetem.
Birtokosa nélkülem
lehetsz.
Gazdája csak velem.
Én rád nyitom szemem haza
a gyermek
meghallana
égi és földi
zűrzavarban
mocorog bennem a dallam
velem gügyögne
gyermek
hagyná boldogan a vermet
lámpásom csörömpöl
ének
feszül neki az éjnek
patyolatfehéren
világol az éjszaka
ha a gyermek
felpillantana
vallatás nélkül
vallana
nem csak beszélne — hallana
virágos koponyánk
magasba
emelnénk
veremből szól a múlt
számban sója sóhaja.
Annyi hazugság bokrosodott
már
szívünk
körül
tisztülni segít aki
porban ül
de nem leszen porrá amíg
porba
rajzolgatja
vágyait.
Október van, ősz megint.
Errefelé szüreti évad.
Gyümölcs ha érik,
ideje van
dérnek,
ködnek,
kezdődő
fagyoknak.
Október van, ősz.
S Október hóhérlegénye
rázza,
rázza az ország
almafáit.
A terített földből kiáll,
kilátszik
gyökere is az édes
gyümölcsnek.
Sóhajt a megrabolt föld, a fa.
Felröppen
sóhaja.
Koponyacsősz botjával dobol:
vigyázz!
vigyázz!
vigyázz!
rakd félre csorba késeid,
gyújtogatják
menedékeit
a rongyos kis
isteneknek.

iS míg ezer városlakó iáz,
felégeti
énekes
szád
a Láz.
Betyárok
vonulnak
ködben lovagolnak —
a nyár szétzüllesztett
csapatai
menekítik aranyos fokosukkal
védik
a galambröptű igéket —
Hó hull bajuszra szemre
patanyomra
deresedünk
telesedünk
s a Fagy kínzó kamrájában
sikongva
vergődik robban az ének —
Kívül—belül:
korbácsos évad
gyermeksírás
szitál
valahol üllőt vernek
kovácsok
s ácsok faragnak gerendát —
Mi készül itt hogy a lármából
kiválik néhány hang
sürgetve kovácsot ácsot
s kapálódzó
kisfiát?
Miféle kemence
sistereg?
Az új
kemencemesterek
hány fokon
izzanak?
Tovaröppen, ami
irreverzíbilis.
S itthágy akasztófát? gödröt? falat?
Nevezzük nevén a
gyermeket.
A macska bagzik.
A macskák bagzanak.
Nagy csönd a csönd. Gyönge ágon
verébfióka billeg ...
Gondolok
egyet,
s mert nem bírom már a vacogást
s szeretnék élni nyárban:
langymeleg nyár van.
Június kemencemestere
munkálkodik:
Ladák, Dáciák,
Volkswagenek
olvasztja alattam a
jégkorszakot.
A bárban
gyöngyöző testű lányok
riszálnak,
úsznak tova az éjszakában.
Magamhoz kötözött
Földem
pörög velem, akár a lendkerék.

Eszeveszett zuhanást
gyanítok.
Bár gyanakodnom
most nem
illenék.
Szemem mezején
mostanában
elfér az egész
világegyetem.
Háborgat nagy-nagy
tülekedés,
zajos
hopszla-hopszla,
cirkuszigazgatók
feleselnek
cirkuszigazgatókkal.
Vergődik ezer partra vetett hal.
Csillagokon pokolgépeket
robbogatnak.
(Újabban ritkán
látogatlak.)
Volt idő, amikor
tengerfenéken
igazgyöngyként
meglapulva csodára
vártunk.
Háromkirályok
őrizték akkor
álmunk.
S mikor a kagylót
szétfeszítve
titkunk végre az égre tört,
mutattunk
oly csodát,
hogy szem és száj elállt,
megbillent még a naprendszer
is
és megdöccentek
mind a galakszisok,
rétegek, szintek és tagok —
Ha most elnéznéd velem,
m i n t köt hálót szellő faleveleken —
s megfigyelnéd
a rezgést és amint
ez a terrorista évad ránk tekint
s azt is meglátnád miféle
fény
babrál újabban a fák levelén
s tudnád — hisz valaki megsúgta neked —
miféle új félelmek
rejlenek
dobognak dobrokolnak a bordák mögött
s szétmorzsolnál
mélán egy száraz rögöt
ha tetten érne ismét az elmúlás
megremegnél Júdás! Júdás! Júdás!
kiabálnál mert a világ szívébe
odaköltözött
az emlegetett háziúr az alkuvás
s az emlékezet
ha boncolni fél
hát inkább
temet.
A homály pamutlombjai inganak.
Gyönge ágon verébfióka
billeg
Elvakíthat egyetlen
pillanat.
Lelkünkben fészkel a féreg.
Ladák, Dáciák,
Volkswagenek
úsznak tova az éjszakában.
Hunyorgó lámpák
hirdetik:
a ködben megbúvó halál van.

Ott ülök én is egy kormánykerék
A műszerfalon bogár mászik át.
őrzi a harmóniát.

mögött.

Ülünk együtt, mint kedves és fia.
Szívünkben
így s most honos a harmónia.
Látható reszketésű
csillagok
között szemünk, szenünk
lobog.

+
+
+
+

++
++
++
++

+
+
+
+

+
+
+
+

++
++
++
++

+
+
+
+

Béke jöhetne már porainkra!
hallik s a prés alatt újranő
a meggyalult,
meggyalázott
bakatemető
+ + + + + +'+ +

+
+
+
+

++
+ +
++
++

+ ++ +
+ ++ +
+ ++ +
+ ++ +

SCHÉNER MIHÁLY

RAJZA

49

PÁSKÁNDI GÉZA

Vitaindító a Nemzeti Színház
név és kifejezés jelzőjéről
Tisztelt jelenlétükkel minket megtisztelők!
Tisztelt kollégák!
Kedves barátaink!
Hölgyek és urak!
Mindenekelőtt a Nemzeti Színház és a magam nevében is megköszönöm,
hogy fontosnak tartották ezt a disputát, és eljöttek ma ide. Köszönöm a színház vezetőségének, hogy engem tiszteltek meg a feladattal, hogy e bevezetőt,
vitaindítót, vagyis műfaj szerint: kihívást előadjam. Köszönöm Önöknek, hogy
ezt a néhol tán fárasztó fejtegetést végighallgatják, s már most megköszönöm,
ha még hozzá is szólnak. Előre kell bocsátanom: van, amit saját véleményként
mondok, tehát nem minden állításomat kell tisztelt és nagyérdemű intézményünk számlájára írni. Remélem, ez szövegemből is ki fog majd derülni.
Kicsit távolról indítok, tisztelt egybegyűltek, hogy aztán minél előbb a jelen
idő égető céljaihoz érjek.
Tán egy felkiáltással illenék kezdenem: Csak semmi képmutatás! Igen: ne
legyünk képmutatók, ha a nemzeti dráma és a színház több száz éves és mai
dolgairól szólunk. Amikor tehát azt mondjuk joggal, hogy a magyar színjátszás
és a nemzeti drámairodalom — akár a reformáció és a reneszánsz a maga termeiben és szószékein, ő a színpadon s az életben — az anyanyelv és az anyanyelvi szellem trónra juttatásáért, a szellemi szuverenitásért küzdött, ez nem
jelentheti, hogy megfeledkezünk vagy megfeledkezhetünk mindazokról a kincsekről, amiket ez a függetlenülni kívánó spiritusz a világtól és Európától
kapott.
Amikor azt mondjuk: a latin, majd a német nyelvvel, szellemiséggel jórészt szemben fogalmazódott meg ez a függetlenülési igény — ez nem jelentheti azt, hogy a főként latin nyelvű kereszténység vagy a későbbi német felvilágosodás legnagyobb vívmányai nem hatottak mélyen és gyümölcsözően...
Vagy: különösképp, ha a német szellemiség vallási reformációs vonulatát nézzük, mely meghatározóan rányomta jegyeit a magyar szellemi szuverenitás
mindenkori törekvéseire. Mert függőség és függetlenség iker vágy, iker küzdelem. Az egész történelemben látható. Rossz függőségből függetlenségbe vágyunk, de ha utóbbi idegenséget, magányt, szegénységet, önutálatot hoz —
jó függőséget keresünk anélkül, hogy feladnánk magunkat.
Képmutatás, sőt ostobaság volna úgy feltüntetni — akár dicséretként, akár
vádként hangozzék is el —, hogy mi nem tudtuk nagyon jól, egész pontosan:
legkiválóbbjaink nem tudták, mennyi kincset kínálnak ezek a kultúrák, sőt
századunkban a szomszédos kisebb kultúrák is a magyar épülésnek. Hát akkor
nem illik-e legjobbjaink törekvései felől megítélni igyekezetünket? Ha nagyon
Elhangzott 1991. november 11-én, a budapesti Várszínházban,
szövetség és a Nemzeti Színház közös rendezésében megtartott
tanácskozáson.
50

a Magyar íróirodalmi-színházi

akarnánk, vajon az antik Hellászt nem megítélhetnénk-e a harminc zsarnok, s
az effélék uralma felől, a spártai nevelés mai szemmel embertelensége oldaláról, és így tovább. De nem igazságtalanság volna-e még a római kultúrát is
némely dekadens és cinikus cézárja, a Circus maximus irányából jellemeznünk — megfeledkezve a római jog egész világra példaként kiható szellemfundamentumáról, a római civilizációról, epigrammaköltőkről és vígjátékírókr ó l . . . Folytathatnám a sort. Modernebb példákat már nem is említek, hogy
elkerüljek bárminemű jó- vagy rosszhiszemű félreértést.
De ugyanígy

árnyaltan

kell megítélnünk

a második világháború u t á n k ö -

vetkező „többlépcsős" korszakot. Nem tagadható, s minek is kéne tagadni, több
energia megy a fölös tagadásra, mint amennyi a gazdag szellemépítésre...
Szóval minek is tagadnánk, hogy mi, magyarok általában ez időszakban ismertük meg jobban szomszédaink — igaz, néha tőlük is meghamisított — történelmét és kultúrtörténetét, nemcsak azért, mert jogtalan és gyilkos döntések
egy táborba vagy akár a rossz együttélés karámjába is tereltek, hanem azért
is, mert nem egy eme népek, országok közül épp e században nyerte el jellegzetesebb arcát. Minek tagadnánk, hogy amit Adytól kezdve kiváló íróink és
Bartókék már egykor jeleztek, most körvonalazódott egyre jobban megfogalm a z v a : v a n egy áramló

oda-vissza

kör, szellemi

kis vérkör,

a nagyobb, a f ö l d -

részünkön vagy az interkontinentálison belül. Tehát egy jóval kisebb, amelyet
közép, kelet,

délkelet-európai

szellemi

Golf-áramlatnak

vagy vérkörnek

is

hív-

hatunk. Furcsa vagy éppen természetes módon ennek a kultúrkörnek, kulturális-szellemi kisvérkörnek a határai nagyjából egybeesnek bizonyos folklórmotívumok határaival. Csak egyetlen, de szemléletes példa: az ősi építőáldozat emlékét őrző Kőműves Kelemen-balladát megtalálhatjuk a görögtől a szlávokig
szinte minden nyelvi változatban. E ballada emez említett határokon túl mint
téma, mint motívum úgyszólván a „semmibe" hull, élete lezárul... ami nem
jelenti azt, mintha az építőáldozat bizonyos ősi formái nem lettek volna ismeretesek más kontinenseken is. Csak annyit, hogy itt őrződött meg épen-kereken
egy klasszikus ballada erejéig. Elannyira igaznak látszik ez, hogy annak idején
megkockáztattam: még a svájci német író, Dürrenmatt „öreg hölgye..." is tart
némi rokonságot az építőáldozatok etikai és témavilágával. A különbség persze
eléggé lényeges: az öreg hölgyet nem elsősorban a város falainak, házainak
megépülése, hanem az emberáldozat érdekli, hiszen bosszút akar állni. A véren,
igen sokszor temérdek ártatlan véren vett jólét tematikája ez. Ugyanígy tanulságos az is, hogy a ballada más változataiban — például a románban — a kőművesek nem tartják meg a titkot: üzennek feleségüknek, kivéve a főhőst, a
címszereplőt. A magyar változatban senki se lesz szószegő, hanem Kőműves
Kelemen asszonyát az ura iránti szerető kötelesség készteti, hogy Elsőnek Jött,
úgymond mindenkori Koránjött legyen, akin beteljesedik a törvény és így mementóként maradjon, míg asszonytársainak sorsa az uniformizáltságba, „egyenszellembe" való belemerülés. ö k lesznek az átlag. Természetesen az amúgy is
roppant labilis nemzetkarakterológiát effélékkel nem lehet és nem is célunk
alátámasztani. De figyelmen kívül mégsem hagyható, hogy az egyiknek
etikai
parancsa nem tiltja, amit a másiké igen. M á r csak azért sem, hiszen a kölcsö-

nös és konstruktív megismerés azt tételezi, hogy egymásnak ne csak a jó, hanem a számunkra rossz tulajdonságait is megismerjük, ami nem feltétlenül jelenti, hogy az adott tulajdonság a hordozója, vagy mások számára általában is
kárt okozó. Az elefánt éhsége vagy mohósága veszélyt jelent minden zöld levélnek, sőt a másik elefánt számára is, ha társa eleszi előle a lombot, de nem
51

veszély a húsevő oroszlán, dögkeselyű, hiéna, a kígyó vagy akár a kecsege számára, és a t ö b b i . . . A második világháború után ez a kölcsönös
megismerés,
mint mondottam, a történelemhamisítás és a mindent elfödő álbaráti-áltestvéri,
álhumanista protokoll ellenére is, de-előbbre haladt. Egymás jó és rossz tulajdonságait ismertük meg. Régiekben megbizonyosodtunk, újakat fedeztünk fel.
És mindebben többek között a halhatatlan színház és a csodálatra méltó magyar műfordítás-irodalom is meghatározó szerepeket vállalt. Ennek a korszaknak talán ez volt a legfontosabb vonása, azon kívül, hogy minden téren oldalról, alulról föl- és beáramlás történt. Keveredés, és ez különösen a művészetben nagy és autentikus tehetségeket hozott, hozhatott felszínre, még akkor is,
ha soknak sorsa tragédiákba torkollt. A szellemben nemcsak az — úgymond —
„tükörfordított" ideológia uralma él tehát, nemcsak a szovjet darabok, irodalom dömpingje, hanem — többé-kevésbé burkoltan-nyíltan, korszakok szerint — mindazok a magyar és egyetemes szellemi értékek is újra és újra felbukkantak, amelyeket a világ s egész nemzetünk irodalma és színháza valaha
alkotott. Azért is fontos mindezt hangsúlyozni, mert a Nemzeti Színház ú j vezető testülete és a társulat java tökéletesen tudatában van mindennek, és eme
kétségbevonhatatlan régi és közelmúltbeli értékeknek a továbbéltetését, ú j a k kal toldását, tetőzését első és legszentebb kötelességének érzi. A továbbéltetésben természetesen a kísérletezés is nagy szerepet kap, ha az ugyanúgy, mint
minden egyéb: minőségileg — az adott helyzetben és kínálathoz képest legalábbis — verhetetlennek látszik. Ha a kísérlet saját — már klasszicizálódott —
hagyományainak csúcsaihoz és nem a mocsarához méri magát.
Erénye volt e korszaknak az is, hogy mindenekelőtt 1956 hatalmas, világtörténelmi mementó ja után és okából — az addig szinte összezárt legyezőt
időnként kissé vagy jobban kinyitották, s így megmozdult a fülledtség lege.
Kinyitották Nyugat felé és Keletre, az eladdig titkolt vagy alányomott értékek
felé. Igaz, így új fülledtség is beáramolhatott, de ez más kérdés, a dolgoknak
ez a kockázata mindig fölmerül.
Hangsúlyozni kívánom azonban: történt mindez jobbára a hatalmi piramis
legtetején levők ellenére, de nem mindazok ellenére is, akik netán valóban
— legalábbis egy ideig — elhitték a szocializmus, kommunizmus egyedül üdvözítő céljainak humanizmusát, és a józan ész tartományában vélték emez eszmének a helyét. Voltak — még az apparátusban levők közül is — akik a békaperspektívás, egész nemzet ellen való osztályszempontok helyett a teljes magyar históriára való figyelmezés szellemében kezdtek gondolkodni. És ahogy a
pozíciók létrafokain egyre lejjebb néztünk, ez a magatartás még inkább jellemző lehetett, hiszen a művészet hagyományos szabadságáról még ők is csak
hallottak valamit, s belátták: ez közvetlenül nem veszélyezteti hatalmukat.
így hát nemcsak nagyszerű előadások, színészi alakítások, rendezések
születtek ez időszak alatt, hanem ma már maradandónak látszó jeles drámai művek is. Ezt egyszerre lehet magyarázni a tradíciók gravitatív erejével, inerciáüs
sodrásával és színházaink, irodalmunk természetes életrevalóságával, ha úgy
tetszik, önmegtartó ravaszkodásával, de azzal is, hogy a hatalom arra a hallgatólagos álláspontra helyezkedett: néha éppen az láthat tovább vagy
mindent,
aki szemet húny. Legalábbis, ő sejti meg a jövőt. Ne feledjük, az ismert ősi jósok közül sok volt a vak ember.
Megszűnni látszott hát a pro substantia, pro esentia korszak — amikor teljes, lényegi azonosulást kértek az eszmével — s bejött a pro forma korszaka,
a „látszat kedvéért" ideje, az engedékeny szellemi pofavizitek periódusa. Jel52

szó szerint: aki nincs ellenünk — velünk van. Elég volt tehát a látszat. Ez az
elv kinek-kinek éthoszában kibúvót, erkölcsi egérutat kínált. Az egykori mohó,
erőszakos udvarló már azzal is megelégedett, ha az áhított hölggyel egy társaságban fényképezheti le magát. A hallgatólagos elv tehát az volt: némi szabadságot, türelmet kaptok cserébe azért, hogy legalább pro forma eltűritek ideológiánk egyre inkább látszat szerinti vezető szerepét. Ahogy a világ, az idő haladt előre — körülbelül így szólt a hatalom csúcsáról a ki nem mondott ige.
Azért ki nem mondott, mert mélyen titkolta, hogy ebben az országban, e nemzet eszében és szívében ő volt a megtűrt,
tárait.

noha ő szabta

meg a tolerancia

ha-

Egy megtűrt, de uralgó, vagyis itt: az uralkodás látszatában tetszelgő marxista—leninista ideológia változó — gyengülő vagy erősödő — toleranciaingadozásának voltunk némiképp a játékszerei, nem számítva néhány olyan kollégánkat, akik játékmesternek vagy épp bábufaragónak vélték magukat, vagy tán
azok is voltak. Mindez a drámaszerzőkre is vonatkozik. Színpadi műveket aligalig lehet asztalfióknak írni. Ahogy monumentális szobrot sem lehet készítem
anélkül, hogy a városatyákkal megegyeznék az ember. Különben nippeket csinálsz. Ha nincs tered — megszűnt művészeted hatása. Volt — egy-kettő — aki
erről le tudott mondani, intranzigens volt. Ám ezek is megmérhetetlen dolgok ... ö k részint kaptak, kaphattak más, távoli színpadot, ha pedig nem írtak akkor, vagy nem írtak soha többé: ellenőrizhetetlen, mivé fejlődhettek
volna, ha egyszer a színre törő közlési és hatni vágyásnál erősebbnek látszott
egyéb kényszerük. Mert a siker és hatás nélkül is dolgozó Katona József-polgárfiak nem minden percben születnek, s még az ő kilátástalan küzdelméből és
reményeiből is csak egyetlen remekműre futotta, ami után már elhallgatott...
Mert a színműirodalom színpad nélkül olyan, mint a szakácskönyv szakács és
főként fogyasztók, csettintgető vagy köpködő vendégsereg nélkül.
Vita ezen aligha lehet.
így a modus vivendi, a megélhetési mód számunkra lényegében túlélési,
átvészelést móddá változott... De ez is csak részigazság! Mert mi azért olyan
játékszerek voltunk, amilyen a fabábu Pinocchio is, aki életre kelt. Vagy Galathea, a szobor, aki Pügmalion király és szobrász keze nyomán született, s az
istennő életre keltette . . . Szuverén létet követelünk. Nem véletlen, hogy a hálátlanság, sőt, hűtlenség vádja annyiszor f e l m e r ü l t . . . Ugyanis egy időben még
hálát és hűséget is kértek cserébe a borzalmakért. Ám, ha mélyebben belegondolunk: a szellem mindig háládatlan, ha egyszer következetes, ergo: szabad,.
Nem volt-e háládatlan Kant Emánuel azok iránt, akik szemét nyitogatták: Barkeley püspökkel, Hume-mal vagy Rousseau érzelmeivel? Mi is csak úgy viselkedtünk, mint egyetemes emberi vagy épp magyar kultúránk egésze a történelem folyamán bármikor. A Magyar Elektra is — szándékaiban — szerette volna elengedni a görögök kezét. Már a jelzője is erre utal. A disputák itt-ott a
teológiai dialógus kezét, amelynek gyökerei legalább az antik hellén filozófiáig
nyúlnak.
És így voltunk a frissebb európai áramlatokkal is, amelyeket modernségnek, épp most avantgarde-nák. hívnak, ami sosem jelent gyökértelent, hanem
távolibb, időben messzi gyökerűt. Katona József a Bánk bánban igyekezett elengedni Shakespeare vagy a német szerzők kezét, Madách is Dante, Milton
vagy Goethe és Bródy, Móricz a naturalizmus, Tamási Áron a folklórjáték kezét, sőt még legbriliánsabb színpadi mesterünk, Molnár Ferenc is elengedte a
„jól megcsinált darabok" francia és más mestereinek kezét, nagyobb tökélyre
53

vive a dolgot, és jóval igényesebbé t é v e . . . Ugyanúgy mi, élő szerzők is próbáltuk őket szuverénül követni...
Akár a szalonszínművek, akár a társadalmi
drámák vagy vígjátékok, akár a történelmi vagy groteszk-abszurd darabok terén igyekeztünk függetlenült szellemmé lenni. És túlzás nélkül mondhatom:
nem is sikertelenül. S noha nincsen egyedül, egyetlen — sajnos már — elhunyt
kortárs drámaírót említek maradandó példaképp: Örkény István művét.
Ám ugyanezt mondhatják el a többi népek is irodalmukról. Egy francia,
német, angol, olasz, orosz vagy spanyol szerző is sorolhatja, miként igyekeztek
elengedni például a görög dráma kezét. És folytathatnám a sort.
Ügy tetszhet ebből: terhes dolog a példák kezét fogni. Holott éppen fordítva igaz. Kezét fogni egy példának nagy és teremtő dolog. Már attól kezdve,
hogy megkeressük és megleljük a legbiztatóbb kezet. Már a kiválasztás momentuma is a teremtésnek része. Hát akkor nem képmutatás volna nem észrevenni: az ép és képességes gyermek első alkotása éppen az utánzás, a követés.
Ahogy felpróbálja szülei ruháit, cipőjét. Innen indít saját szuverén gusztusa
felé. Minden nagy divattervező úgy kezdte, hogy gyermekként felpróbálta apja
kopott zsakettjét vagy épp ujjasát, a kislány pedig anyja ezüst vagy arany báli
cipellőjét. A hűség próbája így az alkotó hűtlenség lesz. Mi sem érthetőbb tehát, mint az, hogy épp a Nemzeti Színház adózik legalázatosabban azok emlékének is, akik még nagy példák kezét fogták, és nem egészen eresztették el az
erős, biztató kart. Velük, művükkel az élet, a túlélés, s főként a méltó megmaradás mintáit mutatjuk. Az is érthető ebből a távlatból nézvést — és ugyan
minek mocsarasabb távlat —, hogy egy olyan nép, mint a magyar, amely már
a honfoglalás kora óta hozzászokhatott nemcsak a kétnyelvűséghez (lévén köztünk kabarok, kunok és a többi), sőt a más hithez, a pogányon kívül a bibliásokhoz is, mi sem érthetőbb, hogy egy olyan nép, amely vérében és szellemében hordozza sok-sok etnikum megannyi áldását és átkát — egy ilyen nemzetnek józanul, praktikusan éppúgy toleránsnak kell lennie művészetében is,
mint az élet bármely területén.
Egyszerűen ez a természetes, és minden más mesterkélt és öngyilkos dolog.
Igazi létabszurditás.
Amikor tehát nemzeti színházi karakterről szólna bárki közülünk, ezen
csak egylényegűt, persze sokformájút érthet — s legfönnebb bizonyos hangsúlyeltéréssel —, mégpedig azt: nemzeti színházi darab az, amely bármely magyarul fellelhető és értékeket felmutató irányzathoz kapcsolódik, illetve minden
olyan kísérlet, amelynek e szellemiségen bélül van mihez kapcsolódnia. Ahogy
tehát a nemzet sok etnikumból, vallásból, nyelvezetből született, ugyanúgy e
művészet is sok-sok áramlatból. A folklórtól, amely magán viseli az univerzális
jegyeket a nemzeti romantikán át az abszurdokig vagy az újnaturalista
kísérletekig.
Ezt nevezném tehát úgymond nemzeti színháziságnak, hogy eme kissé
nyögvenyelős szóval éljek. Ezt, és semmi mást! És ha alaposabban meggondoljuk, ez a célmeghatározás még csak nem is tolerancia. Jól mondták a régi politikafilozófusok: ha azt jelentjük ki, hogy valaki türelmes — ez azt is jelenti:
ugyancsak ő akár türelmetlen is lehetne. Tegyem hozzá, aki azt jelenti ki: ő
„türelmes", a türelemhez való jogot elsőnek, lépéselőnnyel kivételesként
akarja
gyakorolni. Nem, amit mi teszünk, nem tolerancia! Az természetes. Ez létünk,
történelmi megmaradásunk sine qua non-ja: kikerülhetetlen
és örök feltétele.
Tisztelt hölgyek és urak!
Nyilván így vagy ehhez hasonlóan nemcsak a Nemzeti Színház mai veze54

tése, nemcsak én, hanem sok-sok elődünk, sőt kortársunk is gondolkodott és
gondolkodik. Annál elszomorítóbb azonban, hogy éppen az importált és a tükörfordított ideológia, esztétika némely képviselője eme szerény és a világban
mindig és mindenütt megfigyelhető törekvéseket a legdurvább módon címkézte, úgy, ahogy ez Moszkva és internacionalizmusának, vagyis birodalmi sovinizmusának szája íze szerint való volt éppen. Ennek a korszaknak bizonyos
pillanataiban némelyikük eljutott a „nemzeti színházi karakter", a nemzeti
színház, mint színháznál sokkal többet jelentő szellemi intézmény megkérdőjelezéséig, sőt tagadásáig is. Eljutottak a magyar drámairodalom — különösen
jelen idejű értékeinék — alábecsülő megbélyegzéséig. Ami egy monolitikus és
pártállamban, sőt bomlása idején, mondanom sem kell, mekkora életveszélyvolt nekünk. Persze kivételt képeztek a nem kitagadottak... akiket bizonyos
hatalmi szellemlobbik, régi szóval: klikkek — tán egy maroknyi, félmaroknyi
szerzőt — nem autentikusan, a mai magyar és modern dráma legreprezentatívabb alakjainak mondtak és h i r d e t t e k . . . Illegitim értékhierarchiák születtek
és nem csak Mucsán, Budapesten is, a nagyobb Mucsán. Hangsúlyozni kívánom,
azonban: mind a kritikában, mind az esztétikában számos jeles kivételt tarthatunk számon a fenti — még a marxista—leninista — kategóriában is. Meg kell
mondanom azt is, hogy én sohasem elsősorban a lehetőséget kiaknázó szerzőket hibáztatom, akik valóban szakácskönyvírók, akik szakács és a szakácsot alkalmazó tulaj nélkül nem létezhetnek, akik valóban monumentális szobrászok
és divattervezők, akik városatyák és textilcégek nélkül nem é l h e t n e k . . . Legfönnebb annyit mondhatok róluk és tanácsként, persze magamról, magamnak
is, még ha ez örök közhely volna is: mindig gondolni kell a jövendőre, mielőtt letesszük a voksunk. Ügy érzem azonban, e korszak múlófélben van már,
s valamiként nekünk tiszta táblát kell teremtenünk, amely által összefoghat
végre a mai magyar szellemi élet színe-java, bárhol is élne, minden pártokon
felül olyan ügyekért, amelyek az egész nemzet megmaradását, mégpedig a
méltóképpeni megmaradást célozzák meg. Olyan ügyekért, amelyek nem kisebb-nagyobb pártbeli-parlamenti-gubemális pozíciókért, hanem az egész nemzet, az egyetemes — bárhol élő — magyarság jobb szellemi s egyéb pozíciójáért küzd Európában az egyenjogúnak mondott nemzetek között. Abban az öszszefüggni jobban akaró Európában, amely egyben a nemzeti szuverenitások garanciája is.
Ezt a harcot a Nemzeti Színház, a nemzeti színházi karakterű repertoárstratégia még akkor sem kerülheti el, ha ezen belül a stílusok, témák, szerzői
nevek széles variációját kívánja — természetesen — felkínálni. Még akkor
sem, ha ebbe belefér a könnyedén, de színvonalasan mulattató vagy muzsikás
darab éppúgy, mint a legsötétebb sorstragédia. A Nemzeti Színháznak a legjobb színháznak kéne lennie, a Nemzeti Színházban a legkitűnőbb erőknek
kéne dolgozniuk akár belül, akár meghívottként, a Nemzeti Színháznak a legjobb szerzőket kéne bemutatnia, akár klasszikusokról, akár élőkről, akár honiakról, akár külföldiekről, kortársakról van szó. Kellene! Ez a legfontosabb cél.
De ez a jövő évadoké. Van viszont" itt is egy sine qua non, egy elengedhetetlen
feltétel, amit már most, a legelső pillanatban meg kell valósítanunk.
A Nemzeti Színház nem játszhat olyan darabot, amely megkérdőjelezi vagy
tagadja azt, hogy bármely nemzetnek joga van szuverénül élni, vagy amely
népirtást, anyanyelvirtást, jogtalan hódítást, sovinizmust, fasizmust s u g a l l . . .
Olyan darabot, amely puszta léte által is tagadná, hogy minden nemzetnek van
autochton értékrendje is, túl azon,, hogy ez részint igazodik az általánosabb
55

értékrendek világához. Magyarán: ha egy mulattató darabot akarunk bemutatni, és adva van egy francia vagy amerikai bulvárszerző és egy régi vagy
mai magyar, aki talán csak látszólag nem olyan ügyes, mint külhoni társai —
de sok szempontból jobb, például nyelvileg igényesebb — nekünk minden
időben a magyar szerző mellé kell állni. Nekünk őt kell bemutatnunk, hisz
van még színház, kívánjuk, hogy legyen is, hogy az említetteket bemutassa.
A Nemzeti Színház nem játszhat — szerintünk, szerintem — olyan darabot, amely a nemzeti öngyilkosság, az abszolút kételkedés vagy tagadás cinikus
szellemét hirdetné deszkáinkról, vagy amely a nemzetet területi, vallási, osztályos és egyéb „honnanjöttség" alapján meg akarja osztani. Mondanom sem kell,
hogy nem tartoznak e kategóriába azok a militánsan — tehát nem lefegyverző,
de serkentő módon — pesszimista darabok, amelyek a Bibliából, a reformátoroktól vagy Ady Endrétől ismert módon átkozzák és ostorozzák saját népüket,
mégpedig olyan fájdalommal, hogy nekik jobban sajog az átok, mint a szidottaknak, megátkozottaknak. A gyermekét megverő anya fájdalma ez. Az átokban a muszáj fájdalma, ami szent és ugyanúgy megvédendő, mint egy nemzetünket viszonylag jó színben feltüntető művészi munka is. Mondanom sem kell:
hiába volna az erényeket és gyarlóságokat is megmutató — a viszonylag kiegyensúlyozott ábrázolás — eszményi, ha ezt soha senki ily módon még nem
érte, és azt hiszem, nem is érheti el soha.
Mi hát a nemzeti színházi darab? Jellege s z e r i n t . . . Nemzeti színházi darab a Bánkról szóló, mert nagyszerű és mert történelmünket idézi, és sajnos —
jeleneinket is. Nemzeti színházi darab Madách Tragédiája vagy Mózese, mert
az egyik a történelem nagy helyzeteit, a másik egy bibliai nagy nép olyan
sorsfordulóját mutatja be, amelyhez hasonlókat mi is átéltünk és még átélhetünk. Ne adj isten, persze. Tehát: mond nekünk valamit, és nem is keveset.
És a lelkünkbe építhetőt. Nemzeti színházi darab Csehov Három
nővére...
Moszkvába vágyik hőse, vágynak hősei, mégis egyetemes! Ha egy magyar vidéki lány Budapestre vágynék, mintha az a világ közepe volna — bizony, megkapná a magáét. Már tudniillik, a darab írója. Mucsa. Vidék. Köldöknézés. Pedig tudjuk — ha körülnézünk —, hányan vágynak Budapestre, vagy ahhoz
közeli nagyobb városokba. Nemzeti színházi darab Moliére Botcsinálta
doktora vagy Shakespeare V. Henrikje is, nem csupán leghíresebb m ű v e i k . . .
Mert az első mintha a nem épp és nem mindig büszkeségre alkalmat adó „egyszerű" magyar emberekről is szólna, a másik példát mutat: lehet egyetemesnek lenni úgy is, hogy királyaink dicsőségét is elmondjuk, nem csupán a szégyenletes tettet. A nemzet, a nemzeti fogalma tehát ellenáll minden
egyoldalúságnak. Exkluzivizmusnak...
épp azért, mert történelmi hosszú úton lettünk nemzetté, kitéve annyi gyümölcsöző, s persze kártékony hatásnak. Nem
csoda hát, ha a Nemzeti hű akar lenni jelzőjéhez, ahogy mondjuk egy magát
modern színháznak nevező is. A különbségen van a hangsúly, amely nem
tünteti el a hasonlóságot.
Röviden: nemzeti színházi minden olyan irodalmi, igényes nyelvi mértékkel is mérhető színvonalas darab, pláne klasszikus vagy egyedülálló remekmű,
amely valamilyen módon, akár áttételesen is, de kapcsolható, hozzáasszociálható történelmünk régi vagy jelenkori pillanataihoz, vagy épp jövendőnkre
nézvést nyújt nekünk valamit, amiből lelkileg-szellemileg építkezhetünk.
Csak a számunkra céltalan vagy nyíltan, netán burkoltan magyarellenes
darabok nem nemzeti színháziak, pontosabban, amelyekkel csupán szerzőjük56

nek, rendezőjüknek van legjobban felfogott szándékuk, céljuk, érdekük, de
azokkal ez a szellemi intézmény aligha érthet egyet.
Valaki így kiálthatna fel: de hiszen ez kirekesztés! Hol itt a demokrácia?
Ne kerüljük meg ezt a divatosan demagóg és közkeletű vádat. Túl azon, hogy
önkirekesztés is van, egy szándékos, aszociális, ahistóriai be nem illeszkedés,
amikor a vádló úgy tünteti fel: te zársz ki, holott ő nem akar társaságodba
jönni. Áthárítása, áttolása a históriai felelősségnek — ez ennek a neve.
De hát miért is mutatnánk be a nemzetet gyalázó vagy burkoltan besározó
darabokat, amikor — nézzünk körül — elvégzik a gyalázkodást a szomszédos
politikák.
Miért mutassuk be?
Tegyük kezünket a szívünkre, és mondja meg ki-ki: mit szólna egy olyan
fogvájógyároshoz, aki megengedné, hogy együtt reklámozzák egy olyan műfogsorkészítő mesterrel, aki állítólag feltalálta az öntisztító protézist. Joggal esztelennek neveznénk. Vállalkozásának csak annyi köze van a demokráciához, hogy
a derék fogvájógyáros is benne él, és így joga van saját készítményét — m á sok becsmérlése nélkül — a legjobbnak kijelenteni. S mert a demokrácia
egészséges — majd kiderül: fennmarad-e a gyár, a gyártmány. Fenn, ha valóban jó. Érthető tehát: minél józanabb, minél kevésbé „gőzfejű" egy Nemzeti
Színház, annál kevésbé akar a kerge fogpiszkálógyároshoz hasonlítani. Logikus
hát, hogy hűnek kell maradnia nevéhez: ha magyar és nemzeti. Aki ezt nem
érti: a történelmet, a közösségek lelkét nem értheti meg soha életében.
Kedves kollégák, barátaim, tisztelt egybegyűltek! A Nemzeti Színház egyik
fő serkentője szeretne lenni a magyar színi irodalom századvégi, ezredvégi
— igencsak nehéznek tetsző — új, valóban szabad prosperitásának. És ha körülnézünk, mennyire torokszorítóan drámai jelen létezésünk — talán nem is kilátástalan, hogy ma, éppen ma is szülessenek maradandó, de legalábbis jó magyar darabok, mint ahogy az rég, és nem is olyan régen történt. Ám a Nemzeti Színház nem lehet és nem is akar valamiféle kisajátítója lenni a nemzeti
tematikának, mondandónak, a sokszínű magyar stilaritásnak. Nem is tudná
megtenni, ám főként: ez nagyon kártékony is volna. A magyar nemzeti dráma
végül is minden magyar színház ügye. A világon bárhol. S azt 'bárki megérti,
hacsak nem vakítja el valamiféle sokdioptriás egyetemesség, olyasféle túl tágkeblű humanizmus, mely miközben retteg az emberiség pusztulásától és küzd
ellene, vagyis magas célja van, aközben nem akarja észrevenni, hogy lent,
úton-útfélen holttestekbe botlik. Régi igazság, hogy kellő etikai alappal nem
lehet óvnia az emberiséget annak, aki érzéketlen, vagy legalábbis nem elég érzékeny a magyar diaszpórák és kisebbségek sorsa iránt. De az sem védheti igazából a kisebbségeket, akiket más kisebbség sorsa hidegen hagy. Az ilyen sohasem számíthat emberi szolidaritásra, amelyet egyébiránt egyre kisebb szerepűvé kell tennie a nemzetközi törvénynek és jognak. Mert csak a jó törvény
teheti szinte fölöslegessé a szolidaritást vagy a méltányosságra való utalásokat.
Hogy milyen balga, sziszifuszi harc volna a nemzeti színháznak a nemzeti
szellemiség kisajátítására való igyekezete, arra csupán néhány régi példát. Idézek egy hajdani lapból. A címe: Színházi Élet. Lehet találgatni, ki írta. Mégpedig 1922-ben, nem árt e dátumon, a dátum körül meditálni.
Idézem: „Hopkins... New Yorkban eljátszotta Maxim Gorkij Éjjeli menedékhelyét angol nyelven. Eredmény: napi 200 dollár. Most
Sztaniszlavszkij
játssza oroszul, amit a New York-i közönség nem ért — eredmény: heti 50 000
dollár (ők a siker mértékét rögtön dollárokban fejezik ki)." Itt szakítsuk meg
57

az idézetet. Előbb tehát eljátsszák az ország nyelvén a honiak, aztán jöhet az
„eredeti" színház, hisz meg van vetve az ágy. És az oroszok „eredeti" darabbal
jönnek. Még véletlenül sem angol szerzőkkel, Shakespeare-rel, pedig ő drámában jóval erősebb, mint Gorkij.
De folytassam az idézetet: „Az eljövendő magyar Sztaniszlavszkijnak
Móricz Zsigmond Sári bírójával kellene beutaznia az egész világot...
Pedig
— ugyebár" — teszi hozzá némi iróniával a cikkíró — „a legnagyobb érték
ebben a darabban a nyelv (mint az oroszoknál is). Ez a páratlan...
idegen
nemzetek számára teljesen hozzáférhetetlen nyelv.. . erős, ízes, élő alakok
ajkáról hibátlanul átvett magyar beszéd ... De még enélkül is kiéreznék belőle
a remekművet...
Csak A bor ér fel hozzá Gárdonyitól és Szemere György Siralomháza. Mi hát benne a sok nagy érték? Figurái — örök időkre megmaradó
magyar
parasztjai..."
Nos, kitalálták-e már, hogy ki írta? Egy kritikában! Ne találgassuk. Lengyel Menyhért, a kitűnő író és színházi ember, Móricz Zsigmond írókollégája.
És mit mond legvégül Lengyel Menyhért, aki — ugyebár — értett egy kicsit a
színpad dolgaihoz: „Tökéletes színdarab nagyon kevés van a világirodalomban.
A legnagyobb 1remekművek (Shakespeare-t is beleértve) tele vannak
hibákkal.
Szerkezeti egyenetlenségek s technikai hibák éppoly gyakoriak, mint az elnagyolások s jellemzési tévedések. Mondhatnám, csak bizonyos, leszűkített
körön
belül lehet formailag s tartalmilag tökéleteset létrehozni. Számomra
Hauptmann Bíberpelz-e az egyetlen hibátlan színdarab. Móricz Zsigmond Sári bírója
egészen mellette áll."
Tegyük ezt az írást bármelyik közelmúltbeli esztétizáló kritika mellé,
amely egy ma már lényegében bukott „világnézet" vélt esztétikai magasából
gőgöli le a jelen alkotásait. (De itt is mondom: a kivételeknek e kategóriában is nagy-nagy tisztelet!)
Az egyik kritika — mint az idézett — munkára ajz, természetes versenyre, életerőt ád a nemzeti drámának, a másik ledermeszt, alákonyít minden önbecsülést . . . Tegyük még azt is hozzá: az említett előadás nem a Nemzetiben
született, hanem a Belvárosi Színházban... Mint ahogy Tamásit is a kiváló
vígszínházi férfiú és író, Jób Dániel nevezi a magyar dráma lehetséges megújítójának, akinek épp Transzilvániából kell megérkeznie. De e darabokat vagy
másokat akár a Nemzeti is bemutathatta volna, hiszen annak élén nagyszerű
igazgatók álltak, többek között az a Hevesi Sándor, aki a színpadi esztétikának
is máig utolérhetetlen tollú szakírója, és aki még a népszínművön belül is felfedezi a modernséget. Azt írja Hevesi a János vitézről: „az egyetlen igaz és
modern folytatása a régi népszínműnek." Mert ő még ebben a régi és alábecsült műfajban is megleli az értéket, mely elsőként a publikumnak, de mégse
csupán annak volt érték.
Igen: akkor érdemes volt magyar szerzőnek lenni! Ilyen kortársak körében — érdemes! Nos: egy anyanyelv, egy nemzet érdemességérzetét, az „élnifolytatni érdemes" méltóságtudatát kell megőriznünk. Mert a nagy nemzetek
erejük, hadaik, civilizációjuk által is tudják hírüket terjeszteni a nagyvilágban. A kisebb népek csakis kultúrájuk-civilizációjuk, erkölcseik által. Csonkítatlan, ép nemzeti lélek, méltóságérzet nélkül mit keresnénk az ép lelkű nemzetek sorában, ha lenne egyszer valamiféle közös Európa? Nézzünk körül, nézzük meg, mennyi kárt tett a nemzeti öntudatban az elmúlt negyven év! Nézzük
meg az ifjúsági bérletek előadásait. Értik-e, érzik-e szavunkat? És gondoljunk
58

arra: ilyen hazafiság kell ma és ilyen környezetben bármely magyar honpolgárnak? Van-e biztosíték méltóképpeni megmaradásunkhoz?
A Nemzeti Színház, ha nincsenek is hadai, fegyverei, de egyik fontos garanciája lehet és legyen is a magyar szellem integritásának és függetlenségének. A demokráciának és a szabadságnak, amely mindenkire és mindenre vonatkozik. Még a nemzet szóra, a nemzeti jelzőre is.
Köszönöm szíves figyelmüket.

SCHÉNER MIHÁLY

RAJZA

59

SZONDI GYÖRGY

„Bolgár rövidek"
TÉTELEK
1. 1979-ben megjelent magyarul Atanasz Dalcsev (1904—1978) Töredékek
c. kötete. Öt idézem: Ki a tökéletességre tör, töredéket teremteni kárhoztatott.
2. 1987-ben bontott zászlót a nava. 1990-ben már azonos nevű periodikában
gyülekeztek a filozófiával s elmélettel megtámogatott „bolgár rövidek". A „nava-manifesztum" (Ivan Metodiev a gazda s az értelemadó) első pontja így hangzik:
Amennyivel több energia születik a szavak között, annyival kevesebb szóra van szükség. Amennyivel kevesebb szóra van szükség, annyival szabadabb
a kifejezési forma. Mert bizonyos számú szó felett már (ritmikai, intonációs,
gondolati, szerkezeti) ismétlés következik mindig, az ismétlés szabályt szül, a
szabály pedig a szabadság halála. Sok szó — kevés szabadság. Az ezen elvet
megvalósító legrövidebb formák összessége — ez a nava.
3. Az 1990-ben felsokasodott ú j bolgár irodalmi lapok egyike a Fragmenti
volt, Plovdivban jelent meg — száz példányban.
4. „A fragmentum alkotóelemeire bontja a gondolatot, azoknak különös
értelmet s önálló létet ad, és ú j térszerkezet jelenik meg.
A világot teremtve Isten töredékeket teremtett."
5. Folyóiratosodás, szekértáborba szökés nélkül és előtt is — mondjuk —
konstatálható volt bolgár irodalomszer te az utóbbi évtizedekben egyre erősödően a rövid „műfaj" (inkább: megformálás, megjelenés) „szerepe".
6. Lehetett érettség, bök, dac, távlattalanság, ellenhatás, csömör, lepel —
véltem-mondtam másutt már.
7. A nyolcvanas, hetvenes, h a t v a n a s . . . években mint közlésre méltatlant,
mint mellékterméket a bolgár szerkesztőségek szinte-szinte csak elutasították a
néhány soros verseket, az aforisztikus prózát, a mondat-gondolatot.
8. Bizony idegesítők voltak (lehettek) a hatalom számára a „kicsi készek".
Hát ily kurtán elmondható a MI — fricskázik engem ez itt? A széles távlatokban hömpölygő hatalmas egységességben idekérészkedik kéretlenül holmi körömpiszokkal?
9. Félretette a szavakat is, élére állítva mind. S miket jobb napokra kuporgatott — elő-előcsempészett belőlük kicsinyként.
10. „Az endorelativizmus jelképe a dinoszaurusz, amely elemésztette m a gát utánunk, és el- s kipusztult, mert mi még sehol se voltunk." (Ljudmil
Sztankov)
11. A köztes lét rövid. A bennünk vezető út. A hangzás és a visszhang.
Apróság.
60

A majd következő irodalmi „apróságok" eredetileg bolgárul „szóltak".
12. Kiindulás: ki a rögöt nem becsüli, hegyekben legyen csak része. Bontakozás: aj Birok az élet. b) Aranyrögöt lelni lehet, aranyhegyet halmozni.
13. Mert: sietünk élni?, a gondolat merészkedése?, szárnycsapások?, húz
a föld?
14. Magam is. Így is — úgy is:
Hordozom kereszted
Noszja kraszta ti, ot nego
én szálka
obacse treszká szam
vagyok csak belőle
szamo v tvojte ocsi.
szemedben
EFREM KARANFILOV
Van kritikus, aki úgy szeretne átkelni az irodalmon, mint Mózes a Vöröstengeren — hogy alá se merüljön.

Nincs tragikusabb jelenség a szerzőnél, „aki mögött fényes jövő áll". Ügy
gyönyörködik régi műveiben, mint hajdanvolt szépség ifjúkori fényképeiben.
IVAN METODIEV
Forrás a mezőn!
Az első korty Isten,
a második a szomorúság.
Mily királyi megjelenés
ködpalástban
panyókán a szél.

—

Ki utadat keresed, te,
állj e csipkebokorhoz,
itt az út maga rádlel.
Hallgass!
Ne mondd a verébnek:
Lehull még!

röpül.

Napsugár!
Felsóhajt a csöndben
súlya alatt a fűszál.

61

Ha az egyetlen cél, hogy
ó, bölcsek,
a halál ezt nálunk jobban

egybeolvadjunk,
teszi.

RUMÉN SZTOJANOV

VENDÉG
íme
íme
íme
íme

a kenyér — edd erejét,
a víz — idd nyugalmát,
a tűz — égesd el félelmed,
az ágy — álmodd ifjúságod.

TE
Arcod csontja folyókő lágy karca,
bőröd frissen mosott ing üdesége,
szépséged fehér kis híd.
S én fölébed hajlok mint fűzfa

folyónak.

BORISZ DELCSEV
A legleleményesebb kritika sem képes az irodalmi nulla elé más számot
tenni. Sokkal hasznosabb címet és rangot biggyeszteni elébe.
Kétségtelen, kis igazság kis irodalmat, nagy igazság nagy irodalmat szolgál. A legnagyobb irodalom azonban a legnagyobb hazugság elleni harcban
született és születik meg.
A hallgatás egyetértés — mondják. Nem, igen gyakran éppen hogy egyet
nem értés, mely félelemből, közönyösségből vagy számításból nem nevezi nevén magát.
„A költészet nem csókol kezet" — írta évekkel ezelőtt egy irodalmi barátom. A költészet nem — de a költők olykor igen: amikor az ihlet cserbenhagyja őket, s az öröklét édes illúziója meginog. Nem bízva a holnap elismerésében, készek a bűnbánatra, s hogy bárkinek kezet csókoljanak, ki még ma
hajlandó megkoszorúzni őket.
ALEKSZANDAR GEROV

KÉSÉS
Az ember mindig valahonnan késik éppen.
Késnek a vonatok, késnek á repülőgépek.
Fél és késik a madár, meg-megszakítja
röptét.
Én pedig, mit lekéstem: az öröklét.

SZVETLOZAR IGOV
A költészet az ismételhetőt ismételhetetlenné, az ismételhetetlent örökérvényűvé teszi.
A győztes népeknél több a fekete kendős asszony, mint a legyőzötteknél.
Az esztétika — tétlen kritika.
Egy műben, mely még nem ismeri olvasóját, ha tehetséges mű is, van valami éretlen.
A kis népek olyanok, mint az apró emberek — gyanakvók, sértődékenyek
s ágaskodók.

Soha nem akadályoztam meg, hogy kifejtsék gondolataikat, amelyekkel
nem értek egyet. Önök miért akadályozzák meg, hogy a magaméit elmondjam?
Ameddig így van — igazam lesz mindig.

Egykor voltak a filozófusok, ma: a filozófiai tanszékek, a filozófiai lapok,
a filozófiai kongresszusok.

„Hazafias" eszmefuttatást hallgatok a rádióban. A bolgár nép etnikai sokszínűségét hangsúlyozva az előadó kijelenti, hogy valóságos szintézise vagyunk
a különböző erényeknek — a szláv nagylelkűségnek, a keleti szemlélődésnek, a
balkáni vállalkozókedvnek, s ki tudja még, minek. Különös, hogy az előadónak
az meg se fordult a fejében, hogy ez a fogyatékosságok szintézise is lehet: a
keleti képmutatásé, a szláv akaratgyengeségé, a levantei szélhámosságé stb.
Ilyen lesz a „patriotizmus", ha tömegkultúrává válik.

A szárnyaló gondolatok a sebek fészkéből röppennek fel.

Nem tartom sokra a nemzeteket, melyek szellemi nagyságukat énekesekkel, zenészekkel, színészekkel mérik. Egy nép szellemi nagysága nem az interpretáló, hanem a konceptuális művészetekkel mérhető — az írókkal, filozófusokkal, zeneszerzőkkel...

63

A félreértett internacionalizmus nálunk néha nemzeti hermetizmushoz vezetett, a mi igazi európaizálódásunk pedig a honi értékek felfedezése.
A saját népünk iránti közömbösség nem internacionalizmus, miként az
iránta való kritikátlanság se patriotizmus.
Nem az a legszörnyűbb, hogy az ember pótolható, a legszörnyűbb az, hogy
felesleges.
Az egyszerű a középszerű keze alatt banális lesz, a zseni keze alatt —
fenséges.
Nagy sikerek után az irodalom olykor aprózódik, lanyhul. Ez talán a számára oly fontos pihenőidő. De ha sokáig tart, nem pihenő már, hanem hanyatlás.
MALINA TOMOVA

LOMBHULLÁS CSÚCSÁN
Még nem,...
még nem késő döntened.
Melyik királyságot választod?
Az óarany avar odalent
koronát nem
ígér...
csak röpke repülést.

VALAKI
Bármerre is térek, csak hallom:
jön utánam...
Valaki tébolyog,
Valaki...
Csordultig tücskök égi himnuszával
ő is előjön, hogy egy hosszú-hosszú
magánmagányt ő is elviseljen.

MINT TENYÉRBEN
Minden a tenyeredbe van írva,
bátorságod van-e azonban ki is olvasnod?
Magad prófétája: veszedelmes
foglalatosság,
s hogy bárkit is boldoggá tett volna, nem tudok
(Az együgyű, a gyermek és a naiv lélek
pedig a sors három pártfogolt
kegyeltje!)
64

róla.

PILLANGÓK
Mielőtt eliramodnál, tied volt mind
ez a sok játszi, rebegőn égi kicsi kis pillanat.
Pillangó szárnyáról a hímpor —
ez minden, mi neked marad
pihegőn-lobogó
lélek!

ÖREG ASSZONYOK
Gondolták

volna-e,

hogy egy napon
e szomorú tehetségre jutnak —
hogy kenyeret majszolnak szelíden
ha penészes-rideg is az.

REKVIEM
Ne nézegessed magad a tükörben.
Annyi sok év használat után azt
ráncok kiverik,
repedezett.
És te? —
Te ifjúságod kívánod
egészen, sértetlen.

BOLDOGSÁG
Ez a tanító,
a szórakozott és kancsal,
kinek mindig rosszul feleltem,
mindig rosszul, mindig érthetetlenül
ma tanácsomat kérte.

rosszul,

FOK
Kedves és fivér, te,
állj a vállamra,
hogy magasról lássál —
nem csalétek —
melegem
megkeményítem,
kihűlök o vágytól, hogy néked

segítsek.

ÚTMUTATÓ
Hegyeket mozgat a lelkes ember,
hogy ösvényre jusson konokul a végtelen
Kirándulásra méltó kényelmes
világteret rendeznek be a gyermekei.

felé.

Az unokák pedig (gőgös autóistenek!)
elsüvítenek az utolsó taliga mellett,
mely lelkesen nyikorog a végtelen felé.

HA SÁRBAN IS
A tér kövére hullva véletlen
(sokaság tiportan
irgalmatlanul),
nézd, a szakadt ja hogy les rám!
(mintha övé lenne a végső győzelem).
Rongyos szegfű ... sárverten szépen
(veres zavart lobbantott
szívemben).
SZONDI GYÖRGY fordításai

PÉCSI GYÖRGYI

A Bárányka meg a Ló
ÜJ JEGYZETEK KÁNYÁDI SÁNDOR RÉGI VERSEIRŐL
János evangéliuma szerint, miután Jézus föltámadott, megjelent tanítványai előtt, de Tamás nem volt jelen, s ezért ő nem hitte. „Ha nem látom az ő
kezein a szegek helyeit, és be nem bocsátom ujjaimat a szegek helyébe, és az
én kezemet be nem bocsátom az ő oldalába, semmiképpen el nem hiszem.
És nyolcz nap múlva ismét benn valának az ő tanítványai, Tamás is velők.
Noha az ajtó zárva vala, beméne Jézus, és megálla a középen és monda: Békesség nektek! Azután monda Tamásnak: Hozd ide a te ujjaidat és nézd meg
az én kezemet; és hozd ide a kezedet, és bocsássad az én oldalamba: és ne
légy hitetlen, hanem hivő. És felele Tamás és monda néki: Én uram és én
Istenem!" (Károli ford.)
Romániában 1989 karácsonya óta egy másik, belső időszámítás működik.
Felezőideje a diktátor atavisztikus terrorjának a megdöntése. A Sörény és koponya három éve sincs, hogy megjelent, mégis időtlen messzeségbe került, s
egyszerre fájdalmasan elevenné. Ma megtiltották a magyar nyelvű tankönyvek
és szépirodalom bevitelét, tegnap az oktatásügyi miniszterhelyettes börtönnel
fenyegette a magyar nyelven olvasó „terroristákat". Nem is oly rég hallottuk
a bukaresti televízióban az ünnepélyes fogadalomtételt, hogy a román nép
Európa(?), a világ(?) legkorrektebb nemzetévé válik, mialatt a téren a nu frageti-t (né lőjetek) skandáló emberáradat eleven barikádot állva mészároltatta
magát. A „köldöknéző Európa" (Kányádi kifejezése) láthatta a sortüzet, a népirtást, a megcsonkított hullákat, a kínzókamrákat, a „közönséges állampolgártól" fröcsögve undorodó banditavezért —, és akkor, azt elhitte. Ami történt, a
huszadik század végén élő európai ember démoni álmaira is rácáfolt. Kinek
kell még hasonló igazolás a nemzetiségi, kisebbségi kultúra, nyelv, ember valóságos veszélyeztetettségéről?!
A nyolcvanas évek vége az emberiség történelmének tanítandó cezúrája:
a szocializmus látványos kelet-európai összeomlását jelzi. De valószínűleg az
egyetemes magyar irodalom története is használni fogja ezt a cezúrát, hiszen
a hatágú sípból négyet (magyarországi, csehszlovákiai, szovjetuniói, romániai)
közvetlenül érintett az egyfajta kényszertől való megszabadulás katarzisa.
Hogy a cezúrát követő korszak mivel jellemzi önmagát, nem tudhatjuk. Kányádi Sándor utolsó, 'nyugaton' (ezúttal: akkor már Magyarországon) megjelent kötete, a Sörény és koponya egy megérthetetlenül brutális hatalom kegyetlenséggel agonizáló végóráiból küldött megrázó, döbbenetes üzenetet. Szociológiájában és esztétikumában egyként hiteleset. A könyv teljességgel egyszólamú, s nincs benne másról szó, mint a kisebbségi kultúra, nyelv, ember
67

valóságos létveszélyéről, a nemzetiszocialista expanziótól való
riadalomról.
A verseket Temesvár tudatában másként olvassuk. Minden megtörtént ú j nap
tudatában értelmezzük a múltunkat, tegnapunkat. Amit a tapasztalatok, tények, ösztönök, zsigerek jeleznek, azok a folyamatosan megtörténő jövőben
artikulálódnak. Ami ma lehetséges, holnap már vagy megtörténik, vagy elmarad. De holnapután a holnapi megtörténtből vagy meg nem történtből értelmezzük a mai, múlttá vált napot. A mai nap kétesélyességéből csak a realitássá
vált egyik esély lehet figyelmes, a másik történelmietlenséggé válik. A kigondolt, leírt és vállalt szónak már-már transzcendens súlya Temesvár, Bukarest
tudatában világosodik meg számunkra. Ez az „érthetőség visszaútja" (Szilágyi
Domokos kifejezése). Innen érthetőbb és elfogadhatóbb Kányádi jellegzetesen
nem modern költői magatartása, jellegzetesen nem modern ars poeticája. S innen érthetőbb a kötet üzenete, a minden lényeges információt tartalmazó fekete
doboz tartalma — a vészjelzések valóban vészt jeleztek, s nem költői látomást,
a detonáció megtörtént csakugyan. Detonáció előtti csönd, a zuhanás fekete
doboza. A versek csak tagoltabban, artikuláltabban nevezik meg azt a zsigeri
félelmet, amit a tízezres menekültáradatok is jeleztek.
A kötet újrajegyzetelésére (a Napjaink 1989/7. számában ismertettem) egy
sajátos, kritikusi öncenzúra kioldása is késztet. Kányádi koncepcionálisan megszerkesztett kötetében olyan öngyilkos, önföljelentő, a szerzőt az elpusztításra
kitevő nyíltsággal beszél(t), amit jobbnak látszott megkerülni. Egyszerű dolgokra gondolok. Eszelős fáraóizmussal vádolta a diktátort, kegyetlen tatár kánnak nevezte, megfenyegette a rövidlátó, gőgtől elvakult 'felséget', verseinek
egyik vonulatában már-már ujjongva beszél arról, hogy semmi nem tart örökké, s már érzi a mostaninak a megszabadító végét, tevőleges ellenállásra szólít föl, s ugyanakkor arról is beszél, hogy szörnyűséges gyilkosságok történnek
és készülnek történni, az újfasizmus alatt a „nemzet csekély parányának"
nincs reménye sem, a népirtás nem költői látomás, hanem nap mint nap
¿megtörténülő iszonyatos valóság.
Egy nem modern költői

magatartás

Kányádi egyedüli a legjelentősebb kortárs magyar költők között, aki tudatosan vállal és művel egy jellegzetesen nem modern költészetet, aki a költészetet szolgálatnak tekinti, s egyre teljesebben azonosul a köz (erdélyi magyarság) problémáival. Egyre inkább minden motívum ürüggyé, okká válik, hogy
annak sorsáról, helyzetéről szólhasson. Látóterét egészen betölti, s ezen túl
nincs külön gondja. Űj kötetében nem találunk verset, amelyik a lírai én, az
egyes, az individuális, a közösségtől külön álló perszóna léthelyzetéről, életérzéséről beszélne. Nincsenek céltalan, játékos etűdjei, természeti versei, vallomásai. Mintha nem létezne a modern ember elidegenedése, magánya, létben
való egzisztenciális reményvesztettsége, a megfogalmazhatóság paradoxona.
Kányádi nem modern, de nem korszerűtlen költő. A két kifejezés nem közömbösíti vagy érvényteleníti egymást. A nyugat-európai (szóhasználatában az
európai) modernségmodell elfogadhatatlan számára. Mindenekelőtt tagadja,
hogy az irodalom legyen csak irodalom, tartsa távol magát a szociológiai valóságtól, ne emelje költészetébe a hétköznapi élet tényeit, problémáit, ne foglalkozzon 'vízügyekkel', tegyen radikális különbséget a művészi létezés és a köznapi létezés között. A nyilvánvalóan alkat által is determinált motívumokon
kívül ebben a tagadásban elsősorban az játszik szerepet, hogy a közeg, a tár68

sadalmi-politikai alakzat, mely létezésének objektív keretét határozza meg,
egyszerűen nem nyugat-európai, még kevésbé nem huszadik század végi nyugat-európai. Létét a mindennapi kenyér szorongása, a totálissá váló félelem, a
„nemzetiségi kérdés megoldásának" technikája határozza meg. Ebben az állapotban, hogy mi a költő dolga, a választás nem esztétikai síkon, hanem etikáin
méretik meg. Ahogy fél évszázaddal korábban Dsida ezt már megfogalmazta:
„Mit nékem most a Dante terzinái / s hogy Goethe lelke mit hogyan fogant, /
mikor tetszhalott véreimre / hull már a föld és dübörög a hant, / mikor a bús
kor harsonája / falakat dönt és lelket ingat, / mikor felejtett, ősi szóra / kell
megtanítni fiainkat, / mikor rémít a falvak csendje / s elönt a semmi árja
minket [...] Lehetsz-e bölcs, lehetsz-e költő, / mikor anyád sikolt?!" (Psalmus
Hungaricus). Ugyanígy a társadalmi-politikai-szociológiai helyzet (a demokrácia, az elemi nyilvánosság hiánya) követeli meg, hogy valaki vállalja a nemzeti reprezentáns szerepét és mértékét, az „igazodni magára mutató" utat —,
nem elsődlegesen egy virtuális európai kultúra, hanem egy létező népcsoport
felé. (Ahogy ezt Kányádi és Sütő András vállalja.) S itt az irányultság különösen fontos. Noha Kányádi verseire általában igaz, hogy különböző befogadói
szinteken megközelíthetőek, vannak kifejezetten közérthető, esztétikailag, irodalmilag 'előképzetlenek' (gyerekek, iskolázatlan felnőttek) részére írottak is.
A kötetben a Szürke szonettek és a Madáretető ciklus sorolható ide, mint tanító célzattal, kvázi kötelességtudatból írottak. Aki tudja, hogy a költő, a szellemi ember szavát az értelmiségen, esztétán kívül más is valóságos kívánsággal érteni akarja. Hogy ez mennyire nem lebecsülése az iskolázatlanoknak, az
éppen abban jelentkezik, hogy különbséget tesz a kétféle cél között, s nem általában válik könnyedebbé (ami népieskedés lehetne), illetvé^ az adott szint
szemhatárát tekintve a legteljesebb igényességgel fogalmaz. Ennek a közhasznú munkálkodásnak, testmeleg közösségvállalásnak vannak sajátosan erdélyi
hagyományai, mindenekelőtt a nyugat-európai egyetemeket járó erdélyi tudósok (Misztótfalusi, Apáczai), akik tudományukat a nemzet emelkedéséért szerzették. Csoportos kirajzásuk sehol nem volt olyan meghatározó és jellegadó,
mint éppen itt. Egy eredendően más szemléletből ezt a magatartást megérteni
kevésbé, mint elfogadni (vagy nem elfogadni) lehet.
Több összetevője van Kányádi Európa-, illetve modernségingerültségének,
ami kétségtelenül jelen van költészetében. A legfontosabb — a már említett —
máshelyzetűség, és az, hogy ezt a máshelyzetűséget az európaiság, modernség
nem hajlandó tudomásul venni, értetlen a valóság konzervativizmusával szemben. Pedig, írja, „már-már / képes volnék magam / is á lá bodler / legalábbis á lá fen dö szieklő / meg tudnám én is / huszadik század végi módra / ki
tudnám én is / eredeti jó béke / beli anyagból azt a néma / hangot amit ki /
kell ejtenünk". Amit a kötetnyitó Reggeli rapszódiában önironikusan tagad, azt
rendre megcselekszi. Például a Körömversek ciklusban a maga egyszólamú (egy
gondolati ívű) költészetére a haiku műformát honosítja. Körömre írható, körmön is elférhető versek, papír híján az utolsó üzenetek ide írandóak — amit
csak a test pusztításával lehet elorozni a költőtől. Témájuk nem haiku téma
(hármat ír haiku témára is, ironikusan), hanem, mint minden, a szorongattatott valóság nyers, brutális tényei, tragédiái, intelmei fogalmazódnak meg
egyetlen feszült ívben. Például a szárazajtai fejszés pogromok, lefejezések jelen idejűvé válásának, újraelevenedésének valóságos lehetősége: „A bárd s a
tőke / eltűnt a múzeumból. / Itt járt a tettes." Különös remeklés néhány szóban, elfér benne a múlt és a jelen. Fölidézi a Maniu-gárdisták barbárságát, a
fajgyűlölet önkéntes mészárlását — a megtörténtet. Egy potenciálisan értő
69

hallgatótáborhoz szól, azokhoz, akik a gyilkosan finom iróniát értik: a bárd és
a tőke valóságosan nem került múzeumba, holott mementóként oda kellett
volna kerülni, mert a hivatalos múzeumőrök letagadták létét. Szégyenből? Inkább cinkosságból, mert valaki újra használni akarja(?), fogja(?) — elég, ha
csak szeretné, s elég, ha csak megfordult a fejében a gondolat —, irtózatos.
Kányádi egy népcsoport, az erdélyi, romániai magyarság gondjával azonosul. Ez az azonosság azonban nem atavisztikus, heroikus, váteszi azonosulás,
hanem — megint — helyzet. Legalapvetőbb gondja, félelme ugyanaz, mint a
közösségé, szándéktól, tudattól független objektivitás — magyarnak született.
A világgal történő legelső, állandósult szembesülése pontosan ugyanaz: magyar,
más, fölösleges, akinek anyanyelve, identitása kétségbe vonatik. Létezését tudatában, zsigereiben ez határozza meg. A legegyszerűbb, legközönségesebb, a
privát kis zugban elvégzett profán cselekvéseket is ez a tudat és létérzés járja
át. A költőét éppúgy, ahogy a falujuk határát soha el nem hagyó jámbor öregekét, vagy különösen — az iskolát próbáló gyerekét. Amikor vállalja a közgondok megfogalmazását, az egy (nyugat-európai) modern gondolkodás számára
megérthetetlen paradoxon, holott számára evidencia: „ó a / szabadság kérem
ahogyan / egy jeles író / személyiség mondotta / az kérem a tizen / nyolcadik
század esz / méje volt ugyebár a / huszadiké a nyugdíj" (Dísztelen dal). A tizennyolcadik század eszméjét tudathasadás nélkül megkerülni nem lehet. Az
elemi gondok azonosak, a köz gondjait a magáénak érzi, mert a maga gondja
is ugyanaz. Ám nem a nép nevében beszél, s nem is önnön személyisége korlátjait sorolja, hanem a kettőt fedő szeletet rezonálja — prédikátori kötelességtudattal és alázattal.
Dísztelenség —

enjambement

Kányádi megfogalmazási, megközelítési módja szakrális és profán. Profán
— durva tagolással — a Dísztelen dalok és az Űrsorompó ciklus. Profán versei
glosszaszerűek, ironikusak, önironikusak. Közvetlenül reflektálnak valamely
eseményt, magatartást, léthelyzetet. Nyelvük a köznapi beszélt nyelv, attól aligalig tér el. Dísztelenek, legfontosabb nyelvi erejük az éles enjambement, az áthajlás, a szorosan összetartozó szegmentumok elválasztása, mely a központozás
elhagyásával válik energikusan kifejezővé. A központozás nélküli enjambement
a textus újratagolásával, újraértelmezésével a nyelv szabadságává válik, illetve,
ezen a módon jelenik meg a nyelv szabadsága, s általa az emberi kommunikáció (rejtjeles) lehetséges szabadsága.
A kötetnyitó vers, a Reggeli rapszódia (romantikus műfaj) — vitairat, válasz, érvelés a maga nem modern ars poeticájáért. Kányádi itt az áthajlást levegővételnek nevezi, aminek hallatán „még a / versben kevésbé járatosak is /
föl-föllélegeznek". önironikusan indítja a verset („ezek olyan nem szeretem /
nem is igazi versek"), majd lendületes, rétori ívben hárítja el magától a hivalkodó, öncélúságában tetszelgő költeményt, amikor a létezéshez a Miatyánk pár
szava éppen elegendő. Majd idézi az imádság két, legfontosabbnak tartott sorát: „a mi / mindennapi kenyerünket / add meg nékünk ma és ne / vígy minket a kísértésbe" —, a hagyományos tagolás helyett a cezúrát a ne és a vígy
közé teszi, az éles metszet jelen idejű paranccsá változtat, és ellenkező cselekedetre szólít föl — a megkísértésre. A következő sor („miért ne" — a költő kiemelése) átvezetés, egyrészt visszautal, visszakérdez az imádság idézett második sorának hagyományosan tagolt könyörgésére, nyomatékosítja ugyanakkor
70

önnön parancsát, másrészt átvezet saját, kétségektől sem mentes költői cselekedetére: „miért ne / kem kellene krisztusi vér / hullatás árán is valódi / költeményeket szereznem." A kiemelt ne betűpáros a többféle lehetséges, ellentétes jelentések origója. Benne rejlik a textus hagyományos tagolása, a feladattól való kételkedő vonakodás (miért nekem kellene), ugyanakkor a vívódásból
mégis a vállalás marad. A nyomatékos ne után a következő sor a hangsúlytalan kem szócskával kezdődik, elválasztódik a személyes névmás, s a hangsúlytalanság révén egyszerűen kioltódik, közömbösítődik a kem, mintha ott sem
lenne („miért ne kellene krisztusi vér / hullatás árán is valódi / költeményeket szereznem"). Hasonló, de egészében ellentétes jelentéssé alakító áthajlás
jelenik meg a vers középső részében. Itt a társadalom az alapszó, mely első
szegmentálásában mint a költészet humanizációja jelenik meg („társ / a / dalom"), a következő sortól azonban szótagokra bontva, lépcsőzetesen ereszkedő
tördelésben írja le, s az utolsó szótag után a [!?] írásjel-kombináció következik,
az értetlen visszakérdezés, a társadalom humanizációjának hiányára mutatva.
S ez után következik egy durva metszés, kiemeléssel: (a mi társadalmi [!?]
helyzetünkben meg) „éppenséggel nem / kell elkeseredned azért". A hagyományos, élőbeszéd ritmusa szerinti tagolással szemben a különös helyen megválasztott cezúra, a „lélegzetvétel" a szavak jelentését megfordítja, pontosan az
ellenkező értelmet, értelmezést foglalva el: el kell keseredni.
Az áthajlásra, az éles metszésre épül a Dísztelen dal című remeklése is.
Nézzük a vers indítását: „nem mondom én ki / mondhatatlan mert / félek ha
ki / mondanám rámszakadna / nem vagyok hős ó". Költői kelléktára igen puritán, mindössze a szöveget tagolja úgy, hogy a megfogalmazhatóság képtelenségének lélektani, szociológiai okai kiderüljenek. A közbeiktatott cezúra az
egyszerű, élőnyelvi beszédre emlékeztető szöveget alakítja többértelművé, többféleképpen értelmezhetővé és értelmezendővé: nem mondom ki, mert félek;
nem mondom ki, mert kimondhatatlan; félek, mert kimondhatatlan; a kimondáshoz hősnek kell lenni stb. Ezek a többfelé induló jelentésvektorok összeadódva, együttesen adják a nem beszélés kényszerűségének indoklását, magyarázatát. Ugyanakkor a vers indítása eleve önironikus, tagadva tagadó, a
totemisztikus körülírásra emlékeztető módon mondja ki a tabut: tilos beszélni.
A Sörény és koponyaban, s ezen belül az említett két ciklus közvetlenül
közéleti reflektálású verseiben feltűnően gyakoriak az áthajlások, az igen éles
metszetek ilyen és hasonló alkalmazásai. A poétika elmélete szerint ez a (halmozott) megoldás egyfajta esztétikai igénytelenségből fakadhat, Kányádinál
azonban, érzékelésem szerint nem ilyen formai, esztétikai indoklásként kerülnek előtérbe, sőt uralkodóvá az áthajlások. Még csak nem is a cenzúra közvetlen kijátszásáért (az ugyanis, tapasztalatból tudjuk, mindig szemfülesebb az
olvasónál, sőt olykor a szerzőnél is), hanem egy sajátos beszédhelyzet újrateremtéséről van szó, költői formában.
Az általam kiemelt sorok egy sajátos, nem egyenes beszédre voltak példák,
ahol a beszélő a lélegzetvétel által 'rejtjelezve' közli üzenetét, ahol a lélegzetvétel közbeiktatásával válik üzenete más-, illetve többértelművé.
A beszélők tudják, hogy tilos kimondani bizonyos dolgokat, a tabukat, saját életük legfontosabb, legelemibb gondjait. Nem szabad, de nem is lehet.
A rettegés, a félelem egészen behálózza és megbéklyózza a lelket (K. barátomnak; A prédikátor könyve), a gyanakvás, a bizalmatlanság lesz úrrá. Az elemi
kommunikáció megbénul, ugyanakkor a kommunikációs kényszer is erős, a
71

megszólalás, a kapcsolatteremtés lehetőségének megkísértése. Az egyenes beszéd életveszélyes, nem vállalható. A beszélő, a közlő a hatalom által engedélyezett, akár cenzúrázható szöveget mondja, a szünetek, nyomatékok által azonban szavainak értelmezhetőségében elvileg kétértelművé válik. A hallgatón, a
beszélgetőtárson múlik, hogy a szöveg melyik tagolására van füle, azaz cinkos-e
a megkísértésben. A lélegzetvétel egy sajátos közösségen belüli zsargonnak a
formája, amit kívülálló nem érthet. A cinkos beszédhelyzetre utal konkrétan
a Kettős ballada néhány sora is: „ilyen hosszú áramszünet / rég nem volt
mondja ki tüzet / kér és kacsintva mellbe bök" —, itt közönséges gesztus jelzi
a nyomatékot, a fölhívást a cinkos, rejtjeles üzenetváltásra. Ugyanakkor kétértelmű, mert kimondott szavai semmiféle lényegi üzenetet nem tartalmaznak,
csak a másik fél készségén múlik, hogyan értelmezi a szó és gesztus kombinációját.
Kányádinál a textust újratagoló éles enjambement hangsúlyosan a közvetlenül 'politikus', az egyszerű köznapiságra reflektáló versekben van jelen, mely
a (publicisztikusabb) élőbeszédre épül. A Reggeli rapszódiában írja, hogy „még
a / versben kevésbé járatosak is / föl-föllélegeznek egy-egy / jobban sikerült
levegő / vételemtől" —, érti a kacsintást és megnyugodva visszabólint.
Dél Keresztje

alatt

A latin-amerikai utazás — mint újabb korszakában minden motívum —
csak lehetőség arra, hogy a népcsoportról, melyhez tartozik, minél pontosabban
beszélhessen. Az utazás azonban egy fájdalmas tanulsággal szolgál: a közösség
megtörténülő jövőjét tapasztalja meg a 'szóródó, porlódó', Latin-Amerikában
élő magyarok fölmorzsolódásában, de még inkább az ottani bennszülöttek, az
indiánok sorsában: „az indián és a néger / tüzet rakni éppúgy térdel / mint a
hargitán a pásztor / számolni ujjain számol / különbség ha van az égen / itt
a göncöl jön föl este / fölöttük a dél keresztje". Az adott társadalmon belül
az indián és a hargitai pásztor ugyanazt a pozíciót foglalja el a struktúrában,
ám a latin-amerikai indián helyzete már a hargitai pásztor jövő idejét is jelenti; az analógia révén az indiánság, az osztályon aluli, rezervátumban élő,
depressziós állapotba süllyedt bennszülött őslakosság a tevőleges népirtás, m a j d
a magárahagyatottság által a romániai magyarság jövőjének látomása helyett
egy valóságos, valószínűsíthetően reális jövő alternatívájává válik. A költő földrajzi utazása jövőutazás, a ciklus (ill. a kötet még néhány) verseiben az indián—pásztor 'analógia' úgy hasonlat tehát, ahogyan egy paralell megtörténülő
esemény lényegében csak időben mutat (némi) aszinkronitást, illetve, az elhanyagolható 'társadalmi díszletek' mások csupán.
A ciklus első verse az Invokáció — eposzi előhang, segélykérés. Zrínyi
Szigeti veszedelmének fohásza szerint (is) Máriához, „nagyasszonyunkhoz" fordul — változatlan eposzi formula —, egy nagy, népet, népcsoportot érintő esemény megsegítésére kérve őt, és közbenjárásért folyamodik a költő dolgának
elvégzéséért. A segélykérés ezúttal nem forma, s az invokáció értelme sem
eposzi. Nem heroikus cselekedethez, ill. annak elmondásához kér segedelmet,
végszükségben folyamodik a (keresztény) hagyomány szakrális királynőjéhez.
Az Invokáció a régi magyar himnusz, a Boldogasszony! Anyánk! adaptált, huszadik századi változata, variációja. A gesztus és a gesztushelyzet azonosságán
túl a közvetlen szinonimák által lesz félreérthetetlen az áthallás: „Nagyasszonyunk hazánk reménye / tekints a déli féltekére / bús nemzeted csekély pará72

nya / ítélve örök árvaságra / zokogva esd / mint a pusztában a zsidókat / hajdan az Or vezéreld óvjad / segítsd a nyelvben bujdosókat" — „Boldogasszony!
Anyánk! régi nagy pátronánk! / nagy ínségben lévén így szólít meg hazánk! /
Magyarországról, romlott hazánkról, / ne feledkezzél meg szegény magyarokról". A nagy ínség — a nyelvi üldözöttség, s a nyelv által az emberi f a j üldözöttsége miatt folyamodik a „magyarok nagyasszonyához" — a magyar szó
ebben a textusban természetesen nem hangozhat el (a Reggeli rapszódiában
írja ironikusan a versmérték ürügyén: „a másik jelzőt említeni sem merem
milyen nyolcasokkal"), helyettesítőként a nemzet és a déli félteke kerül a versbe, melyek együttesen jelzik (az indián—pásztor analógia alapján is) az otthoni rezervátum-állapotot. A költő magát vándorénekesnek nevezi, a régi magyar irodalmi hagyományra utal, s ebben az értelemben nyomatékos a kifejezés (nem az utazó, világot járóéban): igric, jokulátor, históriás énekmondó (ld.
az utolsó ciklus verseinek általa megfogalmazott műfaját: históriás énekek),
hírvivő, egyszemélyes 'tömegkommunikáció'. Az Invokáció a nemzeti kultúra
hagyományainak műfajait, költői magatartásmodelljeit ötvözi finoman egymásba, a szorongattatottságból küldött segélykiáltás ezáltal emelkedik az egyetemes magyar történelem tragikus, tényleges vészhelyzeteinek paradigmatikus
sorába, mutat a vers és a jelenség érvénye helyi értékén túl.
A latin-amerikai út a jövőbe tett utazás. Kányádi korábbi költői pályaszakaszának oly jellegzetes látomásversei jelen idejűvé válnak: a jövő nem
látomás, nem fikció, hanem reális történelmi alternatíva az indiánok sorsszimbolikájában. A ciklus talán legjelentősebb verse, A folyók közt is a jövővel
való szembesülés, találkozás. Kányádi egyes pályaszakaszaiban megjelennek a létről való tudás nagy összegző versei (amilyen az El-elcsukló ének, a
Fától fáig, a Fekete-piros, a Halottak napja Bécsben címűek), a szerves önépítkezés egy-egy szintézist teremtő lezárásaként. Ebbe az összegző sorba tartozik
A folyók közt is, de egészen kivételes és különleges helyet foglalva el.
A Szürkület kötetben (1978) jelent meg Kányádinak az avantgárd montázstechnikára épülő, múltat-jelent-jövőt, az egyest és a nemzet(töredék)et számba
vételező nagyszabású verskompozíciója, a Halottak napja Bécsben, a huszadik
századi egyetemes magyar irodalom egyik megkerülhetetlen remekműve, melyet közvetlenül Mozart Rekviemje hívott életre. A folyók közt ennek párverse, pontosabban: újraértelmezése, jövő idejű megfogalmazása. A folyók közt,
melynek valódi súlya és értelme a Halottak napja Bécsben ismeretében tárulhat föl, hasonlíthatatlanabbul szegényesebb, puritánabb költői eszközeiben,
egyetlen szólamra redukálódott jelzés a megtörténülő földi végítéletben. A két
vers között hangsúlyosan jelölt az áthallás, a versindító helyzet, és a vers ívét
meghatározó, vezető Celanoi Tamás éneke (a Rekviem 'szövegkönyve') révén.
A vers az alanyi költők jellegzetesen (József Attilától ismert) konkrét helyés állapotmegjelölésével kezdődik. A bécsi Ágoston-rendiek temploma után itt
a „délbarokk éjszakában" áll a költő, a természet templomában. Talán nem
mellékes, hogy az Amazonas vidékét, ezt a buja, tropikus, ősállapotot idéző tájat a teremtés hatodik napjának is nevezik, itt még érezni lehet az isteni kéz
beavatkozásának melegét. Ott a magány a bécsi út és a Rekviem hallgatásának
pillanataiban időlegesen jelent meg, itt állandósult állapot: „mert a legárvább
akinek / még halottai sincsenek" — „úgy állok itt e délbarokk / éjszakában
mint akinek / már halottai sincsenek". A 'saját halottak', a temetők fontos motívumok Kányádi lírájában, a szülőföldhöz való tartozás folytonosságát jelentik. Itt már ezek sincsenek, s nem csupán a vers konkrét helyszíne (Latin73

Amerika) miatt, hanem a múlttól, a hagyománytól, a szülőföldtől való elszakítás jelképes értelme, a jövő idő megtörténte miatt sem. (A Krónikás ének Jékely Zoltánnak — odaátra versében is hiába keresi Jékely sírját Házsongárdon, de nem találhatja más, meghatározó szellemiségű erdélyi ősök emlékét
sem.) Nem kérhet nyugalmat a halottaknak, mert nincsenek.
Ott a dies irae, a végítélet eljövetele, a bűnök nyilvánosságra kerülése bizonytalansággal terhes („csak a bíró késett eddig / bűn bűn alól ú j bűnt vedlik / s nem tudhatjuk vajon meddig // tartatunk ítélet nélkül / s mint bűnhődtünk azt is végül / nem róják-e vissza vétkül"), a mozarti Rekviemben a
számadás félelemmel teli, a lélek szorongva járul az Űr elé —, itt a költő m a ga ajánlja föl a pillanatot a számadásra: „megítélsz-e majd istenem / kételkedőn is arra vágyom / hogy valaki ne földi szem / elébe kelljen állnom [...] itt
volna most az alkalom / innen szinte egedbe látni / tőled volna jó hallanom /
miként volt s lészen ezutáni / életem mert félő hogy holtan / észre sem veszed
majd hogy voltam". A Halottak napja Bécsben rapszodikusan a nemzeti és
magántörténelmet, hagyományt, mentséget, érveket fölsorakoztató gazdagságával szemben itt egyetlen aktus idéződik meg: a megmérettetés, az ítélet
pillanatának igénye, a szemtől szembe történő vallomás, melyre végszükségében kényszerül. Közvetlenül szól a Teremtés Urához, de ebben a szólásban
több a szelíd, csöndes, szomorú szemrehányás a méltatlanul súlyos bűnhődés
miatt, illetve, mert az Űr kivonult, kiszorult a teremtés ügyeléséből a megmérettetés előtt, a „káin öklűek" elvégzik a testvérgyilkosságot, fölöslegessé teszik a „másvilági" pokol létét. Közvetlenül szól az Űrhöz, a Rekviemben Jézus
volt a közbenjáró, a Halottak napjában Mátyás királyt kérte szószólóul, itt nem
engedheti meg a közvetítő átruházását, maga folyamodik az esetleges, bizonytalan kegyelemért. Alázatos folyamodvány önnön fizikai létéért, és a nyelv megmaradásáért („s nemcsak engem a nyelvet is / mely ezredévig áldva zengett / de
ha vétkezett volna is / tekintse érdemét kegyelmed / ne rostálják ki mint a
konkolyt / a szemenszedettek közül / adj rá reményt mint a lecsonkolt / testrész szemétre nem kerül"). A költő a közbenjáró, s az Agnus Dei hiábavalónak
bizonyult megváltói kálváriája után övé a megtöretés, az áldozat bemutatása,
átvállalása: „bélyegét az elkárhozóknak / süsd rám semmint a hódolat / igájában mint nyelve-volt / indián legyek hódolód."
A versnek két befejezése, megoldása íródott, egy latin-amerikai, s egy „itthoni változat", két különböző megoldása az ítélet utáni állapotnak. Az örök
nyugodalom a latin-amerikai változatban jelenik meg, megbékélés a halállal, s
a „bűntelenségű elem"-kénti örökléttel. Az itthoni: leveretés, hittelenség, keserűség — békétlenségben kimerevített tagadás.
Versszociográfiák

— Vannak

vidékek

A ciklus valamennyi verse e szavakkal kezdődik: „vannak vidékek", a versek pedig élesen különböző, egyszerre tárgyszerűen objektív, és vallomásosan
szubjektív megközelítésben beszélnek a hétköznapokról, a rezervátumlétről.
A műfaj, amit magam versszociográfiának nevezek, valószínűsíthetően a zsánerkép adaptált, korszerűsített változata. E versek egyszerre epikusak és líraiak, egyként fontos a tárgyi igazság, hitelesség, és a költő tárgyához fűződő,
vallott viszonya. A tárgyi hitelesség itt szociológiai pontosságot, egzaktságot
fed, s e tényeket vallottan lírai szubjektív módon értelmezi. A szociológiai tartam — az erdélyi magyarság léthelyzete, létlehetősége. Az epikus leírás lehető74

séget ad arra, hogy kvázi nem költői módon beszélhessen a „nemzet csekély
parányá"-ról, egzakt ismereteket adjon, tényekkel is igazolja a költő más, lírai,
szubjektív meglátásait. A cikluskezdő Vannak vidékek (melyet az 1978-as
Szürkület kötetből emelt át) kis remeklése szimbolikus értelmezésénél fogva,
írja le a létállapotot. A köznyelvi élőbeszéd poétikátlanságával jelenítődik meg
a paraszti életforma szakrális magatartása: „ahol / a fölösleges / kutya- s macskakölyköket / vízbe ölik vagy elevenen eltemetik" / de mielőtt még a szemük / kinyílt volna // de mielőtt még a szemük / kinyílt volna" — a „vannak
vidékek" ironikus helyzetmegjelölés, ugyanis ez a szakrális magatartás mindenhol igaz, az íratlan törvény szerint a fölöslegessé vált állatokat csak nyolcnapos korukig szabad lelkiismereti teher, a gyilkosság bűnének terhe nélkül elpusztítani, aki ez idő után teszi meg, szakrális bűntettet követ el. A feltétel
megismétlése azonban átvezet az emberi társadalomba, szimbolikusan, nem
oldja föl a képet, ahol látó, fölöslegesnek ítélt, nyitott szemű embereket ítélnek
pusztításra. A szimbólum föl nem oldása, de félreérthetetlenné tétele nyomatékosítja a brutalitást: az ember állati számba vételét, személytelenségét, számszerűleg meghatározott optimális jelenlétét, az irtózatot.
A „vannak vidékek" kifejezés elidegenítő hatású — az ún. Európa felé.
Mesélői fordulat, a nem egészen hihető, a fantasztikum, egzotikum bevezetése.
A „vannak vidékek" szociológiai háttere a huszadik századi Európa szemhatárából tekintve valóban egzotikus, fantasztikus, szinte hihetetlen — s ezért tán
el sem hiszi. A költő dacosan fordul el ettől a szemhatártól, bensőséges szeretettel, melegséggel vallja idetartozását, azonosságát ezzel a csámpássággal,
fájdalommal, kínnal: „vannak vidékek viselem / akár a bőrt a testemen / meggyötörten is gyönyörű / tájak ahol a keserű / számban édessé ízesül / vannak
vidékek legbelül" (Előhang — a cím itt is régies, ezúttal tizenkilencedik századi műfajt idéz, ahonnan a zsánerkép — Petőfi-örökség — eredeztethető,
ahonnan Arany Toldijának Előhangja emelkedik emlékeztetőül).
A ciklus talán legfontosabb, megrendítő verse az Éjfél utáni nyelv és a
Metszet. Az Éjfél utáni nyelv a dinamikusabb helyzetdalra emlékeztet indításában, mely a jövendő (jellegzetesen kányádis) látomásáig ível. A vershelyzet,
a várótermi éjszaka leírása Dsida Jenő. Nagycsütörtökjét már idézi (,>Nem volt
csatlakozás. Hat óra késést / jeleztek és a fullatag sötétben / hat órát üldögéltem a kocsárdi / váróteremben, nagycsütörtökön. / Testem törött volt és nehéz
a lelkem [...] Az ablakon túl mozdonyok zörögtek, / a sűrű füst, mint roppant
denevérszárny, / legyintett arcul. Tompa borzalom / fogott el, mély állati félelem."), mely a vers egy későbbi szakaszában, a látomás idején hangsúlyos idézésben is megjelenik („Péter aludt, János aludt, Jakab / aludt, Máté
aludt és mind aludtak..."). Az Éjfél utáni nyelv váróterme — köztér, az illegális nyelv, s használója, az illegális (a fölösleges) ember éjfél után, kvázi törvényen kívüli időben való megtűrt létfeltétele. A pályaudvari kép taszító, nyomasztó zsúfoltságot, szegénységet, nyomort, lomposságot mutat, törődött testeket és meggyötört, nehéz lelkeket: „szitkok jajgatás röpköd és / arany- és kivertfogú röhögés / felkúszik a falon a mennyezetre hág / elnyomja a kinti
tolató-zakotát". Objektív, illúziótlan a látvány, reménytelenül szomorú: a költő
népe. Ugyanakkor képileg, lélektanilag egzakt a leírás, az éjszakai, kivilágítatlan erdélyi pályaudvarok zsúfoltsága ez: homályos kontúrok a „fullatag sötétben", reflexió-mozaikok. A jövő látomása ebből az objektív helyzetből indukálódik, s illúzió nélkül nem lehet lényegileg más. A jövő halál táncos látomást
mutat, az önfegyelem föladását, a nemzet lelki, morális elzüllését, az apokalip75

szist: „se péter se máté csak jános van jelen". A költő látomását váratlan akció szakítja félbe a végső konklúzió kimondása előtt: csecsemősírás, az eleven
vitalitás, az egészséges reflexió, mely mitologikusán „az éjfél utáni nyelv bozontos busa és nagyétvágyú krisztusává" lép elő. A bozontos, busa, nagyétvágyú jelzők brutálisan profánok a finom csecsemősírásra, azonban a romlásba,
piszokba, depresszióba süllyedt környezetéből csak ez a profán, eruptív energia
válhat rendíthetetlenné, 'életképessé'.
A Metszet egyetlen pillanattá kimerevített életkép. A kimerevítésnek drámai a funkciója: a „gyönyörű tájak" „sanyarú sorsú" emberei ugyanazt a néma, szoborszerűen moccanatlan tartást veszik magukra, mely a rezervátum indiánjai arcáról, testéről ismerős. Az életképben megrajzolt, mozaikképekből
összeállt portrék tényszerűen hitelesek, s nem kevésbé teljes sorsmodellek derülnek ki, mint Illyésnek a Puszták népéből klasszikussá lett cselédportréjából:
„vannak vidékek gyönyörű / tájak ahol csak keserű / lapi tenyészget" — a
természeti gazdagság és a társadalmi szegénység kiáltó ellentéte, az „emberek
szomorú / szemében alig pislogó / mindegyre el-ellobbanó / fakó reménység révedez / hogy egyszer mégis vége lesz / fekete kendők kalapok / pergamen arcok alattuk / s mint a kezek a térdeken / ülnek maguk is félszegen / a velük
rozzant egy-rokon / megszuvasodott padokon". A terméketlenség, a nélkülözésre kényszerítés, s a már-már lemondó remény a változásokra. Fekete kendős, kalapos emberekről, öregekről ír, a szenvedéstől, gyötrődéstől elvékonyult
arcbőrről, az arc fehér pergamen, melyen nincs gyűrődés, árulkodó ránc, kifejezéstelen, az érzés rejtve van. Kezüket térdükre helyezik, ez a kéz megmutatható, munkában cserzett kéz, a térdre tett kéz nem titkol, takar semmit, ám
itt félszegségből kerül a kéz a térdre, mint ahogy ülnek is, bizonytalanságban,
kiszolgáltatottságban, bármikor fölállásra, igazolásra készen. Magukra maradt
öregek, egyetlen rokonuk a megszuvasodott pad, létük tétovaságából csak a
halál bizonyossága az övék. Atomizált, magukba süllyedő egyetlen világok, sem
a körülöttük levő világhoz nincs közük, egymáshoz is csak a temetés idején lehet, amíg a másikat kísérik, hogy majd őket is elkísérjék.
A bárányka és a ló mítosza
A kötet utolsó ciklusából három jellegzetes verset emelek ki. A Vae victis-t és a Visszafojtott szavak a Házsongárdban verseket, melyeket összetartozónak érzek, és a Sörény és koponyát. Kányádi újabb korszakának (a Szürkület, 1978 kötettől) egy vonulatában különösen jellemző az összetett időszemlélet, mely a magán és történelmi, a mitikus és a tapasztalati szinteket összegzi,
s mely gyakorta a textus szintetikus összetettségében is megjelenik, oly módon, hogy verseiben újraértelmezi, újraintegrálja korábbi motívumait, illetve
tágabb, rokon hagyományokkal rétegzi. Az előbbire a Sörény és koponya példa, az utóbbi módra a bárányka motívumot idéző két másik vers. A versek értelme — ahogyan A folyón át a Halottak napja Bécsben megidézésével, együttolvasásával — a rezonáló motívumokkal, vendégszövegekkel együtt teljes.
A szerves, tudatos építkezés eredményeként válik a román népballada báránykájának sorsa az újfasizmus időszakában gyilkost kiáltó költő archetipikus
sorsmodelljévé, a ló pedig saját költői múltjából a személyes létezés mítoszi
szimbólumává.
A Vae victis, alcíme: Változatok Baconsky-témára
Anatol Baconsky
(1925—1977), a rokon szellemiségű román költő azonos című versét idézi, gon76

dolati ívét gördíti tovább. A Baconsky-vers, melyet Kányádi (a költő válogatott verseit fordította) munkásságából a legfontosabbnak tart, a mítosztalan legyilkolást, a totális fizikai, erkölcsi vereséget szembesíti a legyőzöttek, az áldozatok illuzórikus mártírképzetével, a hősi halállal, a látványos, ceremóniás, hírt
vivő erkölcsi megmaradással, továbbéléssel. Baconsky versében a hősi halál
képzete a Bárányka című román népballada kulcsmotívumainak versbe szövésével jelenik meg, egy nemzeti illúziót megsemmisítve. (A Bárányka népballada
körülbelül olyasféle súlyú a román folklórban, nemzeti hagyományban, mint
nálunk a Kőműves Kelemen balladája — alapvetés.) Kányádi a maga Vae victis-ében a Baconsky-féle paradigmát követi, az illúziótlan, hősietlen leveretést,
megöletést, s szintén a román népballada kulcsmotívumait használja. Válaszvers, költők vetélkedése, játéka, s ha nem volna annyira véresen komoly, egyszerűen szeretetteljes baráti gesztusnak ítélhetnénk.
A ballada azonban Kányádi lírájában, egy korábbi, fontos versében már
megjelent, az 1967-es Könyvek s kolompok Zcözöttiben, amit a „legrománabb"
költőnek, Ioan Alexandrunak ajánlott, akinek szintén fordította a verseit. Ott
a ballada még Ioan Alexandrué volt, az ő román kultúrája, múltja, hagyománya, mely előtt a magyar költő megilletődötten tisztelgett. Itt közös kinccsé,
közös jelrendszerré, közös nyelvvé válik, olyannyira, hogy Kányádi is a magáénak érzi, anyanyelvi szinten szövi versébe a román nemzeti és egyetemes
értéket. Az azonos nyelv megtalálásának gesztusa a nemzetek sorsazonosságban való egymásra találásának lehetősége, szükségszerűsége, kényszere, szimbolikus aktus.
A Vae victis jellegzetesen kányádis látomásos vers a költői sorsról, magatartásról, lehetőségről. S ugyanakkor jellegzetesen magyar is. A költő versbeni
szinonimája, helyettesítője a prédikátor kifejezés, akinek szavai példabeszédek.
A mitológiai érvényű, népét terelő, tanító, igével intő szakrális magatartás a
jelenben durván profanizálódik. Gyávaság, egyéni haszonlesés, hallgatásra
kényszerítés („egyre több a mogyoró- s nyírfa- / vesszőket hántolgató jákob /
észjárású élelmes el / s lehallgatott a prédikátor") által hiteltelenítődik, „intelme röhögésbe fullad". Holott az intelem valóságos létveszélyt kiáltott, mely a
következő sortól, a Bárányka megidézése által rezonálódik: „botot emelni készülnek a társak / tarisznyák mélyén rejtőznek a / hangjukat-vesztett furulyák / sír a bárányka vérét venni / diadalmas kések fenődnek". A költő a ballada táltos báránykája is, aki tudja a gyilkosok közeledését, s a veszélyt jelzi
a pásztornak. A balladából tudjuk, hogy a pásztort azok a társai készülnek
megölni „több-szebb juháért, / göndör kosáért, / kezes lováért, / komondoráért"
(Illyés ford.), akikkel eddig együtt legeltetett. A „hangjukat-vesztett furulyák"
gondolata viszont már a Baconskyé, a „képzelt szertartás" illúziójának megsemmisülése: „sötétben bolyong az emlékezet, / elrothadnak a furulyák —
szél / se fog zenélni / soha sírotokon!" A ballada szerint a pásztor, közelgő
haláláról értesülve, végrendeletét a bárány kára bízza, mondja el meggyilkolását a világnak, s tapintatosan közölje az édes anyókával is — Kányádinál a
táltosnak, tudósnak, költőnek is vérét veszik, a bűn elkövetése, a história az
eléneklés által nem tudódhat ki, az ölésről emlék sem marad.
A Visszafojtott szavak a Házsongárdban, Kacsó Sándor sírjánál elimádkozott nekrológ szövegén is a Bárányka motívumai szövődnek át, a prédikátor
elvesztésén érzett hiány fájdalma ezáltal emelkedik egyetemes és szakrális érvényűvé. A Vae uictisben az élet kioltása még látomás volt, itt jelen és múlt
idejű.
77

A vers első része zsoltáros szavakkal a sírversek szokásos fordulatát követi, a halott az elmúlás örök törvényére emlékezteti a búcsúztatókat; majd
nagyságáról, érdeméről szól, s a hiányról, melyet halálával az emberek között
hagyott. A „Se imádság / se ének / feketét vett igékből / halotti beszédek /
mormolunk rebegünk mi lesz velünk" versindítás már jelzi, hogy nem egyszerű halottat búcsúztat a költő, Kacsó Sándorral egy népcsoport vesztette el
megmaradási lehetőségét, esélyét, halálakor ezért valóban nem rétori fordulatként „siratjuk magunk": „Ö volt a tisztesség fehér zászlaja / alatt a vezér /
igéi ama tarpai esze tamás talpas / kurucai". A vers második szakaszában
finom átvezetéssel a Bárányka motívumaival jelenik meg a jelen kozmikus
számkivetettsége, az ítélet utáni katasztrófa: „A ki nem üvölthető félszek idején nekünk / nyomot vérzett" —, halálra sebzetten, hangjától megfosztottan,
krisztusi vérhullatással, a vérré vált igével mutatja az utat. Ugyanakkor a vérhullatás már leheletnyi áthajlás a balladába is, ahol a megölt pásztor juhai
„vércsöppet sírdogálva" siratják. A „mindenség süket a harangok / lenyelték
nyelvüket / csupán a bárány rázza az akol sötétjében / csengőjét valahol" —,
a bűntett elkövetése, megtörténte utáni időről van szó, nyomatékul itt vált át
az igeragozás múltból jelen idejűvé, a ballada mitikus báránykája akolba záratott, nem tudja a pásztor végrendeletét sem beteljesíteni. A pásztor megöletett,
a nyájat elrabolták, tanú, históriás énekmondó nincsen. A vers e rövid része
különösen sokrétű, a balladamotívumok és az enjambement-ok által sokirányú
jelentésvektorokból összegződik, megengedve távolabbi és többféle asszociációt,
értelmezést, de nem kizárólagossá téve egyiket vagy másikat. Kacsó Sándor, a
nyomot vérző vezér egyszerre az Esze Tamás-i érvényű szabadságharcos, s sejthetően ő a gyilkost kiáltó bárányka, akinek hangját vették, s ezért vérével jelez a pásztornak. A komplex szimbólumrendszer a vers további részében is
megtartja rendkívül eruptív kifejezőkészségét: „csupán a bárányka rázza az
akol sötétjében / csengőjét valahol / a gyermekkor gyönyörű kék / egén pillog föl milliom gyertyafény / s egy-két a nyárból megmaradt tücsök cirpeg az
öles hó alatt. / Se tárogató se harsona / föl nem riasztja álmából soha". Az
egyszerű kifejezések rendkívül sűrű szövésű, súlyos nemzeti(ségi) tragédiát hordoznak magukban, éppen a ballada funkcionálisan megidézett szimbólumai révén. A balladában a pásztor halála utáni sorsáról így rendelkezik a báránykának: „Még csak egyet kérj: / legyen fejemnél / furulya, makkfa, / oly lágy
a hangja, / furulya, csontból, / olyan búsan szól, / furulya, bodza, / szól tűzlobogva! / Ha majd fölkél a szél, / ha majd síromhoz ér, / juhom mind öszszeáll, / vércsöppet sírdogál, / meggyászol majd a nyáj. / Én gyilkosimról / pedig ne is szólj: / mondjad el fönnen, / esküdni mentem, / világszép mátkám /
tündérkirálylány; / hogy összeadtak, / lehullt egy csillag, / a vőfélyem volt / a
nap meg a hold, / volt a násznépem / fenyőfa szépen, / nagy hegyek papjaim, / s a muzsikásaim / ezer madárka, / s csillag a fáklya!". A Visszafojtott
szavak.. .-ban az áldozatok temetési szertartása mitikus múlttá, a gyerekkor
emlékévé vált. Akkor még az ég — a halottak napi gyertyákat magukba fogadó — csillagai (a fáklyák), a föld tücsökjei (a muzsikások), a kozmikus, egyetemes mindenség gyászolta meg az erőszak áldozatait, az akkori nyarat a mostani tél (vö. Vörösmarty Előszavával) hava, a teljes leveretés, a bűn elhallgatása borítja be. Oly jeltelenül és emiéktelenül történik meg a pusztítás, a gyilkosság, hogy a végítélet harsonájára sem ébredhetnek a holtak — a föltámadásra(?), az utolsó ítéletre(?) —, az utókor megmérettetésére. A vers befejező
részében — ez után a múltat, jelent, jövőt, a nemzet sorsát, lehetőségét számba
78

vevő szorongattatott panoráma után — visszatér a költő Kacsó sírjához, s érte
és a túlélőkért egy Miatyánk elmondását ajánl. A ballada hagyományának
vállalása, átlényegítése, a vele való szembesülés így válik anyanyelvűvé, egy
népcsoport létlehetőségének egyetemesen érvényes, mitologikus kifejezőjévé, ú j
hagyományává.
A kötet (a Visszafojtott szavak a Házsongárdbant követő) záróverse, a Sörény és koponya Kányádi (újabban megszaporodó) nagy, összegző verseinek látomásos sorába tartozik. Nem terjedelménél fogva, mint (újfent) összetett, sokrétű szimbólumrendszere révén különösen jelentős. Ez is leszámolás egy „képzelt szertartással" (Baconsky), az egyéni létezés értelmének mítoszával.
A vers epikusán konkrét: egy ló karambol következtében elpusztul, az út
szélén hagyott tetemét a sörény és koponya, illetve a csontok kivételével a dögevők eltakarítják, a látványban a költő önnön sorsára, halálára vél ismerni.
Az időmegjelölés konkrétan pontos és szimbolikus: a harmadnap alkonyatán
látja meg a tetemet. A harmadnap a keresztény hagyomány szerint Jézus föltámadásának napja, de a harmadnapon versindító kifejezés megidézi Pilinszky
versét is, együttesen pedig az erőszakos halált (a megváltó megfeszítését és a
zsidóság lemészárlását), ezért valószínűsíthetően a ló karambolnak álcázott
gyilkosság áldozata lett. A harmadnap mindenütt másutt az erőszak, a halál
legyőzésének, a föltámadásnak a napja — itt a jeltelenséggé, emléktelenséggé
válás brutalitásaként jelenik meg. A vereség totális, az embernek nemcsak testét, de a létéről való tudást, emlékét, hagyományát is megsemmisítik, visszamenőlegesen is nemlétezővé deklarálják. Nemcsak föltámadás nincs, de meghalás se. Ahogy Baconsky írja a Vae uictisben: „Magatokra s harc nélkül ölnek
le az erdőben, / senki sem üli meg menyegzőtök, / csillag se hullt, fáklya se
gyúlt, / sötétben bolyong az emlékezet, / elrothadnak a furulyák — szél / se
fog zenélni / soha sírotokon!". A Sörény és koponyában ez a feltétel történik
meg, a tanúk nélkül, alattomban elkövetett ölés — nem tudni, szándékolt-e az
áthallás — az erdőben. Erőszakos halál, bűntett áldozata a ló, ezt mutatják a
„zabálás sürgette anyagcsere-nyomok", a holttest eltüntetésének — „szocialista"
társadalmakból általánosan ismert, emlékezetes — mechanizmusa, s a megfélemlített, néma tanúk, a kortársak gyalázata: „s a csönd a tehetetlen lombok
szégyene / miért itt kellett megtörténnie".
Elpusztíttatik nyom nélkül a ló, aki Kányádi költészetének egyik meghatározó kulcsszimbóluma: a korlátokat nem ismerő szabadságé, az el nem érhető álmok, vágyak sorsvezérlő rendező elvéé. Emlékezetes versekből lép élő a
Sörény és koponyába a ló, Kányádi költészetének magánmitológiájából. A Függőleges lovakból (1967), a Lovak a porondonból (1965), a cirkuszi parádévá
kényszerítettek fájdalmából. Az Elszabadult, fut a lovamból (1958), s még inkább a Fától fáigból (1968), a lovait az alkonyi erdőben kereső kisfiú helyzetéből. Ami a Fától fáigban a gyermek félelemtől szorongó látomása („Száraz
ágon csüng a csengő / lovad farkas tépte széjjel"), az itt fenyegetően, valóságosan megtörténhető alternatíva: „mint akire önnön halála alkonyul / úgy állok oly vigasztalanul / s a dögre settenkedő farkasok / szájuk szélét nyalva
lesik hogy zokogok".

79

KRAUSZ

TIVADAR

„Csinálj magadnak bárkát"
Mivelhogy a föld erőszakoskodással telt meg, az értékeinket a legmagasabb
hegyeknél is magasabbra kell emelni, hogy el ne boríttassanak az árral. Erre
a mentésre vállalkozott Pomogáts Béla. Noénak lenni kegyelmi állapot. Magyar
Noénak lenni különösen kegyetlen kegyelem. Nem akármit kell
megúsznia...
Mi vitetett be a bárkába? Minden lényeges? Ellenőrizzük. A „mindent".
Az irodalom, az értelmiség, a nemzet, a Kárpát-medence, s Európa sorskérdéseit korszakos pillanatban megfogalmazni = jövőt írni. Emlékezve, átérezve,
tárgyilagosan, tisztázva, alaposan, módszeresen, arányérzékenyen, célirányosan.
Az egyes írásokban, s a kötet szerkezeti egészét tekintve is. Igenek és nemek,
igazságos vagy igazságtalan ítéletek nélkül. Megmenteni a nélkülözhetetlent.
A minőséget. Érteni lélekhez, világhoz, történelemhez, politikához, Európához,
magyarsághoz, a „szakmához". Népihez, urbánushoz, avantgárdhoz, itthonihoz,
külhonihoz. Ismertetéssel nem helyettesíthetőn. Kötelező olvasmányként.
E munkával való találkozásomról csupán felelősségen túli felelőtlenséggel, túlterhelten, túlszabadon írhatok.
Bevezetőm után a szükséges „Bevezetés". Megtudjuk, az értelmiség, mint
Noé bárkája Németh László-i gondolat. Aki őt követi, annak valóban mindenhez értenie kell, mert a tényleges hatalommal bírók, a pártkatonák, a funkcik,
a menedzserek, a „szakértők" hozzáértése egyelőre csak korbácsolta a hullámokat. Az időnk pedig minden előzetes elképzelést meghaladva gyorsul. Várni,
bízni, függni nem lehet többé. Ezért mutat rá szerzőnk a „Korszakhatáron"
ciklus első darabjában, az „Egy korszak végén"-ben arra a végzetesség jegyeit
mutató, nagy valószínűséggel szándékos félreértésre, miszerint külön „politizáló", s külön „értékteremtő" irodalom létezne.
Mosolyra fakadunk, mikor egy párthatározat idézése rábizonyítja
a tudományos materializmusra az idealizmust. „Bebizonyosodott, hogy ahol a
párt eszméi (kiemelés: K. T.) háttérbe szorulnak, ott a szocializmus ügye kerül
veszélybe." Milyen igaz, és bármilyen valódi értékkel behelyettesíthető tétel.
Ugyané párthatározat alább folytatja az önárulkodó butaságát. „A nemzeti
sajátságok; a »nemzeti út« egyoldalú hangsúlyozása lényegében a proletár internacionalizmus elvetését jelentette. Logikus folytatása volt ez a magyar revizionisták antimarxista nézetének az »egységes magyar nemzeti kultúráról«."
A hazaárulók természetesen kirekesztik magukat az egységes magyar nemzeti
kultúrából, mert demagógiájukkal az egész nemzetet rekesztenék ki a saját
hazájából. Komonistázásból itt és egy darabig ennyi.
A „Felelősségünk
hazánk szellemi jövőjéért" nyitánya: „Történelmünket vad szakadékok tagolják, nem minden ok nélkül érez zavart, sőt félelmet az, aki ezeknek a szakadékoknak mélyére néz." Pomogáts ritkán ragadtatja el így magát. Fogalmi
gondolkodását elvétve színezik ilyen érzékletes képek. A fájdalom hangja érzelmi befogadást igényel. Eme ízeinkben izzó érzés megléte, illetve hiánya a
magyarságpróba. Azé a gyerek, aki nem engedi „igazságosan" feldarabolni.
Pomogáts Béla Noé bárkája c. könyvéről (Széphalom,
80

1991.)

A szívnek ez a valódi igazsága okos, szelíd tapintattal fogalmazva: „Ne a nemzeti elv szabja meg az értékeket, hanem a felismert és vállalt nemzeti értékekre alapozva szülessen újjá a nemzeti identitás." Így legyen. Mindenütt.
A romantikus „kultúrnemzeteknél" így van. A felvilágosult „államnemzeteknél" nincs így. A kettő, mármint „kultúr-" meg „állam-", rendszerint egy.
Az álmodozó jobbik ént elhallgattatja a haszonelvű másik. A kínált feloldás:
„kiengesztelődés és együttműködés." Kicsit papos. Az áldozat megbocsát, a bűnös közben dühöngve takarítja el a tanúkat, terhelő bizonyítékokat, hullákat..
Közben tolvajt, rablót, gyilkost kiált. Mire kijön a pártatlan rendőrség, és elhurcolja, megbünteti a félholt áldozatot. Trianon és megismételt Trianon.
„A magyar kisebbségek önrendelkezése minden valószínűség szerint csak Kelet-Közép-Európa szellemi és politikai egységének helyreállításával oldható
meg." Az- egység helyreállításának szép példáját napjainkban a szerbek fegyverei, s a románok Moldáviára irányuló, rövidesen teljesülő követelései mutatják. A kisebbségek önrendelkezése célzott pénzösszegek ellenőrzött felhasználásával, vagyis gazdasági nyomással lenne megoldható, de mikor volt az adósrabszolgának egyetlen garasnyi érve is, ami őt kiváltotta volna?! „A nagyhatalmak felelőssége" — ők osztják a zsugát; osztanak, szoroznak és uralkodnak. Nem képesek arra a magasabb matematikai műveletre, aminek segedelmével kiszámíthatnák, mennyit lenne érdemes befektetni — célzottan és ellenőrizetten —, hogy megelégüljenek végre az egyre éhesebben acsarkodók, no
nem a sírók szép könnyes szemeitől elérzékenyülve, hanem a még nagyobb,
hosszú távú haszonért. Mert mi lenne a legfejhetőbb tehénke, ha nem a békésen egyesülő Kelet-Közép-Európa? „Szerepünk és küldetésünk Európában?
Ezek a múltban sem voltak üres szavak. Most, lehet, azt jelentik, hogy nekünk kell megálmodni (kiemelés: K. T.), megtervezni és megépíteni a régió
szellemi egységéhez vezető utat." Küldetésünk, az, hogy megértessük a hatalmakkal, ezen régió szellemi egységéhez vezető egyetlen út az, ha elégtételt
adnak népünknek, mert egyedül mi, az egyre garantáitabban jobbik énünkre
hallgatók tudnánk biztosítani ennek az „álomnak" a megvalósulását. Azonban
az erőbői politizálok a kisebb, de azonnali hasznot hajszolják, így hát szép álmokat, „keresztény szolidaritás". Az egyház, a valódi ugyanúgy egyre láthatauanabD, anogyan egyre virtuálisabb a hazánk. A keresztény és szabadelvű
Európának katasztrofális működése maga a látható történelem, a látható politika. Világháborúk, szörnyű békék, atombomba, népirtások, ökológiai agónia;
tüz, vas, vér, könnyek. Ez elegendő a jogos bizalmatlansághoz. Hogy „a fejlett
nyugati civilizáció és kultúra valóságos értékei jussanak el hozzánk", nem elégséges a szenny befogadására hajlamosak „meggyőzése"; a direkt moralizálás a
meggyőzendőkből ellenhatást vált ki, édesíti a mérgeket. Az jut hozzánk, amit
ide vágyunk, ide hívunk, de még inkább, amit ide juttatnak. A kölcsönhatások,
gerjedésének törvénye. „Flusztrált állapot", „mentális zavarok", „a családi éiet
általánosan tapasztalható válsága", „a meredeken lefelé haladó népszaporulat",
„tömeges abortusz", „példa nélkül álló öngyilkossági hullám", s ami kimaradt
a. felsorolásból: alkoholizmus, narkománia, mind, mind-mind európai válságtünetek. Ezekben elsők vagyunk? Abban vagyunk elsők, ami Európa járuléka.
Írónk „országos" gondjaink közé sorolja a túlpolitizáltságot, politikai
gyűlölködést, karrierizmust, korrupciót. A „szakértő" pártbürokraták kritikáját
következőleg adja: „A politika nem csupán a társadalom, az állam vezetésére,
a hatalom megszerzésére és megtartására irányuló tevékenység." — — —
A „Nyugati magyar irodalom hazai szemmel" megbízható, kimerítő ismertetése
81

a témának.
A második fejezet: „Közép-európai láthatár". A „Nosztalgia és/vagy feladat" címével is jelzi, vigyázzunk az illúziókkal. Keserű pirula
az első mondat: „Közép-Európa ma nem l é t e z i k . . . " Léteznek tehát gazdag
nyugati államok, és keletebbre szegény, kint rekedt álmok. Európa kulturális
fogalom. Nem fedi a földrajzi Európát. Az angolok, németek, spanyolok, f r a n ciák sikeres kisebbségirtás után — „a francia állam, a 18. század elején még
lakosságának felében nem franciául beszélő etnikai csoportokból állt (bretonokból, occitánokból, provanszálokból) — értetlenkedve, bosszankodva tekintenek ránk, a „Kisebbségek Európájára"; ez már a következő gondolatkör.
„Az európai államhatárok sok esetben nem esnek egybe az etnikumok és kultúrák határaival... a konfliktusokat is a nemzetek és kultúrák kontinentális
szolidaritásának kell megoldania." Vagyis annak, ami nincs. A liberális humanizmus szokásos, indokolatlan optimizmusa. „A nyugat-európai fejlődést, ahogy
a politológiai irodalom általánosságban hangsúlyozza, az önkormányzatokra
épülő „civil társadalom" kialakulása és megerősödése alapozta meg, ezzel szemben . . . " — esszéistánk mondatát tőle eltérően fejezem be — . . . az autonómiák
kiteljesítéséért küzdő csoportokat, radikálisokat, zöldeket, anarchistákat, anarcho-punkokat stb. nyugaton is gumibotozza a rendőrség. Szinte említenem se
kellene az írek, baszkok reménytelen, de ennek ellenére szakadatlan harcát.
A nyugat-európai fejlődést nem a „civil társadalom", hanem a kapitál alapozta
meg. „ . . . az erdélyi népek és kultúrák egyetértésének, együttműködésének záloga a közös európai örökség és felelősség vállalása lehet." Ez az a jóhiszemű
„kisebbségi humanizmus", mellyel a birtokon belüli többség cinikusan él viszsza. Remek szövegrészletet használ Pomogáts Kuncz Aladártól: „Előbb össze
kell törni a műegységnek a lehető legkisebb darabokra, hogy egy ú j és öszszegző szellemi áramlat megcsinálja belőlük a valódi egységet." Az összetört
Magyarország kész a kompromisszumokra, melyeket akkor tudunk m a j d megkötni, ha azok is összetörnek, akik összetörtek minket. Hosszas, kényszeredett
mosolygás fogja megelőzni az első valódi, barátságos mosolyt.
A „Régiók Európája" cím alatt a regionalizmus elméletét, történetét és lehetséges jövőjét kapjuk. Ez a nézet is a kényszerből igyekszik szabadságot csiholni. „Végül is: a Kárpát-medence, mi több, Közép-Európa és egész Európa
ilyen kulturális régiókból épül f e l . . . " Van, ki örül neki, van, ki nem, van, aki
beletörődik, van aki nem. „ . . . a szellemnek és a hagyományosnak a színes és
gazdag mozaikjából alkotni meg a Régiók Európáját" defenzív gondolkodással
nem lehet. Aki az offenzív gondolkodást pártolja, örömmel olvashatja az „Irodalmunk egysége" c. esszét.
A legelhanyagoltabb régiók egyike, nyílt
seb, melyen keresztül egész Európa kivérezhet, Erdély. A kötet centrumában
a neki szentelt háromtételes „Erdélyi magyarság" c. fejezet áll. A „Psalmus
Hungaricus" elismétli, összefogja a fontos tényeket. „ . . . a gyulafehérvári román Nemzeti Gyűlés többségi szavazással — tehát nem egyhangúan . . . " döntött, de sem ez, sem az „1916-os londoni titkos megállapodás" nem lett volna
elegendő Erdély elrablásához, ha a bolsevik Tanácsköztársaság nem uszít minden korabeli hatalmat véglegesen Magyarország ellen. „Romániában tekintélyes
erőt képviseltek a magyar gazdasági... intézmények . . . , így a gazdálkodókat
egyesítő Erdélyi Magyar Gazdasági Egyesület, az Erdélyi Bankszindikátus..."
A Román Királyság magyarsága ezért nem volt oly végletesen kiszolgáltatott,
mint a kommunista és posztkommunista modern nyomorban. „Addig is mindent meg kell tennünk azért, hogy legalábbis a frissen ütött sebek orvoslást
kapjanak, s az a „Psalmus Hungaricus", amely most Erdélyben oly fájdalma82

san zeng fel, legalább testvéri együttérzéssel találkozzék itt Magyarországon és
szerte a nagyvilágban." Tegyük hozzá: Magyarország a mégoly csekély gazdasági erejét, karöltve a nyugati magyarság tőkeerős rétegével, vesse be, mert ez
az „együttérzés" leghathatósabb formája.
„Egy visszatérő gondolat"
a transzilvanizmus. „Kőváry László ugyancsak a liberális eszmék általános hatásában jelölte meg az erdélyi társadalomnak a magyarországitól eltérő jellegét." A '18-ban hatalomhoz jutott, az erdélyitől eltérő jellegű pesti liberalizmus
elárulta Erdélyt; lemondott a haza jogos önvédelméről, és előkészítette a terepet a magyarság sorsát megpecsételő kunbéláknak, a soha meg nem bocsátható bolsevik rémuralomnak.
„Sorra léptek fel azok az irodalmi mozgalmak — az ír, a skót, a wales-i, a flamand, a katalán, a provanszál, a baszk,
a breton mozgalom —, amelyek már szinte elfeledett nemzetiségi, illetve regionális kultúrák újólagos kifejlődését szorgalmazták." Nagy intés ez; a magyarok
jámbor defenzívájának olyan vége is lehet, amit teljes asszimilációnak nevezhetünk; majd századok múlva akad néhány erdélyi román, akinek eszébe jut,
ősei székelyek voltak. Román nyelven írott, szép, szabadelvű művek fogják dicsőíteni az erdélyi regionalizmus, a transzilvanizmus egykori bajnokait, a székelyeket. A székely transzilvanizmus mai román partnerek nélkül mit se ér.
A „szükségből csinált erény" önámító voltára rá kell ébredni; a „hídszerep"
hídján egyirányú a forgalom. „A kisebbségi irodalmakban alakul az elkövetkezendő Európa lelke — hirdette Kuncz Aladár. — Amíg mindenütt másutt a hatalmi pozícióért folyik a harc, s a gondolatnak szárnya a földi tusákban megtörik, addig mi a szemünket csak az eszmék világára függeszthetjük." Csak
aztán nehogy test nélküli lelkekként bolyongjunk az egykor hazánknak ismert
tájak éjszakájában. Ennyi óvatos bölcsesség után, az „Erdély jelene és jövője"
tanulmányban váratlan, bátor kérdésbe botlunk: „Lehetséges-e újratárgyalni
Trianont?" Érkezik is rá a borúlátó válasz: „Erre a kérdésre, ha az »-újratárgyaláson« valamiféle szerződéses területi rendezést értünk, minden bizonynyal elutasító választ kapunk." Pedig van történelmi precedens arra, hogy
offenzív gondolkodású és magatartású nemzet közel 2000 év után szerezte
vissza elveszett hazáját. Tanulmányozandó a cionisták hősi küzdelme Izraelért.
„ . . . nem a határvonalakat kell újratárgyalni, hanem az idegen kormányok
hatalma alá kényszerített nemzeti kisebbségek alkotmányos s t á t u s á t . . . " Tárgyalni, azt lehet, bármiről. Eredményt elérni! Autonómiát, s kollektív jogokat
még az igen gazdag és szabadelvű Ausztria sem adott kisebbségeinek. A Lajtabánság magyarjainak szó szerint csak írmagja maradt. Az osztrákok voltak a
legprofibbak . . . „Rónai András 1989-ben megjelentetett Térképezett történelem,
című könyve" felvet minden Erdéllyel kapcsolatos jövőképet. Ezeket, szám szerint négyet, ismerteti Pomogáts Béla is. 1. Erdély Magyarországhoz tartozik.
2. Romániához tartozik. 3. Független. 4. Megosztott. A dolgok mai állása alapján a függetlenséggel kapcsolatos elképzelések a legszimpatikusabbak Pomogáts, s az én számomra is. A függetlenség gyógyhatásától megerősödött Erdély
eldöntheti, jó neki egyedül, keleti Svájcként, vagy unióra lép Magyarországgal
vagy Romániával, avagy mindkét állammal. Lehet, ez volna a valódi európai
egyesülés kulcsa! A magyarság részarányának drámai csökkenését a népirtáson, elüldözésen, asszimiláláson kívül a „regáti románok nagymértékű betelepülése (kolonizáció)" okozta, okozza. „ . . . (a kolonizáció)..." A kolonizáció!
A gyarmatbirodalmak összeomlása után hazatértek vagy alkalmazkodtak a
bennszülöttekhez a gyarmatosítók. így csinálták ezt a nagy európai nemzetek
fiai, s még csak meg se sértődtek miatta különösebben. A tengeren túli gyar-

83

mátok felszabadultak. Az európai gyarmatbirodalmak még tartják magukat;
bár némelyik igencsak bomlásnak indult. A regáti románok, ha Európát akarnak maguknak Romániában, kénytelenek lesznek követni francia, spanyol, portugál testvéreik példáját, amint Ceau?escu is követte Mussolinit. A független
Erdélyt nem képzelhetjük el szánkba repülő sült galambnak: „az Erdélyben
többségben élő románok nem adnák rá szavazatukat." Azonban szavazhat-e
egy település hovatartozásáról az, aki a temetőben nem tudja megmutatni ősei
sírjait? Szavazhatnak-e a regátiak Erdélyről? Mit szólnának a franciák — nem
a Le Pen-isták, hanem a liberálisok — ha Marseille hovatartozását a rövidesen
többségbe kerülő afrikai bevándorlók döntenék el, „demokratikusan"? Hogy
reagálnának a zsidók — még a New York-iakat és budapestieket is megkérdezném —, ha Jeruzsálem státusát a palesztinok szavaznák meg? Bár lehet, hogy
a lehetetlenségeken nem lepődne meg az igazságtalanságokhoz edződött világ.
Mint ahogy az is lehet, hogy a trianoni gyalázatot szentesítő hatalmak soha
nem fognak jóvátételt adni Magyarországnak. A Balkán egyelőre akadálytalanul terjeszkedik. Hiába írja szerzőnk: „a regionális tudatot ismét kifejleszthetik
bizonyos események, így például a román görög katolikus egyház helyreállítása,
amelynek kizárólag az erdélyi (és bánsági) területeken van bázisa, talán Erdély
gyorsabb ütemű gazdasági fejlődése, szemben a Kárpátokon túli körzetek erősebben balkáni típusú gazdálkodásával." Az 1902-ben Kissebesen született nagymamán görög katolikus volt, de román nem akadt felmenői között; ma pedig
román görög katolikus egyházról vagyunk kénytelenek beszélni. Nem volna érdektelen ennek az egyháznak teljes történetét tisztázni.
„Erdély sorsát
fegyverek döntötték el, és ezt a döntést szentesítette (kiemelés: K. T.) a trianoni szerződés." Kíváncsian várjuk, az újabb szerb fegyveres terjeszkedést miként szentesíti a vágyaink netovábbja, Nyugat. Amennyiben a balkáni dühöngök demilitarizálására nem kerül sor, nem lepődhetnénk meg azon sem, ha a
Váci utca sorsát nemsokára szerb és más szomszédaink fegyverei döntenék el.
A fizikából tudjuk, minden mozgás energiát feltételez; változtatni csak erőből
lehet. Az igazságba vetett hiten kívül nincs más erőnk; a gazdaságira még
várni kell, katonai erőnk pedig soha ne legyen!
Az osztrák szociáldemokratáknak tulajdonított „nemzeti kataszter" gondolata kapcsán idézi Pomogáts Kari Rennert: valamely nemzetet „nem területi testületként, hanem
tisztán személyek szövetségeként" kell meghatározni. Ószövetségi példát mondok: Valószínűsíthető, hogy az ókori Izrael élére Istentől rendelt királyok kizárólag az őket királyként elismerő törzsszövetséget uralták, s nem a pásztortörzsek teljes szállásterületét, melyen, ha a föld eltartott más népességet is,
mások is legeltettek, éltek. A katonai és számbeli fölényt első ízben Salamon
használta ki arra, hogy a teljes terület királyaként uralkodjon. Ez a törzsi villongásokon, legelőkért folytatott csetepatékon, s egymás sarcolásán túl erősebb
ellentéteket eredményezett. A gazdag és erős (az általános adóztatás eredményeként) Salamon halála után bomlásnak is indult Izrael. A történelem végén
jutottunk el arra a felismerésre, hogy a történelem előtti, autonóm „törzsi"
az az emberi léptékű kötelék, ami elég kicsi, hogy azon belül teljes legyen az
összetartozás, de elég nagy, hogy a szomszédaival szemben eredményesen képviselje önmagát. Ezt a politikai igazságot már a gyakorlat szintjén is magukévá
tették egyes autonómiát kivívó csoportok, s egész köre gondolkodik így a jövőt
meghatározó szellemi áramlatoknak. New Age. Amit a politikának meg kell
teremtenie, az a keret: „nemzeti kataszterre épülő kulturális autonómiák és a
széles körű területi: megyei, járási, városi, községi önkormányzatokat." Az ilyen
84

egymásra épülő autonómiahálózatok többszörösen átfedhetik egymást. A keret
tartalmát az egyes „törzsek" lelkülete tölti meg a szerveződés érdekei szerint.
Pl.: újnomád kozmopolitizmussal; fiatalok százezrei élik ezt a mobilis életformát, illetve szülőföldhöz ragaszkodó hazafisággal, vagy bármivel. A társadalmak feltartóztathatatlanul fokozódó mobilizálódásával számolni kell. A szegény
dél tehetősebbjei, akiknek futja repülőjegyre, máris megindultak a gazdagabb
észak felé. Ezeknek a tömegeknek az egyik útvonala éppen Románián és Magyarországon át vezet Nyugat felé.
„Románia útja Európához Erdélyen át vezet, és ha Erdélyt, mint közvetítőt nem kívánja figyelembe venni, az
»európai ház« kapujához sem érkezik el." Így igaz. Más lapra tartozik, hogy a
sokat emlegetett „európai ház"-ban személy szerint ugyanúgy nem hiszek, mint
a kommunizmusban vagy a mennyországban.
Hiányolom, hogy Pomogáts a Kárpátokon túl őshonos csángó magyarok kérdésével még érintőlegesen
se foglalkozott. Egy helyen leírja a csángó szót, ahol az erdélyi magyarokat
félti az „elcsángósodástól". Csángónak lenni nem romlott minőségű lét. Igaz,
a csángókat a románok erősebben asszimilálják a székely magyaroknál vagy
magyaroknál, de ezért könnyeden lemondani róluk, annak ellenére, hogy ők
nem mondanak le csángóságukról, magyarságukról, azt a veszélyt hordja magában, hogy idővel hajlunk a további lemondásokra; a jogtalan igénylők készek a meggyőzésre.
A szinte elviselhetetlen súlyú sorsot általában lelki kötelességből tárgyalják esszéistáink; ehhez képest írói portrékat fogalmazni üdítő szakmai feladat.
A „Magyar írók napkelettől napnyugatig" szellős fejezet elárulja, így van ezzel
Pomogáts is.
A százéves Áprily Lajoshoz írottak végére egy szinte
tökéletes definíció került: „ . . . a műgond ezen a fokon már nem egyszerűen
mesterség, inkább lelkület és magatartás. Az összhang, a tökéletes forma igénye mögött egy költő mély embersége, lelki nemessége áll fedezetnek, magyarázatnak egyaránt."
Márai Sándorról olvasva a következő merész kijelentésen meditáljunk el egy kicsit: „ . . . az az Európa, amit sajátjának ismert
el, ma már aligha létezik, talán sohasem létezett." Egy kultúrfogalom sajnos
nem azonos földrajzi, politikai, gazdasági és más vetületeivel. Idézet a Márainaplóból: „Az időszerű globális fegyverkezés hírei felidézik a látomást: az emberiség bolyong egy nukleáris sárkánytojások megatonjaival megtömött labirintusban, amelynek nincs központja és ahol nincs kijárat." Erre a reflexió:
„Vajon e rémálmok következtében fordította végül önmaga ellen a fegyvert,
vagy c s a k . . . " Reflexióm a reflexióra: Ez a „rémálom" valóságos látomás. Én
persze nem magamra fordítanám a fegyvert; hanem valamelyik atomtojást tojó
sárkányra. Elképzelem, ha megérem a Márai korát, esetleg tekintélyét, egy nagyon durva politikai gyilkosságot fogok elkövetni.
A Cs. Szabó László
hazai éveit tárgyaló esszé elégszer nem leírható gondolata: „a nemzetnek a
nyelv, a kultúra és a hagyomány a meghatározói, nem a hatalom." Az a torzítójá. Pomogáts idézi Cs. Szabót: „ E r d é l y . . . Aki ezt a szülőföldet szereti, a legnehezebb emberi sorsot szereti."
Szabó Zoltánnak, akiről apámtól hallottam először, a legfontosabb szavait olvashatjuk: „a Szellemi Honvédelemnek
három iránya van: egyrészt, ami a múltat illeti: meg akarja a magyart tanítani
az emlékezésre és a régiek példájának követésére, az azon való okulásra. Ami
a jelent illeti, meg akarja tanítani a magyart a könyörtelen önismeretre, mely
láttatja jelen helyzetünket, az álmodozás fátylai és a problémáktól való menekülés ábrándjai nélkül. Ami pedig a jövőt illeti, föl akarja ismertetni a magyarral jövőbeli hivatásunkat, nagy céljainkat, melyek méltók nagy múltunk85

hoz és ahhoz, hogy meg kell mutatnunk Európa többi népeinek, mit tudunk, és
a népek nagy családjában mennyire fontos hely a miénk."
A Jékely
Zoltánra emlékező sorok között bukkanhatunk erre a Babits-idézésre: „rájövök, hogy nem is tudok pontosan visszaemlékezni a csonkaország formájára,
holott milyen tévedhetetlenül látom magam előtt ma is a régi, nagy Magyarországot . . . Magyarország áll előttem megint, de nem a csonka, hanem az igazi, a történelmi Magyarország, a kerek, ép vonal, mely gyermekkorom óta belém idegződött, melyet oly természetesnek, magától értetődőnek éreztem, mint
egy egészséges test sziluettjét... S amint elképzelem ezt a gyönyörű, élő testet,
első szerelmet, megint elfog a kínzókamrák hangulata. Az egész világ egy roppant kínzókamra, amelyben a legszebb előket megcsonkítják, fölnégyelik, tapossák, láncra f ű z i k . . . " A mágus hit szerint, amiről képzetet alkotunk, azt a
világra idézzük, igézzük. A tibeti misztikusok belső fényként az ibolyántúli
tartományt rögzítik, hogy halálukkor tévedhetetlenül kerüljék ki a köztes lét
tündér tüneményeit, démoni káprázatait. A keresztény misztikusok szemei előtt
szüntelenül Krisztus arca ragyog. Babits Magyarországot látta a Kárpátok karéjával, mely barázdált agy formájára teremtetett, a Tátrával, a legmagasabbak a homlokszem, a tobozmirigy helyén, s Erdély hegyeivel, mint agyalapi
miriggyel; mert ezek a helyek a mágusok szerint a legmagasabb szellemi képességek forrásának szervszerű megjelenései, és a Dunával, ami gerincvelőt
mintázva hagyja el a Kárpátokat. —
Takáts Gyula 80. születésnapjára
„Költő klasszikus tájban" címmel íródott ajándék.
Határ Győző Golghelóghiját Pomogáts a mester fő művének tartja; „ . . . a Krisztus utáni első
évezred végének chiliasztikus tébolyát idézi f e l . . . a második évezred végén az
emberiséget próbára tevő atomháborús pszichózist is kifejezi. Bölcseleti pesszimizmust sugall, a manicheus eretnekség világképét fogadja el, sajátos „negatív
teológiája" szerint a teremtett világon nem Isten, hanem a Sátán uralkodik, és
az ember, az emberiség végzetét is a sátáni akarat jelöli ki." Határ filozófiájának foglalatát pedig ebben látja: „Már eleve vissza akarta állítani a gondolkodás »ősállapotát«, amelyben az író egyszersmind filozófus is, aki a világmindenségről, az emberi létről és a történelemről gondolkodik. . . . Határ Győző szerint
a világban és a történelemben a rossz uralkodik, s az emberi erőfeszítések nem
tudják ennek a rossznak az érvényesülését megakadályozni."
Somlyó
Györgynek költészetén kívül a modern líráról vallott nézetei is elemzésre kerültek. „Személyiségváltás és -sokszorozás végtelenségig ismétlődő tükörkor."
Hogy bemutassam: Pillanatnyilag Krausz Tivadar idézi Pomogáts Bélát, aki
írja: „Ahogy Szentkuthy Miklós állítja (és Somlyó idézi): »A Márkus-templom — egy konstantinápolyi templom utánzása. Tehát a város lényege egy másik város: ami legszemélyesebb 'ő'-je, az nem ő . . . « Ezzel máris megvilágítottuk Határ Győző szélsőségesnek tűnhető másságának lényegét is.
Juhász Ferenc mítoszairól méretéhez képest meglepően rövid, kortársi kötelességből írott tanulmányt olvashatunk.
„Magunk revíziója" címet kapták
a Csoóri Sándor Készülődés a számadásra művéről írottak. Pomogáts, aki nagyon tud idézni, Csoóritól is a legfontosabbakat emeli ki: „valami babonás belátásból megszoktuk, hogy mindig kevesebbet mondjunk annál, amit érzünk,
tudunk, gondolunk: kevesebbet a mindenkor valóságnál, mert ha csak egy fél
szóval is többet mondunk a megengedettnél, veszélybe sodorjuk a lehetségest.
A lehetséges jót, a közepesen elégségest, amely talán még gyarapítható is lehet. [...] És ebből a szokásból mára történelem lett." Vagy: „Az értelmiség zöme: a meghátrálás szakembere lett." Avagy: „A sokáig használaton kívülre
86

helyezett sorskérdésekről egyszer csak kiderült, hogy léteznek. Kiderült, hogy
amit romantikus és nacionalista tajtéknak véltek bennük, az se feltétlenül az,
de újragondolandó gond." — — — Bakucz József „Mítoszok Költőjének"
aposztrofáltatik. Pontos megszólítás, mert Bakucz valóban a világ mágikus újjáteremtésén munkált; író esetében ez mítoszírást jelent
Az orientális,
archaikus és primitív hagyaték nemcsak szokatlanságában (egzotikumában)
különbözik a klasszikus, illetve bibliai tradíciótól, hanem abban is, hogy az
európai kultúra racionális hagyományaival ellentétben egy irracionális, nem
egyszer démoni világ létmagyarázatát és életérzését idézi fel. A modern ember
apokaliptikus félelmeit és szorongásos közérzetét, úgy tetszik, hívebben fejezik
ki az irracionális és démonikus jellegű primitív és archaikus mítoszok, mint az
antikvitás antropomorf mitológiája és az evangéliumok megváltásban reménykedő szelleme." Pomogáts Bakuczot Szabó Lőrinc és Weöres Sándor követőjének érzi, ennek a „humanista" mítoszok helyére „démonikus" mítoszokat állító
költői magatartásnak alapján.
Keszei István aszkétaköltőtől a legszebb
szövegminta: „A kötetben sorjázó versek már születésem előtt éltek, láthatatlan tiszavirágokként ringtak, úsztak a levegőben. Születésem után már alig
történt valami: csak kinyújtottam a kezem, tenyeremre halásztam a verseket,
most papírra bocsátom ő k e t . . . " Ezek az élet és költészet misztériumába avató
szavak. A jövő eleve kész. Isten felénk nyújtja kezét, karnyújtásnyira van tőlünk. A jövőt egyetlen karnyújtással vehetjük magunkhoz. — — — Gömöri
György, az író barátja is helyet kap a bárkán.
Utolsóként, ám nem
utolsósorban Szilágyi Domokos utolsó verskéziratát ismétlem meg: „Megvert
az Isten / élettel. / Megvert a szerelem: / élnem kell. / Meg a halál is: / félnem
kell. / Megvert az Isten élettel." Pomogáts töredéknek nevezi, pedig tökéletes
egész.
A bárkába, ha már ő építette, Pomogáts Béla is beszáll a „Személyes ügyben" záróciklussal. Hegyi Béla Vigiliában megjelent, írónkkal készített interjúja a maga idején bátor, feltáró „glasznosztyos" beszélgetés volt. Erre következik az „A macska szeme" c. kisesszé, amit a macska metafizikájának is lehetne nevezni. Itt csillan meg először a humor:
Cirmi most tizennyolc
éves: mit mondjak róla, ha ember volna, százéves öregasszony, már felköszöntötte volna a kerületi tanács." Pomogáts, panenteista szemlélettel, a macska helyett beszél. „Bevallom, tizennyolc esztendő leforgása alatt nem sokra tudtuk
megtanítani. Nem azért, mert nem volt tanulékony, hanem mert „mindent" tudott: „mindent", amit egy macskának tudnia kell. Mondom, én bizonyára többet tanultam t ő l e . . . " Ismert, hogy a mágushit egyik alapeleme, állatot, növényt, tárgyat is tekinthetünk mesterünknek, ha az kiválaszt a maga számára. „Assisi Szent Ferenc »kisebb testvéreinknek« nevezte az állatokat." „Persze
a macska nem csökkent értékű vagy a fejlődésben megrekedt értelmes lény,
mértéke nem az ember, hanem önmaga." „ . . . gépi civilizáció elől perifériára,
rezervátumokba... elhagyott telkek szeméthalmai, üres pincék limlomjai" közé
menekült cicák helyett is beszél az írás: „Nem lehetetlen, hogy egyszer ilyen
áldozat lesz maga az ember is." Az ausztrál bennszülöttek, Amerika indiánjai,
a világ hajléktalanjainak szaporodó milliói immár ilyen áldozatok. Cirmi nagyon is jó tanító; Pomogáts is szinte „mindent" tud, amit egy értékmentést
vállaló értelmiséginek tudnia kell. Ellenőrizve.
Az utolsó írás, „Kívül",
emlékezés, nagyjából azt ismétli meg, amit az interjúból már megtudhattunk,
csak sarkosabb fogalmazásban, azt, amit érdemes tudni Pomogáts Béláról.
A nagyapa alapította Pestújhely, az ottani gyermekkor kertje: „amely egyszerre volt ápolt és vadregényes: kaviccsal felszórt utakkal, hatalmas platánok'

87

kai és vad bozóttal, egyik sarkában mesterséges barlang, előtte hajdani tavacska m e d r e . . . " A háború és a béke szörnyűségei, államosítás, újjáépítés helyett rombolás, Rákosi, a család hatósági zaklatása, iskolák, Mikszáth Kálmán
tér, egyetem, forradalom, újpesti tanárkodás, Gyorskocsi utca, Thököl, amnesztia, tudományos tevékenység, személyes kapcsolatok az élő irodalom valamenynyi szereplőjével, Erdély, Nyugat, Lakitelek, s a jelen. Átérezhető sors. Ismerős
állomások ezek. Nekem, az alig felnőttnek is. Volt vadregényes parkom; láttam szovjet tankoszlopot, hallottam fegyverdörgést (68); családunk is megkapta a magáét; laktam egy nyarat a maradék, lepusztult, lumpenizálódott Pestújhelyen; újpesti lakásom idején „gépipari technikum'-hangulatot éltem át; Meloccóval volt szerencsém néhányszor gyerekszagú tornateremben kosarazni, mit
az író bizonyára gyakrabban tehetett; a Mikszáth térre a Tilos az Á-ba jártam (míg ki nem tiltottak — a hozzám hasonló alakok miatt panaszkodott az
iskola a kávéházra a tanácsnál). Így változnak és nem változnak, silányulnak
és javulnak az idők. Ha megengedi a tisztelt kolléga, én már csak egyre szebb
jövő után visszamaradó múltra szeretnék emlékezni; ha nem lesz szükségem
bárkára, akkor azt Pomogáts Bélának is köszönhetem.

SZEREDI PÁL

„Leírt" törekvések
A PETŐFI PÁRT TÖRTÉNETÉBŐL
Harmincöt esztendő. Sok vagy kevés? Az emberi átlagéletkornak több mint
fele. Innen nézve nagyon^sok! Egy nemzet életében pusztán egy pillanat. Kevés a távlatos értékeléshez, az indulatmentes ítélkezéshez. Ezerkilencszázötvenhat benne él a magyarság zsigereiben, idegeiben, csillapítatlan fájdalmak forrása az elveszettek utáni fájdalomban, a számkivetettek mardosó honvágyában. De ugyanakkor szívszorító félelmek forrása is a felelősség, a bűnösség kiölhetetlen idegszorítása által.
Tőlünk Nyugatra ennyi idő után nyílnak meg a levéltárak, s kerülnek
napvilágra az eddig rejtve maradt tények, dokumentumok, hozzájárulva egy
„Tisztító vihar" forgószelének megvilágosító fuvallatához. Nálunk azonban minden másképpen van. A levéltárak még mindig zárva vannak, s jó néhány tény
dokumentuma tőlünk még keletebbre alussza remélhetőleg nem végleges álmát. Így ezen a tájon, a régi szokásoknak megfelelően az emlékezés, a megbocsátható legendateremtés helyettesíti a még meg nem írható történelmet.
Hősök és hőstettek merülnek fel az emlékezés homályából, részletek, amelyek
a nagy egészből kiragadva fontossá, meghatározóvá válnak. S ez így van rendjén. Az akkori szemlélő feladata, hogy beszámoljon, az akkori résztvevőé, hogy
emlékezzen. A történész kötelessége pedig, hogy megkeresse a folyamatokat,
összeillessze az eseményeket és elemeket. Ha bármelyik elmarad ezek közül, nem
lehet teljes a kép, torzó marad a szellemi építmény.
így van ez a magyar Ezerkilencszázötvenhattal is. Gyűlnek az ecsetvonások
a teljes képhez, ám néha az az érzésem, hogy egyes piktorok jobban mártják
ecsetjüket a festékbe, s erőteljes vonalakat húzva eltakarnak fontos részleteket.
88

Ugyan ki vonná kétségbe a „pesti srácok" — Pongrátz Gergely szavaival élve —, avagy Nagy Imre és követőinek meghatározó szerepét a dicsőséges felkelésben. Hasonlóképpen a fegyveres ellenálló csoportok tagjainak, a nemzetőröknek, a nemzetükhöz hű katonáknak hősies magatartását. Emlékek és tények, fényképek és filmfelvételek, jegyzőkönyvek és röplapok igazolják ezen
állításokat. Csakhogy ezek az ecsetvonások túlságosan határozottak, erőteljesek,
s néha-néha mintha előtűnne haloványan mögülük valami más, kevésbé harsány színárnyalat is.
Jómagam ezekhez a nem „rikító", s éppen ezért a háttérbe vesző színekhez
szeretnék néhány tény és kevéssé ismert adat felelevenítésével vizsgálódásra,
mögétekintésre késztető ecsetvonást húzni.
*

Ezerkilencszázötvenhat októberének előzményei több szálon is felfejthetőek. Egyik ilyen vonulat az a szellemi-irodalmi kör, amelyről Aczél Tamás és
Méray Tibor az emlegetett Tisztító vihar című könyvében szólt. Méltán tekinthető ez' a kötet alapvető, meghatározó összefoglalónak, ám megszületése pillanatában (először angol nyelven jelent meg 1959-ben, majd magyarul Londonban, 1960-ban) számtalan adat még ismeretlen, feldolgozatlan volt. Maguk a
szerzők is bevallják az angol nyelvű kiadás előszavában: „Meg kell említeni,
hogy a könyvben, amikor a szerzők az ,írókra' hivatkoznak, áltálában mindig
a fiatal kommunista írókra gondolnak. Természetesen nincs szándékuk azt állítani, hogy csak ilyen írók éltek és küzdöttek Magyarországon.
(Ellenkezőleg:
a magyar irodalom legjelentősebb egyéniségei nem voltak kommunisták.) De e
könyv fő célja az, hogy leírja a kommunista írók küzdelmét, azokét, akik részt
vettek a forradalmat megelőző nagy irodalmi mozgalomban. S noha ezek az
írók bizonyára nem az egyedüliek, s nem is éppen a legjelentősebbek
voltak
Magyarországon, mozgalmuk a forradalom leikévé és testévé vált."1
Mérayék valóban a kommunista írók szervezkedését írták le, ám emellett
— mint ahogyan említik is — a nem kommunista írók is csatasorba álltak.
Egy író-költő számára a kenyeret írásainak, műveinek megjelenése, kiadása jelenti. Keveset tudunk arról, hogyan élt például Féja Géza békéscsabai számkivetettségében, avagy Sinka István, Ignácz Rózsa már-már az éhhalál küszöbén,
Németh László önként vállalt száműzetésében. Nem is Illyés Egy mondatát,
Németh László Galileijét akarom én szembeállítani a kommunista írók műveivel. Nem is lehetne. Ám a nem kommunista írók más területen mozogtak.
Számukra a megjelenhetőség, a megszólalhatóság cenzúra- és követelménymentessége volt a cél. Ez volt a szervezőerő, nem pedig a politikai presszionálás. Az alkotásokon keresztüli hatás. Kétségtelen, hogy ez nem volt olyan látványos, de ők ehhez értettek. Ezért született meg 1956 augusztusának végén az
a levél, amelyet Püski Sándor, a népi irodalom egyik elhallgattatott kiadója és
szervezője készített, s juttatott el tíz íróhoz: Féja Gézához, Illyés Gyulához,
Kodolányi Jánoshoz, Németh Lászlóhoz, Remenyik Zsigmondhoz, Sinka Istvánhoz, Szabó Lőrinchez, Szabó Pálhoz, Tamási Áronhoz és Veres Péterhez. A levél önálló félhavi folyóirat megjelentetését és könyvkiadó-vállalkozás létrehozását kezdeményezte saját erőforrásokra támaszkodva, az állam és a mindenható
párt bábáskodása és segítsége nélkül. Érdemes a levélből hosszabban idézni,
mert megvilágítja ezen nem lebecsülendő szerzőnévsor álláspontját az akkori
jelenről és a lehetőségekről:
89

„... a nemzet számára, akár művészi, akár politikai szempontból csak akkor van értelme és haszna a megszólalásnak, ha ki-ki a saját hangján beszélhet. Az aztán, hogy ez a hang hol kisebb, hol nagyobb mértékben elütne a
kormányzatétól, lehet az írók, vagy lehet az éppen aktuális kormányzat
hibája,
de hogy kié, az csak a nyílt fórumon tisztázódhatik, s segíteni is csak akkor
lehet rajta. Egy biztos: a múltban valamennyien egyéni karrierünket is feláldoztuk a népünk sorsára figyelő szellemi és politikai meggyőződésünkért,
s
most sem egyéni sorsunk, a bennünket ért sérelmek határozzák meg elsősorban magatartásunkat, mert ezen még a legsúlyosabb esetben, Sinkánál is könynyű volna segíteni, hanem az ország és benne a magyarság állapota. Nem voltunk, és ma sem vagyunk reakciósak, s nem sírjuk vissza a régi rendszert, de
engedjék meg a politikusok, hogy ne örüljünk a diktatúrának, a mezőgazdaság
és a kisipar lerontásának és a szövetkezeti mozgalom lejáratásának, hogy csak
a legfőbb bajokat említsem. ... Felnőttek vagyunk, s tudjuk, hogy a valóságos
helyzettel kell számot vetnünk, s azt is tudjuk, hogy ezt a valóságot lehet jobbítani. Tiszta vizet kell azonban önteni a pohárba. Nem vagyunk
kommunisták,
s csak a magunk módján tudunk ebben a jobbításban részt venni. A magunk
módja pedig: önálló lap- és könyvkiadó."2
A címzettek mindegyike támogatta ennek formai keretét, a Magyar írás
Irószövetkezet létrehozását, így küldöttséget menesztettek az akkori miniszterelnökhöz, az engedélyezés elnyerése érdekében. S ez is egy fontos elem! Az író
számára az illegalitás, a nemhivatalosság, a suttogva elhangzó szó ugyanúgy a
halált jelenti, mint a földművesnek a lesepert padlás. Nyilvánvaló volt számukra, hogy a hivatalos utat betartva, a legális működés feltételeit kívánják
megteremteni. Vállalva magukat, s helyzetüket. Hegedűs András akkori miniszterelnök ígéretét — az engedélyezésre vonatkozóan — azonban elsodorta
az októberi orkán.
A felkelés lendülete, a szabadság mámorító érzése magával ragadta a népi
írókat is. Ez azonban számukra ismeretlen terület volt. Mégis nyilatkozataikkal, a megfelelően megválasztott hanggal mindvégig jelen voltak a politikai
életben, s befolyásolták az események menetét. Mivel az eddigi történetírás
szűkösen mérte ezeknek a cselekedeteknek bemutatását, talán nem érdektelen,
ha hosszabban időzünk e témánál.
Az egyetemi mozgalmak, s a Műszaki Egyetem október 22-i felhívása minden, a politikai folyamatok iránt fogékony szemlélő számára egyértelművé tette, hogy egy olyan szolidaritási hullám veszi kezdetét az egyetemistáktól kiindulóan, amely nem áll meg az oktatási intézmények falainál, s nem pusztán
a lengyelországi változások támogatását, hanem a hazai reformok meggyorsítását is gerjeszti. Természetesnek tekinthető, hogy ezt elsősorban az írók fedezik
fel, s az is nyilvánvaló, hogy nemcsak erkölcsi, hanem cselekvő támogatásban
részesítik az egyetemi mozgalmakat. Az írószövetség október 23-án két nyilatkozatot is nyilvánosságra hozott. Az egyik a Lengyel írók Szövetségének szóló
nyílt levél, a másik pedig egy, a magyarországi változások irányát rögzítő kiáltvány. E kiáltványt Veres Péter olvasta fel október 23-án az egyetemisták
felvonulása során, a Bem-szobornál. Az írószövetség fogalmazta meg ekkor még
a legkonkrétabban a kialakuló helyzet felelőseit: „Történelmi
sorsfordulóhoz
érkeztünk. Ebben a forradalmi helyzetben csak akkor tudunk helytállni, ha az
egész dolgozó magyar nép fegyelmezetten, egy táborba tömörül. A párt és az
állam vezetői mindeddig nem adtak életképes programot. Ezért azok a felelősek, akik a szocialista demokrácia kibontakoztatása helyett konokul a Sztálin90

és Rákosi-féle terror-rendszer visszaállítására szervezkedtek és szervezkednek
E nyilatkozat október 23-án délelőtt született, tehát jóval a felvonulást megelőzően. Kiváltó okai között valószínűleg szerepelhetett az a tény is, hogy midőn az írószövetség értesült az egyetemisták felvonulását betiltani szándékozó
MDP-döntésről, azonnal küldöttséget menesztett a pártközpontba, hogy a döntés megváltoztatására bírja a párt vezetését. A felvonulók között természetesen
jelen voltak a Budapesten tartózkodó népi írók is. Bár a fegyverek dördülése,
a kijárási tilalom bevezetése bénítólag hatott rájuk, az elsők között ismerték
fel, hogy legfontosabb az öldöklés meggátolása, a polgárháború kirobbanásának
elkerülése. Ennek értelmében többször is küldöttség kereste fel az MDP központját, s ennek hatására született meg október 24-én a déli órákban a következő felhívásuk: „Mi, magyar írók, mélységes fájdalommal éljük át a nemzet mostani véres óráit. Leghőbb kívánságunk, hogy szűnjék meg a vérontás.
Ennek érdekében a kormánynak azt javasoljuk, hogy a karhatalom ma 14 órakor szüntesse be hadműveleteit. Lőfegyvert ez időpont után csak akkor használjon, ha támadás éri. Mondja ki a kormány mind a polgári, mind a katonai
személyekre az általános és teljes amnesztiát. Az amnesztia terjedjen ki azokra,
akik eddig fogságba estek, vagy megadták magukat, akik a harcot abbahagyták, vagy ma délután hat óráig abbahagyják. Ugyanakkor javasoljuk a karhatalom ellen harcolóknak; nemzeti létérdekeinket tartsák szem előtt, és szüntessék be a harcot, tegyék le a fegyvert. Tegyék ezzel lehetővé, hogy a szovjet
fegyveres erők visszavonulhassanak állomáshelyükre, és a kormány tárgyalásokat kezdhessen a Szovjetunió kormányával a szovjet hadsereg hazánkból megfelelő időpontban történő kivonására. Javasoljuk továbbá a kormánynak: adjon azonnal világos, nemzeti programot. E programban legyenek benne a következők: Biztosítsuk a teljes nemzeti függetlenséget! Állítsuk fel a munkásönkormányzatot az üzemekben, és gyökeresen változtassuk meg bér- és normarendszerünket! Állítsuk végre talpra a magyar mezőgazdaságot, mégpedig úgy,
hogy engedjük szabadon fejlődni az egyéni parasztgazdálkodást is. Biztosítsuk
a teljes demokratizmust, a tömegek önkormányzatát és ellenőrzését az állami
élet minden területén. E program végrehajtásának politikai feltétele a magyar
írók véleménye szerint: Gerő Ernő lemondása az első titkári tisztségről. Alakuljon meg a széles nemzeti összefogás kormánya, minden demokratikus erő
bevonásával, Nagy Imre elvtárs vezetésével..."'•
Ezek a követelések, bár
a felvonulás első pillanatától kezdve megfogalmazatlanul szerepeltek a kitűzött
célok között, de ez a nyilatkozat tartalmazza először a „nemzeti összefogás
kormánya" kitételt, amely „minden demokratikus erő bevonásával" alakulna
meg. Ez gyakorlatilag a többpártrendszer megfogalmazása. S mindez október
24-én délben.
Az írószövetség követelései 25-én nagyobb részben megvalósultak. Gerő
Ernő távozott, Nagy Imre rádióbeszédben tett ígéretet a kormány átalakítására,
s bejelentette, hogy tárgyalásokat kezdenek a szovjet csapatok kivonásáról.
A fegyveres harc csitulni látszott, s október 27-én Nagy Imre nyilvánosságra
hozta új kormánya névsorát, amelyben Tildy Zoltán és Kovács Béla a Független Kisgazdapárt képviselőjeként kapott helyet. A 23-án megfogalmazott célokért folytatott küzdelem tehát áttevődött a politikai pártok közötti tárgyalások
területére. Nyilvánvaló volt, hogy a következő napokban-hetekben a jövő politikáját a pártok közötti egyezkedés fogja meghatározni. Így az írószövetségben
munkálkodó írók is keresték a pártokhoz való kötődés lehetőségét. A népi írók
számára önként adódott a lehetőség, hogy az 1939-ben megalakult, s 1945-ben
91

kormánykoalíció-tagként működött Nemzeti Parasztpárt keretén belül fejtsék
ki álláspontjukat.
A Nemzeti Parasztpárt újjáélesztésére meglehetősen későn, csak október
31-én került sor. Ez egyrészt az írók járatlanságának, másrészt a m á r akkor
jelentkező feszítő ellentéteknek volt köszönhető. Nagy Imre újjáalakított kormányában ugyanis szerepelt — miniszterelnök-helyettesi funkcióban — az az
Erdei Ferenc, aki a Nemzeti Parasztpárt utolsó főtitkára volt, s így azt a látszatot keltette, mintha a Parasztpárt képviseltette volna magát Nagy Imre kormányában. Erdei tagja lett az október 30-án létrehozott szűkebb kabinetnek is,
s ezen a napon egy rádióbeszédében ő hívott fel a Nemzeti Parasztpárt szervezésének elindítására. Erdei azonban a Parasztpárt azon csoportjához tartozott,
amely szorosan együttműködött a kommunista párttal, s a volt parasztpártiak
„társutasságáért" nem ismerték el a Parasztpárt képviselőjének. Mindazonáltal
Erdei miniszterelnök-helyettesi jogkörével élve, hozzájárult a Parasztpárt újjászervezése technikai feltételei megteremtéséhez. Ö írta alá azt a felhatalmazást
— október 31-én — a m e l y feljogosította a Parasztpárt volt vezetőit, hogy a
Dorottya utcai utolsó székházukat ismételten birtokba vehessék. Ezen felhatalmazás birtokában az Erdeihez közel álló Nánási László és Szabó Pál megkezdte
a Parasztpárt szervezését a Dorottya utcai épületben. Október 31-én m á r meg
is jelentették a Nemzeti Parasztpárt központi lapját, Szabad Szó címmel.
Nánási Ferencék nyilvánvalóan nem képviselhették azt a népi gondolatot,
amelyet a népi írók és a Nemzeti Parasztpártban a népi mozgalom eszméi mellett következetesen kitartók vallottak. Bár Nánásiéktól függetlenül, de ekkor
már szerveződött ez a csoport is. A pártszervezést előkészítő megbeszélések
Illyés Gyula lakásán zajlottak. Október 30-án délelőtt megszületett Illyés lakásában a döntés, hogy 31-én délutánra parasztpárti nagygyűlést hívnak össze a
Mezőgazdasági Múzeumba, a Vajdahunyad várba. Ezeken az előkészítő megbeszéléseken a következők vettek részt Illyés mellett: Veres Péter, Németh
László, Tamási Áron, Remenyik Zsigmond, Farkas Ferenc, Bibó István, Püski
Sándor, Kelemen Sándor és a Nemzeti Parasztpárt volt államtitkárai, S. Szabó
Ferenc, Jócsik Lajos és Zsebök Zoltán.
Október 31-én délután a Mezőgazdasági Múzeum előtt tartották meg az
összejövetelt, mert az összesereglett mintegy háromszáz ember nem fért el az
épületben. A gyűlést S. Szabó Ferenc, volt földművelésügyi államtitkár nyitotta meg, majd Veres Péter bejelentette, hogy lemond a Parasztpárt elnöki
tisztéről. Veres Péter sokak szemében volt szálka, mivel az '50-es évek első felében az írószövetség elnöki tisztét töltötte be, s ezáltal a Rákosi-féle hierarchia
egyik tagjának tartották, ő maga is érezte ingatag helyzetét, s sírva vallotta
meg a résztvevők előtt, hogy véglegesen vissza kíván vonulni a politikától,
„... soha többé nem leszek senkinek a politikai balekja" — mondotta. A parasztpárti gyűlés ú j vezetőséget választott. A párt ideiglenes főtitkárának
Farkas Ferencet, a Nemzeti Parasztpárt egykori gazdasági szakértőjét választotta meg, az ideiglenes vezetőségbe pedig a következőket: Bibó Istvánt, S.
Szabó Ferencet, Jócsik Lajost, Zsigmond Gyulát, Kurucz Jánost, Hódi Sándort,
dr. Zsebők Zoltánt, Szigethy Attilát, Kanyar Józsefet, Kelemen Sándort és
Kondor Imrét. Farkas Ferenc beszédében azt javasolta, hogy az elnöki tisztet
ne töltsék be, hanem a párt „fölé" úgynevezett Irányító Testületet szervezzenek, amely szellemi útmutatással járul hozzá a Parasztpárt irányításához. Ilylyés Gyula javaslatára a gyűlés elfogadta az Irányító Testület tagjainak Féja
Gézát, Illyés Gyulát, Keresztury Dezsőt, Kodolányi Jánost, Németh Lászlót,
92

Remenyik Zsigmondot, Sinka Istvánt, Szabó Lőrincet, Szabó Pált, Tamási
Áront és Veres Pétert. Az Irányító Testület titkára Püski Sándor lett. Ez a
szokatlan és különleges képződmény sem kapott eddig helyet az 1956-os értékelésekben. Pedig elvi és gyakorlati politikai jelentősége is van. A Petőfi Párt
(a gyűlésen ugyanis, elvetve a bizonyos értelemben 1949-ben kompromittálódott
Nemzeti Parasztpárt nevet, Petőfi Pártra változtatták a párt elnevezését) két
síkon látott hozzá a politikai élet átalakításához. Egyrészt a pártszervezés s a
mindennapi pártpolitikai munka területén, másrészt az elméleti-elvi típusú feladatmeghatározásokban. Ez egy új jelenség volt a magyar pártpolitika-történetben. Nyilvánvalóan nemcsak az akkori felgyorsult időszakban, de később is sok
esetben az volt a pártok egyik legnagyobb hibája, hiányossága, hogy a mindennapi ügyek közben elmaradt, jelentőségét veszítette az elméleti-elvi kidolgozómunka, a pillanatnyi eseményeken való felülemelkedés, a távlatos szemlélet
és programalkotás. A Petőfi Párt Irányító Testülete e feladat megoldására jöhetett volna létre. Biztosíthatta volna azt a gondolatilag kidolgozott utat, amelyet a pártszervezők, a politikai képviselők a pillanatnyi politikai harcokbanmegegyezésekben megjeleníthettek volna. A magyar politikatörténet egyik tragédiája, hogy a szovjet katonai megszállás ennek a kísérletnek a kipróbálását
is lehetetlenné tette.
Mindazonáltal néhány eredménye látszik ennek az együttműködésnek, e
pár nap története során is. Idézzük fel tehát néhány gondolat erejéig, hogy
hogyan nyilatkoztak azokban a napokban az Irányító Testület tagjai — természetesen írásaikban —, s hogyan a Petőfi Párt politikusai.
Németh László Emelkedő nemzet és Pártok és Egység című írását már sok
helyen idézték, így ezek már aránylag ismertek. Lássuk, mit írt Tamási Áron:
„Azt vallom tehát, hogy a magyarság egysége legyen szellemi és erkölcsi törvény. Legyen gondunk arra, hogy se a politikai életbe, se a szellemi életbe ne
térjenek vissza az osztályjellegű harcok. Természetes, hogy érdek és színeződés
dolgában társadalmi rétegek között különbségek vannak. De ezek a különbségek nem ferdülhetnek annyira el, hogy a nemzet egységes képét megzavarják,"5
Féja Géza: „Mutassuk meg, hogy az igazsággal áthatott, az igazságra épülő
rend hívei és katonái vagyunk. Hallgassunk a forradalmi bizottságra, amely
forradalmi szívvel és a legteljesebb forradalmi felelősséggel irányít
minket
ezekben a sorsdöntő napokban. A nemzeti egység most lett élő valóság."6 Szabó Lőrinc: „Magyarország felszabadult. Hadd kérdezzem azonban magamtól és
mindenkitől: igazán felszabadult-e?! Felszabadult-e a további lidércnyomás lehetőségétől, felszabadult-e a megismétlődés veszélyétől?! Es még. valamitől!
Amit a magyarság most művelt, azt nyolc napon át lángoló glóriaként csavarta
maga körül a földgolyó, glóriaként, melyben soha ki nem hűl a visszanyert
tisztelet, a szeretet és a csodálat. Sehol a szabad világban. Sőt talán még másutt sem. Nem szabad csökkentenünk ezt a fényt, nem szabad ezt a ragyogást.
Esz, erő, készenlét és minden szent akarat fogjon most össze és őrizze és emelje
végső diadalra benne céljainkat, az igazság, az okosság, az emberiesség, a nemes hagyományok és az életképes haladás munkálását, abban a — semmi harcnál nem kisebb — másik feladatban, ami most következik, az új, az igazi országépítésben."7
A népi írók nem haladtak a politikai események frontvonalában, mégis
néphez való kötődésük segítségével megérezték a legnagyobb veszély közeledtét.. Az egyre hevesebben feltörő politikai ellentétek nem pusztán a helyzet
pillanatnyi megítélésében gyökeredztek, hanem mögöttük a hatalom kizáróla93

gosságáért folyó acsarkodás sejlett fel. Elvi-elméleti-ideológiai hasadások tördelték szét a forradalom első napjainak a szabadság köré fonódó egységét.
Márpedig a népi mozgalom célkitűzéseinek központi eleme volt, hogy a politikai harcok, a pártok léte ne veszélyeztesse a nemzet egységes cselekvését.
Erről Farkas Ferenc — a párt politikai vezetője — szólt a Petőfi Párt
megalakulását bejelentő rádióbeszédében; „A párt, bár politikai célokat szolgál,
ebben a nehéz időben nem. pártpolitikai keretek között jelentkezik. Ügy érezzük mi — Petőfi Pártiak —, hogy e győzedelmes forradalom és szabadságharc
után nem lehet és nem szabad pártpolitikai keretekkel szétszabdalni a nemzetet. ... Bár győzött a szabadságharc, célját még nem érte él."8 Farkas Ferenc
e beszédét november l-jén mondta el a Kossuth Rádióban, és három pontban
foglalta össze a Petőfi Párt javaslatait a helyzet konszolidálására: Egyrészt
népszavazás megtartását a Varsói Szerződés azonnali felmondásáról, mert a
munkabeszüntetés elsősorban ennek elérésére, a nemzeti függetlenség teljes
helyreállítására vonatkozik, s a további fejlődés megköveteli, hogy a munka
minél előbb elinduljon. Másrészt népszavazást arról, hogy az ország a továbbiakban semmilyen nagyhatalmi érdekcsoportosuláshoz ne tartozzon, semlegességét kimondja. Harmadrészt pedig kezdeményezte Farkas Ferenc a különböző
politikai és nem politikai csoportok közötti összehangolás, valamint a jogállamiság intézményének helyreállítása érdekében, hogy alakuljon egy Nemzeti
Főtanács, amely az államfői jogokat gyakorolja átmenetileg. Ennek elnökéül
Kodály Zoltánt javasolta.
Farkas Ferenc második rádiómegnyilatkozására november 3-án este került
sor, s ekkor már mint Nagy Imre ismételten átalakított kormányának tagja,
vagyis mint miniszter szólalt meg: „ . . . a pártok szervezkedése jogcímén az
intézmények és a hivatalok jogos kritikát kihívó, de mégis működő
tevékenységét pártoskodáson alapuló civódások kezdik veszélyeztetni. A magunk részéről
a nemzet nagy erőfeszítését minden tekintetben és minden vonalon előtérbe
kívánjuk helyezni, s igyekezni fogunk, hogy a pártarányosítás elve helyett a
szaktudást, a rátermettséget, a tapasztaltságot, de mindenekelőtt a forradalom
vívmányaihoz való hűséget vegyük figyelembe. A nemzet e komoly
próbatételénél igyekezni fogunk helytállni, úgy, ahogy a nemzeti szabadságharc határainkon messze túl is világító példamutatása ezt tőlünk
megköveteli."9
Ügy gondolom, ha röviden is, de talán sikerült felvillantani, hogy a szellemi nemzetépítés terén a népi írók, s a Petőfi Párt e szűkre szabott időben is
próbált valamit elérni. Magam részéről az 1956-os nemzeti felkelés fegyveres
harcainak-kormányváltozásainak-függetlenségi törekvéseinek sorában nem lebecsülendő szerepet tulajdonítok ennek a ténynek is. A nemzeti egység nemcsak a szinte teljesnek mondható fegyveres ellenállásban, a sztrájkhullámban,
s egyáltalán nem a pártosodásban mutatkozott meg. 1956 egyik nagyon lényeges mondanivalója és tanulsága lenne, hogy elindult egy ú j Magyarország
gondolati-elméleti előkészítése, amely egy, a nemzeti karakternek megfelelő
szociális biztonságot nyújtó, gazdaságilag, politikailag és katonailag független,
osztály- és ideológiai hierarchiától mentes, népi-demokratikus jogintézményekkel kiépülő, az egyéni és a közösségi szabadságjogokat érvényesítő, az egymásért érzett szolidaritást megbecsülő országot és társadalmat kívánt megalapozni. Azaz, egy független, önálló nemzetállamot. A minőség forradalmát
követő
minőség társadalmát. Kétségtelen tény, hogy ez nem a kormányzati hivatalokban, s nem is az utcákon folyt, s nem tudott kellően megnyilvánulni, de zajlott, s bár csekély mértékben, de jelentkeztek eredményei is. El nem halvá94

nyitható eredményei. El nem hallgatható eredményei. Tanulságul szolgáló eredményei. Még akkor is, ha ezeket a tanulságokat évtizedeken keresztül nem lehetett, majd mostanság nem szándékozunk felismerni.
Az elmondottak a felkelés 13 napjával kapcsolatos tapasztalatokról szóltak. November 4-e után egy teljesen más helyzetben, de hasonlóképpen történtek kísérletek ezen elvek lehetőség szerinti megvalósítására. Ám az már egy
másik történet.
JEGYZETEK
1. Aczél Tamás—Méray Tibor: The Revolt of the Mind. A Case History of Intellectual Resistance Behind the Irón Curtain. N e w York, 1959.
2. A Püski Kiadó története emlékező kiállítás katalógusa. Budapest, Petőfi Múzeum, 1991. február 4—27. (Szerk.: Szeredi Pál) Budapest, 1991.
3. Irodalmi Üjság különkiadása, Budapest, 1956. október 23.
4. Magyar írók Szövetsége. Gyorsírói jegyzőkönyv az 1956. december 28-án megtartott taggyűlésről. (Erdei Sándor titkári beszámolója.) Szivárvány (Chicagó) 13.
1984. -május.
5. Ű j Magyarország, 1956. november 2. Tiszta beszéd.
6. Űj Magyarország, 1956. november 2. A Duna völgyében csoda történt.
7. Irodalmi Űjság, 1956. november 2. Ima a jövőért.
8. A forradalom hangja. Magyarországi rádióadások 1956. október 23.—november 9.
A Századvég Kiadó és a Nyilvánosság Klub közös kiadása. Budapest, 1989. 368.
oldal.
9. A forradalom hangja. I. m. 470. oldal.

SCHÉNER MIHÁLY

RAJZA

95

Nádas Péter: Az égi és a földi szerelemről
Már a második esszékötetet olvashatjuk Nádastól az Emlékiratok Könyve óta —
s ez, az égi és a földi szerelemről szóló, bizonyos vonatkozásban folytatása is az
előzőnek, a Játéktér címűnek, amelyben a szerző a nyelvi kifejezés, a megszólalás
lehetőségét, módjait, körülményeit járta körül, eredeti és kísérletező módon: személyes tapasztalat és elvont, geometrikus gondolkodás módszereinek együttes alkalmazásával.
Folytatás ez a kötet, hiszen ugyanerről szól — a megszólalás témáját, tárgyát
szűkíti le csupán, amikor a szerelemről beszélve ¡mindenekelőtt a szerelemről való
beszéd körülményeit, lehetőségét, történeti és társadalmi meghatározottságát elemzi.
Ezekről a kérdésekről szólva tehát egyszerre beszél általános, filozófiai szinten és
az írói műhelygondok szintjén. Hiszen a szerelem, az égi és a földi, Nádas regényeinek egyik legfontosabb témája. Különösen az Emlékiratok könyvében találhatunk
lenyűgöző példatárat az emberi kapcsolatokról. Két ember kapcsolatának, lehetőségeinek és korlátainak, e kapcsolatok fiziológiai, biológiai, pszichológiai és társadalmi
vonatkozásrendszerének olyan árnyalt és szinte már a lehetetlent ostromló leírásait
tartalmazza ez a könyv, mely szinte egyedülálló a modern irodalomban. Lehetetlent
ostromló: hiszen a szerelmi kapcsolat leírása itt is a nyelvi kifejezés határainak
szisztematikus tágítása irányába hat; a leírásokban a szerző szívós kísérletet tesz a
megközelíthetetlennek vélt tartományok visszahódítására a nyelvi kifejezés által,
a „kimondhatatlan" — illetve egyezményesen annak tartott — dolgok kimondására
és megnevezésére.
Nyilván a Nádas-művek eme adottságai is motiválhatták a Fidesz-akadémia
szervezőit, amikor azzal a kéréssel fordultak a szerzőhöz, hogy tartson előadást a
nemi szerepekről és a nemek princípiumairól. „Ezt a könyvet az alkalom szülte,
mint a tolvajt" — írja a mű születését, .eredetét megvilágító jegyzetben. Maga az
előadás, melyet végül is Az égi és a földi szerelemről címmel tartott meg, csupán
kis hányadát teszi ki a kötetnek; az első — rövidebb —, s a középső — testesebb —
tanulmány az előadás megszületéséhez vezető szellemi utat világítja be. Az „élénk
fogadtatás", valamint a barátok heves elutasítása vitte rá a szerzőt, hogy a tárgyhoz kapcsolódó gondolatait bővebben kifejtse. „A bővebb kifejtés érdekében sem
szerettem volna olyan területekre tévedni, ahol műfajomnak nincsen kompetenciája,
vagy olyan módszerekhez folyamodni, amelyek távol állnak eddigi gyakorlatomtól.
Ezért inkább visszafelé haladtam. A rendelkezésemre álló eszközökkel igyekeztem
körülhatárolni szemléletem bázisát [...] és ez a munka kényszerített arra, hogy kidolgozzam azokat a jegyzeteimet, amelyeknek az alapján azokhoz a megállapításokhoz jutottam, amelyeket az előadás szövegében tettem. Ez olyan volt, mint egy utólagos ellenőrzési művelet, s abban reménykedem, hogy mások számára is világosabb
lesz, hogy mit, miért gondolok így, és nem másként."
A kötet gerincét a Jegyzetek az égi és a földi szerelemről című, meghatározhatatlan műfajú írás képezi. Előtte, bevezetésként az „ősképek képmásai"-ról szól, s
96

végül maga az előadás szövege zárja a kötetet — létrehozva Ismét azt a hármas
tükörszerkezetet, mely az Emlékiratoknak is alapformája volt. „Magam is szerettem
volna mindig ilyen egymás tükreként viselkedő mondatokat írni — írja az Ősképekben, Teilhard de Chardin általa választott mondatával kapcsolatban. Ügy vélem,
a kötet egésze ezt a (formai) szándékot teljesíti be: a két, egymás tükröződéseként
is felfogható, hosszú mondat az emberről szól — közrefogva a szerelem téma kidolgozását.
A Jegyzetek...
a szerelemfogalom gyökeréig hatol — a fogalom mibenlétének
elemzését összekötve a róla való beszéd lehetőségeinek elemzésével, mely önreflexió
és objektív elemzés egyszersmind. Nádas megközelítése rendkívül sokoldalú: egyszerre tartalmaz nyelvészeti, antropológiai, szociológiai és pszichológiai elemeket, s
nem nélkülözi a kultúrtörténeti, irodalomtörténeti kitekintést sem. Feltett kérdései:
hogy mi az ember, hogyan viszonyul a szerelemhez, és miért épp így viszonyul hozzá, történeti megközelítésben válnak plasztikussá, s e történeti megközelítésben is
elsősorban az ókori görög, és a modern európai ember mentalitása és szerelemfelfogása, illetve praxisa közötti ellentét, szakadás rajzolódik ki élesen. Megállapításaihoz, következtetéseihez szaktudományos szempontok szerint hozzászólni nem tudok
— hogy ezt jó szívvel tehessem, el kellene olvasnom mindazon műveket, melyeket a
szerző névvel vagy névtelenül idéz, s melyekkel kimondva-kimondatlanul vitatkozik — közöttük például Michel Foucault háromkötetes művét a. szexualitás történetéről. Erre e pillanatban nem vállalkozhatom. Nádas következtetései — így például
az, hogy a szerelemnek és a szexualitásnak semmi köze sincs egymáshoz, sőt, a
szexualitás még csak részét sem képezi a szerelemnek, illetve, hogy az ember neme,
férfi- vagy nővolta másodlagos, az alkathoz viszonyítva — az adott gondolatmenetet
végigjárva logikusnak és hihetőnek tűnnek fel számomra. Ám az a gyanúm, hogy
szakemberek (szociálpszichológusok, filozófusok, szexológusok stb.) más, hasonlóan
meggyőzőnek tűnő gondolatmeneteket állíthatnának fel, szemben ezzel, s e gondolatmenetek végpontján másfajta, ezzel alkalmasint homlokegyenest ellentétes végkövetkeztetések adódnának. Nádas fejtegetése (noha szakember a legkisebb mértékben
sem vagyok, ennyit talán megkockáztathatok) azért érdemel figyelmet, mert széllel
szemben halad: megtöri, megpiszkálja gondolkodási sémáinkat, módosít a közmegegyezés által szentesített fogalomhasználat jól beolajozott automatikáján.
Nyilván ez is az előadás, illetve a tanulmány egyik célja. Rámutatni jelenkori
állapotunk minden nyomorúságára — a szerelemhez való viszonyunk változásának
leírásával. Annak plasztikus megmutatásával, hogy mennyire más volt a szerelem
az ókorban, mint a modern, mentálisnak nevezett korban; mennyire mást jelentett
Szókratésznek, mint — Nádas példájánál maradva — Teilhard de Chardinnek. A mitikus kor embere a szerelemben a mindenséggel találkozott, istenekkel társalkodott — míg a mai koré „a kölcsönösséget csupán lehetőségként tartalmazó viszonossági relációkban helyezi el, s így a halandósággal találkozik". A mentális kultúrában a „szociális drésszúra", a nevelés és szoktatás nemcsak a mimikát, a mimikrit,
a gesztust és a nyelvhasználatot határozza meg (ez utóbbi miatt lehetetlenül el a
szerelemről való beszéd) — hanem az érzékeket is hatalma alá vonja — bizonyítja
Nádas érzékletes „példamondataival", azaz, példázatszerű, a mindennapi életből merített esetekkel.
Meggyőző és továbbgondolkodtató megállapításokat fűz a szerelem irodalmi
megjelenési formáihoz is, amennyiben megvilágítja, hogy az európai irodalmak szerelmi történetei voltaképp nem magáról a szerelemről szólnak: „azokat a tárgyakat
nevezik meg, amelyeken a szerelmi érzés valójában áthatol, mondjuk, az egyik szerelmes szempontjából beszélnek a másik szerelmesről, vagy mindazokat az összefüggéseket és kapcsolatrendszereket nevezik meg, amelyeket a szerelmesek megérintenek." A szerelem nemcsak az irodalmi ábrázolás számára megfoghatatlan a maga
valóságában, s csupán viszonylataiban érhető tetten — mint fogalom is kisiklik a
gondolkodás korlátai közül: „a fogalmak világában a szerelem működésképtelen",
puszta szó marad, ellentétben a szeretet fogalmával, melyről sok minden egyértelműen és bizonyossággal elmondható.
97

Bármilyen tanulságosak is a kötet kérdésfeltevései, bármilyen érdekfeszítőek s
a meghökkentésig újszerűek okfejtései és következtetései — az egész mű olvasása
kielégítetlenséget és kétségeket kelt az olvasóban, s bizonyosfajta idegenkedést a mű
módszere és nyelvezete iránt. Eme idegenkedés forrását (lehet persze, hogy ez csupán egyedi reakció — ám itt csak saját tapasztalatomat tudom felhasználni) ugyanott vélem megtalálhatni, ahol azt Beck András tette a szerző előző, Játéktér című
esszékötetével kapcsolatban: Nádas „beszédmódjában" és nyelvhasználatában, s ezzel
összefüggésben a kötet műfaji tisztázatlanságaiban. Személyesség és tudományosság
az esszé műfajában kapcsolódhatna össze harmonikusan — Beck András találó kifejezésével: az esszé a „gondolat mozgása a személyesség áramában". Beck András
szerint Nádasnál ez az együttmozgás nem valósul meg, illetve „gondolatnak és személyességnek azt a fajta hasadását, melynek meghaladására a voltaképpeni esszé
vállalkozik, Nádas inkább leképezi". (Kiemelés az eredeti szövegben.) E „leképezésre" több, tudatosan megszerkesztett jelenet is példaként kínálkozik a kötetben. Nádas a magányos futás, illetve a barátjával való séta leírásában gondolat és test
együttmozgását, dinamikus összhangját és egységét érzékelteti — megcsillantva e
pontokon szépírói erényeit is. A kötet egészére azonban szükségszerűen a gondolat
és a személyesség szétválása jellemző. Ez a hasadás magából a tárgyból fakad, s
maga is tárgyát képezi a gondolkodásnak. Hiszen az ókori szituációval ellentétben,
amikor Szókratész nyilvánosan, barátai között dialogikus .beszédhelyzetben szólhatott saját szerelméről, a jelen helyzetben, a mentális kultúra körülményei között
„ilyen jellegű, tudományos érvényű személyes vallomás ma nem tehető". A szerelemről szólónak tehát választania kell — vagy a tudományos, vagy a személyes
szférában mozoghat csak, a kettő kölcsönösen kizárja egymást. A szerző, noha pontosan érzékeli és regisztrálja ezt a kényszert, melyet a „szerelemről való beszéd
praktikus nehézségének" nevez, mintha nem mindenben vonná le annak konzekvenciáit Nyilvánvaló, hogy választása nem a személyes, a vallomásos megközelítésmódra
esik, hanem a tudományosra, „melynek semmit sem szabad közvetítenie a tárgyához
fűződő személyes viszonyáról". Amennyiben ő maga, mint személy jelenik meg, az
mindig külső nézőpontból történik — önmagától mintegy elidegenített és példaként
körülrajzolt tapasztalat, illetve történés formájában. A témához való tudományos
közelítés sem ellentmondások nélkül kap formát: Nádas elsajátítja a tudományos
szaknyelv, vagy inkább zsargon — olykor meglehetősen taszító és fárasztó — használatát; nem tesz eleget viszont, szándékosan, a tudományos értekezés bizonyos
módszerbeli, technikai kötöttségeinek. Erre vonatkozó érvelése számomra nem meggyőző. A források megjelölése — bármilyen formában — megkönnyítette volna az
okfejtések, bonyolult és gyakran igen körülményesen felvezetett gondolatmenetek
megértését a „járatlanabb" olvasó számára is — akiket Nádas így kizár a mű felismeréseinek mentális örömébőL (Szépirodalmi, 1991.)
ERDÖDY EDIT

„A szeretet nemtelen kegyelme"
Nádas Péter: Az égi és a földi szerelemről
Nehéz lenne megmondanom, mát is gondolok, érzek, élek át, amikor Nádas Péter új könyvét olvasom. Van-e nekem egyáltalán valami szerepem abban, hogy azt
gondolom, amit, vagy csak én vagyok a magam semmi létéből fölbukkanó Echo, aki
Nárcisszosz, azaz Nádas Péter csakis önmagának elmondott mondatait öklendezem
bárgyún vissza, mert nem értem, mert meg nem tudom emészteni, mert nem tudom, hogy ezt magamba is fogadhatom akár, nem kell ellöknöm, pedig ahhoz szoktattak. De természetesen a kritikus biztosítja Nádas Péternek a kibúvót, akár arról
98

is lehet szó, hogy írt egy könyvet, amelyben beszél valamely Nárcisszosz, akivel én,
az olvasó úgy vagyok, ahogy leírtam az előbb. Csakhogy, íme a visszakozz: megtudjuk, hogy a könyvben foglaltak egy valóban elhangzott előadást és annak a kommentárjait tartalmazzák, ami viszont az alkotót ide szegezi a mi sótlan itt és mostunkba, ahol aztán a beszélő valósága megengedi, hogy egy konkrét emberért rajongjunk vagy egy konkrét emberre mutogassunk, hogy ni, miket mond!
Azonban bármit is szólnék a könyvről, annak előtte ki kell jelentenem, hogy olvastam Nádas Péter neve alatt az Emlékiratok könyvét, illetve az Evkönyvet, és
eme két szöveg — abban az esetben, ha azt a nevet látom, hogy Nádas Péter — aktívvá válik tudatomban, és amit pedig épp olvasok, vagy az előbbi két szöveg folytatása lesz, vagy az előbbi két szöveg kommentárja; illetve, ha nem tudom, hogy
mit is vettem a kezembe, akkor a két könyv válik kommentárrá, azzá a tudássá,
amely dialogizálja, újabb tudás lehetőségévé teszi a jelen szöveget. Az Emlékiratok
könyve és az Évkönyv történet, olyan történet, amely meghatározó — mármint minden további Nádas Péter-szöveget meghatározó. Mindegy, hogy verset, esszét vagy
interjút olvasunk is a név alatt, a név már eleve tartalmazza a történetet, amely
misztériumként mondja rá magát minden újabb szövegre, így az új szöveg akár
még üressé, fölöslegessé is válhat — „Ezt minek írta meg?", kérdeznénk —, vagy
válhat akarata ellenére egyszerű parafrázissá.
Első olvasásra bizony nekem is állandóan az járt az eszemben, hogy ezt minek
írta meg az alkotó, hiszen minden gondolatára visszaemlékezhetünk az Emlékiratok
könyvében. Ráadásul, ott még sűrűbbre metaforizálva vagyon minden. Nem azt
mondom, hogy Az égi és a földi szerelemről lazább szöveg, sőt: ennek a könyvnek az
egyik baja az, hogy sűrített diskurzusa megfájdítja az olvasó fejét, elidegeníti magát a sok lehetséges Echótól. Ugyanis ezt a könyvet vagy nagyon lassan kell olvasni, vagy kétszer, de akkor se gyorsan. Én az utóbbit javaslom a kegyes olvasónak,
mivel először sok olyan ¡motívum fogja lekötni a figyelmét, amelyek csak díszek ebben a diskurzusban, s ha -megint elolvassa a könyvet, -meg fogja -látni, hogy ott a
történet — ami annál izgalmasabb, mert hogy ez a könyv nem elbeszélés, hanem
valami köztes az esszé és a „széppróza" között, nevezzük hát szép szövegnek, vagy
még inkább az elbeszélés lehetetlensége
elbeszélésének.
Persze vissza kell térjek ahhoz, amiről már szóltam, hogy az olvasóban akár
eleve elmondattatott a történet, a Nádas Péter-misztérium.
Egyszer egy fiatal irodalmár azzal kommentálta az Emlékiratokat, hogy vannak
emberek, akik úgy beszélgetnek, hogy az Emlékiratok egy-egy fejezetének a címét
említik a másiknak, és az viszont ezt teszi. Csak akkor lepődött meg az ifjú ember,
amikor meghallatta, hogy bizony vannak olyanok is, akik oldal- és sorszámmal
kommunikálnak. Majdnem ide írtam egy számot, talán -majd később.
Ügy gondolám, hogy Nádas Péter két nagy könyve kánon, amelyhez képest olvasom a -többit és a többiekét. Az égi és a földi szerelemről azért is van nagyon
kényes helyzetben a befogadás szempontjából, mert nagyon valószínű, hogy nem
olvasták annyian az Emlékiratok könyvét, hogy a számok közönségre utalnának. Ha
pedig az olvasó nem ismeri azt a történetet, amely eredetként szolgál ama tudáshoz,
amivel Az égi és a földi szerelemről megérthető, illetve amit az bővít, akkor ez a
könyv nehéz, és attól tartok, hogy fölösleges olvasmány lesz.
Ám annak sem ajánlom ezt az újabb szöveget, akinek bármely kifogása volt az
Emlékiratokkal kapcsolatban. Szidni ugyan nem szidták, de bizony sokan igyekeztek
gyorsan egy másik történettel helyettesíteni, olyannal, amely összeegyeztethető a köznapi létnek a történetével, amelyet nem kell kitisztíttatnom az én kis mosodámban.
Az Ágnes asszony típusú olvasónak figyelmébe ajánlom, -hogy lapozzon a cím elolvasása után rögvest a 144. oldalra, és a 13—15. sorban meg fogja lelni azt, amire
hivatkozva ezt a könyvet is leteheti, hiszen úgyis csak erre a három sorra emlékezne a másfélszáz oldalból.
A könyvet aktualitás keretezi, a könyv megalkotásának története. Fiatalok ösztökélésére, hogy mondaná el a nőről és a férfiról. Megrettentem, amikor ezt láttam,
99

talán csak nem Tamás apológiáját fogom olvasni?, gondoltam reményt és olvasásra
hajtó vágyat vesztve. Kedvem és vágyam jó darabig nem is tért vissza, mert a
könyv első része, a Bevezető az égi és a földi szerelem témájába: ősképek
képmásai
nem dolgozik az olvasó kedvéért. Nem szerencsés az allegóriát egy szövegnek rögtön az elején alkalmazni, vagy nem ilyen mértékben, vagy legalábbis nem értekező
szándékkal írt műben. Nárcisz és Echo allegóriája kommentárral együtt szerepel
ugyan, de Nádas Péter szövegében a kommentár sem a köznapi nyelv és tudás
szintjén létezik, hanem annak metaszintjén, vagyis az olvasóra is marad feladat,
nem kevés, hogy megfejtse magának a szöveget. Nárcisz és Echo allegóriája az önreflexió értelmezésére ad alkalmat, ahol is a tudás mikéntjét az egyén és a más,
valamint a tér és az idő hálója szabja meg. Ezekből igazán a más, illetve az idő
fontosak könyvünk első részében. Echo bárkinek a „mása", „Létének az a feltétele,
hogy másnak legyen szavakkal kimondható fogalma ugyanarról a létről, amiről neki
nincsen fogalma." (16:28—30) Nekem úgy fejlett föl az allegória, hogy magamat
csakis Echo szerepében tudtam, ami engem, az olvasót az abszolút kiszolgáltatott,
saját létét (az olvasás ideje alatt) nem birtokoló űrré tett, aki számára a könyv,
jelen esetben Nádas Péter Az égi és a földi szerelemről című könyve a mindenséget
jelenti, amely akkor ad nekem létet, amikor visszhangként mondom újra azt, amit
ő mond. Az olvasás létet kölcsönöz nekem — azért csak kölcsönöz, mert mihelyst
leteszem a könyvet, eltűnik annak mindensége, meg akkor nincs is szükségem ilyen
kölcsönökre. De meg is fordíthatjuk: a könyv is tekinthető Echónak, és imígyen a
szavak úgy nyernek jelentést, hogy keresztülfolynak tudatunkon és lelkűnkön, és
ebben a kettős kohóban a mi életünknek megfelelő anyaggá ötvöződnek. De úgy is
mondhatjuk, hogy a szavak az olvasó lelkének visszhangjai. Ha ez utóbbi megoldást
választjuk, akkor az olvasás afféle időbeli utazás, amelyet belső térben, a lelkünkben teszünk, és az út állomásai azok a kultúrafokok, amelyekre Nádas Péter többször hivatkozik: a jelen mentális kultúrájából visszafelé megyünk a mitikus, a mágikus, majd végül az archaikus kultúraállapot felé. Mi itt ülünk, és most olvassuk
a könyvet, de tudatunk és lelkünk utazást tesz azokban a tudatállapotokban, amelyek megismétlik az egyénben a faj történetének kultúraállapotait. Az olvasás beavatási szertartássá válik, ahonnan mint beavatottak, továbbjutunk a tiltás birodalmába, ahol istenekkel és szerelmekkel találkozunk (saját szerelmekkel), hogy aztán
elérjük az Egyet, az egy-séget, ember voltunk lényegiségét. S ez a végső állomás
maga az élet, amelynek leírására nem alkalmasak szavaink, mivel nem arra jók.
Némán és iszonyodva tesszük le a könyvet, mert megjártuk a magunk varázshegyét
és titkos barlangját. Beavattattunk. Csakhogy miért van az, hogy ezt a beavatást
ugyan egy kitüntetetten más tudás kíséri, mégis mintha szándékosan akarnánk minél hamarabb elfelejteni azt, miután befejeztük a könyvet? Ezért is látom kiváltképp falra hányt borsónak Nádas Péter könyvét. Nem a megértés és az ember-lét
lesz az olvasás eredménye, ha egyáltalán elolvassák, hanem az ember-lét felejtése.
Létfelejtés. Ez persze nem ily hangzatos és filozófiai absztrakció formájában megy
végbe, hanem egyszerűen vagy azt mondjuk majd, hogy Nádas (nem Nádas Péter)
itt kicsit zavaros; vagy hogy az értekező próza oly mértékben lirizálódik (ti. nélkülözi az értelmezés megadott támpontjait), hogy nem tudni, mit akar Nádas; vagy ha
netán irodalomtörténészféle az olvasó, gyorsan behelyezi a fejlődési sorba, a történész tört-én-etébe az opuszt, csak ne kelljen róla beszélni — csak ne kelljen megint elolvasni; vagy ha mégis ráadná fejét, hát bemutatja a párhuzamos motívumokat a többi Nádas-szöveggel, azaz helyettesít. Mindezek olyan történetek, amelyek
szalonképessé teszik a mentális kultúrában a megelőző állapotok történéseit, netán
meg nem történtté teszik azokat. Márpedig az olvasás soha nem a történet meg nem
történtté tétele — vagy csakis az.
Nádas Péter könyve beavatás egy olyan más tudásába a létezésnek, amely a mi
köznapi tudásunkat meglehetősen hiányosnak és előítéletesnek mutatja, amelynek
az alapja az, hogy a mi köznapi tömeges méretű önszemléletünk (ez persze képzavar) a helyettesítésen alapul, mi szeretjük a metonímiákat és az eufémiákat, ame100

lyeket a lét helyett mondunk. Tulajdonképpen a nyelv mint olyan, afféle metonimizáló processzus, hiszen minden jele megegyezésen alapul, és csak szórványosan őrzik a nyelv egyes részei — a nevek és a káromkodások például — a mentális előtti
kultúrák emlékeit.
Ha viszont beavatásként nézzük a könyvet, akkor a bevezető allegória szerepe
az, hogy szerepébe helyezi az olvasót, aki választhat: Nárcisz vagy Echo. Tulajdonképpen mindegy, mert a végeredmény a lényeges, az pedig az önszemlélet állapota.
Nárcisz a másban határozhatja meg önmagát, Echót pedig a más határozza meg.
Szertefoszlik az önazonosság mítosza. Hogy ki vagyok? Csak elmondani, pontosabban elbeszélni tudom, én a történet vagyok. Nevem jelzi azt a misztériumot, amelyen végig kellett menjek, hogy azzá lehessek, aki vagyok. Persze, a misztérium
nem illeszkedik mentális kultúránkba, így azt el is felejtjük, mert nem tudunk vele
mit kezdeni, és megelégszünk a megengedett történetekkel: Jézuséval — ami a
misztérium —, a hősökével, és azzal a történettel, amelyet készségesen elmondunk,
mikor megkérdezik, kik is vagyunk. Csakhogy ez a történet és a misztérium nem
azonosak. Az utóbbi ma esetleg a pap, de leginkább az elmegyógyász terrénuma.
Bár ennek ellenére nem tűnik el nyomtalanul, ott van elszólásainkban, azokban az
elírásokban, amikről nem tudjuk, hogyan is követhettük el őket. Embert elvétéseiről, madarat tolláról. Nádas Péter a nyomdai szedő félreütésein mutatja meg azt,
ami alapvetően, tényszerűleg általában igaz, hogy az ember leírható az általa elvétett hibák által — az ember a hibák rendszere. A " hibák úgy keletkeznek, hogy
valamely ősibb tudatrétegünk önkontrollunk pillanatnyi zárlata miatt sikeresen
megnyilvánul, holott az ő sorsa a feledés, vagy „szebben": az elfojtás lenne. Megmutatkozik hát a másik szöveg. Ha szádba adom szavaimat, mikor azokat visszamondod, Echo, tudni fogom, ki vagy, mert mindig ott, illetve úgy rontod el, ahogy
az rád jellemző.
Tulajdonképpen a nyelv elleni vétek, amit ebben a könyvben az alkotó művel,
hiszen megerőszakolt szavakkal ül szemben az olvasó, és azért nem tudja, mit is
olvas, mert valaki fölrúgta a megállapodást, amihez képest valami az. ami, olyan,
amilyen. Méghozzá úgy tette, hogy gyakorlatilag azt mondja; a nyelv erőszak szüleménye, amelyben az ember megfosztatik lehetőségeitől, vagy legalábbis korlátozódik
azokban. Isten, ember, szabadság — mind-mind olyan fogalmaink, amelyeknek a lehetőségeiről fogalmunk sincs, mert zsinatok, anatómusok és pszichiáterek, politikai
bizottságok ülései határoztak abban, egyeztek meg afelől, hogy ezek a szavak mit
is jelölnek.
A könyv szerkezeté természetesen értelmezhető retorikusán és poétikusan is.
Az előbbi szempontjából a diskurzust kezdő allegória megígéri, hogy a könyv az
egyén és a más kölcsönösségét tartalmazó ember fogalmát fogja tisztázni, ahol is
az ember nem határozható meg férfiként és nőként, hanem ..csak" emberként. Ezután pedig kitérők, epizódok sorozata szolgál arra. hogy példázza a kezdeti allegóriában ki (nem) fejtetteket, hogy aztán a meglehetősen egyoldalú érvelés konklúzióját megvonja a szerelem fogalmának meg (nem) határozásában. Poétikailag ez a
szöveg keretes cselekményt tartalmaz, noha a záró keretben csak implicit formában
találjuk meg majd a kezdet tükröződését. A bevezető allegória Nárcisz és Echo
idillje — az idill nem a mi korunk, nem a mi kultúránk műfaja! — amit aztán
rövid átvezetés, az utazás a buszon köt hozzá a három eseményhez, a lakomához,
a futáshoz és a beavatáshoz. A lakoma és a befejező rész, a tulajdonképpeni előadás ismét egy keretet alkot, hisz témájuk a szerelem, a 144. oldal definíciója voltaképpen többször előkészíttetik itt. A futás, amely ismerős az Évkönyvből, a ..kaland",
önmagunkban megélhető. A beavatás pedig megmutatja, hogy a szeretet és az agresszió, a nyelv konkrét és mitikus rétege (a rámutató és a sugalmazó volta) hogyan
teszi megélhetővé (vagy megélendővé?) az „életet". Az alantas nyelvi megnyilvánulások értelmezése nem alantassá, hanem nagyon is fönségessé teszi a nyelvet, imígyen azt, amitől iszonyodik az ember a fizikai realitásban, azt csodálja férfi és nő,
mikor is káromkodnak. Ez a rész valamiféle Sanctus, amely előkészíti az előadás
101

szövegét, amelyben az ember fölemeltetik az „önismeret nyelvéhez", a nyelvhez
mint lehetséges önismerethez. S ha ezen a nyelven elmondjuk életünk, beszélünk
magunkról, meg fogjuk látni, hogy a szerelemről szóló diskurzus valóban Létezésünk siratásának a lezáró része. Mi vagyunk Isten fekete bárányai. Csakhogy itt
mindenki önmagát feszíti meg, egyáltalán már azzal, hogy megszólal.
Nem örülök ennek a könyvnek Nem jó ez a könyv. De a misztérium esetében
nincs értelme annak jóságáról beszélni. Jó áldozópap nincs, vagy ha van, nincs áldozat! Mégis inkább arra kérem Nádas Pétert, hogy a történetet írja, mert a miénket nem jó olvasni — erre bárki ráébredhet, ha elolvasta a könyvet Az égi és a földi
szerelemről. (Szépirodalmi, 1991.)

ZSÉLYI FERENC

Ezerkilencszázötvenhat, te csillag
A FORRADALOM ÉS A SZABADSÁGHARC OLVASÓKÖNYVE
Az idők gyors, szerencsére, jó irányú változásainak köszönhető, hogy az 1956-os
magyar forradalom többé már nem tabu. Kisugárzó hatását a korábbi rendszer sem
tudta meggátolni — bármilyen üldöztetésben volt is része az eszmének, az működött —, de mindent megtett azért, hogy lehetőleg szó se eshessek arról a nagyszerű,
nemzedékek bátor kiállását tanúsító összefogásról, amely végül is — paradox, a letiportatás ellenére — győzedelmeskedett.
El kellett hallgatni, száműzni kellett még a forradalom megnevezést is; hát még
a történteket. Hogy mi hamisítódott így meg, s az állami rangra emelt hazugság évtizedek alatt mily mélyre szívódott, mindnyájan tudjuk. A történelmünket akarták
ellopni tőlünk. Azt a pillanatot, amikor a nemzet tagjai, nemre, fajra, korosztályra,
rétegre stb. való tekintet nélkül egymásra találtak. „ . . . ez a néhány nap mutatta
meg, nemcsak nekem, de az egész világnak, hogy a magyar nép erkölcsileg mekkorát emelkedett — írja Németh László nevezetes cikkében, az Irodalmi Üjság 1956.
nov. 2-i számában.
Emelkedő nemzet?, miként Németh véli, természetesen figyelmeztetve a forradalomra leselkedő megannyi veszélyre. Az, emelkedő. Hiszen a „magyar történelemnek ezt a legnagyobb forradalmát", amely egyúttal az első győzedelmes
forradalom
is volt, a népakarat hajtotta végre (Déry Tibor). Mámorban. A túlerővel harcolván
már-már önkívületben. Ez a tizenegy nap — „A legázolt, bilincsbe vert Magyarország többet tett a szabadságért és Igazságért, mint bármelyik nép a világon az elmúlt húsz esztendőben" (Albert Camus) — végig lobogás. Sinka István: „Üdvözlégy
magyar nép!" (Üdv néked ifjúság); Jankovich Ferenc: „S uralkodunk! Magyar nép
más urat / ne ismerj el magadon: csak magad!" (Forradalom); Kárpáti Kamii:
„Jöttöd bár volna gyermekistené" (A szabadsághoz); Tamási Lajos: „valami szálló
ragyogás kél, / valami szent lobogás készül" (Piros a vér a pesti utcán); Fekete
István: „egy hét óta ünnep van a szívemben" (Levél Bécsbe); Dutka Ákos: , 3 a kell
még én is Veletek halok / Ha engedtek, Ti szent fiatalok" (Ember és magyar); Márai Sándor: „Angyal, vigyél hírt a csodáról" (Mennyből az angyal); Vas István: „És
boldog vagyok én, hogy láthatok, / És elmondhatom, hogy »-Feltámadott!« / Feltámadtál, sirhatett nemzetem, / A hét sebedet látta két szemem, / És kezeden a
vasszögek nyomával / Megjelentél a zárt ajtókon által. / A nyűvek között megmozdult a tested, / A sziklakövet félregördítetted, / És eljött közénk a pünkösdi
lélek, / S értelme lett értelmetlen igéknek" (Az új Tamás).
Korabeli (egy kivételével) versekből idéztem. A hang, főképp, ha az egész költeményt vesszük, más-más erővel szól bennük, de mindegyikben közös: a poétikai
102

megformáltság — Vas azért kivétel! — írójuk számára szinte csak másodlagos volt.
A legfőbb szándékaik: azonnal akartak hatni. Ez a patetikus, akarva-akaratlanul a
reformkort idelopó beszéd, több „irányú", hiszen Dutka Ákos halk, Ady felől jövő,
de azért már akkor is tegnapi hangja teljesen más, mint Tamási Lajos agitatív, a
történést is híven visszaadó pesti körképe. Mint ahogy Sinka „üdvözlégye" is
— „vérrel és vassal tanítja zsarnokát" — érthetően különbözik Márai Sándor meszsziről elsuttogott fohászától, jóllehet, mindkettejük megszólalását ¡behatárolta az ima
mint alaphelyzet. A remekléseket tehát nem „az ifjú nemzedék kezébe" adott olvasókönyvtől kell várnunk, bár — mint Vas István mély megrendültségről, magyarságélményének kivallásáról tanúskodó „bibliai" helyzetképe tanúsítja — előfordulhat
ilyen is: a külvilág történései apropóul szolgáltak egy sokáig érlelődő, a megfelelő
alkalmat várván szinte „kirobbanó" belső hang (lélekállapot) megszólaltatásához.
Ennyi talán elég annak illusztrálására, hogy az Ezerkilencszázötvenhat,
te csillag
című közhasznú gyűjtemény szerkesztőinek, Pomogáts Bélának és Medvigy Endrének (segítőik: Jeney Károly és Obersovszky Gyula) mivel kellett megküzdeniük.
A válogatás — mert elsősorban a történeti hitelességű, ám érzelmileg sem közömbös
körkép megrajzolása volt a cél — nem szorítkozhatott kizárólagosan az esztétikai
értékre. Egy kicsit a forradalom történetét is kellett adniuk: a győzelemittas napoktól a „vér-illatos karácsonyfáig" (Nagy László), vagy még tovább, a hernyótalpak
övezte utóéletig, ideértvén az országhatáron kívül jobban, itthon kevésbé megünnepelt évfordulókat is. S mindezeken túl meg kellett mutatniuk az érzelmek „történetét" is; amelyet legjobban talán a versek folyama reprezentál, de lehetetlen figyelmen kívül hagyni azokat a „költői" szövegeket — ebből a szempontból Tamási Aron
poétikailag túldíszített Magyar fohásza, Déry Tibór Philemon és Baucis című, klaszszikus szépségű novellája, és Bibó István 1956. november 4-i, országházi magányában
írott nyilatkozata édestestvérek —, melyekben a pillanat hevülete (Tamási, Bibó)
éppúgy érzékeltetheti az ország sorsa fölötti aggódást, ¡mint a bukás élményét bukolikus alakjaival csak még fájdalmasabbá tevő széppróza (Déry).
A könyv szerkezetét némiképp az időrend is alakította; sőt a véletlen játéka
bravúros, mondhatni hihetetlen szövegegyezéseket is felszínre dobott, hogy láthassuk: a már-már szikár, jobbára politikai irányultságú közlés miként lesz egy-egy
versnek lényegi eleme; ¡beépülvén a szövegkörnyezetbe, hogyan válik a montázsértékén messze túlmutató saját közléssé. Csak két példát. A nemrég Londonban elhunyd; Siklós István nagy verse, a CsöndErdeje előtt, minden archaikus hangoltsága
ellenére, jól tűri a már említett Bibó-nyilatkozatot és Nagy Imre nevezetes rádióbeszédének egy-egy részletét, s nincs az a jeremiád, amely emez illeszkedésből következő fájdalmat fölülmúlná. Az alaphang kétségkívül a magyarság romlásának
siratása, modern, életrajzilag is hitelesített emlékképekkel — „így viszem bőröm
alatt: tereken temetett / cafatolt tetemeket, földHalmok jeltelen / koporsóit, hajat
vedlő koponyák világító / sokasodását / idegeim cipelem ébren" —, ezt, történelmünk sok száz éves vesszőfutásának pszichológiailag hiteles képét egészítik ki, a
kontraszttal mintegy élesebbé is téve a tragikumot, a szikár, de érzelemmel áthatott politikusszövegek. András Sándor meg a Gyászmise a Hattyú utcai kocsmában című versében Nagy Imre kijelentésével saját groteszk fájdalomérzetét állítja
szembe. Az így konstruált hívórímre most már rávághat ama másik, dacos jövővárással zárva a külön részek egymást erősítő, s ezzel egyúttal a feszültséget is
fokozó harcát: „»Csapataink harcban állnak. / A kormány helyén van.« — A sírban. / S majd jön ideje a feltámadásnak — / így hisszük. S mert hisszük —
így van."
A négy nagy fejezethez (Piros a vér a pesti utcán, Emelkedő nemzet, Gond és
hitvallás, Vannak magyarok) — a címválasztás nem lehet véletlen — négy író adta
a névjegyét: Tamási Lajos, Németh László, Tamási Aron és Tornai József. Közülük
háromnak az írása, a gyújtó hangú röpirat szinte minden jellegzetességét magán
hordozva, együtt lélegzett a dicső napok eseményeivel. Tornai pedig, számtalan változatot találván a különféle arcú, lélekállapotú, vérmérsékletű és gondolkodású magyarok történelem előtti és alatti jó, rossz stb. viselkedésmódjára, egy sajátságos
103

— forradalmi és nem forradalmi — karaktert rajzolt meg. Nyilván azzal a célzattal,
hogy megmutassa: e „szeles ország" sokfelől jövő, vér, faj, vallás, az eseményekhez
való hozzáállás tekintetében nagyon is különböző egyedei, vállalván történelmünket
és sorsunkat, miként váltak közösséggé. A Vannak magyarok tulajdonképp a forradalom utóéletének úgy lett fontos rögzítője, hogy benne a költő szinte egy szót sem
szólt 1956-ról. Csupán arról — arról is indirekt úton —, hogy valami megőrződött.
A Piros a vér a pesti utcán és az Emelkedő nemzet című fejezetben csaknem
teljes egészében a klasszikusok uralkodnak. Érthető ez, hiszen erejük teljében ők
voltak a forradalom motorjai. Szellemi előkészítésük nélkül — ennek érzékletes péltiája Illyés halhatatlan verse, az Egy mondat a zsarnokságról — nincsen "forradalom. Mint ahogyan esetleg másfelé kanyarodtak volna az események, vagy legalábbis zavarosabb helyzet alakult volna ki, ha nem születik meg a Magyar fohász és a
Tiszta beszéd (Tamási Áron), az Emelkedő nemzet és a Nemzet és író (Németh
László), a Zokogni szeretnék és az Emlékbeszéd Thykydidész modorában...
(Füst
Milán), a Barátaim...
(Déry Tibor), a Fohász Budapestért (Örkény István), az Ima
a jövőért (Szabó Lőrinc), A parasztsághoz (Szabó Pál), A Duna völgyében
csoda
történt (Féja Géza) stb. Mindegyik a pillanatnyi lélekállapot tükre, dokumentumértékük vitathatatlan. Leginkább a tiszta hang közös bennük, a nemzet iránt érzett
felelősségérzet.
Íróik — némelyikük már-már megrendítő módon (Füst, Ignácz Rózsa) — főt
hajtanak a fiatalok előtt, s miközben a forradalom nagyszerűségét konstatálják, figyelmeztetnek az innen-onnan fenyegető veszélyekre is (Németh László, Szabó Lőrinc, Féja Géza). „A magyarság egysége legyen szellemi és erkölcsi törvény" — fogalmazza meg Tamási Áron mindőjük óhaját az Üj Magyarországban. Az Angliában
élő Szabó Zoltán október 29-i naplórészlete („a magyar név Londonban többet jelent, mint a honfoglalás óta bármikor") ugyanazzal az eufóriával íródott, mint amilyennel Budapest-szerelmét papírra vetette Örkény: „Budapest, minden nyelvén a
világnak azt jelenti: hűség, önfeláldozás, nemzeti becsület." De még a politikával
közvetlenül csak ritkán foglalkozó Szabó Lőrinc is fölhevül. Nemrég előkerült három részből álló verse, a Meglepetések a mámortól megkeseredett, a csak azért isig húzódó lélekállapot hű tükre, befejezésében nagyon is direkt, klasszikusoktól csent
felhangokkal: „De csak szájon csókol a perc / s jó remény némítja a jajt: / Nem!
Rabok tovább nem leszünk! / És: Isten áldd meg a Magyart!" Igaz, az idézett megemelt tónus a Szabó Lőrincnél kisebb költőket, volt néhány, gyakran elbizonytalanította. Nem véletlen, hogy Kónya Lajos (A magyarokhoz) sem tudott fölnőni, összes
jó szándéka ellenére, Vas István vagy Szabó Lőrinc mellé.
A Gond és hitvallást, bár A magyar írók nyilatkozataként
született 1956. dec.
28-án, ugyancsak Tamási Áron jegyezte. Egyik legkeserűbb mondata tudatja, hogy
minden elbukott, sőt, az okot is megnevezi: „ . . . a szovjet kormányzat történelmi
tévedést, követett el, amikor vérrel festette meg forrásunk vizét." Tamási remek
publicisztikája azért is kerülhetett címnek az olvasókönyv újabb ciklusa fölé, mert
higgadt érvelését nem a gyász, az elkomorulás szegélyezi, hanem — még most is —
a ki tudja honnan, milyen mélységből táplálkozó hit. A fölemelkedésben? Aligha.
Inkább a tudomásulvétel szándékával közli a dolgokat, az eseményeknek krónikáját
praktikus tanácsokkal tűzdelvén („Győzzük meg együtt a politika vezetőit" stb.); azt
akarja, hogy mindenki: az agresszor és a vezető politikus előtt megvilágosodjék a
forradalom értelme. A hit tehát onnan van, hogy a győztes is meggyőzhető arról,
hogy rosszul cselekedett. Naiv ábránd.
Érthető, hogy a könyvnek miért ez a fejezete a legkeserűbb. Nagy Imre utolsó
szózata, az 1956. nov. 4-én a rádióból elhangzó beszéd és Bibó István nov. 4-i nyilatkozata vezeti be az írói es költői megnyilatkozásokat. Buda Ferenc már versének
címével közli, hogy milyen is az a Rend, amely az ország érdekében uralomra tör:
„Minket meggyaláztak, megöltek, / hernyótalpak halomra törtek, / töltött ágyúcsövekkel vártak, / tízszeres vasgyűrűbe zártak, / bombáztak, lőttek, aprítottak, / fegyvert letenni szólítottak / hazug szavakkal, fenyegetve, / hivatkozván békére, rend104

re [...] Hazánk zúzott szívén a vér / görcsös, sajgó csomókba alvad. / Rőtcsillagos,
komor, kövér / tankok teremtenek nyugalmat."
Ennek a fejezetnek ugyancsak van átütő ereje, ám a meglepetést az adja, hogy
benne remekmű (Déry Tibor: Philemon és Baucis; Juhász Ferenc: Egy éposz első
sorai) esztétikailag kétséges (Krassó György: Májusi hajnal), már-már dilettáns írásokkal keveredik (Németh Emil: Üllői úti siralom; Obersovszky Gyula: Kik vagytok
ti stb.; Fónay Jenő: 1958. június 16; Hegedős László: Születésnapomra). Ha némileg érthető is a szerkesztők szándéka: azok is kapjanak teret, akik hosszú börtönbüntetést elszenvedve, szinte csoda, hogy megmenekültek az akasztófától, az efféle
hígításra alig van magyarázat. A rossz versnek nincs dokumentumértéke; nem csupán az olvasót zavarja, hanem megtéveszti szerzőjét is, költőként láttatva őt, holott erre semmi fedezet.
Márai Sándor Mennyből az angyala, Vas István Mikor a rózsák nyílni kezdtek
című, valójában szerelmes versnek álcázott, '56-os „körképe", Nagy László Karácsony, fekete glóriája itt is nagy hatású, s meglepően jó az elsősorban nem költőként ismert Aczél Tamás bibliai történetre épülő Feltámadása. Kibédi Varga Áron
Fohász 1957-ben című verse sokkal többet mutat, mint a költő egész lírája, viszont
a nálunk sajnos alig ismert Fáy Ferenc Brantfordban írt (1956. nov.) nagy poémájából, a Jeremiás siralmaiból most csak részlet szerepel — megállapítható: így is kitűnő költő, de a kiemelés akarva-akaratlan csonkítással járt. (Mint ahogy nehéz
volna azt is elképzelni, hogy Siklós István korábban már említett verse értékvesztés
nélkül földarabolható.)
Ebben a részben található Veres Péter naplórészlete is. Az íróban az idő tájt
sok, egymással gyakran ellentétes érzés birkózott. Az ifjúság sodrását — amely őt
is magával vitte — ugyan lelkendezve dicséri, de a későbbiekben, látván a vér folyását, így fakad ki: „Drága magyar népem, ó, hallgatag, gyermeteg magyar népem,
sokáig aludsz, és aztán elveszíted a fejed." A félelem görcse, a rosszul fölismert
helyzetből adódó fölösleges aggodalom? A későbbiekben kedélye már annyira elkomorul — nem kevésbé az állandóan gyötrő szégyenérzet miatt —, hogy november
14-én már csupán ennyit jegyez naplójába: „Szégyellem a pennával való »harcot«,
amikor másoknak a vére hull." Ha az előzőekért lélekben megfeddtük volna, most
azonnal következhetnék a bocsánatkérés. S az azt követő töprengés: ilyen időtávolból van-e joga valakinek is ítélkezni; egyáltalán fölidézhető-e az a sajátságos lélekállapot, amely a kompromisszumoktól ugyan vissza nem riadó, de alapjaiban tisztességes írót ily feddés re sarkallta?
Az Ezerkilencszázötvenhat,
te csillag című rendhagyó antolőgiának-olvasókönyvnek talán a Vannak magyarok címmel jelölt zárófejezete a legizgalmasabb. Ez az
izsaiom természetesen egészen másféle, mint amit a forradalommal egyidejűleg
született irodalom dokumentálása ad (Piros a vér a pesti utcán, Emelkedő nemzet).
Nem kevesebbről van szó, mint 1956 utóéletéről: a megőrzendő s továbbviendő eszméről, a történelmi tudatot meghatározó — alakító? — neves és névtelen hősökről,
s azok mai szerepéről stb. S nagy áttételekkel arról is, mit ér — egyáltalán ér-e
valamit — az úgymond politikai költészet manapság. Nem túlságosan teher-e rajta
— évtizedekig így kellett „táncolnia" — a képekbe való burkolódzás; s most, hogy
a ránk zúduló szabadság föltört minden gátat, a nyílt beszéd hatása, ereje fölér-e a
korábbi versek, némelykor a sejtelem által is megemelődött szintjével?
A jól mondható, pódiumra termett költemény — ünnepi gesztusával, a formaérzékenységet szinte mindenek fölé emelve — ma is nagy tömegeket vonz. Hangzásvilága csak segíti a befogadást. Klasszikus példa erre a Petőfire visszhangzó Faludy
György-vers, az Ezerkilencszázötvenhat,
te csillag. Élményszerű sodrása, melyet a
vallomásosság: a lírába oltott történet alapjaiban meghatároz, letagadhatatlan. Utassy Józseftől (Pohárköszöntő) Tollas Tiborig (Mindszenty) sokan élnek ezzel a megszólalási formával. Van, aki a régi vers ízét teszi magáévá, hogy még borzalmasabbá
váljék az oroszokkal tárgyaló magyar küldöttség letartóztatása (Kemenes Géfin
László: Hódolat Tinódi Lantos Sebestyénnek), a másik — élve a balladisztikus épí105

téssel — mintha históriás éneket mondana a kobzosok, regösök hangján (Máté Imre:
Nagy Imre). A tipográfiai jel (Siklós István: CsöndErdeje előtt) és a meghatározott
helyen nagyot robbanó monogram (Nagy Gáspár: Öröknyár: elmúltam 9 éves)
ugyancsak hatásos eszköz az érdeklődés fölkeltésére (az utóbbinál a rejtőzésnek
szinte egyetlen formája is volt). A groteszk épp sajátságos: a világot és történéseit
egy kicsit felülről szemlélő látásmódjával (Petri György: A kis októberi
forradalom
24. évfordulójára), melyet mindvégig filozofikus fintor kísér, éri el a megfelelő hatást. Ha ez döbbenet, akkor az ember azt sem tudja, hogy sírjon-e vagy nevessen.
A távoli múltba költözés, a téma kényszerű elidegenítése
ugyancsak hatásos
eszköz volt addig, amíg a cenzúra működött. (Nagy Gáspár Két nyárfa a hódoltságban című, 1981-es, tehát a forradalom negyedszázados évfordulóját ünneplő verse
nem véletlenül vonzotta magához az „elterelő" alcímet: föllelt janicsárnapló 1556—
57-ből.) És akkor még hol vannak a számtalan variációt fölmutató portréversek:
Nagy Imre (Faludy György, András Sándor, Petri György), Bibó István (Csoóri
Sándor, Nagy Gáspár), Maiéter Pál (Szepesi Attila), Mansfeld Péter (Kiss Dénes) és
Angyal István (Balaskó Jenő) megidézése! Ágh István, a valamikori Kossuth téri
sortűz résztvevőjeként-elszenvedőjeként, Magyar Katalin című versét „első lelőtt
szerelméhez" írja (Hulló levelek vére című prózája szintén erre az életét meghatározó élményre épül), míg a hősökre emlékező Döbrentei Kornél, már a szabad szólás
körülményei között, anélkül, hogy egy csöppet is lefokozná mérhetetlen fájdalmát,
a forradalmat kísérő visszás jelenségekről is beszél. Éppen az 6 Halottak napi verse
a legjobb példa arra, hogy a líra — legalábbis annak egyik válfaja — ma sem hagyhatja figyelmen kívül a politikumot, „mennyi sír fejfa nélkül, / menny a rögbe leszédül, / hány sír földdel egyenlő, / hősökre uszult bendő, / kiknek betiltva dombjuk, •/ sejtjeinkből a dómjuk — [...] hej, mindig az a nóta —: / a vigéc Európa / szá- ját tépve buzdított, / s eladta, mint gyarmatot / barikádnyi jövőnket..."
A kötet eme részében szereplő verseket, sajnos, nem erősítik a prózaszövegek.
Gsurka Istvánnak a Dióbarna Asszonyhoz (aki tulajdonképp a hazai) intézett fohásza (Modern szüreti ima) szép, érzékeny írás, ám Határ Győző A torony című pillanatfelvétele, megindító témája ellenére, eléggé esetleges, nem is szólva Fekete Gyula
gyöngére sikeredett emlékezésrészletéről (Későszülött történelem). A próza ily látványos háttérbe szorítását valamiképp magyarázza, hogy a szerkesztők — bevallottan —
antológiájukban inkább a versekre helyezték a hangsúlyt. Viszont akkor hol maradt
Határtól A léleknek rengése, Tűz Tamástól a Lázálom, hogy csak két jellegzetes
'56-os verset említsek? Nagy Lászlónak ugyancsak hangsúlyosabb szerepet szántam
volna (A falak négyszögében), és Thinsz Gézának is itt volna a helye (Monoton
októberi ének); különösen azért, mert több alig-költő is helyet kapott a gyűjteményben. (Püski Kiadó, 1991.)
SZAKOLCZAY LAJOS

Az önpusztítás küszöbén
Burány Nándor: Margit-híd
Burány Nándor valamennyi eddig megjelent regényében az értelmiségi lét lehetőségeit keresi, s már a címekből is sejteni lehet, vállalkozása során milyen eredményre jut. Az összeroppanás, a Csőd, a Cserbenhagyott című művei az önmegismerés, az önfeltárulkozás és a személyiség kibontakozásának szomorú lehetőségeiről — illetve lehetetlenségéről szálnak, a hőseit elnyelő rettenetes szakadékot pedig
a kisebbségi lét történelmi mélységei nyitják meg. Aki önmagát keresve e szakadék
mélyére tekint, az menthetetlenül bele is zuhan. De belezuhan akkor is, ha — mint
106

a középkorban játszódó Kamanci Balázs című regényének hőse — az erkölcsi tanítást tartva szem előtt, mást akar, mást kénytelen akarni, mint amit szennyes kora
reákényszerít. Burány Nándor valamennyi hősére jellemző, hogy amint elkezdik önmaguk identitásának lényegét kutatni, „a bizonytalanságból egy egészen bizonyosan
még nagyobb bizonytalanságba" sodródnak, hiszen — akarják vagy sem, vállalják
vagy lekicsinylő legyintéssel utasítják el — önmagukat is csak „történelmileg" kénytelenek meghatározni; látniuk kell, hogy elveszettségük és kitaszítottságuk okait a
történelmi -múltban kell keresniük. Panaszosra fordul valamennyiük élete, mert hetedíziglen is sújtja őket a múlt minden átka és öröksége. Bűnös és bűntelen, az
örökségét számon tartó és a kötődéseitől szabadulni igyekvő egyaránt szenved az
idők súlyától. Történelmünk elviselhetetlen
hatálma, hogy számvetéseinken
túl a
megbékélés és a feloldás töprengő kínjait is reánk kényszeríti.
Margit-híd című új regényének hőse a bácskai kisvárosi értelmiségi, aki megsejt valamit a hamis -hitek zsákutcáinak tragédiájából, ezért szeretne végre őszintén szembenézni önmagával. A családi emlékezet — inkább titokként, mintsem bevallott és tisztázott tényként — számon tart fájó igazságtalanságokat és sérelmeket,
melyeken — így, homályos kísértéseikben — lehetetlennek tűnik átlépni. Tehetetlenségének, majd egyre világosabban felismerhető szerencsétlenségének okait azonban mégsem leli. Egy ideig történészként a tanári pályán is érvényesül — bár a tanítható ismeretek egyre nagyobb kételyt ébresztenek benne —, s családi élete is
rendezettnek tűnik, annak ellenére, hogy szerb feleséget választva az identitászavar
is megkísérti őt. Mégis a külső, s a még ezeknél is fájdalmasabb belső jelek arra
kényszerítik, hogy afféle lelkiismereti vizsgát tartson, s hogy egyre szaporodó kudarcainak okát visszafelé nyomozva a múltban, közössége történelmileg determinált
sorsában keresse. Közérzete egyre rosszabb, s mintha a talaj is süppedőbb lenne a
lába alatt. Egyre szaporodnak a súlyos kérdések: „hogy juthattam ilyen gyorsan és
végérvényesen a szakadékba?" Mi az a végzetes erő, amely megfosztja őt a jövő ígéreteitől, miért nem lehet leszámolva túllépni az egyre hatalmasabb kínokon? „Ez az,
amit nem lehet a végtelenségig bírni — fogalmazta meg egyik számvetésében a regény hőse —, megpróbálja újraéleszteni magát az ember, mindig erősebb és erősebb
élmény,injekciókkal egy ideig sikerülhet is, azután, mint az elnyűtt gumiszalag, kinyúlnak és nem rándulnak össze az idegei, beadja a derekát, beismeri, hogy hiába
volt minden küszködése..." Mindössze annyit tud, hogy jó érzéssel tölti el, ha történészként a nemzeti történelem eseményei felé fordul, s hogy megmagyarázhatatlan lelkesedés tölti el a magyar himnusz hallatán. Ám tudja, erről hallgatnia kell!
De miért is kell erről hallgatnia? S miért nem tudhat meg semmit régen halott
apjáról, anyjáról? Miért nem lehet hazamenni a szülői házba, s milyen sírok azok,
amelyeket nem lehet az emlékezés pillanataiban felvirágozni? Ez a titok „valami
igazságtalanságra, sérelemre, megaláztatásra, kiszolgáltatottságra emlékeztet", s emlékezetként immár számvetésre kényszerít. Van-e valami köze a rejtegetett síroknak
az egyre súlyosabb, egyre nyilvánvalóbb megbélyegzettséghez? A történelemtanár
lelkében felébred a legrettenetesebb kétely, amelyet nem lehet többé elcsendesíteni.
Nem lehet elcsendesíteni, mert újabb és újabb gyötrelmeket szül, s ahogy a tekintet egyre messzebb jut a múltba, úgy nő a megválaszolhatatlan kérdések árnyékot vető tornya is. A vallatóra fogott családi emlékezet, a fülbe súgott vallomások,
s egy féltve őrzött és rejtegetett fénykép egyre többet árul el az egykori tragédiáról, amely az utódokra ma is felszámolhatatlan kínokat szabadít. Egyre sejthetőbb
lesz az a régi történet, amely egy „kakastollasról" szól, akit az iskola előtt lőttek
agyon, s akinek a halálát azóta is mélységes mély hallgatás övezi. A regényhős érzi, ahhoz, hogy életéből eltűnjön az a „bántó, fájó hézag", amely nyugalma elveszítésének is legfőbb okozója lett, tisztáznia kellene a régi történetet. „Tisztáznom kellene a kakastollas ember életével (életének utolsó két évével) és halálával kapcsolatos, egyre elviselhetetlenebb (de létfontosságú), gyötrődést okozó kételyeimet" — áll
a töprengésekben. Mi több, immár nem elég azt tudni, hogy az apját egyszerűen lelőtték az utcán, de azt is ki kell derítenie, hogy kik ölték meg. S hogy miért kellett
anyjának is meghalnia? Hogy a legalattomosabb és legközönségesebb gyilkosság
107

után kik foglalták el a családi házat, s hogy miért nem lehet visszatérnie még neki
sem a szülőfalujába? És a kérdések közül a legrettenetesebb: bűnös volt-e az apja?,
jogos volt-e a bosszú?, s bűnös-e ö, az akkori kétéves gyerek, a túlélő? „...érezzem
bűnösnek magamat?" — hullik az alaptalan önvád a saját fejére, s ha meg is lelné
a. feloldó-megbocsátó választ, lelki egyensúlyát, belső békéjét soha többé nem szerezhetné vissza. Egyre többet sikerül megtudnia az 1944—1945-ös szerb megtorlás
részleteiről, arról, hogy „némely falvakban családokat irtottak ki, minden ok nélkül
ártatlan emberek, anyák és gyermekek életét oltották ki", s hogy később „a féktelen bosszúvágytól fűtött oktalan és jogtalan megtorlások sokasága oltotta belénk a
félelmet..." A történelemtanár eszmélésének pillanatában azért fordul a múlt felé,
mert a történelemtől helyzete — s talán sorsa — tisztázását remélte, ám a történelem homályos tényeivel az egyéni és a közösségi — ha úgy tetszik: nemzeti — tisztaság és erkölcsiség gyanúját és kételyét szabadítja rá. Ettől kezdve csak a menekülésre, csak a végső megoldásra gondol. Az a bizonyos, gyanús szakadék egyre csak
mélyül, egyre végzetesebben kísérti meg az önmegsemmisítés fenyegető sötétsége.
Felismeri, hogy aminek immár ő is áldozata lett, az nem más, mint a kisebbségi
sors, a sehová sem tartozásnak ez a lehetetlen állapota, a morális és szellemi gyötrődések kimeríthetetlen kútforrása, a tiszta ésszel fel nem fogható bizonytalanság,
amelyen belül semmire sincs megnyugtató válasz, s amely mérgeivel elpusztítja
maradék jussát, emberi méltóságát is. A kisebbségi sors elvitathatatlan valósága,
hogy puszta létezésünkre is folyton magyarázatokat keresünk, mentegetőzésre kényszerülünk. Kisebbségi sorsban „még szeretteink sírjának a meggyalázását se tudjuk
megakadályozni", s hogy mindezek ellenére a legembertelenebb körülmények között
kelhaz erőseknek helytállniuk. A kisebbségi sors kifejleszti az emberben a „gyanúeloszlatás ösztönét", s lojalitása szakadatlan lobogtatására kényszeríti. Görög tragédiába illő konfliktus: hűségünkről kell biztosítani apáink gyilkosait, hogy mi magunk túlélők lehessünk!
A regényhős képtelen együtt élni ezzel a súlyos felismeréssel, s anyja megkínzatására gondolva kimondja: „Nem, ha valamit, akkor ezt nem bocsáthatom meg
magamnak, azt, hogy ennek a tudatában is, eddig is (beletörődve) élni tudtam."
Ekkor dönt úgy, hogy öngyilkos lesz. Szándéka szerint a budapesti Margit-hídról
vetné magát a halálba, s búcsúként, utolsó éjszaka levelet ír a fiának. Ez az utolsó
számvetése lesz maga a regény, mely egy mindinkább mélyülő tudatfolyamatot, a
felismerés egymást követő szakaszait kíséri nyomon. A szöveg képi megoldásaiban
maga is töredezett, mintha széthullott üvegcserepekből kellene összerakni az önmagunk arcát is megmutató tükröt.
A történelemtanárt persze nem csak saját életének feltárulkozó kudarca taszítja a halál felé; felismeri, hogy az egykori gyilkosok rettenetes „törvényeiket" a
mába is átmentették, hogy hatalmuk ma is határtalan, s hogy a tudatosan szított
erkölcstelenségük a társadalmi élet legapróbb sejtjeibe is beivódott, megfertőzve azt
is, amit európaiságunk ránk testált: emberi méltóságunkat. Felismeri, hogy a kisebbségi magyarságot puszta létében is megalázták, s hogy győztes-gőggel „kitörölnek bennünket a vidék múltjából". Személyes bosszú nem fűti őt, de a halálba indulva, hátrahagyott üzenetében elmondja: „észre kellett vennem, hogy amit meg
akarnak etetni velem, az nem az igazság, csak annak a fele, az igazság meg csak
teljes lehet, aki a felét elhallgatja, letagadja, az hazudik..." Ezért volt hazugság
egész eddigi élete — valamennyi kisebbségi sorsba kényszerített ember élete — s
mivel ezt kénytelen tudomásul venni, a végső következtetések előtt áll. A legfájóbb,
hogy mire felismerte az igazságtalanságot, a megalázottsága már jóvátehetetlen
gyötrelemmé nőtt.
Burány Nándor azonban az utolsó pillanatban mégis haladékot ad hősének —
íróként minden bizonnyal maga is megijedt a végső következtetés kimondásától.
Mintha a „nem lehet" helyett az „ahogy lehet" mellett tenne hitet, mert mintha
mégis lenne bennünk valami elpusztíthatatlan, valami fönségesen ünnepélyes: a túlélés méltósága. Igaz, hogy a bácskai történelemtanár sorsa megmutatja, a kisebbségi
ember számára az önmegismerés az önfeladással jár együtt, túlélő csak az erkölcsi108

leg elviselhetetlen s árulásnak számító lojalitás vállalásával lehet, a kálmánpéterekhez hasonlóan a hatalom kegyeltjeként lesve az alamizsnát. Mégis, lennie kell tisztességesebb megoldásnak, é s emberileg a legszebb feladatok egyike meglelni azt.
Mostani regényében a szerző az 1968-ban megjelent összeroppanás
című művének témáját folytatja, s a magyarságon elkövetett egykori atrocitások és a tömeggyilkosságok máig ható következményeivel igyekszik számot vetni. Majd negyedszázaddal ezelőtt elsőként fordult a történelmi tragédiánk felé, szomorú, hogy máig nem
akadt követőre. Pedig látni kell — s ezt a Margit-híd is egyértelműen bizonyltja —
mindennapi életünket mélységesen meghatározza, át- meg átszövi a népirtás emléke,
ott rejtőzik önvédelmi gesztusainkban, ott lapul tudatunk mélyén, ösztöneink legfájdalmasabb meghatározójává vált, s mindaddig nem lesz nyugalmunk, amíg a kérdést
megnyugtatóan nem tisztázza a történelmi jószándék. Addig azonban rejtegetett
félelmekkel kell élnünk, s ezek a félelmek elborítják a láthatárt, akár előre tekintünk, akár hátra. S hogy mik lehetnek a következményei e sötétedésnek, azt a szerző Margit-híd című regényében (is) megmutatta. Valami nagy-nagy hit kell ahhoz,
hogy hősét visszaszólítsa a szakadék széléről. (Forum, 1991.)
MÁK FERENC

SCHÉNER MIHÁLY

RAJZA

109

Alföldi festészet —
kelet és nyugat szorításában
Szinte lélegzetet sem lehetett venni a 38. hódmezővásárhelyi őszi tárlat és
a békéscsabai 27. alföldi tárlat termeiben, akkora anyagot kellett összezsúfolniuk a rendezőknek — s oly népes közönség vett részt az októberi, illetve de-'
cemberi megnyitókon. A hagyomány tehát él, a vonzás működőképes, kiállítani
szükséges, így hát az érdeklődés hátára veszi a művek áradatát, s átlendíti
mindkét tárlatsorozat folytonosságát a nehézségeken.
Mégsem „megnyugtatni jöttem" (igaz: temetni sem!), inkább nyugtalanságaimmal szeretném az alföldi festészet-jelenséget óvni, s egyben felizzítani a
művészeti közgondolkozásban.
A kiállítástermek zsúfoltsága persze nem helyi és egyedi tünet. A kiállítások általában kinövik a termeket (az országosak különösképpen), s a művészeti
élet kinövi a kiállításokat (különösen az országosakat, úgy, ahogy ez az országos kiállítási szerkezet az elmúlt évtizedekben kiépült). Pedig bizonyára valamennyi nagyon hasznos (volt), főleg azok az egy-, két- vagy háromévenként ismétlődő szakmai felmérések, amelyeken egyetlen ágazat, például a textilművészet, a kerámia, a táblakép, az akvarell, az alkalmazott grafika vagy a tűzzománc stb. művelői néznek körül ilyenkor saját műfajuk országossá tágult
műhelyében. És persze kiváló selejtező/önselejtező alkalmak ezek az ágazati
szemlék a megfelelő nemzetközi textil-kerámia-grafikai stb. biennálék, triennálék és pályázati tárlatok távlatában, amelyek immár a szakma elitjét természetszerűen nagyobb erővel vonzzák, mint a hazai szereplés.
De sajnos, a szellemi piacgazdaság éppoly kíméletlen (lesz), mint az anyagi
piacgazdaság. És egyszerűen ki fogja selejtezni — művészeti alap, szövetség,
lektorátus, főosztály, műkritikusok nélkül, nélkülünk — az életképtelen tárlatokat, irányzatokat, csoportosulásokat, műfajokat stb., és ki fogja jelölni a túlélés esélyeit és módozatait az arra érdemesek számára. És akkor felbomlanak,
de legalábbis meglazulnak a régi kiállítási szerkezet eresztékei, s az ú j szükségletek és kényszerűségek létrehoznak egy sokkal képlékenyebb, rugalmasabb,
változóbb alakzatot, olyat, amely hívebben idomul m a j d a társadalom szociális
és szellemi domborzati formáihoz. (Egyébként a kiállításokon való jelentkezés
máris sokat veszített értelméből, hiszen az állami mecenatúra akár végleges,
akár átmeneti megszűntével, s majd nagyon árnyalt/árnyaló újrajelentkezésével a magánvásárlások lépnek előtérbe, az viszont bizonyos, hogy belátható
időn belül a polgár nem fogja felvenni a versenyt a hajdani közületekkel; s a
mind Hódmezővásárhelyen, mind Békéscsabán máris nagyon nehezen kiküzdött díjak, munkajutalmak csakis a mindenkori kiállításrendező művészettör110

ténészek elszántságától, áldozatvállalásától, tehát hajszálon függenek.) A művészet „társadalmi hasznosságának" az új ismérvei, a beilleszkedés egy haszonelvű (ráadásul egyelőre meglehetősen szegény) polgári életforma keretei közé
— olyan próbatétel, amely nem biztos, hogy a minőség és az igazi értékek érvényesülésének kedvez.
Viszont a nem ágazati, műfaji, regionális stb., hanem eszmei, esztétikai, stiláris, művészetszemléleti alapon szerveződő témás vagy gyűjtő kiállítások körében (amelyek száma egy ideig egyre gyérült, majd most az avantgarde és
posztmodern csoportosulások révén, teamszerű szövetkezések formájában újra
gyarapodik) a hódmezővásárhelyi őszi (1953) és a békéscsabai alföldi tárlatok
(1957) egyrészt a legállandóbb, leghosszabb életű sorozatoknak számítanak,
másrészt egy olyan festői-művészeti hagyomány folytatásába, nyomaiba illeszkednek, amely hosszú időn át egyszerre, áttűnésesen hordozta, testesítette meg
a népi és nemzeti, a realista és a haladó (korszerű) jellegeket a 20. századi magyar művészetben.
Éppen ezért nem lehet közömbös számunkra e két kiállításfajta sorsa,
amelyek maguk köré vonják (Hódmezővásárhely évenként, a tiszántúli művészek évi szemléjéből kinőtt alföldi tárlat pedig kétévenként) az egész országból
azokat, akiket akár személyes, akár szemléleti kapcsolat fűz a magyar paraszti
és táji valóság festői-grafikai-szobrászi értelmezéséhez.
Valaha erős (bár értékei mértékében talán sohasem reklámozott) vonulata
volt ez a század magyar festészetének, aztán egy idő után, a hetvenes évek közepétől egyaránt túlhaladottnak, szerepét és jelentőségét vesztettnek ítélte mind
a szocialista, mind a liberális magyar műbírálat.
Nos, hát az a társadalmi-természeti világ, amit az alföldi ember, életforma,
szokásrend, etika, környezet, légkör jelentett, s amely hatásos témalehetőségekkel kecsegtetett, a múlté, valóban nem létezik, akárcsak az a drámai töltet,
amely valaha a népi irodalmat és festészetet létrehozta és feszítette. (Persze,
merőben más, megváltozott viszonyok és problémák köntösében tovább él máig
ez a mikrokozmosz — csak éppen megfesteni nem lehet, vagy nem érdemes.)
Mivel maguk a kiállítók is érzik a stiláris és tematikai megcsontosodás
veszélyét, mostanában szinte egyszerre vettek fel egyféle nosztalgikus és elégikus hangvételt. (Igaz, e szellemi tájegység megteremtőinek — például ez évben: Illyés Gyula, Kiss Lajos, Kodály Zoltán, Kohán György, Pákozdy Ferenc
és mások — emlékét az esztendő összes magyarországi tárlatain nem idézték
fel oly tömören, mint például a Tornyai János Múzeum egyetlen termében.)
És persze az is hagyomány már Hódmezővásárhelyen, hogy fenn, az emeleti termekben a „fauves"-ok, az őszi tárlattal szolidáris „Vadak", tehát a középnemzedékbeli és fiatalabb művészek is leadják a maguk szavazatát az időszerű szociális és erkölcsi dilemmák, a szenvedők, a talaj vesztettek, a magyar
falu mai magánya, magárahagyatottsága, és egyáltalán mindenfajta magyar
életérzés, ború és tragikum művészileg is köteles érvényére, festői, grafikai
vagy (szórványosabban) szobrászi ihletforrására. (Nem véletlen, hogy egyre
több, Érdélyből áttelepedett művész érzi otthon magát az alkatához, beidegződöttségeihez egyaránt közel álló „hódmezővásárhelyi őszben" csakúgy, mint az
idén a télbe csúszó békéscsabai „alföldi nyárban".)
Az alföldi tárlat viszont mindig is nyitottabb volt (az elszármazottak révén) az avantgarde, és egyáltalán az elvontabb, intellektuálisabb kifejezési
rendszerek felé, s noha az 1991-es kiírásban azokat hívták (idézem a kiírást),
„akik ugyanazzal az intenzitással gondolkoznak s álmodnak ezúttal az egész
111

nemzet, a jelenkori nemzeti sors, a magyar forma és szellem időszerű feladatairól, mint tették azt a paraszti-alföldi világ egyszemélyes, illetve szűkebb,
helyhez kötöttebb szegmentumai kapcsán Tornyai, Rudnay, Nagy István, Kohán György, Medgyessy Ferenc és a többiek; [...] azokat a művészeket, akikben a jelenkori alkotói attitűdre joggal jellemző keserűség, lázadás, kiábrándultság, egyetemes Én-központúság mellett a felelősség tudata és az eszméltetés kényszere munkál; [ . . . ] akik úgy hiszik: a művészetnek ma is, mint mindenkor, van közösségalakító varázsa [...] s akik hisznek a 20. század végi m a gyar művészet nemzeti karakterisztikumaiban [...]" — nos, természetesen a
zsűri azokat sem utasította vissza, akik nem vettek, vagy nem akartak tudomást venni erről a megváltozott igényről.
Mindenesetre: akármelyik oldalról, tehát akár a hajdani szocialista, akár a
mai liberális művészetszemlélet felől közelítünk az 199 l-es magyar művészeti
állapotok kórterméhez, az őszi és az alföldi tárlatok beteglapján semmi esetre
sem a túlhajszolt témák, motívumok, vagy a gyógyíthatatlanul mélyre ült realista képletek ismétlése tűnik a legaggasztóbb tünetnek, hanem a láz hiánya,
ami megnehezíti a szervezet védekezését a járvány okkal szemben.
A felelősséggel, hittel, szerelemmel, konstruktív tudattal művelt, és persze
korunk egyetemes jel- és képteremtő törvényeivel, mechanizmusaival számot
vető, azokhoz csatlakoztatható jelenkori magyar művészet nem regionális vidéki fórumaivá ez a két kiállításfolyam akkor válhat (és kell válnia, fontos, hogy
azzá váljanak, mert hagyományaikat, folytonosságukat, földrajzi-szellemföldrajzi helyzetüket tekintve a legalkalmasabbak erre), ha — akárcsak például a
Makovecz Imre, Csete György és mások által fémjelzett „magyar organikus
építészet" — nem a formátlanítás, hanem a formaképzés, formaalkotás etikáját
serkentik, s nyíltan azoknak az alkotóknak nyújtanak megnyilvánulási, együttsugárzási lehetőséget, akik „a világ ú j művészi képének" (Kepes György) az
alakításában képesek megtalálni a sajátosan magyar elemek szerepét.
Attól meg ne féljen senki, hogy ez majd „hivatalos" művészetté merevedik, hiszen Magyarországon hosszú időre még egyetlen nemzeti szellemű irányzat sem válhatott hivatalos, államilag támogatott és ösztönzött m ű v é s z e t t é . . .
BANNER ZOLTÁN

112

S T ^ y A

A tíz esztendeje elhunyt néprajztudósnak, Bálint Sándornak szenteli 1990/1-4es számát a Szegedi Műhely (korábban Somogyi-könyvtári Műhely) c. „helyismereti
szemle". (Az 1990-es évfolyam a lap megjelenésének bizonytalanságai miatt késett.
Híreink szerint a folyamatos megjelenésnek már nincs akadálya.) A Gyuris György
által szerkesztett kiadvány első része Bálint Sándor személyiségére, munkásságára
vonatkozó emlékezéseket közöl. A második részben egy 1990-ben megrendezett emlékülés anyagát, olvashatjuk: többek között Erdélyi Zsuzsanna (A szóbeliség szerepe
az irodalomtörténeti kutatásban), Juhász Antal (A szegedi nagytáj Bálint Sándor
értelmezésében), ifj. Lele József (Bálint Sándor és Tápé) és Szabó József („Én szögedi nemzet vagyok") tanulmányát. Apró Ferenc Bálint Sándor perének dokumentumait közli. Gyuris György pedig Péter László Bálint Sándor munkássága című
bibliográfiájának (1974) második pótlását (1981—1990 és kiegészítések) teszi közzé.
*

Tömörkény István makói írásaiból válogatta Péter László a Gül Baba zarándokai
c. füzetet, amelyet a Makói Keresztény Értelmiségi Szövetség adott ki. Tömörkény
tizenegy éves volt, amikor apja 1877-ben bérbe vette a Korona vendéglőt. Az író
1880-ig Makón végezte iskoláit. Az akkori élmények, jellegzetes alakok jelennek
meg az elbeszélésekben.
*

Lapunk 1991-es évfolyamának tartalommutatóját,
márciusi számunkkal együtt vehetik kézbe olvasóink.

Gyuris György

munkáját

*

PÁLYÁZATI FELHÍVÁS!
A Lakitelek Alapítvány a magyar—japán kapcsolatok elősegítésére, a japán
nyelv hazai oktatásának támogatására egymillió forintot ajánlott fel, s e keretösszeg felosztására pályázatot hirdet. A pályázat keretében hozzájárulunk
kiadásra előkészített nyelvkönyvek,
szótárak,
oktatási segédanyagok
nyomdaköltségéhez, oktatási eszközök
beszerzéséhez.
A pályázati

adatlapot

a következő

postacímen

kell

kérni:

Lakitelek Alapítvány, 1399 Budapest, Pf.: 701-380.
Az adatlapok beküldésének határideje: 1992. március 15.
A pályázatokat
a Lakitelek Alapítvány, az Országgyűlés >magyar—japán tagozata és a Magyar—Japán Baráti Társaság tagjaiból álló bizottság
értékeli.
Eredményhirdetés: 1992. május 30-ig.
Lakitelek Alapítvány Kuratóriuma

1
i

Ára: 25 Ft

