:iszatáj
78. JÚN. * 32. ÉVF.

arkas
^^
^^
Árpád,
zepesi Attila, Tandori Dezső versei;
Esterházy Péter
és Thiery Árpád novellája;
Balogh Edgár tanulmánya;
műteremlátogatás
Kurucz D.
István-

tiszatáj
I R O D A L M I ÉS K U L T U R Á L I S F O L Y Ó I R A T

Megjelenik havonként

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a Posta
Központi Hírlap Irodánál (KHI 1900 Budapest, József nádor tér 1. sz.) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 6 forint. Előfizetési díj: negyedévre 18, fél évre 36, egy évre
72 forint. Kéziratot nem őrzünk me^ és nem ndunk visszs. Indexszám; 25 916*
ISSN 0133 1167
78-2108 — Szegedi Nyomda — Felelős vezető: Dobó József igazgató

Tartalom
X X X I I . ÉVFOLYAM, 6. S Z Á M
1978.
» JÜNIUS
FARKAS ÁRPÁD versei: Labdarózsák, Vallató, Dúdoló,
História, Átgázolások
SZEPESI ATTILA versei: Óévi változat, Abház emlék
TANDORI DEZSŐ: Poe, Bierce és Thoreau emlékének
(vers)
TORNAI JÖZSEF versei: Nyelvtelen lények, Minden elmúlt, Csönd és hó-fény, Mammut-tavasz
KISS DÉNES versei: Országlásaim, Halottaim, Föltámadás
THIERY ÁRPÁD: Negatív (elbeszélés)
ESTERHÁZY PÉTER: E. föl jegyzései (elbeszélés)
BERECZKI GÁBOR: Mordvin halottsiratók és lakodalmas énekek
Mordvin siratóénekek (Rab Zsuzsa fordításai)
Mordvin lakodalmas (Rab Zsuzsa fordításai)
Viszem a földem (Szabolcsi Miklós — József Attiláról)

3
6
7
8
11
13
24
28
29
33
37

TANULMÁNY
BALOGH EDGÁR: Körkép a romániai magyar irodalomról
49
KORNIDESZ MIHÁLY: Szirmai István emlékezete
54

K E L E T - E U R Ó P A I NÉZŐ
EBINGER-BRÁDEAN NELU: A kelet-európai németek

58

Jugoszlávia
KONCSOL LÁSZLÓ: A Vajdaság szlovák költőiről
63
Válogatás vajdasági szlovák költők műveiből (Koncsol
László fordításai)
64
1

KRITIKA
VEKERDI LÁSZLÓ: Benkő Samu két ú j könyvéről
'74
TÓTH GYULA: Requiem egy hadügyminiszterért (Nemeskürty István: „Kik érted haltak, szent világszabadság")
78

MŰVÉSZET
Színház
NIKOLÉNY1 ISTVÁN: Jelentés a szegedi operáról
82
PÁLFY G. ISTVÁN: Mosolyba göngyölt aggodalom
(Sütő Ándrás komédiája a színpadon)
86
Képzőművészet
TANDI LAJOS: Műteremlátogatás Kurucz D. Istvánnál

ILLUSZTRÁCIÓ
Kurucz D. István munkái a 10., 23., 27., 62. és a 81.
' oldalon, valamint a műmelléklet I—II. oldalán
(Égető János reprodukciói)
Kurucz D. István arcképe a 92. oldalon (Horváth Dezső
felvétele)

92

FARKAS

ÁRPAD

Labdarózsák
Megpattanni kész én
szemgolyóm
még látón
végzi itt a dolgát,
de robbannak már benne
gránátalmabimbók,
s lomha labdarózsák.
®
Lesvén szómarta
számat,
zabálnak már a Búsak,
terítve
torra
dús, víg asztalok. •
Zabáljatok csak, rajta,
hájadzó lelkű fajta,
én nem káromkodom
már,
s nem
vigasztalok!
Hadd viduljon az ember
nyőve, mint a kender —,
labdarózsaszirmok
ostromát még állom!
Forogván ében éjben
csupán szerelmem ébren —
és
fogcsikorgatásom.

Vallató
A vásárra vitt bőrnek ára is van,
nem huncut benne róka, sem
menyét.
A. cimborákat nyúzom
álmaimban:
te mért hallgatsz?, te mért?, te mért?
3

Dúdoló
Havazás lennék, lengőn áldó,
gyűrött arcokra, földre szálló,
vigasztaló-nagy
csöndes ének,
lélegzete a mindenségnek.

Lassún, mint akit nem is kérnek,
lennék Föld felett lengő ének,
egy-szál ingben is
elringatnám,
elmúlásommal sem
ríkatnám.

Havazás lennék, mintha volna
pénzem és kedvem annyi hóra,
mellyel ember ily hitvány
bőrben
havazhat egész
esztendőben.

Lennék mindenség
ingecskéje,
öltözködnék a
szegénységre:
ne üssön át az éjszakákon,
vacogó lélek, fázó álom.

Havazás lennék, lengőn áldó,
gyűrött arcokra, földre szálló,
csitítgató is ott, hol láz van.
Méltóságos a pusztulásban.
o

História
Vandálok
vandálva,
longobárdok
bárdva
karantánok
karantálva
gallok gállva
besenyők nyövé
kazárok
íekazárva
svévek
véve
csúdok csúdva
űzök elúzva
kvádok vádva
trákok rakva
dákok dákva
kabarok habarva
avarok avarba
kunok unva
hunok húnva
vótok ótva
mind élünk
ÍM!

4

Átgázolások
(örvénylések egy emlékműnél, mely
a fasizmus áldozatai előtt
tiszteleg)

Kelet jelöl jő meg a gyermek,
tenyeréből szögek rozsdája olvad;
tülekedések, bíbor
türemlések
mindig az anyaméh öblein túlra
buktatják új s új háborúra.
Kelet jelöl zúdul, jejszére,
virágra,
bukdácsol mennyei
sarjútaposásra,
harangkondító-nagy
toporzékolásra,
gyöngyvirágtiprásra.
Érkezik suhanó
limuzinon,
örvénylik jekete
hanglemezen,
tenyészik, növesztve
szoknyahajat,
bömbölve terel szent
teheneket.
S már „megváltók" jötte ez, „krisztusoké",
tülekvő térdeké,
könyököké!
Fölcsap az ázott jöld, taréja támad, szárnya.
Akár a tyúknyak, meredsz a mennybe minden

gázolásra!

És jönnek a „megváltók", májadba, lépedbe
lépnek,
orrodba jröccsentik, agyadba sompiros véred.
Oszolj, lapulj, horgadj a
mindenség-palánknák!
Helyet, helyet a szent
nyomulásnak!
Helyet és utat! Itt van az új, messiás sisere-had!
Szűkölsz és bárgyún vigyorogsz mosolygó talpa alatt!
Teherbe ejtett, sápadt hamupipőke-csikerkék
nőnek,
mazna párzással lepi el jüstjük a jöldet.
Elzüllött krisztusok
jötte-nyomulása,
hátra sem pillantnak már a Golgotára,
sem a rőt keresztre, mely nyomukban
lépdel
jölényes
mosollyal,
hátrakulcsolt
kézzel.

5

SZEPESI

ATTILA

Óévi változat
akár a tübingéni erdő
ablakomban a téli fák
a falióra
•patakfénye
merülő árnyékok
között
percén az idő hallani
holott a mutatók
megálltak
befagytak
tükörablakok
ketten jönnek a lépcsőn
fölfelé
ballonkabátban
borostásan
és nincsen
árnyuk
bár lobognak körül a lámpák
a kristályfényű
jégfalon
kigyűl a téli éjszaka
az egyik Kormos
Szilágyi Domokos

István
a másik

Abház emlék
fekete kövek
bivalyok
falvak
harangzúgása
. fenyőfák
roppanása
a hóhatártól
a tengerig sodor a cél
hol sirályszárny
alatt
rákok írják jeleiket
a parti homokba
és hallani döndül a hullám
velem marad
a tűzlobbantó
éjszaka
a kaukázusi
szélben
hegyek
kőoltárai
hol fehér kakast
áldoznak
halottnak
születőnek
s hajnal
jöttén
útrakelnek
szőlőművesek
és komor
pásztorok

TANDÓRI

DEZSŐ

Poe Bierce és Thöreau emlékének
Milyen lenne ez a szoba
azonnal
utánam
? most? Talán még engem is
nehezen cipelnének ki belőle,
mindjárt bádogdobozba
kellene
tenni, vigyázva, amikor
lecsukják,
hogy a madár, mely nem engedne ki
szokott öltözetemben,
ne maradjon
rajtam így is, lábfejemen,
keresztpántos gumipapucsomon,
az ingem
feltűrt ujja alatt, ám ha a két
vadidegenen is oly-öltözet
lenne, amely neki valami
módon
vonzó, így hármasban lehetne
részünk
a számomra többé nem létező
szobaelhagyási
átlag-bajokban,
a madár folyton elébünk
repülne,
engem ez már, a bádogban,
kevéssé,
érintene, hanem
egyáltalán!
Ilyenkor ki kell nyúlni
ügyesen
a fürdőszoba egyik
fogasához,
ott lóg az a kék-fehér
köpenyem,
melyet a madár,
érthetetlenül,
nem hogy nem kedvelt meg, de
valahányszor
felöltöttem,
vad repülésbe
kezdett:
ez fog történni most is. Már ezek
nem a búcsúkörök lennének. Itt mind
*búcsúkör volt, ahányszor
körbejártam
a szobákat — a
mellékhelyiségek
mellőzésével,
mivel egy
verébnek
„a főbb termek a biztonságosabbak"
—,
úgy jártuk körbe, hogy
előbb-utóbb
ezt sem csinálhatjuk majd, s így tovább,
s hogy épp az í g y tov ább jelenti,
hogy
majd egyszer nem. Vagyis egyáltalán
nem
(vagyis egyáltalán nem; ez, akár egy
menet közben irányt
változtató
madár, olyan ez a mondat, egésze
sosincs meg; és hogy mit kezdtem a másik
„vagyis egyáltalán nem"-mel, ez itt
elfeledtette
velem, de talán
így él egy madár is, ez a veréb,
e roppant
térintelligenciájú
lény legalábbis ígyvalahogy
élt
7

velem: hirtelen akart
valamit,
és felröppent, mint ha én hirtelen
akarnék valamit, és,
abbahagyva
a mondatot, melyet így
elfelejtek,
kimennék — és hányszor történik
így!
mondat nélkül is! enni valamit,
vagy inni valamit, vagy
tisztogatni
valamit, esetleg ki se megyek, csak
helyben
máris más lesz az, ami...
és így
kezdtük ezt is itt, bár még semmi sincs
úgy,
az bizonyos), vagyis egyáltalán
nem.

TORNAIJÖZSEF

Ny elvtelen lények
Nyelvtelen
lények,
de már a nyelvcsonk
forradása
belenőtt a torkunkba,
húsunkba,
már olyan az arcunk, mint
akárkié,
már kiköhhentjük:
mi az a nyelv?
Kiállunk a zivatar elé és
de csak a zivatar
beszél,
hangunk elakad a fogaink
Nyelvtelen
lények farolnak
forognak,
emlékeznek:
anyjukat látják, gyerekkori

ordítunk,
közt.
a csillag-foltos

Ó akkor még mondták az édes
az anyaiakat,
állatiakat,
ó akkor a bodzafák még
zöld szárnyra
kaptak
első márciusi
hujjogatásuktől.

8

kutyájukat.
szavakat,

levelek

alatt,

Minden elmúlt
Minden
minden
minden
minden

elmúlt: minden
évszak,
remény, minden
lelkendezés,
szerelem, minden erdő,
égi és földi folyó,

minden
minden
minden
minden

isten és minden szépség,
félelem,
fölindulás,
emlékezet, minden tűz meleg füstje,
visszatérés, minden rebbenés nők illata

után,

minden nagyságból, győzelemből szőtt gőg,
minden elindulás a kimeríthetetlenség
országaiba,
minden zsugorgatott erő és világosság,
ártatlanságom,
elmúltál,
szívósságom, elmúltál,
elmúltál,
minden elmúlt: minden
kötelék,
minden vízparti meggyfa pergő szirma,
a vad, aki voltam, a gyanakodva
szimatoló,
a lehetetlenségek
szárnyas angyala!
Minden szél-csattanás a homlokomon,
minden bíbic-ugrás a zsombékos
fenyéreken,
minden sóvárgás, minden
vízalatti,
felhőalatti, combalatti
úszás,
minden,
minden
minden
minden

ami lehettem volna,
összezavart látomás,
csillag-hit,
esőkopogás loboncos hajamon,
első csók, első egyesülés:

minden
minden
minden
minden

elmúlt, elmaradt egy dombon,
fázó gömbakác egy kis ház előtt,
szomjúság, mohos vödrű kút,
húsvét és föltámadás.

Csönd és hó-fény
Csönd és hó-fény. Egy szürke facsoport alatt tűz. Nyirkos
gallyak:
száraz cigányzabot húzok ki a hómező teteme alól. Meszelt
deszkákká
vasalja a völgyek havát a nap. Ő ezek a télkopasz akácok! Ez a haldoklás,
9

ez a hosszú múlt. A sas a nagy domb lábánál röpül föl: szárnyának
árnyéka fehér arcomon. Mi vagyok ebben a föllebbenthetetlen
országban:
gyerek, halott ős, álmodott lókoponya? Földgyaluk
heródes-pirkadata:
eszik holnap a facsoportot, tapossák az erdőket. Fa-tömegsír:
gyökértölkoronáig élve kitépett, remegő fák egymásra-tajtékozva.
Látóhatárig
tátongó sírverem. Megfulladt fák folyama nap-koszorúsan.
Nyomorult
fák,
állva, dombtetőn, hóban! Kuporgás és tűz: öreg, jövőtlen szellemek
ölelik
át egymást.

Mammut-tavasz
Ügy jött a tavasz,
mint egy nagy, szőrös, meleg
mint egy mammut.

állat,

Óriás volt az árnya:
pirkadatkor megállt az ajtó előtt
és sötétség szállt az egész völgyre
s én két lustán lélegző domb között
megtaláltam az utat messze,
messze a
mammut-időszámításba.

KURUCZ D. ISTVÁN: NAPLEMENTE

10
I

KISS

D.ÉNES

Országlásaim
Torokba vérbe
csontvelőbe
visszagyűrt
versek mind előre!
Emeld homlokod
szelídségem
magamhoz kell már
visszatérnem
Süllyedt utakat mind
bejárnom
Várjon engem az én országom
Nézésbe csöndbe
arcfehérbe
visszagyűrt
versek mind előre!
Azt akarom amit
beszéltem
s azt akarjam hogy tetten érjen
minden hitt s vallott
igazságom
Ragyogtasson az én országom
Szorított öklöm
göcsörtjébe
visszagyűrt
versek mind előre!
Ha kell szitoknak
öltözötten
elszántan s védtelen
mögöttem
Utunkba silány egy se álljon
Vigyázzon rám az én országom
Torokba csöndbe
csontvelőbe
visszagyűrt
versek mind előre!
Emeld homlokod
szelídségem
önmagamhoz
kell
visszatérnem
virág fölgyújtó rétye járnom
Onnét kiált az én országom

Halottaim
Mellemben titok
rugdalózik
dönget koporsófedelet
—
Kinyújtózom
ha
kinyújtózik
Eltemetem ha eltemet
A halált magammal
kínálom
kikezd harapdál — még kiköp

Még elhessenthető rossz álom
Még táncolok fogai között
De a szívemben
halottaim
véres fedelük
döngetik
Megállok és hallgatom amint
visszadübörög
nekik

Föltámadnak
még a dáliák
Rózsák vére
újra Napba néz
Sorba áll a
léckatonák
rendje
Állóhelyben
jár a kerítés
Minden ami
elhagyott
majd vár rám
méh hintázgat
tulipánokon
Kópja-fejjel
bólint
kapubálvány
Visszaköszön
akác rokonom 0
Utánozzák
szikár
nagyanyámat
a napszítta
kérges köcsögök
Keringenek
néma
gólyaálmok
rég összedőlt
szülőház fölött

Hazajönnek
süppedt
temetőből
sose látott
kis
szeretteim
megváltani
a való világot
Anyánk körül
találkozunk
mind
Azok is kik
csak egy napot éltek
a szirmokon
vakítón
ragyog
parázslik a
véretek
testvérek
ti boldogok és
boldogtalanok
összegyűlünk
hiába-foganták
—
Arcainkon
csillagzik a rét
Csíra-csönddel
dúdoljuk a hantok
búzatermő
örök énekét

THIERY

ÁRPÁD

Negatív
És bűnünk mind makacs, igaz bánatra gyáva
Ki gyón is néhanap, jó zsíros bérre vár
aztán vigad megint, nyakig hadd lepje sár
s lemosni mocskaink csak ronda könny a láva
(Baudelaire: Előhang)
H. L.-nek.
1.
Ez az emlékszalag készült 1976 karácsony estéjén. Úgy érzem, hogy tőlem telhetően szebben és méltóbban nem köszönthetnélek, minthogy a barátságunk születésére gondolok. Ennek harminc éve. A töltésen találkoztunk össze azon a szeptemberi napon, mind a ketten a cukorgyár felvételi irodája felé tartottunk. Ágrólszakadtan néztünk ki. Lábbelid az esős idő ellenére csak egy foszladozó vászon dorkó
volt, a válladon kabátnak nem nevezhető tákolmány. Ha jól emlékszem, pokrócokból készült, a fejeden pedig katonasapka. Én se néztem ki szebben. A meszes zubbonyt apám kamrájából csentem el. A bakancsomba nekem is befolyt a víz. A kezem fel volt kötve, mert előző nap ráestem, de a felvételi iroda közelében levettem
a nyakamból a kendőt, hogy ne lássák, mi történt velem. A fatelepnél figyeltem fel
rád, és attól kezdve a nyomodban voltam, de csak a papírgyárnál értelek utol. Emlékszel, mit mondtam, amikor megszólítottalak? Biztos elfelejtetted már, de én
minden szóra emlékszem. Azt mondtam neked: a kampány idején a cukorgyárban
állítólag zsírral és melasszal fizetnek. Mire te gyanakvóan néztél rám, aztán felrántottad a válladat: neked édesmindegy, hogy mivel fizetnek, csak megtömhesd belőle
a hasadat. A felvételi irodáig megismertük egymást. Megtudtam rólad, hogy az apád
meghalt, ketten éltek az anyáddal, a bombázás alatt minden holmitok elpusztult,
egész nyáron a vízimérnökség tanyahajóján dolgoztál, de igazságtalanul kibabráltak
veled. Én pedig elmondtam, hogy az anyám valahol Pest környékén él, de már hat
éve nem láttam, van egy mostohatestvérem, az apám kőművesmester, inaskorom
óta vele dolgozom, de tegnap fellázadtam a zsarnoksága ellen, és miatta estem a
kezemre, mert ellökött. Azon a rövid úton a felvételi irodáig, a testvéremül fogadtalak, hisz te is testvértelen voltál. Ráadásul még rokonlélek is. Sokszor gondolkoztam, talán azt hiszed rólam, hogy azért ragaszkodom olyan görcsösen hozzád ennyi
idő után, nyomorékon is, mert nagy ember lettél, és benned látom a magam megvalósítását. De az én szeretetem nem változó, maradhattál volna tőlem szegény
gyári munkás. Az ifjúkorban nagyon éles vésővel és súlyos kalapáccsal vésted magadat a szívembe. Talán tőlem telhetően jól fejezem ki ezt. Most visszagondolva azt
is látom, hogy milyen sok volt a közös vonásunk. Együtt éltük át a lelkünk nagy
forradalmát. Remeteszegényen is lelkesedtünk és a . harmóniát éltettük. Emlékszel,
hogy sokan testvéreknek néztek bennünket ? Külsőre is hasonlítottunk egymáshoz.
13

A magasság. A szem és az orr formája is, csak az én szemem barna, a tiéd pedig
zöldes színű. Én még most is édestestvéremnek n é z l e k . . . Most ezen a szalagon i f j ú korunk dalaiból fogok előadni hegedűn és szájharmonikán. Címeket nem mondok,
úgyis tudod mindet, hiszen sokat énekelgettük annak idején. Milyen büszkék voltunk, ha szépen sikerült egy-egy akkordizált kettősünk! Elég ha annyit mondok:
Vercsernyi z v o m ? . . . Vagy Kis lak áll a nagy Duna mentében? Tannenbaum. Valahol a Volga mentén. Gyevuska. Katyusa. Csínom P a l k ó . . . Talán egy kilométer
hosszúságú szalag se volna elég, ha mindet el akarnám j á t s z a n i . . . Kicsit gyorsabbra fogom a mondókát, hogy ráférjen a hátralevő méterekre. Furcsa dolog történt velem még novemberben, egy sötét délután. Már napok óta készültem írni
egy fontos levelet, és ezen a délutánon végre megadatott ehhez a szükséges idő.
Nagyon besötétedett, és villanyt akartam gyújtani, ám a kapcsolásra lidérces fény
lobbant az izzóban, és az üveg éteri csilingeléssel, finom jégkristályesőként széthullt
a padlóra. A szilánkokból bőségesen jutott a fejemre is, és ahogy önkéntelenül
beletúrtam a hajamba, a kezemhez tapadó tűhegyes szemcsék fölsebezték a homlokomat. Eleredt a vérem. Az ujjaim is véreztek. Bevallom neked, hogy amióta úgy
jártam és leszázalékoltak, figyelek a babonára. Voltak esetek, hogy viszketett a
bal szemem, és valóban értek apró örömök. Ha a jobb szemem viszketett, bánat
ért. Megtörtént az is, ha tűzzel álmodtam, másnap megszidtak. Ha madarat láttam
álmomban, levelet k a p t a m . . . S most döbbenetes dolog történt velem. Ott álltam a
sötét szobában, és egyszer csak halott apád alakja jelent meg előttem, teljes életnagyságban. Pontosan olyan volt, ahogy sokszor leírtad nekem, amikor beszéltél
róla. Ugyanazt a drapp színű felöltőt viselte, és a gumivégű botjára támaszkodva
nézett rám, pontosan úgy, mielőtt az a szörnyű eset történt vele, ami végül is a
halálát okozta. Kiugrottam a konyhába és villanyt gyújtottam. Bevallom neked,
hogy a szívem a torkomban dobogott. Üj égőt kerestem. Amikor visszamentem a
sötét szobába, apád már sehol se volt. Kezelésbe vettem magamat. Lemosogattam a
sebeimet, bekölniztem, eltakarítottam a nyomokat, és az ú j körtét is becsavartam.
Mielőtt azonban a levél írásába kezdtem volna, hogy levezessem magamban a feszültséget, elővettem a hegedűmet. A zene mindig helyrehoz. Az alaphangulattól
függ, hogy mikor milyen zenére van szükségem. Van, amikor kimondottan gépzene
kell. Ilyenkor általában kiegyensúlyozott vagyok, esetleg kissé fáradt. Legrosszabb
esetben melankolikus. A zene egyszeri hallgatása azonban nem elégít ki. Ismétlésre
van szükségem. Ilyenkor kiválasztok egy kedvenc hangszalagot, többnyire a szimfóniák, szimfonikus költemények és az orgonamuzsika van rám jó hatással. Beethoven Pastorale szimfóniáját órákig képes vagyok hallgatni. De így vagyok Bach
Toccatájával és Sibélius Finnlandiájával is. De most olyan zenére volt szükségem,
amit én csinálok!... Merész gondolat! Fölvettem egy könnyebb hangnemet. Egy
rekviemszerű melódia élt bennem, olyan, amelyik nem eltemet, csak szívből megsirat. Amelytől meg is dicsőülhetek. Átmeneti halálomban. Játékra emeltem a
vonót. A g-húron indultam, lassan vibrált, egész hangokkal. A hangszín kedvéért,
hogy fátyolosabb, komorabb legyen, nem mentem át a d-re, csak följebb csúsztam,
és ott folytattam a húrok ropogtatását. Csak akkor álltam meg, amikor a változat
a d-húrt kívánta. A hang disszonáns volt. Le volt ereszkedve az á is. Nagyon sajnáltam, mert a dallam, ami elhangzott, igazán kedvemre való volt. Lelki füleimmel
már hallottam mellézengeni a cselló akkordját és a bőgő zugó harmóniáját. Élet
volt az egész érzékszülte zenekar. Hozzáláttam a felhangoláshoz. Azt hiszem, az
á-húrt türelmetlenségemben magasabbra húztam a kelleténél, és az é hangolásánál,
beütött a katasztrófa. Nem a húr szakadt el, hanem a húrok tartója, mely a kecelébe van bújtatva és rögzítve. Még csak a z a lehetőségem se maradt, hogy három
húr segítségével emeljek valamicskét lesüllyedt lelkemen. S akkor elfogott a bizony-,
talanság. Megint látni véltem szegény apádat az utcai ablak és a ruhásszekrény
között. A falnak ez a része vetítővászonná változott, s ott mozgott apád, botjával >
kopogtatva a festés mintái között, mint egy némafilm szereplője. Hatalmába kerített
a babonás misztikum, amire a balesetem óta hajlamos vagyok. Megfélemlített.

14

Abban a pillanatban mégsem a babonás képzelet játékát láttam a jelenségben, hanem a szükségszerűséget. Attól reszkettem, hogy ezután megriaszthat egy pohár
elhasadása, a halál jegyesévé tehet a kuvik hangja, áz éjszakában magát elvonyító
kutya, de még egy hulló csillag is baljós lehet. Ezt mind szegény apád hozta rám
és a neked írandó levél. Túlvilági volt az egész, mégis a jelenlét alaposságával láttam az apádat, és a múltat is, amiben részem volt. A balesetemet ismét úgy láttam
magam előtt, mintha mással történt volna. Az angyal ott állt az emeletes reneszánsz
épület oromzatán, mint egy háborús rokkant, megtépázott szárnyakkal, kilyuggatott
fátyollal. A talapzat meglazult alatta. Láttam magamat, ahogy szabálytalanul állványozom körül az angyalt: két szál deszkát élivel a tetőzet szarufáihoz kapcsolok,
azokra egy harmadikat keresztbe fektetek, és védőkorlát nélkül dolgozni kezdek.
Éppen az angyal köntösét foltozom, amikor megcsúszok. Ijedtemben elkapom a szobor derekát, és együtt zuhanunk l e f e l é . . . Az volt a szerencsém, hogy nádpallókra
estem, az angyal pedig üreges gipszből volt. így is négy helyen tört el a bordám,
ráadásul hasfalszakadás, agyrázkódás és gerincsérülés: Fizikai munkára belátható
időn belül alkalmatlan vagyok. Ennek már negyedik éve. Leszázalékoltak, és jóformán ágyhoz kötötten élek. De gondolatban gyakran sétálgatok a yárosban. Látom
magamat, mint kezdő segédet, apámmal léptem először állványra, hogy a háború
után az összeágyúzott Szent István-házat helyreállítsuk. Azóta nem csináltak annak
a homlokzatán semmit, minden úgy áll rajta, ahogy mi otthagytuk. Tudom, hogy
az egyik földszinti könyöklőn van egy apróbb hiba. Rutinhiány miatt vétettem. Lemaradtam az apámtól, és a vékony hurka elmosódott a faragáson. Ezt csak én
tudom, az öregem sohase jött rá. A törvényszéket is mi csináltuk. Itt már én öntöttem ki a vicsorgó oroszlánfejeket. A híres Kőnig palota! Az összes kosárívnek én
richtoltam fel és én formáztam ki a komplikált párkányokat. A nemesvakolat ráhúzásával együtt. Aztán a zsinagógához érek gondolatban. Körülötte ú j bérházak,
de középen az iszlámos kupolák, a mecsetszerű saroktornyocskák, a virágos girlandok, mintha a keleti mesék világából merültek volna fel. Remekmű, állapítom meg
magamban, itt csakis Sulyok Marci és a gipszes Balázs dolgozhatott. Meg Cseh
Zsiga, aki nyugdíjban van már, és az utóbbi években már úgy húzzák fel kosárban
az állványra. Ilyenkor arra gondolok, hogy engem is fel lehetne liftezni, a fiatal
segédek csinálják a sreiglizést, vasalást, durva vakolást. Én is így csináltam fiatalabb koromban. Voltak olyan főpárkányok, hogy a sablonját hárman-négyen húztuk
be kötélen. Ilyenkor feltámad bennem az elszántság, hogy jöjjön, aminek jönnie
kell, megpróbálom, ha belehalok is. Legalább szépen halok bele, ezzel vigasztalom
magamat. Van annyi erőm, hogy egy kanál maltert felcsapjak a falra. De utána jön
a valóság felismerése, és nemhogy erőt érzek magamban, de kicsire zsugorodok, és
az összes bűnöm a fejemre száll. Sóhajtozhatok, hogy hol van az idő, amikor télen
úgy éltem, mint egy király. Október végén vettem tizenöt mázsa szenet, húsz kiló
lisztet, két mázsa krúmplit, huszonöt kiló cukrot, tíz kiló zsírt, tíz kiló szalonnát,
húsz csomag száraztésztát. Körülbelül ennyit. A napi kiadásokra félretettem háromnégyezret. A báli szezonig elég volt. Januártól szombatonként egy tánczenekarban
toltam-vontam a trombont. Százhúszat kaptam egy éjszakára. Nyolc éve az egyik
fülemre kicsit rest lettem. A szaxofonos meg a pisztonos a hátam mögött úgy
hívott, hogy a süket trombitás, de én nem haragudtam érte. Mondtam volna nekik,
hogy a negyvenes évek végén két zenekarnak is tagja voltam. A Szabadságharcos
Szövetség fúvósainál, meg a cukorgyár tánczenekarában. De minek dicsekedtem
volna. Mint ahogy az se tűnt föl a fiataloknak, hogy egy bácsi rosszul hall a zenekarban . . . Lejár a szalag, búcsúznom kélk Még annyit, hogy édesanyád sírját a
feleségem halottak napjára rendbehozta. Körülgyomlálta és megformázta a hantot.
Azt mondja, a felirat, amit ézerkilencszázhetvenkettő nyarán csináltam, még most
is jól olvasható. Én a baleset óta nem voltam'kint a temetőben, de biztosan minden
úgy van, ahogy ő mondja. Az ünnepre vitt anyukádnak egy csokor krizantémot, és
a sírnál elégetett egy szál gyertyát. Erzsébet napján se feledkeztünk meg róla.
Nagyon vártuk, őt az utolsó évben. Ügy beszéltük meg vele, hogy nálunk tölti a
15

névnapját. De nem láttuk viszont soha többet, mert a névnapja előtt két nappal
meghalt. Nem győzöm ismételni, hogy rajongásig, az imádatig szeretett téged. Másról nem tudott beszélni, csak rólad. Más témája nem volt. Még van annyi időm,
hogy hegedűn eljátszom a lelki üdvéért Schubert Ave Máriáját. Emlékszel, hogy
mennyit énekeltük Pesten, Ráckevén, Szolnokon... Búcsúzom, barátom. Tudd meg,
nagyon fájt, amikor azt írtad, hogy utolsó leveled óta két vagy három ízben is jártál
itt, és bár gondoltál arra, hogy eljössz meglátogatni, mégis letettél erről, mert nem
tudtad, hogyan fogadlak. Hogyan fogadtalak volna, Istenem? Hogyan? Több mint
tíz éve, hogy nem találkoztunk. Minden körülmények között örömmel és meghatódva fogadlak. Testvériesen, mint egykor. Soha ne kerülj el. Az én ajtóm éjjelnappal nyitva áll előtted. Ezt neked érezni kell. Ha nem érzed és nem tudod, akkor
gyanakszol rám. És azt is tudd meg, hogy egy csöppet sem irigyellek, mert olyan
magasra íveltél, örülök a sikereidnek, mintha az enyémek volnának. És ha rólad
beszélnek, mindig hozzáteszem: nagy úr lettél, de a sors jobb helyre nem tehette.
volna az ajándékát. Kérlek, tarts meg jó emlékezetedben. Én téged nem felejtelek el.
2

-

Kedvesem!
1965. szeptember 30.
Ismét egyedül vagyok. Olyan jó volt ez a néhány nap. Őrületesen hiányzol. Még
akkor is, ha nem is vagy hozzám valami túl kedves. Még ha kiabálsz is. Amikor nem
vagy itt, úgy érzem, mintha nem volna talaj a lábam alatt. Csak ülök és gondolkodom, nem megy a munka. Nincs kedvem semmihez. Nincs miért dolgozni. Nem
tudom elmondani, mennyire hiányzol. Borzasztó így egyedül. Ismét elragadott a
rossz hangulat. Remélem, te vidámabb vagy. Hétfőn a kislánnyal elmentem az orvoshoz. Még egy injekciót kapott. Fel sem ocsúdott, már bele is nyomták. Kedden ment
először iskolába. Hétfőn a fafaragást gyakorolta. Alig kezdte el, öt perc múlva elmetélte a kezét. Mérges lettem, elvettem tőle a kést, és mondtam, engem' nem érdekel, ha egyest is adnak neki, még egyszer nem adok kést ilyesmihez. Mondta a kislány, hogy az osztályban sokan elvágták a kezüket. Nagyon szeretném tudni, ki volt
az a hülye állat, aki ezt kitalálta. Ilyen marhaságokat tanítanak, amire soha az életben nem lesz szüksége. Inkább tanítanák meg őket viselkedni. Egy kis jó modor nem
ártana nekik. F á j az epém. Olvastam, hogy az idegesség mennyire árt neki. Sajnos, a
kislánnyal annyit idegeskedtem, hogy így nem is tud javulni. Örökösen hisztériázik.
Sikítozik, mint egy bolond. Sajnos, több újságot nem is tudok írni, hiszen itt egy nap
alatt semmi se történik.
Szerelmem!
° 1965. október 7.
Nagyon aggódom érted. Egyébként én sem érzem valami jól magamat. Szédülök,
f á j a fejem. Remélem, szombatra elmúlik. Borzasztóan hosszú ez a hét. Ne haragudj,
hogy olyan ideges voltam legutóbb, de annyi minden összejön, hogy sokszor úgy
érzem, már nem bírom • tovább. Lehet, hogy túl érzékeny vagyok, és túlságosan a
szívemre veszek mindent. Nem tehetek róla, ilyen vagyok. A betegség. Meg a lakás
is elkeserít. Nekünk a jó is a rosszal együtt jön, hogy még örülni is csak sírva lehet.
Valahogy elfolyik az idő a kezem között. Nem tudom, miért, öregszem és nem csináltam semmit. így fogok meghalni, még rágondolni is rossz. Pedig annyi szép tervem volt, de hát egyre kevesebb a remény, hogy bármi valóra válik. De nem kesergek tovább. A kislány állapota javul, csak mindenért hisztériázik, és ez már teljesen
az idegeimre megy. Legutóbb rajzból és gyakorlatiból is ötöst kapott, az írásból négyest. A tegnapi lapban tudósítást írtak a vasárnapi meccsről, és nagyon feldühösített, mert az újság azt írta, hogy „a vendégek jóvoltából kemény belemenések t a r kították a játékot". Azt persze elfelejtik, hogy Karakast is úgy vitték le ölben a
pályáról.
Kedvesem!
1965. október 19.
A kislány hétfőn ismét megbetegedett. Este 38,5 volt a láza. Adtam neki Kalmopyrint, utána jobb lett. Kedden elvittem az orvoshoz, megint torokgyulladása van.
16

Azt mondta a doktornő, hogy nagyon csúnya a mandulája. De azt hiszem, neki
állandó jelleggel csúnya. Annyiszor ígérted, hogy megnézeted a manduláját, és mégse
szakítasz rá időt. Nehogy az ízületeire, vagy a szívére húzódjon. Jó lenne megvizsgáltatni. Három napig most nem mehet iskolába. Pénteken kell ismét orvoshoz vinni.
Egyébként nem érzi rosszul magát, háromszor olyan rossz, mint máskor. Én sem
érzem valami jól magamat. Fáj a torkom, a fejem. Lehet, hogy nekem is torokgyulladásom lesz.
Kedvesem!
1965. november 20.
Megkaptam a leveledet. Sajnos, nem érzem magamat valami jól. Hétfőn megint
elmentem a kislánnyal az orvoshoz. Óriási tömeg volt, nem tudtam kivárni, míg
ránk kerül a sor. De nem is akartam a kislányt a betegek közé bevinni. Végül is
ma, szerdán tudtunk csak bejutni az orvoshoz. Adott igazolást a hiányzásról. Kedden
ment először iskolába. Láza már nincs. Hétfőn is rendes volt a hőmérséklete.,, Nekem
sincs lázam, csak a fejem fáj, és rossz a közérzetem. Nagyon. Szédülök, kábultnak,
fáradtnak, gyengének érzem magamat. Hétfőn az a nagy szél átfújta a fejemet. Utána
rosszabb lett. Vasárnaphoz képest azért jobban érzem magamat. Sajnos, állandóan
mennem kell. Rengeteg az elintéznivalóm. Amit rámbíztál, már elintéztem. Ne haragudj, hogy csak ilyen keveset írok, de f á j a fejem a gépeléstől. Olyan minden egyes
leütés, mintha az agyamat kalapálnám. A betűk valósággal ugrálnak a szemem előtt.
Csak már a fejem ne lenne ilyen zavaros. Legalább dolgozni tudnék.
Kedvesem!
1965. november 29.
Szerda délután fél öt van, amikor a levelet írom. A katona még mindig nem
telefonált, de nem is érdekel. Le van sajnálva a szar lakásával.
„Drága Fiam!
1965. december 8.
Szerettem volna Neked mást is hozni, de olyan rossz vagy a Feleségedhez, hogy
nem érdemelsz mást, csak virgácsot. Remélem, jövőre megjavulsz.
Mikulás bácsi".
Kedvesem!
1965. december 11.
Sajnos, az utazás nem nagyon fog menni. Anyám beteg, a kabátom így nem
készül el, másik meg nincsen. Talán újév után. A kislánynak akkor még tart az
iskolai szünet. Azt kérem Tőled, hogy ha látsz minipezsgőt, hozzál egyet karácsonyra.
Nem vendégnek, hanem kettőnknek. Azt hiszem, a félszáraz a legjobb.
Drágám, Egyetlenem!
•
1966. január 15.
Szerencsésen hazaérkeztem. Az utazás a körülményekhez képest jó volt, ha egy
utazást egyáltalán jónak lehet nevezni. A taxi is rendben volt. Olyan jó hazaérkezni.
Hiába, én csak a bútoraim között érzem jól magamat. Olyan jól aludtam az én kis
heverőmön, hogy nem is gondolod. Csak Te hiányzol. Nagyon rossz volt, amikor
elindult a vonat. Legszívesebben sírva fakadtam volna. A kislány már nagyon várt.
Azt mondta, hogy ő csak velünk akar lenni mindig. Csak velünk. Az ajándéknak
óriási sikere volt. Nem is írható le, hogy mennyire. Elsőnek a dobozt nyitotta ki, de
olyan izgatottan, hogy el is tépte. A poharakhoz apró kis kanalak is vannak. Képzeld, játék közben elveszett az egyik. Legalább egy órát sírt utána. Egész este azt a
csöpp kis kanalat kerestük, de szerencsésen megtaláltuk. A tanácsodat megfogadta.
Szépen gyakorol. Nem tudom, hogy meddig fog nála tartani ez a buzgóság. Hétfőn
gyakorolta a dobozt, és olyan szépen sikerült az iskolában, hogy ötöst kapott. Olyan
boldog volt, hogy énekelve jött haza. Fest és ír. Azt mondja, tanítónő akar lenni. Jól
viselkedik. A szájaskodást leszámítva.
Kedvesem!
1966. február 27.
Már megint egyedül maradtunk. Nagyon jó volt ez a két hét, még ha kicsit
veszekedtünk is. Igaz? Nagyon rossz egyedül. Mondtam anyámnak, hogy még az
étvágyunk is jobb, ha Te velünk vagy. Reménykedem, hogy már nem leszünk annyit
2 Tiszatáj

17

külön, mint eddig. Vártam a leveledet, azt hittem, hogy szerdára írsz. Olyan jó volt
ez a két hét, csak hamar vége lett. Most annál rosszabb így. Remélem, jól vagy?
A legfontosabb,-hogy ne idegeskedj, tudod, hogy árt. Mégis mérgelődsz olyasmik
miatt, amiért nem kellene, összevissza gépelek, mert f á j a fogam. De hát, azt se
tudom, hova menjek orvoshoz, mikor menjek, hazaérek-e addigra, mire a kislány
hazajön? Majd csak lesz valahogy. Mindenért olyan ideges vagyok. Türelmetlen! Ez
az állandóan változó időjárás is az idegeimre megy. Kedd reggel hétfokos hideg volt,
esett a hó. Délben kisütött a nap, és minden elolvadt. A napos oldalon kimondottan
meleg volt. Délután beborult és zuhogott az eső. Reggeltől délig legalább tíz fokot
emelkedett a hőmérséklet. Apám most hozta a ládákat. Olyan nehezek, hogy mozdítani is aíig lehet, Az egyik nekiesett a sípcsontomnak, leszedte a bőrt és nagyon fáj.
Azt sem tudom, hogy jók lesznek-e a költözködéshez ezek a ládák. Mindent egyedül
intézek, ha valami nem jó, akkor mindennek elmondod áz embert. Én nem tudom
ezeket a dolgokat egyedül elintézni. Ezekbe egyedül csomagolni se tudok, mert meg
se tudom mozdítani őket. Apám még is sértődött, mert kifogásoltam ezeket a nehéz
ládákat. Apám az idegeimre megy. Az örökös kérdezgetése, meg a fontoskodása.
Majd megőrülök. Azt se tudom, hogy mit csináljak? Jól csinálom-e? Olyan ideges
vagyok, hogy kibírhatatlan. Ezék a rohadt, nehéz ládák is dühítenek. Most meg m á r
rohannom kell a kislányhoz. Légszívesebben megölném magamat, hogy vége legyen
már mindennek. A hasam is fáj, megemeltem magámat. A fejem állandóan fáj.
Annyi időm sincs, hogy egyek, de nem is kívánok semmit.
Kedvesem!
„
.
1966. március 17.
Láttam, hogy Téged is bántott az, ahogy velem viselkedtél. Talán nem is úgy
akartad, ahogy ez kijött. Nagyon nehezen tudom túltenni rajta magamat. Az nem
lehet kérdéses, hogy Te voltál a hibás, mert ha nem kérdezel olyan gorombán,
akkor nincs semmi. Tudtad jól, hogy mit csináltam. Fáradt is voltam, és különben
sem éreztem jól magam. Ilyenkor tehát nem lehet csodát várni. Nagyon csúnya szokásod, hogy ha valami bánt, vagy nem tetszik, akkor rajtam töltöd ki a mérgedet.
Mindig alig várom, hogy hazagyere, igyekszem, hogy jól érezd magad itthon, és
örökké csak szemrehányást kapok. Annyi gond, baj és méreg van, és ehhez mindig
csak egyedül. Ha hazajössz, jóformán meg se hallgatsz. Nem érdekelnek a gondolataim. Azt hiszed, csak neked lehetnek problémáid? Nekem nincs, aki tanácsot
adna, vagy bármiben segítene. Azt hiszed, hogy én fából vagyok, nekem sohase
lehet gondom? Azt hiszed, hogy élet ez így? Mindenről lemondok. Igénytelen vagyok, de lassan beleőrülök. Rámfogod, hogy ideges vagyok. De hogy miért, az nem
nagyon érdekel. Tudom, nekem is van hibámj amit el tudsz mondani rólam, de ha
örökké csak a hibát keressük, és minden mögött csak a rosszindulatot látjuk, akkor
ismét ott leszünk, ahol néhány évvel ezelőtt. Én szeretlek és sohasem akarok rosszát
Neked. Nem érdemlem meg, hogy így viselkedj velem. Igyekszem mindent jól csinálni, ha valami mégsem úgy sikerül, ahogy szeretném, nem tehetek róla. Nagyon
bánt ez, és nagyon szomorú vagyok. Sokszor már a r r a gondolok, hogy nincs m i é r t .
élnem. Nagyon dühít az is, hogy az a rövid kis idő, amit itthon töltesz, szétforgácsolódik a barátaidra, meg különböző emberekre. Jóformán alig látjuk egymást, és
már vissza is kell menned. Legalább azt a rövid kis időt velünk töltenéd, hiszen
olyan rossz nélküled. Ehelyett különböző emberekre pocsékolod. Egyébként én sohasem akartalak „rendbeszedni", csupán azt akartam, hogy . békességben éljünk és
segítsük egymást. Az a fajta élet, amit tavalyelőtt éltünk, még a szeretet mellett is
rossz volt. Olyan légkörben nem lehet élni és dolgozni. Szeretném remélni, hogy az
sohase tér vissza.
Kedvesem!
1966. m á j u s 31.
Nem is tudom, hogy mit írjak, hiszen amit érzek, az nem valami szívderítő.
Nem is csak a Te megváltozott viselkedésed miatt. Hosszú folyamat ez, mindennel
együtt. Ügy érzem magamat, mint egy szárazföldre vetett hal. Annyira elegem van
18

már mindenből és mindenkiből. Gyűlölöm az embereket. Mindenkit, még a rokonokat is. Legszívesebben bezárkóznék egy szobába, és csak ülnék, ülnék. Nem szólna
hozzám senki, és nem kellene válaszolni. Sokszor már úgy érzem, hogy nem bírom.
tovább. Nem kívánok élni. Utálok mindent, amit életnek neveznek. Kibírhatatlan
számomra ez a rohanó élet. Az állandó kapkodás. Ha valami nincs meg, vagy elfelejtem, az már baj. Tehetetlen vagyok, nem életrevaló. Nem tudom elvégezni a
munkámat. Neked is csak addig vagyok jó, amíg a Te kényelmedet meg tudom
teremteni. A legkisebb kényelmetlenség vagy baj felborít mindent. Én teljesen leszámoltam ezzel1 az értelmetlen élettel. Azt se bánnám, ha meghalnék. De hát annak
megy a legnehezebben, aki szeretné. Hidd el, hogy mindenkiből elegem van. Én
nem haragszom Rád, szeretlek, minden rossz ellenére is, hisz talán nem is vagy Te
hibás, hanem a körülmények. Számomra ez az élet teljesen értelmetlen vergődés.
Minden kilátástalan. Lehet, hogy most haragszol rám ezekért, talán meg sem értesz.
De hát, kinek mondjam, ha nem. Neked? Komolyan mondom, hogy az öröm mellett
már félek attól, ha megjössz. Az az őrült hajsza, kapkodás, piszkálódás, zsörtölődés.
Elviselhetetlen. A gyereket is Te akartad, nem én. Mégis én bolondulok meg miatta,
és még ennek is én vagyok az oka. Én már kikészültem, egyszerűen nem° bírom
tovább. Számomra véget ért minden.
1966. november 9.
Soha nem gondoltam volna, hogy ez bekövetkezik. Nem is tudtam, hogy ilyen
lehetséges. Bár az utóbbi hetekben sejtettem, hogy a sok halogatásnak ez lesz
a vége.
Kedves!
1970. május 7.
Nem akarom eltitkolni, hogy szeretnélek látni. Te meg nem. Nem azért, ^mert
lusta vagy, ó, nem! Félsz tőlem. Lehet, hogy egy kis időre nem úgy mennének a
dolgok, ahogy az utóbbi években megszoktad? Egyszer régen, még a válás után
elmagyaráztad levélben." Tudtahi, azért magyarázkodsz, mert félsz tőlem. Komolyan
vetted azt, hogy megjelenek és összerontom a felépített szép kis rendedet. Pedig én
nem vettem komolyan, amit írtam. Eszembe se jutott, hogy komolyan vegyem. Tudtam, hogy nem szabad komolyan venni. De miért ne vehetném komolyan? Aztán
úgyis hélyreállna ismét a fend. Miért nem keresel meg? Neked már nincsenek illúzióid velem kapcsolatban. Vagy ha vannak, gyere ide, majd nem lesznek. Annyira
szörnyű itt minden körülöttem. Miért nem tudtad, hogy mit kell írni nekem? De
hiszen, honnan tudhattad volna? Ha volt is, de lehet, hogy nem is volt, rég elszakadt a szál. A lányodat se látogatod meg, csakhogy velem ne találkozz. A lányod
panaszkodik, hogy kevés az a három hét, amit egy évben Veled tölt. Azt is Nálad.
Gyakran emleget. Leveleket irkál Neked, de nem küldi el. Nekem se mutatja meg,
hanem összetépi... Nem szeretek itt lenni. Szabad perceimben (napok, órák, hóna- :
pok) látom, hogy minden szörnyű itt körülöttem. Gyűlölöm ezt a helyet. Nem a
munkát, hanem a körülményeket. Utálom az egereket. A penészt. Ezenkívül nincs
rendes wécé. Más baj nincs. Ha csak az nem, hogy nem tudok aludni, és ettől
fáradt vagyok. Olyan csend tud itt lenni, mint egy koporsóban. Megfájdul tőle a
fejem, és akkor az álom se jön. Ha a munka miatt tört volna bele a bicskám, akkor
érthető, hogy visszamegyek anyámékhoz. De a penész, meg az egerek miatt? Nem
tehetek róla, idegbajos leszek ettől a lakástól. Még a szaga is idegesít. És így van
vele a kislány is. Mégis vannak szálak, amelyek idekötnek. Az iskolai év elején
cigányklubot szerveztem. Naponta kilométereket gyalogolok esőben, sárban, hogy a
falu környékének cigányait valamiképpen kivezessem a világosságra, a község vezetői pedig a cigányok egy részével ellenem fordultak. Ahogy Te mondanád: sötétebbnél sötétebb fejek. A katolikus pap védett meg, a „riválisom". Beatmiséket rendez,
és sajnos többen járnak hozzá, mint hozzám a kultúrházba. Két szomszédvár vagyunk. Tényleg. A templom pontosan szemben van a művelődési házzal. Köztünk
van egy fodrászat, a gázcseretelep és a körzeti rendőr irodája. A pap úgy tesz,
2*

19

mintha tudomást se venne rólam, mintha nem is léteznék, és közben meg nem
engedett eszközökkel is dolgozik. A kislányt a múltkor rágógumival csalogatta be a
hittanórára. Bár a lányod, aki nagy jellem, kijelentette, hogy 6 nem a rágógumiért
ment be, hanem kíváncsi volt „a másik fél" véleményére is, és most majd ezek
alapján dönt. Persze, ilyen módon én is tehetnék egyet s mást, elvégre a pap is
ember, és adott helyzetben jól jönne neki, ha nem lenne tízparancsolat, de annak
még a gondolatára is elsüllyedek a szégyentől. Ha Te itt volnál, elintéznéd őket
egytől egyig, de engem könnyen elsodornak. Mi vagyok én az ő szemükben? Neked
elég volna a puszta megjelenésed, hogy elintézd őket. A papot is, meg a községieket
is. Látod, ez a hatalmas különbség köztünk. Az első időkben megpróbáltalak utánozni, hátha megváltozom, életrevalóbb leszek, de hiába vártam a hatást. Nem
megy ez. Egy kicsit se tudok Hozzád hasonlítani. Módszeresen akartam csinálni, de
nem ment. Utána pedig olyan kétségbeesésbe zuhantam, hogy kis híján, csapotpapot itthagyva, egyik éjszaka csaknem elmenekültem innen. így élek itt, lelki titkokban, nincs senki, akivel megoszthatnám a gondolataimat. Napról napra nyomasztóbb ez. Egyszer írtam Neked egy levelet, amit azonban összetéptem. Tavaly karácsonykor. Elfogott a félelem, hogy rövidesen meghalok, és levélben megírtam Neked,
hogy mit érzek, hogy fiatalon fogok meghalni. Talán már jövőre. Abban a levélben
rádhagytam a temetésemet. Azt írtam, hogy erdőben szeretném, ha eltemetnél. Egy
erdőben.
Utóirat: Nagyon szeretnélek látni. Hányszor is találkoztunk a válás óta? Egyszer. Mindössze egyszer, az is évekkel ezelőtt volt. Egyszer találkoztunk, bizony, az
is Pesten történt. Nagyon szeretnélek látni. Téged foglak hibáztatni, ha beveszek
egy marék altatót. A Te lelkeden fog száradni.
3.
Én Drágafiam!
1959. május 23.
Eben a pilanatba kaptam kézhez a soraidat. Zokogva borultam le, és sírtam,
sírtam a meghatotságtól. Nagyon boldog vagyok. Ezt a levelet elviszem magammai
a sírba. Ma reggel is, mikor felébredtem, az volt az első szavam, vagyis a gondolatom, istenem, segítsd meg az én fiamat, akiért még az életemet is feláldoztam volna.
Az ég legyen veled, és segítsen az utadon. Nagyon szerettem volna ott lenni meleted, veled, de talán jobb így. A rádiótól ma nem fogok elmozdulni, hogy legalább
a hangodat halljam. Ma péntek van, és most kaptam meg a leveledet, de hátha
sikerül. Sajnálom, hogy a levél késett.
Kedvesfiam!
1959. november 3.
Leveledre most szeretnék válaszolni. Sajnos, edig nem volt elég lelkierőm, egy
kicsit össze kelet magamat szedni. Nagyon megbántotál. Hogy miért tetted, azt se
tudod. Mindenesetre én megbocsátok neked, de elfelejteni ez nekem nem fog sikerülni, talán az életbe soha. De ha ez neked tényleg hiányozni fog a boldogságodhoz,
ám legyen, szívemből kívánom, hogy boldog légy. Azért dolgoztam érted, hogy ezt
egyszer elérd. Én mindent elkövettem, ami a szegénységemből és erőmből telett,
hogy neked jó legyen. Abban igazad lehet, hogy elsírtam volna magamat az örömtől. Panaszkodtam volna? Igaz, ahogy tudod, hogy van, miért, egy kicsit, ugye
tudod, hogy van miért, és szégyellted volna a barátaid előtt, ugye? Nem kellett
volna félned, ezt idegenek előtt mégsem tettem volna, még egy keveset tudok gondolkodni. Nem hoztalak volna zavarba. Hiszen a fiamról van szó. Anyáról van szó?
Hát, igen, elrontottad az egész nyaramat, nagyon szomorúan jöttem haza. Elmehetem volna a Bükkbe, Egerbe az üzemiekkel, de én hozátok siettem. Bizony megbántam nagyon, mert te igencsak iparkodtál hozzá járulni. Jól van, azt elfelejtettem, úgy gondoltam, a fiam megint fülig szerelmes és menni kell neki, ilyenkor
nem számít az anya, ha mindjárt három négy száz kilométert is törte magát, hogy
lásson. Bárhogy törtem az agyam, sehogyse tudtam megoldani, hogy idevegyem a
fiadat, hiszen nekem dolgozni kell menni reggel hatra, és este négyig, mit csinál20

hatnék, beteges is vagyok, a lábaim, tudod, már igen fájnak, a szívemről nem is
beszélve. Hop, bocsánat, már megint panaszkodom, nem akartam, kicsúszott a tollamból. Azt írod, hogy a bánatomnak nincsen alapja? Te szerinted. A pénzt megkaptam, meg is vetem apád sírjára a virágot és a gyertyát mindenszentekre, köszönöm, hogy figyelmes vagy. És hogy szeretsz bennünket, tényleg.
Édesfiam!
1960. június 7.
Tud meg, hogy elájultam, amikor azt olvastam a soraidból, hogy az ú j házasság
miatt lemondasz a^fiadról. Akármit mondasz, útban van az a gyerek neked. Aki
nem tehet sémiről. Arról se, hogy meghalt az anyja. Ezt én bizony megmondtam
előre, és tudtam is, magamról. Az én apám is szeretet engem nagyon, én is az ő
egyetlen kisleánya voltam adig, míg a másik elő nem jött, a féltestvérke. Aztán
útban voltam, pláne a mostohámnak. Szegény jó apómnak ez talán fájt is, de mit
tehetett volna most már? Egyszer örökbe is adtak egy ezredes családnak, de nem
bírtam ott sokáig, az ezredes megvert többször, nem csak engem, a feleségét is.
Egy durva, bitang volt. Megszöktem, hazamentem. Édes apám kérdőre vonta az
ezredest, de ez mindhiába volt, én többé vissza nem mentem vissza. Akkor az
anyám rá beszélésére oda adtak cselédnek egy iparos családhoz, akkor tizenkét éves
voltam. Télen két hatalmas nagy kana vizet kelet czipelnem, a víz ahogy rámcsorgot, megfagyott, csak úgy zörgött a keménységtől. A konyha, ahol aludnom kelett,
jéghideg volt, nem szabad volt tüzelnem. Mikor ezt az ösmerősök meglátták, édesapámat jól megdorgálták, hogy nem szégyeli e magát. Eljöt értem, haza vitt. Amíg
ő otthol volt, minden jó volt, aztán ha elment, az anyámnak az volt az első szava,
minek jöttél haza, ki hívott, bizony ha kenyeret akartam, mert éhes voltam, lopnom
kellet a szekrényből, ami el volt zárva. Sok mindent tudnék neked írni, nagyon
szomorút, de ez is elég volt az én árvaságomból. Azért ne vedd zokon, ha aggódom
a fiadért. Hogy a fejedet néha szapan nélkül mosogatom, ez csak szeretetből van,
tudod. Sokszor én is elgondolom hogy miért teszem, hiszen nincs nekem már semi
közöm a te életedhez. Ami volt, az elmúlt régen, nagyon régen. Nem szeretél engem
soha, csak amíg iskolába jártál. Addig a tragikus napig, amikor apád meghalt. Emlékszem az első pofonra, amit kaptam tőled, amikor a fizetésedet felvettem a mérnökségen (mijén jogon veszed föl a pénzem) emlékszel? Pedig én akor is neked
akartam jót, hogy enni tudjak adni. Én a halálomig megmaradtam a te anyádnak.
A te anyádnak. Ugye nem haragszol az őszinteségemért? Mert bizony, amikor ott
voltam, nem igen éreztem, hogy a feleséged szeret engem. Azt én nem hiszem. Ugye
nem haragszol az őszinteségemért? Mert bizony nem igen éreztem, még ott voltam.
Ha csak egyszer azt mondotta volna nekem, hogy anyuka, de igen ügyesen elkerülte
a megszólítást. Erre különben jó előre figyelmeztetve lettem, hogy ne számítsak
valami anyós szerető menyre, tehát nem ért meglepetés. Hogy mi a betegségem?
A szívem. Azonkívül melhártyagyulladás elhanyagolt. A lábaim alig visznek, f á j
mind a kettő, kel e még több? És az egykori fiatalság. Azt írod, hogy csak négyezer
forintot kaptál a találmányodért. Tudod, milyen nagy összeg az? Én fél évig dolgozom érte. No, nem azt akartam mondani, hogy te nem dolgoztál érte, de hol van
még ehhez a fizetésed? Tudok ám még egy kicsit gondolkodni és egy keveset számolni. Ha mást nem, hát összeadni. És abból a sok ezrekből nem jutott sztegény
beteg anyámnak, aki jóformán a sír szélén ül. De nektek nehéz ugye, kikászálódni,
szegény fiam, sajnálnálak, de most nem érek rá, mert neked írok. Már pedig egy
jó csomót, tudom, hogy most azt gondolod, látszik, hogy az anyám ráér, enyit hogy
tud összefirkálni. Bár sikerülne Pestre jönnötök, amíg élek, talán sikerülhetne többször találkoznunk. Mit gondolsz, igaz? Azért nem akarod, hogy Pesten találkozzunk,
mert félsz, hogy velem kel egy kicsit foglalkoznod, meg talán több lene a kiadásod
egy ebéddel, te fösvény kutya. Emlékszel, az állomáson milyen mérges voltál, mert
megettem egy gulyáslevest, és te fizetted ki. Azt én észrevettem, bizony. Rossz idő
van. Itt állandóan esik az eső, a rádió bemondotta, hogy Szegszárdon ítéletidő volt.
Szegények, tudod, a rokonaim, mi lehet velük? Nagyon sajnálom őket. Várom, hogy
mit fognak írni.
21

Kedvesfiam!
1960. július 16.
Leveledet megkaptam. Én is sietek válaszolni. Én azóta még mindig betegálományba vagyok. Egy kis tüdőgyulladás. Nem tudom, hol • a fenében szereztem. Jó
lenne már dolgozni meni, így nagyon kevés a betegpénz. Hogy menyit* kapok majd,
még nem tudom. Máma meg tegnap egész éjjel fájt a fogam, rettentően sokat
szenvedtem, de most már jól van, mert kihúzták. Nem akartam neked szólni, m e r t
attól tartok, hogy megint csúnyául le fogsz hurrogni. Fájt, mert nem szoktam meg
tőled, csak azt akarom neked mondani, hogy az állomáson úgy elrohantál, mintha
üldöztek volna, egyszer is visszafordultál volna és integetél volna, milyen jól esett
volna az én szegény buta szívemnek.
Kedvesfiam, Egyetlenfiam!
1960. október 12.
Tudatom veled hogy én nagyon beteg vagyok. Egyébként a leveledet megkaptam. Sujos mellhártyagyulladás. Ezt tegnapelőt a • röntgen vizsgálat állapította meg.
Be akart a Dok nő a tüdő sz ba utalni de sajnos nincs hely. így idekijár az Ápolónővér és itt adja az injekciókat. Nagyon drága tizenhárom forint darabja százaíékossan, nem baj, enni úgyse sokat tudok. A szobám nagyon hideg, nagyon fázom
mindig, még a takaróm alatt is. Töbet most nem tudok írni, mert nem szabad
volna felkelni. Ha majd jobban leszek, többet fogok írni, most fekszem le, m e r t
máma is vért köptem. Ne aggódj, lesz ahogy lesz.
Édesfiam!
1960. november 2.
Leveledet megkaptam végre! Már nagyon szomorú voltam, hogy nem írsz, hogy
mág teljesen megfeledkeztél rólam a nagy boldogságodban, szegény rólam, bizony
nagyon beteg voltam, sajnos mellhártyagyuladásban voltam és tüdőgyulladásban.
A szerencse az volt, hogy magasabb láz nem volt, mert megölt volna. És bizony, te
csak már a halálhíremet hallottad volna meg. Most már valahogy jobban érzem
magamat, azért messze vagyok még az egészséghez. Ehhez még hozzájárul a beteg
szívem is, ami mindig jobban fáj. Alig tudok megtenni ötven lépést, meg kell álnom
pihenni perczekig, gyalog már nem is merek elindulni a városba. De minek is
panaszkodom, úgysem tudsz rajtam segíteni, egyszer nekem is meg kel halnom.
Dolgozni még most sem tudok sajnos, az még az isten tudja, hogy mikor lesz. Egyelőre még csak egy hónap múlva engednek csak el a tüdőgondozóból, mert oda járok
kezelésre. Két hete, hogy felszabadultam az ágyból, most m á r szabad délelőtt és
délután pár órát sétálnom a levegőn. De most már elég. Örülök, hogy szerencsésen
haza értetek. Sokat láttatok, sajnálom, hogy nem jól éreztétek magatokat és a sok
pénz elment, ráadásul a feleséged betegen jött haza. Azonban vigasztal az a tudat,
hogy nincs egyedül, és van aki törődik vele és ápolja, nem úgy, mint az én szegény
beteg fejem, az se volt, aki egy pohár tejet hozott volna a beteg ágyamba, sokszor
megtörtént, hogy egész nap nem etem semmit, mert felkelni nem tudtam, az a j t ó t
se nyitotta rám senki. Ez nem panasz akar lenni, mert erről igazán nem tehet sepki,
csak a mostoha sorsom. Szegény apád megjósolta, ha ő meghal, nem lesz senki, aki
engem ápoljon, ha beteg leszek. Dehát miért kell mindig vissza térnem? Tudom,
azt mondod most, hogy miért nem mentem a kórházba? Azért, mert nem volt ágy,
mondták ők, igaz, hogy még a folyosó is tele volt betegekel. Talán m á r nem tart
soká, ki sirat meg, senki. Vettem egy nagy csokor virágot, kivitem apukához. Köszönöm az ő nevében, hogy rá gondoltál. Busszal mentem és jöttem.
Édesfiam!
1960. november 8.
De sokat ígértél már, amit nem tetél meg, vagyis nem tartotál be, igaz? Miért
ígérsz? Ne tedd, tudod úgyis, hogy nem tartod be. Űgyis tudom, hogy ez úgysem
fog igaz leni. Minek ez? Nem tartozol nekem semmivel, hogy nagyókat mondjál, és
aztán szégyellni keljen magadat, hogy megint nem tartottad be a szavadat. Az ígért
szavadat. Ezt meg kellet írnom. Most már többet nem írok, mert fáradt vagyok. Le
kel feküdnöm,' olyán gyönge vagyok. A múltkor egész éjei olyan rosszul voltam a
22

szívemre, hogy nem mertem elaludni, hogy elalszom örökre. Hiába, nem megy már,
látod össze vissza írok.
Kedvesseim!
1960. november 11.
Leültem írni, de hogy fog ez sikerülni, azt nem tudom. ,Csak azt akarom megírni, hogy nagyon szeretnék hozzátok el meni. Meg egyszer a szívemre ölelni mind
a hármótokat. Lehet, hogy utoljára, mert nagyon beteg vagyok. A szívem most már
végez velem. Érzem. Miért vagytok olyan messze? Készülődök, de hogy el tudok-e
meni, nem tudom. Nagyon szeretnék, hogy meg ösmerjem a második kis unokámat.
Ismétlem, nagyon szeretnék el menni, el is kértem magamat a Ápolónővértől, de ha
ijen fájdalmak lesznek, nem fogok merni. Mindenesetre sürgönyözöm, ha tudok
menni. Kár, hogy az ú j lakásotok czimét nem tudom, autóba ülnék és oda vitetném
magam, ha esetleg nem várnátok az állomáson. Innen csak feljutok Pestre, de ott
az át menés a Délibe és a felszálás nehéz lesz. Na de mindegy, valahogy lesz. Ha
nem jönék, úgy nagyon boldog karácsonyt azaz ünnepeket szívből kívánok szeretettel.
Kisfiam!
1960. november 16.
Leveledet megkaptam. Most csak annyit, hogy még élek. Édes anya.

KURUCZ D. ISXVAN: ASSZONYOK

ESTERHÁZY

PÉTER

E. följegyzései
„Ki ez a faszi?" — kérdezte György úr hanyagul (pedig György úr mindenkit ismer, egyszerűen mindenkit), mintegy átnézve a mesteren, miközben
a keze járt, mint a motolla: sebtiben elmosott egy poharat, a mester mellett
álló anyókára bökött. „Kettő vörös, ugye, drága?" „Az, az, aranyom, csak
harminc fillér hibádzik." Az öregasszony zavartan toporgott. Fekete, koszhadt
ballonkabát lógott rajta, nagy ráncokat vetett, csak a hajlott háton feszült
meg. „Mint egy szerencsétlen boszorkány." (A mestert a kinézés tekintetében
a nagyanyjára emlékeztette ez. Csak ebből az öregasszonyból „tüntetően hiányzott az erő". De a nagyanyát is így meghorpasztotta az elmúló idő. Fekete parasztasszony lett, ő is jóságos boszorkány. Ha hajlottan, már csak a földet
nézve, a mester számára alig követhető gyorsasággal végigtipegett a kis településen, az egyforma házacskák közti résen, az utcán, nagy. tisztelettel köszöntötték. Jogosan. Nagyon mulatságos volt aztán, ha egy-egy, tán nem is okvetlenül nagyképű nyugati turistát valamely megfelelő világnyelven eligazított.)
György úr vidáman a mesterre pillantott. „Hogy hibádzik? Nem baj, mamikám, majd elhozza holnap." De már ez alatt az öreg nő reszketeg kezével
megmarkolta a poharat, egy pillanatig kitartotta, s aztán villámgyorsan lehúzta a bort; György úr felé motyogott valamit, és iszkolt kifelé. „Ágyő, hölgyeim, ágyő" — szólt utána a nagy hírű csapos.
„Ki ez a faszi?" — bökött ismét a mester mellett igazán szerényen, bár
tömötten állongó Mikszáth úrra. „Bocsáss meg, Kálmán bácsi" — hunyta ő le
a szemét céllal, majd hasonlóképpen nyitotta ki György úr számára: „Nem
mindegy? haver, egy akárki." „Két sör?" „Két sör" — mondta ő testvéröccsének bizonyos érzelemmel eltelve.
Az idő telt-múlt, s ő egyszerre, miért, miért nem, úgy gondolta, hogy
megengedhet magának egyet és mást (az őt űző felelősségérzet és tudásszomj
következményeként), s ezért ahogy egy ízben letette korsaját a fémpultra, és
letörölte — mint a hegyormokról a kéz a felhőket — orráról a sörhabot, nekitámadt Mikszáth Kálmánnak, aki (pedig) láthatólag szerette a mestert. (Alant
kissé fakóbb az esterházys irónia. Véletlen ez? A tudatosság csillagjele vagy a
fegyelem áramszünetéé? — Ó, ó, mondták a vitrinkatonák.)
„Mondd, Kálmán bácsi, te önként vállalkoztál bizonyos feladatokra, vagy
a miniszterelnöki sajtóiroda főnöke, Bérezik Árpád szólított fel?" Így, direkte
a közepébe! Fantasztikus! Mikszáth úr még nem végzett a sörével. Akkurátusan itta, kézfejével megtörülte a bajuszát. Addig azon, mint dér, fehérlett a
hab. „önként. Ügy éreztem, ez a helyes. Hittem." „Ne fűzzél, Kálmán bácsi.
Mindenki hitte volna?" „Sokan." Révedezve kortyolt az öreg. Most több volt,
ami elválasztotta őket; mintha nem is folyna a dialógus. „Nagyon sokan."
Részlet a T e r m e l é s i - r e g é n y
24

(kisregény) c í m ű r e g é n y b ő l .

„Na de, Kálmán bácsi" — csapott a mester dühösen, türelmetlenül a levegőbe.
(Most látszik csak a szerencse, hogy a korsó letéve.) Az öreg csak mommogott
magában, mint aki beszélne is, nem is. „Ügy vagyunk mi ezzel, hogy ugyanúgy nem tudunk erről beszélni, ahogy nem tud az ember az első szerelmes
éjszakájáról beszélni." „Na de, Kálmán bácsi, hát épp ez az! Hogy töke volt a
menyasszonynak!" Mikszáth úr ritkán nézett a mester szemébe; de most igen.
És mi minden tükröződött ebben a fátyolos, barna szempárban: az a nagy
tudás, hogy mitől döglik a légy. „Nagy mameluk vagy te, öreg" — mondta
a mester ifjún. Mikszáth Kálmán visszafordult. „A szó nem tör csontot."
A mester féktelen lobogásra gerjedt. (Mert épp a szóra oly érzékeny ő, az
avval történő visszaélésre. Attól igen kedvetlen lesz. „Jóllakottan üdegélni és
hazudni, barátom, a legrosszabb verzió." Erről még a következőket szerette
mondani a jó ember: „Barátom, a grammatika erkölcstelen." S ha nagyon
rossz a kedve, hozzáteszi: „Kultur ist Parodie." Meg tudja ezt élni erőteljesen ő.) Kurucz és labancz ősei (mert Esterházyból annyi, mint a pelyva) csaptak össze benne, toledói penge a kiegyenesített kaszával, villogott az ő szeme; *
zászló volt, melyet bontani lehet és zászlórúd; definiálható. Mikszáth Kálmán
nem jött izgalomba. Intett Györgyxúrnak újabb sörért. „Jó huzatja van, fater"
— nevetett a nagy csapos. Mikszáth úr figyelmes tespedtsége lelohasztotta az
e századi alkotót. „Tudod, fiam, a kurucaid legyenek bátrak, ne az író." (De
hát a mester se bátor, se nem bátor nem akart lenni.)
A kocsmában vékony, szökés fiúcska jelent meg, maga mögött madzagon
egy kis zongorát húzott. Egyenest a csaposhoz ment, kérdezett valamit, de az
tagadólag rázta a fejét. A törzsvendégek az asztaloknál ültek, s nem sokat
ittak, de állandóan. „Apádat keresed mi?" De fel sem néztek a kártyából. Ez
nem volt szám: néhányukért mindjárt jönnek, másokért meg soha senki.
A mester publicisztikus hevülettel tovább kutakodott. „Na de, Kálmán
bácsi, bizonyos jelek azért gyanúsak..." „Hagyjál te engemet békén, öreg fa
vagyok én m á r . . . Romlik a memóriám." „Jó,j omlós memória, az a jó!" —
pattogott a mester, aki nagy ínyenc hírében áll. György úr intett: csendesebben vigadjanak, szegény édesanyám beteg. (De aztán javult az állapota.) Mikszáth úr vonogatta a vállát. Sok minden eszébe juthatott. „Na ja: die fényes
szelek!" — Te, jó Isten, haraphatok az ajkamba; és emlékeztettem a mestert
a sok pozitív sorsra, melyet ez az ironikus mondatocska sért. „Ha én nem
sértődöm..." — mondotta ő laza hetykeséggel. Emlékeztettem a mestert az ő
szituációjára, sőt azt találtam mondani, hogy talán ő végül is, történetileg nézvést, mégiscsak amolyan hercig (nem herceg, ha-ha-ha!) kakukkfióka a szocializmus pihe-puha fészkében. Persze hasznos, jóravaló kakukkfióka. „Te pedig, te kakukk, bizony a te jó édesanyád!" — üvöltötte ő könnyen, elegánsan
(miként a viccben Móricka bátyja). Miután tehát ő ilyen frappánsan kivédte a
feléje nyújtott, általam közvetített, sikló tőröket, ismét Mikszáth urat cicerélte.
Valamit meg akart tudni ő, és valamit nem tartott helyesnek ő. „Le van ez
betlizve, barátom".
György úr eközben dolgozott rendesen. Szerették őt a vendégek; kár, hogy
György úr úgy fölülemelkedett rajtuk. Megadta nékik, amire vártak — ha a
féldecikből és két decikből lecsípett is —; a nőkkel, bármilyen szakadtak voltak is, flörtölt, a férfiakkal férfias volt. C s a k . . . Mindegy: György úrban megvolt a „lélek melege".* „Gyurikám, egy hosszú lépést." Az illető észrevette a
mestert. „Szervusz, Petikém. Te itt? Végre, hogy jó útra tértél." Nevettek, a
mesternek halvány dunsztja sem volt, ki az, akivel beszél. „Nyertek vasárnap?" „Nyerünk." „Múlt héten is ezt mondtad." „És nyertünk?" „Nem." „Na."
Mikszáth úr arrébb húzódott, a flipper mellé. A mester követte. Ez a kérlelhetetlen bizakodás és optimista cinizmus! A mester óvatosan kerített. „Sivár,
átmeneti kor írója voltál." Mikszáth úr bólintott; erre? vagy a flipperkirály
* Merítve Örkény úrtól
25

o

újabb ingyenjátszmájára? „Persze, azokban az ínséges időkben..." De a mester itt túllőtt. „Jegyezd meg, fiacska, az idők,mindig ínségesek." Mikszáth úr
figyelmét az ide-oda pattogó golyócskának szentelte.
„Mondják, Kálmán bátyám, hogy fiatalabb korodban volt benned valami
kedves hősiesség, valami erkölcsi erő, mely ott festékezett szavaidban.". A flipperkirály megett álltak, úgy summorgott .a mester. „Persze... értem é n . . .
nagy korok hősi jellemeket szülnek, de a mozdulatlanság néma évei kikezdik
a jellem acélját." — „Látja, mon ami, ez marhaság. (Pedig ő mondta. — E.)
A mozgás relatív; koordinátarendszer kérdése, egy ideig. Nincs mozdulatlan
kor, ha én vagyok!" — és szemével diadalittasan előretekintett. A mester kissé
alálavkázott, pardon, Mikszáth úrnak. Ki akarta a nyulat ugrasztani. „Barátom! A n y u l a k . . . ! Egy fenét! Csak füvet rágnak és híznak." És a zsemlegombóc?; de hiába a kajánkodás.
„Kálmán bácsi, kérlek szépen, ugyebár bízvást remélhetem, hogy benned,
általad, a különbség a rothadó burzsoá világ kicsinyes, dekadens énkultusza és
azoknak az embereknek a büszke öntudata közt, akiket megcsapott a demokratikus szabadságmozgalmak hősi pátosza — kimutatható volt. A te vonzódásod, Kálmán bácsi, a dzsentrihez sohasem jelentett azonosulást vele." A mester
elégedetten összedörzsölte rágott körmű kis kezét. „Tudja, barátom,- ez a regény rosszat tett a körmeimnek." (A regény most; de már a régi időktől
kezdve: a gyerekkor hideg félelmei, a szűkölés a mélyi sötétben, a fej túrása
bele a párnába, a lepedő kaparása, az ökölbe szorított kéz — mindez odakonkludált, hogy a mester nem gyöngye a manikűrösöknek.) De csak a flip-,
perkirály fordult meg. „Százas?" „Parancsolsz?" A flipperkirály ebből rögtön
tudta, hogy a mester nem otthonos e játékban, és kapacitálta. De nem volt
kapacitálható ő. Mikszáth úr szuszogott, mozgolódott. Aztán súlyos szó hangzott el, lassún megfontoltan.
„Mit akarsz." Mikszáth úr hátrafordult, miként egy kivénhedt söröslegény.
A mester megint megértett valamit, szegény. .De György úr csitítólag ott termett: „Na, na, nem szabad, na, na, édes kicsikéim." Óvott ő mindenkit.
„Nehéz, édes fiam, magyar írónak lenni." Mikszáth úr békülékenyen nézett.
De a mester még mindig akart valamit.
„Egy gálád, népellenes rendszer..." A mondat félbetörött. „A túróba!
Képzelje, barátom, nem találtam állítmányt." Hát igen: ahogy vicsorog ő néha
írás közben, simogatva mindazalatt az állát. (Mint néha a meccsen, ha erőt
vesz rajta bizonyos „bénultság".) A keze ilyenkor a papír fölött, a bal, erőszakosan terpesztve, akár a ragadozó madaraké. „Jogos. Reszkessetek egerek!" —
Nos, ha ily helyzetben a kis Mitocska rózsás kezecskéivel kopogtat a mester
hátán, és még sok más — egyenként igen züsz — módon tudomására hozza
apjának a szeretetigényét, akkor az esetleg elveszti a türelmét. „Kedves Ávdottya Jegorovna — üvölt ő ilyenkor kimérten —, menj anyádba, illetve hoz
— bizony sajnos ilyen direkt is lehet ő —, már ötször kezdtem neki ennek a
nyamvadt mondatnak." Kissé engesztelésül, mintegy megosztva gondját a
csöppséggel, ezt mondja: „Egy árva fija állítmány nem jut, kicsikém, az eszembe." Egy ízben a lányka ezt mondta: „Papácska. — Közben szokása szerint
hevesen mutogatott, nyitott tenyerét forgathatta. — Papácska, írj rövid mondatot." „Barátom! Mit tehettem. Megígértem,- hogy ahogy mélyül, úgy. egyszerűsödik majd a stílusom." (Megnyugodhatik hát, aki irodalombarát!) (Szaporodnak a jelek.)
„Na de, Kálmán bácsi, hogyan lehet, hogy senki nem ismerte föl, miről
van szó? Hogy a hajlamos úri agyvelő az úr! Az úri svihák! S hogy a generális hideg, fénytelen szemének szapora pislogásában ott az úri bitangság!"
És aztán egészen halkan: „Vagy féltetek." „Hagyjál, öreg vagyok. Mi vállaltunk mindent. Mindent. Tévedtünk, ezt is; vállaljuk."
„Na még szép" — mondta a fiatalember. Mikszáth úr. megint elfordult a
flippertől. Pedig az izgatottan zsongott; emelkedtek a tétek. „Fiacska. r Ha te
26

•

ott a k k o r . . . akkor te ott ugyanúgy." „Akkor én börtönben lettem volna!" —
kiáltott keményen ő. Mikszáth úr bólintott. „A rabok vérit, perszehogy! Nem
lett volna nagy kunszt. De ott bent a börtönben, ott bent, ott ugyanúgy, te
a k k o r . . . Másképp nem tudtál. Csak azt vagy azt tagadva, de mindenképp
ugyanúgy! A sablonok beléragadtak az elmékbe, mint a bogáncs a juhok gyapjába. Nem juthat az észbe, hogy másképp is lehetne." „Van ilyen" — gondolta
mélyen magában a mester. Mert hányszor előfordult, hogy hirtelen, már talán
a 16-os vonalnál, olyasféle kedvező pozícióban, nem jut eszébe semmi. („Méltányos csúsztatás.") „Te, jó Isten — pillant a csatár a labdára, mely gurul —,
nem jut eszembe semmi." Miért, mit, minek, kinek s főképp hogy. „Talán
spiccel, zamek, a rekettyésbe!" — lehet gondolni kiábrándultan. Ám aztán bonyolult birkózásba keveredik természetszerűleg ő, és nehéz, fáradságos munkával kiharcol egy szögletet, majd bocsánatkérő arccal a társaira néz.
„Ilyen nincs" — mondotta hangosan. „Fiatal vagy." „A fiatalság erkölcsi
fór." Tetszetős. „Tévedés." Ekkor ő bölcsességhez folyamodott. „Tévedni igen
helyén való dolog, míg fiatalok vagyunk, de öreg korunkra fel kell hagynunk
ezzel." Majd rögtön ezután a publicisztikus hevületre tért vissza. „Én még
nem követtem el semmit, s az elkövetettekért nem is vállalok felelősséget."
„Arra nem kell annyira büszkének lenned, hogy nem követtél el s e m m i t . . .
Egyébként lassan-lassan azért ti is követtek . .. De fiacska. Már mondtam, mi
vállaljuk a felelősséget. Ezt magad is láthatod." „Egy kicsikét leszámoltok, egy
kicsikét szembenéztek, és szemetekben csillog a régi derű. Nagyon meg vagytok hatódva." Tanítóujját fölemelte: „Pedig valamely új igazságra nézve semmi
sem ártalmasabb, mint valamely régi tévedés!" „Mit tudsz te erről?! Hogy itt
hittel és meggyőződéssel éltek nemzedékek, amelyek akkor mély meggyőződéssel vállalkoztak a társadalom átalakítására! Mit tudsz te erről, árnyaltan."
A mester utcájába bele lett sétálva: „Hát persze. Ezt mondom én is! Én beszéljek? Én, aki akkor —1, 0, 1, 2, 3, 4, 5, 6 éves voltam, így sorban?!"
György úr hívatlanul előugrott a pult mögül, két dús korsóval. „Igyatok,
pupákok." „Hasonlítotok ahhoz a bizonyos Bcdónéhoz, aki mindig másról beszélt, mikor a bor árát kérdezték." Lehúzták a sört. Ekkor Mikszáth Kálmán
elnevette magát, oly bukdácsolva, hogy az már röhögés volt. A mester elpirult,
majd ő is így tett. Igen: Esterházy Péter egy nagy negatív hős, akiről csak a
tisztelet hangján lehet beszélni!
: '

•

...

i

-

I

m

,

, K,

-

KURUCZ D. ISTVÁN: TANYA

27

o

o

Mordvin halottsiratók és lakodalmas énekek
Az utóbbi másfél évtized során szép számmal jutottak el a magyar olvasóhoz
a vogul és az osztják népköltészet remekei, sőt nem egy kiváló költőnk verseiben
hatásuk nyomait is felfedezhetjük. A rokon népek népköltészetének azonban bőven
vannak még számunkra kevéssé ismert vagy felfedezetlen területei. Ilyenek az
Urál hegyeitől nyugatra, egészen a Baltikumig élő rokonok pogány imádságai, r á olvasásai, menyasszony- és halottsiratói. Ezekből nyújt ízelítőt az alábbi válogatás.
A mordvinoknál a sirató, különösen a halottsírató a népköltészetnek m a is elevenen élő műfaja. Vikár Lászlóval közös Volga—Káma vidéki gyűjtőútjaink során
mi magunk is sokat feljegyeztünk közülük. 1975 nyarán egy baskíriai mordvin községben egy fiatalasszony nemrég meghalt barátnőjét siratta el magnetofonunk előtt.
Ö mesélte, hogy az egy kolhozbrigádban dolgozó több mint harminc nő, mind h a gyományos módon búcsúzott a megholttól.
A menyasszonysiratókat és a többi lakodalmas énekeket is tudják még a
középkorúak is. Hajdanában két héttel a lakodalom előtt, éjjel, első kakaskukorékolás.után kezdett hozzá a lány, hogy elsirassa a lányságát, s aztán estéről estére
folytatta. A menyasszonynak egész könyvre való siratót kellett elénekelnie. A kislányok 7—8 éves korukban kezdtek hozzá a tanuláshoz. Részt vettek minden lakodalommal kapcsolatos szertartáson, s figyelmesen hallgatták az énekeket. Lakodalmat játszottak a babáikkal, ha egyedül maradtak otthon, és kisöccsük pesztrálása
közben is gyakran a menyasszony lakodalmi énekeit fújták, de még így is rászorultak az idősebb nőrokonok segítségére a lakodalmat megelőző' időkben.
A lakodalom párhuzamosan kezdődött meg a vőlegény és a menyasszony házánál. Késő délután a vőlegény kisebb vagy nagyobb kísérettel elindult a menyasszonyért. Másnap volt az esküvő, s utána tovább folytatódott a lakodalom. Este a
kérőnő éneke mellett a csűrben fektették le a fiatalokat.
Harmadnap reggel az ú j menyecske öregasszonyok kíséretében áldozatot m u t a tott be kint a szabadban a meghalt ősöknek. Végül a ház szellemének áldoztak,
lepényt sütöttek neki, s az asztalra tették a menyasszony ajándékával, egy törülközővel együtt, majd így imádkoztak hozzá: — Ház ezüst őrizője! Lám, menyet hoztunk, szeresd meg őt, hadd járjon-keljen házadban. íme, itt vannak az ajándékai;
add, hogy a keze fonásra álljon, későn feküdjön, korán keljen.
Ezzel ért véget a lakodalom, amely tele volt siratókkal, s a siratok dallamára
énekelt dalokkal, úgyhogy a menyasszony gyakran annyira berekedt a sok énekléstől, hogy beszélni is alig tudott. Megkérdezhetné valaki, hogy mit csinált a menyasszony, ha botfülű volt. Ügy látszik ilyenek nem voltak. Gyűjtőútjaim során számos népnél tapasztaltam, hogy ahol elevenen él a népköltészet, ott mindenki tud
énekelni.
A mordvin siratok és a régi lakodalmas énekek dallama egyszerű, mindössze
3—4 hangon mozog, s egyetlen sorból áll. Ez ismétlődik vég nélkül, mert a mordvin
népköltészet legrégebbi verses műfajaiban ismeretlen a strófa. A hangsúly a mondanivalón van, az egyszerű dallam ezt csak aláfesti.
A siratókat úgy szokás emlegetni, mint improvizáción alapuló műfajt. A mordvin énekes is szabadon alakítja mondanivalóját, de sok-sok hagyományos elemet
fölhasznál, ami nagyban emeli a mű költői csiszoltságát, a szerkezeti fölépítés
arányosságát.
A cseremiszeknél és a votjákoknál egyes vidékek idős lakosai körében még
elevenen él az ősi pogány vallás. A mordvinoknál erősebb és régebbi a keresztény
hatás, mint náluk. Az alábbi siratókban is szép számmal találkozunk keresztény
elemekkel, de legtöbbször a pogány vallás emlékeivel szorosan összefonódva, és
nem ritkán ez utóbbiak vannak többségben.
A mordvin népköltészet sok szállal kötődik a finn és az észt népköltészethez.
28

<3

Itt is gyakori a Kalevalából jól ismert gondolatpárhuzam, mikor a második sor
esetleg csak egyetlen szó eltéréssel ismétli meg az elsőt. A mordvin versforma is
közel áll a finnek és az észtek hagyományos verseléséhez, de az Erdélyi Zsuzsanna
gyűjtésében megjelent magyar népi imádságok legrégebbi típusainak verseléséhez
is.* így ezek a siratok, lakodalmas énekek nemcsak a népköltészet egy sajátos
hangú új világába nyújtanak betekintést, de végső fokon a magyar ősköltészet titkainak feszegetésében is segítenek.
BERECZKI GÁBOR

Mordvin siratóénekek
(RAB Z S U Z S A

HAJNALI

FORDÍTÁSAI)

ANYA-SIRATÁS

Ékes hajnal fényt gyújtott,
rubeles gyertyát
lobbantott,
arany ruháját öltötte,
ezüst füstölőjét
fölvette,
a négy égtáj felé lengette,
szerte a földön fény áradt,
jaj, anyám, a horhoson füst árad,
jaj, anyám, felkelt családod,
mind
megmosakodtak,
keresztet
vetettek,
Úristennek tisztet tettek.
Te magad lócán feküszöl
tükrös ablakunknak
alatta,
beszédes szád nem szólal,
szóló nyelved nem mozdul,
ki ad immár nékünk tanácsot!'
Anyám, jaj, aki megszültél,
minket mind
idegyűjtöttél,
egy órád ha maradt még,
egy perced!
Utoljára érinti
homlokod a felkelő Napisten,
rebbegeti ruhád szálló szél!
Isten veled immár,
jaj, aki megszültél!

* E r d é l y i Z s u z s a n n a : Hegyet

hágók,

lőtőt

lépék.

(Magvető K ö n y v k i a d ó , B u d a p e s t , 1976.)
29

A L Á N Y ELSIRATJA A N Y J Á T

Anyám, aki megszültél,
anyám, aki neveltél,
hová-merre mégy, anyám,
mely nagy útra öltözöl?
Mért vetted fel örökös ruhádat,
melyik isten színe elé mégy?
Lábad fehér végvászon,
bocskorod kötői hímesek,
végükön örökös pecsét van.
Anyám, aki megszültél,
erőst eszembe vésem
rajtad levő ruhádat,
erőst eszembe vésem még
milyen a bocskor lábadon.
Halld, anyám, aki megszültél,
szikkadt számból tikkadt hangom,
ismerj meg, anyám, ismerj rám
arcomat aszaló könnyeimről!
Napot
megpörgethetem,

eget
fölfordíthatom,
földet
megtapodhatom,
világot körbe járhatom,
tollból szárnyat
köthetek,
égbe
felröpülhetek,
pejparipám
ülhetek,
mégsem találkozunk
már,
mégsem érlek utol már,
mégsem jutok melléd.
Halld meg, anyám, szavamat
túlaföldi füllel,
figyelj, felém
fordulván,
szép szemed szögezd rám,
túlaföldi füllel halljad,
túlavilági szemmel lássad:
édes magzatod sirat,
kedves lányod gyászol.
Ismerj meg, anyám, ismerj rám,
ismerj meg, ismerj rám!

A HALOTT KIVITELEKOR

Immár, anyám, elindulsz,
házadat immár elhagyod,
utcahosszat visznek.
Jaj, nem magad lábán mégy,
nem egyenesen
lépkedve,
viszik hanem holttested
nemzetségünk
fiai.
Anyám, jaj, aki neveltél,
visznek a falu-határig.
Indul onnan három út.
Anyám, majd az egyik út
viszen mezőn keresztül,
viszen gabonát gyűjteni.
Másik a jávoros erdőbe
édes bogyót gyűjteni.
Harmadik út, jaj, anyám,
fekete föld ösvénye,
viszen hideg verembe.
Rég halott öregapáink,
rég halott öreganyáink,
ím, gyertek ki elébünk,
örvendezzetek!

30

I M Á D S Á G A H Á Z SZELLEMEIHEZ

Bátyám, pajta szelleme,
néném, tűzhely szelleme,
ne ijesszen
jajgatásom,
ne rettentsen
kiáltásom!
Nem haragból szólalok,
nem gonoszságból jajgatok!
Bátyám, pajta szelleme,
elszállt anyám fényes lelke,
már neki á világ elsötétült!
Bátyám,, pajta szelleme,
néném, tűzhely szelleme,
nincs, aki későn lefektessen,
nincs, aki korán fölébresszen!
Jaj anyám,
kedvesem!
A világnak négy a sarka,
négy sarkán négy magos oszlop.
Magos oszlopok mikor
összetalálkoznak;
mink is teveled
akkor
találkozhatunk,
akkor várunk
házunkba,
döngölt
udvarunkba.
Bátyám, pajta szelleme,
néném, tűzhely szelleme,

ne ijesszen jajgatásom,
ne rettentsen
kiáltásom!
Szívem-szerette
bátyáim,
gyönge kézzel
kíméljétek
szülőanyám megtört testét.
Én szülőm,
felnevelőm
tűrt amúgyis sok betegséget,
sok nehéz kórságot.
Vigyétek
szülőanyámat
Isten kedves házába,
hajnali imádkozásra.
Anyám nem azért megyen most,
keresztet vetni
Istennek,
meghajolni Niske
urunknak.
Anyám azért megyen most:
kedveseitől
búcsúzni,
atyjafiaitól
távozni.
Szülő anyám, dajkálom
azért megyen a templomba,
Isten kedves házába:
pap-ráádta szép nevét
élők közül hogy kihúzzák,
holtak közé beróják.

AZ A N Y A S Í R J Á N Á L

Anyám, jaj, anyám!
Anyám, jaj, aki neveltél!
Sirató patyolat a nyakamban,
könnyitató kendő a kezemben.
Túl a világra mentedben,
rengeteg erdőn mentedben,
mély vizén
átkeltedben,
nagy erdőt átszeltedben
végy egy botot a kezedbe,
mély vizén átkeltedben
lábad alatt hogy híd legyen.
Neked azt mondom még, anyám:
nehogy zöld penész belepjen,
hideg iszap borítson,
nehogy pókháló befonjon, —
menj ki kora hajnalban,
mosakodj langyos harmatban,
törülközz meg ezzel a kendővel,
napkelet felé tekints el,

kerekedik kemény szél,
bajt hoz a falunkra!
Dél felé is tekints el,
vesztő eső kerekedik,
forró könnyek
hullnak.
Nyugat felé is tekints el,
vészes fölleg kerekedik,
jaj, az a mi falunknak
fölleg-sötét gyásza!
Jaj, anyám, aki megszültél,
anyám, jaj, aki neveltél,
a
mondottam-szavakat,
a
szólottam-szavakat
göngyöld fehér gyolcsba,
szorítsd a markodba.
Majd ha Ítélet Napja jő,
tartsd magad előtt sírásom,
hadd legyen érted szószóló;
fényes lelkedért szóló.

APA SIRATÁSA

Apám, édesapám,
kedvesem-apám!
Tűzhely istene, táplálóm,
ne ijesszen jajgatásom,
ne rettentsen
kiáltásom!
Nem haragból szólalok,
nem gonoszságból jajgatok!
A te gazdád halt meg,
gondviselőnk halt meg.
Apám, édesapám,
kedvesem-apám!
lm hozzád leülök,
melléd települök.
Hall-e engem lezárt füled,
lát-e engem lehányt szemed?
Apám, milyen ünnep van?
Fényes lelked
eltávozott,
a te csillagod leszakadt,
nappal nem süt napvilágod,
éjjel nem süt holdvilágod.
Virradatkor,
alkonyatkor
elhaloványult
csillagfényed,
bocskorodnak nyoma kihűlt.
Eljöttek, apám, rokonaid,
első, hátsó szomszédaid.
Téged, apám, levettek
puha vetett ágyadról,
dombos vánkosodról,
meleg subád alól.
Megmosdattak,
megtörültek,
fürösztöttek,
leöntöttek,
sárga lócán
kinyújtottak.
Fölemelnek, apám, rokonaid,
első, hátsó szomszédaid,
kivisznek a házból, elkísérnek.
Elszakasztanak, apám, előbb
asztalodtól, fő helyedtől,
öreg ezüst táladtól,
elszakasztanak, apám, aztán
kedves unokáidtól.
Aztán, apám, fölemelnek,
örökös házadba tesznek,
belézárnak, vállra vesznek,
kettős sorban visznek
vasdöngésű utca hosszán
falu szélire.

Falu szélin három út,
három útnak ága.
Űtnak egyik ága vezet
rézfésű erdőbe,
másik vezet ezüsttál mezőre,
a harmadik hideg sírverembe.
Ugyan melyik úton visznek?
Melyiken
kísérnek?
Nem a rézfésű erdőbe,
nem az
ezüsttál-mezőre,
visznek hanem, apám,
hideg sírnak útján
hideg temetőhöz.
Temetőnek
kapujáról
leveszik a szemöldökfát,
kitárják a kapu szárnyát.
Amikor apám odaér,
kitárt kapun vele
bemennek.
Ott ül a temető fő ura
temető közes közepén,
ezüst tuskán üldögél,
réz tuskán
nézdegél,
vagyon előtte vas asztal,
vas asztal leterítve,
selyem abrosszal befödve,
kalamáris van előtte,
hosszú árkus papiros,
lúdtoll penna a kezében.
Máma hetvenheten
születtek,
hetvenheten haltak meg.
Élők közül nevedet
kihúzza,
holtak közé beírja.
Apám, kedves apám!
Nem látlak, ha megyek elébed,
ha utánad, utói nem érlek.
Négy sarka van
földünknek,
négy sarkán négy ezüst oszlop van,
mind a négyen fülemülék
zönögnek,
füzesbéli madarak
csivognak,
seregélyek
cserregnek.
Hiába csevegnek a madárkák,
egymást soha nem látják.
Így vagyok én is, jaj, apám!
Eletem végig élhetem,
nyomod többé nem lelem,
egymást már sose láthatjuk.

Mordvin lakodalmas
(RAB Z S U Z S A

FORDÍTÁSAI)

A VŐLEGÉNY N Á S Z N É P É N E K
Gerendadúc-istenanya,
házunk-őrző, tápláló!
Hangos hangom ne ijesszen,
kiáltásom ne rémisszen!
Kiáltok nem rémisztésül,
éneklek nem ijesztésül,
szépség kedvéért
dalolunk,
jóság kedvéért
vigadunk.
Misa bátya, bátyánk,
mi tápláló gazdánk,
tőled kérünk bölcsességet,
tetőled eszes beszédet:
megengeded-é, kedves bátya,
hogy a lánykérő után menjünk,
kudav
a után
induljunk?
Hogyha megengeded, bátya,
megyünk a lánykérő után,
indulunk a kudava után
jó befogott lovakon,
nyerges-hámos
lovakon.
Merre-merre
induljunk?
Merre-merre
száguldjunk?
Moszkvai nagy úton végig,

GYÜLEKEZÉSE

rosztovi nagy úton végig,
vasalt hídon léptetünk át,
réz korlátok közt szökünk át,
istenanya képe előtt,
lángos gyertyák lángja között,
föllegében
tömjénfüstnek.
Szürke, barna kancáinkat,
sötét deres csődöreinket
kötjük sötét istállóba,
tönkölybúzamagon
tartjuk,
langyos vízzel
itatgatjuk.
Táncos lábuk tipródik,
fényes hátuk szikrázik,
lobogóként farkuk lobog,
szemük, mint a csillag, ragyog,
fülük olló kettős szára,
selyem a sörényük szála,
üvegpoharak patáik.
Száraz pusztán hogyha járnak,
lábuk forrást fakaszt fel,
tocsogós réten hogyha járnak,
szikrát szikráztatnak
fel.

MILYEN AZ A S S Z O N Y S O R
Gyere ide hozzám, menyecske,
gyere ide mellém,
anyácskám,
mondd el, menyecske, mondd
milyen a
férjhezmenetel,
milyen, milyen az asszonysor.
Mondd el, menyecske, mondd
milyen az idegen apa,
mondd el, anyácskám, mondd
milyen az idegen anya!
Mondd el, menyecske, mondd
milyen az idegen család.
Elmondom, húgom, elmondom,
milyen is az asszonysor.
Hogyha nézed távolról,
nyári naphoz hasonlít,
szép sugarához hasonlít.
Közelébb ha mégy hozzá,
3 Tiszatáj

el,
el,
el,
el,

szemtől-szembe ha állsz vele,
vaspatkóba botiasz,
hegyre
kapaszkodhatsz.
Elmondom, húgom, elmondom,
milyen az idegen apa.
Hogyha nézed távolról,
húsvéti naphoz hasonlít.
Közelébb hogyha mégy hozzá,
szemtől-szembe ha állsz vele,
ipad, az idegen apa,
dühödt viharhoz hasonlít,
mennykő-robajhoz
hasonlít,
hogyha egyszer rád dördül,
azt se tudod, hová állj,
azt se tudod, hová légy.
Elmondom, húgom, elmondom,
milyen az idegen anya.
Hogyha nézed távolról,
33

mézes ételhez hasonlít.
Közelébb hogyha mégy hozzá,
szemtol-szembe ha állsz vele,
napad, az idegen anya,
égető csalánhoz hasonlít.
Ha az téged megéget,
mosva le nem moshatod,
késsel le ne vághatod.
Elmondom, húgom, elmondom,
milyen az idegen család.
Hogyha nézed távolról,
szép ruhához, hasonlít,
ékes öltözethez hasonlít.
Közelébb hogyha mégy hozzá,
szemtől-szembe ha állsz vele,
fulladozol bűzében.
Húgom, hogyha a házban
jársz serényen, szaporán,
az új család azt mondja:
még a tetőt kitöri!
még a padlót betöri!

Hogyha pedig lassan jársz,
az új család azt mondja:
lám, a lábát vonszolja!
lám, a fejét, horgasztja!
Elmondom én, galambom,
idegenek közt mi a sor:
ha előttük mégy — kerge vagy,
hátra maradsz — lomha vagy,
hogyha velük mégy .— csúnyán szólsz.
Élést idegen. apánál
ellenségemnek
szánom,
élést idegen anyánál
gonoszoknak
kívánom.
Szakadjon könnyed,
galambom,
édesapád házában,
szülőanyád
karjában,
mert ők szánva ölelnek,
mert kedves vagy
szívüknek.
Messze idegenben,
galambom,
téged senki meg •nem szán.

A N Á S Z N É P ÉRKEZÉSE
Haj, ti nénék, bátyák!
Nénék, bebocsássatok!
Nagy meszünnen
érkeztünk,
hét erdőn át csörtettünk,
seregély-földről
seregeltünk,
dunamenti földről jöttünk.
Ki. a kaput szélesre!
Kapu keresztgerendáját
magasra!
Mert szélesen térünk be,
mert magasan lépünk be!
Ha szélesre nem tárjátok,
tetejét föl nem nyomjátok,
majd kocsirúddal
kinyitjuk,
járommal
feltaszítjuk!
Áldás, áldás!
Felkelő Napisten áldjon meg!
Felkelő Holdisten áldjon meg!
Égerfa keresztet kudava nyakába,
színezüst keresztet leányok nyakába,

kudava torkába bogáncsot,
lányokéba
harangvirágot,
töreket a kudava
nyelvére,
leányok nyelvére válogatott borsót!
Megjöttek a kérők,
megjöttek,
már a ház köré gyűltek,
őket senkise fogadja,
lovaikat száron nem fogja.
Gyere ki bátya, fordulj ki,
gyere ki néne, térülj ki!
Megjöttek a hívott
vendégek,
házatok elébe most értek!
•>
Gyűljön a násznép sereggel,
gyűljön a sok vendég sereggel!
Forogjon a násznép, forogjon,
aranyos szőnyegen dobogjon,
táncba a násznép
lendüljön,
ezüstös szőnyegen
perdüljön!

A FIATALOK FEKTETÉSE A C S Ű R B E N
Menjünk immár, tegyük le
egypár galambunkat
fészkük
megkészítésére,
galambfiak
költésére!
*

Helyüket nem mi
készítettük,
fejük alját sem mi vetettük,
hanem a teremtő isten lánya,
első gyermeke mi
urunknak.
Derékaljat ő vetette
hét fiú születésére,

a fejaljat
készítette
hét leány jövetelére.
Milyen úton érkezett,
honnan is ereszkedett?
Ezüst láncon végig,
színarany bölcsőig.

Csűrünk őrző szelleme,
anyácska, csűr-őrizö!
Fiatal párt hagyunk itt,

legyének néked
kedvesek,
egészséggel legyenek,
ellenség nekik ne ártson,
gonosz rájuk ne találjon!

Immár ketten
maradjatok,
egészségben vigadjatok,
vas zárral bezárunk,
éles kövekkel
kerítünk,
ellenség nektek ne ártson,
gonosz rátok ne találjon!

A MENYASSZONY NÁSZNÉPÉNEK
Gyűljetek, leányok, gyűljetek
testem sirató helyére,
barátnéim, seregeijetek
testem gyászoló helyére.
Várlak titeket régóta,
miért
késlekedtetek?
Engem mért
kicsinyletek?
Isten napja egy évig tart,
Niske napja kettőig.
Nehéz bánat szakadt rám,
nagy szomorúság szakadt rám,
az ablaknál ültem csak,
az ablakot néztem csak,
megálltak a rámán ujjaim,
elfáradt a párkányon
könyököm,
térdem a lócán elzsibbadt.
Bég hallom, leánytársaim,
moszkvai harang hangotok,
lestem az ablak sarkából
a moszkvai nagy utat.
Leánypajtásaim
felkeltek,
fehér hattyúrajként
érkeznek,
hat-sor-hímes az ingválluk,
rácsos-hímes a ruhájuk,
puhán suppog a bocskoruk.
Énekelnek nagy fennen,
idehallik
messzünnen.
Kinéztem a másik ablakon:

A MENYASSZONY,
Jöttem-mentem,
leánytársaim,
jártam-keltem, jó pajtásaim,
apám-nevelőm
udvarán,
feltáplálóm udvarán.
Udvarunk jobb sarkában

GYÜLEKEZÉSE

jó legény játjaim
felkeltek,
zeneszóval
érkeznek,
báránygyapjú a köpenyük,
széles-hímes az övük,
krími kucsma a fejükön,
csikorog a csizma a lábukon.
Kinéztem a harmadik ablakon:
nénéim-húgaim
felkeltek,
fehér galambrajként
érkeznek.
Jaj,
barátnéim-társaim!
Jaj, húgaim, jó pajtásaim!
Ki akartam menni elétek,
mentem volna titeket fogadni,
de szégyelltem, társaim,
boldogtalan fejemet.
A ti termetetek
nyírsudár,
derekatok hegedű, szép sugár,
piros alma az orcátok,
pipacs szirma a ruhátok.
Végignéztem
magamon:
siralmas az én termetem,
elhaloványult szép orcám,
fehér ingem
megnéztem,
elsötétült fehér gyolcs ingem,
rácsos-hímes ruhám
megfakult.
Ezért nem mentem ki elétek,
nem mentem ki titeket fogadni.
Engem meg ne vessetek,
Rám ne nehezteljetek!

LEÁNYTÁRSAIHOZ
kerekedett egy szép tisztás,
kerek tisztás közepén
fehér nyírfa, ékes-szép,
hajlik a lombja kétfelé.
Egyik felén kányafa virágzik,

másik felén málna indázik.
Ékes nyírfa tövében
én hajadon-sorom ül
hat-sor-hímes
ingvállban,
térdig kivarrt ruhában,
virágcsokor a kezében,
hajlik a kedve sírásra,
könnyben fürdik az orcája.
*
Mennék veletek, társaim,
nyírfaligetben
sétálni.
Lányok, amelyik nyírfának
sűrűek az ágai,
zöldek a hajtásai,

ahhoz a fához szaladok,
ahhoz
hajlok-símulok.
Jó leánypajtásom,
aranyosom, társam,
vidd tovább a hangomat,
emlékeztess,
társam,
elfeledt szavamra!
Régi életünkben
egy körtáncban
forogtunk,
jó barátságban
voltunk,
egy éneket
daloltunk,
egy gondolatot
gondoltunk,
egyformán szóltunk,
egy helyen háltunk.

A BARÁTNŐ VÁLASZA
Hogyan vigyem tovább, barátném,
moszkvai harang hangodat,
hogy emlékeztesselek
elfelejtett szavadra?
Mennék hozzád, mennék,
jaj, félek, félek
hozzád odamenni:
nem lehet eztán tenéked
miközöttünk
vigadni,
egy körtáncban forogni,
egy éneket dalolni.

A MENYASSZONY
Várjatok, leányok, kedvesek,
várjatok, ne siessetek!
Várjatok, barátnék,
kedvesek,
jobbkezemmel
suhintok,
ezüst karperecet hajítok,
nektek ezüst hidat támasztok.
Balkezemmel
suhintok,
arany gyűrűt hajítok,
arany korlátot állítok.
Várjatok, leányok, kedvesek,
legelőször én megyek:
tallér, tallér a bocskorom,
vésett tallér a nyomom,
lépek tallér bocskorban,
tallér marad a nyomomban.
Tallér nyomomba
lépjetek,
korlát mentén
menjetek.

Viszem a földem
SZABOLCSI MIKLÓS — JÓZSEF ATTILÁRÓL
Magyar vagygk, de európai.
Párizs, szeress, én földemet
viszem,
szép földemet, mely csókjaidra vár,
mert nem csókolja itten senkisem.
Telt melleire varjak szállónak,
erős húsában vakondok lakik —
Párizs, te nagy vagy s az én földem is
nagy táncos városokról álmodik!
°

Bőízű szíve sötéten csorog,
részeg szagától tántorog a szél —
a nehéz, zsíros televény alól
városok tornyos öröme beszél.
Csak egyszer megfoganja álmait
s karcsú tornyokkal csengve énekel —
Párizs, szeress, én földemet hozom
és csókjaidat néki viszem el.

FODOR:
Amikor az Irodalomtudományi Intézetben — másodszor is — felkerestem Szabolcsi
Miklóst, már készültek a Rónay Györggyel folytatott beszélgetések. Rónay — kérésemnek engedve — mindjárt a bevezető előadás után, a Viszem a földem című
költeményről beszélt. „Előre megfontolt" szándékom szerint Rónaynak e vers, e
„karcsú tornyok" kilátójáról kellett volna szétnéznie előre és vissza: tehát Párizs
felé, és a csóktalan, varjak szállta és mégis álmodó föld, a „szép föld", hazája felé.
Vagyis — elképzelésem szerint — Rónaynak ugyanazt az utat kellett volna bejárnia,
amit á vers: a csókjait hozó és csókjait vivő, hazavivő költő bejárt. „Viszem én,
hozom én": ennél szebb, „csókosabb" üzenetet eladdig csak Ady álmodott. Rónay
György azonban József Attila előlegezett Párizs-élményét nemcsak Adyval magyarázta: azzal is, hogy Attila .— aki valójában Bécsbe készülődött — Bécsről nem
írhatta volna, hogy „szeress, én földemet viszem", hogy „te nagy vagy, s az én földem is nagy táncos városokról álmodik". Magyar föld csókját nem lehet Bécsbe
vinni és Bécs csókját nem lehet magyar földre hozni. Párizs, az más, annak nincs
századok történelme által kialakított pejoratív hangzása. Párizs — Ady példájára,
is — könnyen behelyettesítheti már magában a verset foganó ihletben-élményben
Bécsett; beléphet abba a még virtuális világba, ahol egyelőre még kötetlenül keringő érzés- és képanyagot verssé szervező központi gondolat az, hogy elmegyek;
F o d o r Ilona K e t t ő s p o r t r é című r á d i ó a d á s á n a k szövege. A s z e r k e s z t ő D o r o g i Z s i g m o n d volt.
37

elmegyek és viszem magammal pillanatnyilag még szegény, de már „táncos városokról álmodó földemet". — Rónay szerint tehát nem a város, hanem a föld a legkonkrétabb és költőileg is leginkább szemléletes, a „kollektív reményt" megjelenítő,
jelző és jelképező „ajándék vagy teher"; ebben az értelemben a föld „telt melleire"
szálló varjakkal és vakondokkal benépesített tájnak megvan a konkrét alföldi
topográfiai megfelelője. Mint Rónay mondja: „ . . . mielőtt a föld melleiről beszélt
volna, József Attila valóban látta ezeket a »-melleket-«, kunhalmokat, szélhordta
buckákat, alföldi síkból kiemelkedő dombocskákat, melyeknek szélvédettebb lejtőire
a rajokban szálló varjak csapódni szoktak; mielőtt a föld »-erős húsában« lakó vakondokat emlegetné, valóban látta azokat a túrásokat, melyeket éppen a dúsabb,
kötöttebb, x-erősebb« — néhol még úgy is mondják —: »-húsosabb« — földeken vetnek föl a fölszín alatt dolgozó vakondok."
A magnószalag tanúsága szerint már akkor felvetettem Rónaynak a Viszem a
földem című vers és Ady Harc a Nagyúrral című költeménye közötti hangulati
rokonságot. Itt is, amott is elvágyódásról van szó; mindkét költemény harcról beszél.
Ady Nagyura és a vele való élet-halál harc éppolyan egyértelmű, mint a maradást
parancsoló és megadást diktáló szavak: „Nfem mehetek; nem mehetek". De milyen
„Nagyúrral" harcol József Attila? Saját földjével, amelyet hol „szép földnek", hol
varjaktól megszállott, vakondoktól rágott, hol „táncos városokról álmodó" földnek
mond; hol — akárcsak Ady — „nehéz, zsíros televényről" beszél: „Bőízű szíve sötéten csorog, / részeg szagától tántorog a szél —" Itt m á r valóban a Disznófejű
Nagyúr
birodalmában járunk: ez a föld nemcsak álmodik, de az álmok elfojtója is. A költemény mégis a Párizsból hozott csóktól megejtett földdel, álmokkal, „egyszer még"
beteljesülő vágyakkal zárul.
Eddig jutottam el a gondolatok sorjázásában, amikor Szabolcsi Miklós Érik a
fény című József Attila monográfiája kezembe került. A megfejtést ez a gondolatébresztő könyv adta. És mert kettős portré: hadd folytatom — most már Szabolcsi
Miklós írásából kölcsönzött dokumentum ismeretében — a „nyomozást". Tudjuk,
hogy a Viszem a földem 1925. augusztus 25-én jelent meg a Népszavában. 1924.
június 11-én ugyanitt közölték a botrányt kavaró Lázadó Krisztus című verset is.
Szabolcsi — az állítólag Leninről írott — Szólt az ember című költemény hátlapján
megtalálta az 1924 júliusában kelt sorokat:
Tenyerembe tettem a lelkem:
nézd meg milyen szép százlátó üveg!
De ő gyémántokat szedett elő!
Mert ő az embert sose érti meg.
Szabolcsi professzor tanácstalan: mely hasonló témakörbe tartozó vers része lehet
e négy sor? „Isten-vers vagy szerelmes vers? Mesterről szól-e vagy leányról? Vagy
rokonairól?" — kérdi. — És ha Párizsról szól a négy sor? Ha az elvágyódottói,
a marasztaló földtől visszarántott nincstelenről szól? — kérdezzük mi. Kérdezhetjük: mert hisz a szóban forgó versszak pontosan beillik — mind képeivel,
mind ritmusával, mind hangvételével — a Viszem a földem kontextusába. És beleillik Szabolcsi Miklós e négy sorhoz fűzött reflexióiba is: „A kép emlékeztet a Harc
a Nagyúrral híres mondatára — »-S meglékeltem a fejemet, / Agyamba nézett s
nevetett«..." Ezért különül el ez a költemény a közvetlen szomszédságában található tényleges Város-versektől. És ezért nem vette be a költő egyetlen kötetébe
sem; maga is tudván tudta: „szabályos" Ady-pasztiche-ot írt, aminek semmi köze
sem Bécshez, sem az alföldi buckákhoz, de annál több köze van a Nagyúrral harcoló, és „messzi tornyokat" álmodó Adyhoz.
Ezért indul a vers e szokatlanul tárgyilagos figyelmeztetéssel: „Magyar vagyok,
de európai." Mit jelent József Attila szájában ez a mondat? A Szabolcsi Miklós
akadémikussal folytatott előző beszélgetésünkben részben már válaszoltunk e kérdésre. Akkor is Szabolcsi Bencét, a kiváló zenetudóst, Bartók máig is legjobb ismerőjét idéztük. Mert az ő Bartókra vonatkoztatott jellemzésénél nem találhatunk
38

igazabbat, olyat, ami pontosabban illene József. Attila érlelődésére, európaivá
növekedésére. Mit jelent ez az Európa Szabolcsi Bence értelmezésében? Jelenti,
hogy egy nemzedék legjobbjai gyökeret kerestek a hazai és európai hagyományban,
egyformán keresték szövetségeseiket Keleten és Nyugaton, de leginkább a magyar
népben. De jelent — Bartók személyében — egy üstökösszerű kiválást és magasba
törést is: „Mert ő volt az — írja Szabolcsi Bence — aki negyven éven belül végigjárta a kor humanizmusának egész lépcsőzetét; ő volt, aki ifjúkora jelszavától: »a
haza mindenek előtt!« — eljutott a férfikora felismeréséig: »-a népek testvérré válását szolgálom« — s innen még tovább, élemedett kora jelmondatáig: »előbb ember
légy!« — hogy végül is mindhármat egységbe foglalja és összebékítse. Megváltoztatta Kelet-Európa helyzetét a világ zenéjének térképén — beiktatta Ázsiát és Afrikát a fehér emberiség nagy zenéjébe. A kis Magyarországból, a széttépett KeletEurópából akkor és oly módon lépett ki a nagyvilágba, hogy egyúttal Európa helyett
is elmondotta a kor legfontosabb mondanivalóját. Mondottuk, jól ismerte ő a korszak nagy félelmeit, de Európa helyett félt, Európa helyett iszonyodott, Európa helyett akart győzni. S ha most mindehhez hozzáfűzzük: kötelességünkké tette, hogy
a jövőben is minden módon megakadályozzuk a magyar műveltség elsatnyulását, elvidékiesedését, elbarbárosodását, torz elsekélyesülését — voltaképpen csak ismételjük, amivel kezdtük. Bartók megtanított bennünket — folytatja Szabolcsi Bence —
ú j szemmel látni embert és világot. Bizonyára minden nagy művész és tudós, minden alkotó ú j szemmel látni, ú j érzékszervekkel eszmélni és gondolkodni tanít bennünket; de Bartók, a látó, Európa leomlásának sötét óráiban, egy teljesen ú j világnak vált meghirdetőjévé, egy ú j világnak, melyben a testvérré vált népek építenek
ú j univerzumot, s ahol a haladó emberek — mint Mozart hirdette a Varázsfuvolában — »istenekhez válnak hasonlókká«. Hol van ez az ú j világ? Hinnünk kell benne
és küzdenünk érette — ez Bartók Béla. életének halhatatlan tanítása." .— Amit
Szabolcsi Bence Bartók halálának huszadik évfordulóján vallott, ugyanezt a tanítást
szó szerint idézhetjük a Költő, József Attila, halálának negyvenedik évfordulóján is.
Ma is megkérdezhetjük: hol ván ez az ú j világ? Az <5 világa, az Ö Európája? Hogyan érlelődött humanizmusa és hogyan érlelt másokat, olvasóit, hogyan tett bennünket látóvá? — Szabolcsi Miklós professzort kérdezzük: .— Ott folytatjuk, ahol
múltkori beszélgetésünket abbahagytuk: az Érik a fény című verssel, s egy másik,
ehhez hasonló készülődést, útnakindulást tükröző, sokkal „közérthetőbb", sokkal
szabályosabb formájú, sokkal inkább a hagyományokhoz kötődő költeménnyel, ahol
József Attila először mondja ki: „Magyar vagyok, de e u r ó p a i " . . .
SZABOLCSI:
Amit maga felvetett, az a Viszem a földem kezdete: „Magyar vagyok, de európai".
Ez a nála már" akkor szereplő költő-pár: „Párizs Szeress, én'földemet viszem, / szép
földemet, mely csókjaidra vár, / mert nem csókolja itten senkisem" — igen, ez
egyúttal nemcsak Kassák hangja, hanem az Ady hangja, Ady szavai — mind a csók
is — vannak itt. Hadd mondjam meg: természetesen nem úgy kell elképzelni a
fiatal költőt — mint ahogy másokat sem (csakis a legrosszabbakat: az epigonokat)
—, hogy egy mestertől tanul, és hogy egy mester szavait visszhangozza. József
Attila indulásakor egyszerre több mester szavait visszhangozza, egyszerre több mestert elegyít. Ha az előbbi műsorban elemzett Érik a fény című verset vizsgálat alá
venném, akkor észrevenném, hogy a kassákos külsőben nemcsak József Attila-i
képzetkincs van, hanem ott vannak a népdal s z a v a i . . .
FODOR:
Az Érik a fény „kicsi m a d a r a i " . . .
SZABOLCSI:
Igen, a Fölszállott a páva és a Szól a kakas már madarai, tehát a népdal madarai,
vagy a népi hímzések, a népi ábrázolások madarai: a folklór, a népdalkincs. Ott
van az Érik a fényben emellett és ezen túl Ady hatása, ott van a másik szabad39

verses költőnek, Füst Milánnak a hangja is, mert a verseknek a díszletezése ugyanakkor Füst Milán-os, ott van a Nyugat más költőinek, Kosztolányinak, Tóth Árpádnak a hangja, a „szívünkben", „csókjainkban" szavakkal, és még sok más. A költő
minden egyes versében sokszázados folyamatot is sűrít egybe.
FODOR:
Ha már a Párizsba, Európába való készülődés verseit idéztük, kérem, válasszon ki
egy párizsi költeményt: azon, azáltal mutassuk be a hallgatóknak, mit jelent a
készülődés, az indulás után a megérkezés, a közelről nézett Európa a Párizsba
érkező József Attilának. Arra kérem professzor úr, ezt a korszakot, a húszas évek
második felét, az atmoszférát, a költői művek atmoszféráját ismertesse...
SZABOLCSI:
Ügy látszik számomra, hogy a párizsi év első felében még a bécsihez hasonló szimbolisztikus-konstruktivikus, szabadverseket írt, s körülbelül januártól kezdi azt a
sajátos formát kikovácsolni, amelyet — leginkább mégis — az ő szavával Medáliáknak lehet nevezni. Üjabban beigazolódott Németh Andornak az az egy mondata, amelyik úgy szólt, hogy a Medáliákat már 1927 nyarán a francia tengerparton
kezdte írni. Ma már úgy látjuk, hogy még korábban: 27 tavaszán. A Medáliák formája tehát: nagy magán- és közéleti dimenziókat, a magánmitológiát és a világ
helyzetét rendkívül fegyelmezetten összefogott szilárd kompozíciókba sűríteni; dallamos formában elmondani a végtelent; a köznapi diszkurzív beszédnek egy sajátos
európai és magyaros színezetet adni: ezért Medáliák.
Ez a törekvés Párizsban kezdődött, bár már korábban is írt dalokat —, és egy
pár nagyon szép töredéke és verse már ebbe az irányba mutat. Franciaországban,
Párizsban, az év második felében itatódott át mintegy a francia sanzonnal, a
francia dallal, ezért ezeknek a verseknek a nagy része jellegzetesen jambusdallam-ihletésű, s mögöttük egy-egy jellegzetes francia sanzon hangja szól. Ekkor
értette meg — mint leveleiből látszik —, Rimbaud-t és főleg Apollinaire-t, és
ekkor ismerkedett meg a — habár talán nem is a legelső vonalban álló — f r a n cia szürrealistákkal. És mindebből keletkezett — egyrészt — a mozgalmi avantgarde-versek egész sorozata: mint a Proletárdal, Chant de proletaire és a Biztató (ezekről most azért nem beszélnék, mert a televízióban külön műsort csináltunk ebből, és nem akarom önmagamat ismételni). Ekkor keletkezett az olyanfajta
vers, mint a Kultúra, amely leginkább Cocteau Plain-Chant-jára
megy vissza (és
hogy Cocteau hangját ismerte, azt Vágó Márta emlékirataiban található feljegyzések
is bizonyítják). És ekkor születtek az év vége felé a Medáliák közvetlen előzményei. Tehát képzeljék el: 1927 nyarán vagyunk, lenn, Cagnes-sur-Mer-ben, a tengerparton, ahol József Attila az elegáns halászfalu és az elegáns város közti kicsit
mocsaras, szemetes telkek egyikén levő szerény kis panziócskában lakik, de mégis
közel a tengerhez, közel a mediterrán éghez, teljes boldogságban, és ekkor iktatja
ezt az egy szakaszt a nővéréhez írt levelébe (ezt a levelet különben József Jolán
közölte, de nem elég jól, és ezért az újabb kiadásokban már kiigazítjuk Stoll Béla
kutatásai alapján, aki megtalálta az eredeti levelet): hallgassák meg, hogyan dalol
a cagnes-i tengerpart e versében:
örökkön háborog a tenger •
örökkön zúgnak a lombok
örökkön fájdalmas az ember
örökkön kicsik a dolgok.
Nos, ezután, 1927. július 17-én ír József Jolánnak egy levelet, és a hátlapjára odafirkálja ezt a négy szakaszt:
Ó Európa hány redő,
minden redő ben gyilkosok,
40

ne hadd, hogy sirassam a lányt,
ki két év múlva szülni fog —
Ne hadd, hogy szomorú legyek,
Lucie nővérem
hazavár,
a gyilkosokban
félelem
s a félelemben a halál.
Verset írok, hogy szórakozz
adjon kezet ki megmaradt
az irodalmi
klikkeken
ez a versem is elakad.
Egy légy a tejben
megfulladt
a tenger a hegyfokra jött
s egy terített asztal úszik
a jóllakott habok fölött.
SZABOLCSI :
Induljunk ki először a formából. A költemény az európai költészet egyik legismertebb formája: a nyolcas jambus. Az, amelyik legelőször — nem is legelőször, de
talán leghatásosabban — Venantius Fortunatus „Vexilla regis prodeunt / fulget
crucis mystérium" című egyházi himnuszában csendül fel, és amelyik attól és azóta
a katolikus egyházi zenének és így az európai kultúrkincsnek egyik alapja lett.
Nyolcas jambus, amelyik aztán Heinénél és Goethénél és Vörösmartynál és Petőfinél számtalan formában jelenik meg: ez, amelyik itt József Attilánál ismét ú j életre
kel pergőn és dobszószerűen. Valószínű, hogy őnála egy korábban hallott francia
sanzon dalol az „Ö Európa hány redő, / minden redőben gyilkosok" mögött. No,
visszatérve erre a versre: a vers tehát egy nagyon szabályos, az európai kultúra
által mintegy megszokott, megszentelt formában szól, de ebben a megszokott formában egy szabad asszociációs sorozat megy végig. Szürrealista módon diszkurzív vers:
És nézzék, hogy ugrálnak az asszociációk: „Ó Európa hány redő". Európa itt hirtelen mivé lesz? Szoknyává, állattá, torzzá? Az embernek eszébe jut A munkások:
„Forgolódnak a tőkés birodalmak, / csattog világot szaggató foguk": ősállatokká
lesznek az országok? Lehet valami Magna Mater, lehet valami hatalmas Asszony.
Sok minden lehet.
FODOR:
Érdekes, hogy a magyar költők inkább Magyarországot ábrázolják állatformában, és
nem Európát. „A kis állat, mely issza az Adriát": Illyésnél; ugyanez halformában
Babits Halálfiaiban; megint halformájú Kodolányinál. Viszont Európa — nem lévén
ennyire közeli, „hazai", inkább térképformában jelentkezik. Vagy hatalmas arc formájában, „rücskösen" Kosztolányi Európa című versében. A redő József Attilánál is
lehet homlokredő egy óriási arcon, a Magna Mater arcán — mint ö n mondotta —,
vagy egy hatalmas, a „szűz nemzeteket csábító", az „észt, erőt, a férfi kellemet"
megtestesítő, de idővel megöregedő Férfiarc, melynek láttán a másik Párizs-járó
magyar* Illyés Gyula még elmondhatta „atyja sátrából jövet" a másik, a hajdan
fiatal Európának szóló dicséretét, Cdáját: „rekedt hangodban, vén szemedben, / ráncaid közt is felfedeztem / egykor ki v o l t á l " . . .
SZABOLCSI:
Lehet homlokredő i s . . . Lehet egy mitikus kép . . . A következő asszociáció, a redő
tehát sok hajlat, sok öböl, sok rész. Még azt is mondhatnám — nagyon vulgárisan
és nagyon egyszerűen —, hogy egy térkép asszociációja. Ugye? Hogy van Kosztolányinál? „Mély éjeken hányszor nézlek, te Térkép, / hogy sistereg fehéren künn a
41

hó". Tehát A szegény kisgyermek panaszai térképe. Lehet, hogy ez is az. „Ó Európa,
hány redő": ránézek a térképre, „minden redőben gyilkosok". 27 nyarán vagyunk,
csend és béke. De tudjuk, hogy nem messze Cagnes-tól, a Földközi-tenger túlsó
partján a rif-kabil háború: Abd el Krim háborúja Marokkóban; Saccot és Vanzettit
most végezték ki, a kínai—japán háború teljes egészében folyik; erről eszébe jut,
hogy „minden redőben gyilkosok". Megszólal a politikus József Attila. Aztán egy
óriási ugrás, kihagy egy csomó asszociációt.. Nem úgy, mint néhány elemző gondolja,
hogy innen hiányzik valami. Nem hiányzik semmi! A vers struktúrája az, hogy egy
óriásit ugorjak. „Ne hadd, hogy sirassam a lányt, / ki két év múlva szülni fog".
Furcsa, de hát rögtön eszünkbe j u t . . . ?
FODOR:
Énnekem Kassák jut eszembe, aki első párizsi vándorlásai közepette minduntalan
elhárítja az otthonmaradt asszony, az őt visszaváró Simon Jolán — későbbi felesége — akarva-akaratlan elébe tolakodó e m l é k é t . . . azért, mert valójában — hazavágyik . . .
SZABOLCSI:
K a s s á k . . . És a klasszikus magyar költészet! A walesi bárdok! „Ne szülj rabot, te szűz!
anya / Ne szoptass csecsemőt!" . . . Még a forma is hasonlít A walesi bárdokhoz! Az egy
skót balladaforma, de az is nagyon hasonlít. Tehát egyszerűen asszociáljunk arra, hogy a
szűz lánynak szülnie kell; ne szüljön, mert úgyis a háborúé lesz, úgyis a szolgaságé lesz.
Mindez egy hosszú asszociációs sor, s mindez a mögöttes tartalom ott van a sorok mögött.
Ebből visszakapcsol önmagára: „Ne hagyd, hogy szomorú legyek", és most már tovább
beszél a címzetthez, „Lucie nővérem hazavár". (Tudja, hogy ez a Lucie név egymás között használt, de egyúttal a családi helyzetet eláruló sajátos neve Jolánnak.) Erről
visszakapcsol megint a távlatokra, anélkül, hogy bármit összekötne a két rendkívül
erős József Attila-sorral: „a gyilkosokban félelem". Következik a „ne hagyd, hogy
sirassam a lányt" után „a félelemben a halál". Félelmetes, erős, négy szimmetrikus
szóval, négy hosszan elnyújtott József Attila-i szóval ez a tömörítés. Most megint
könnyül r á vers: „Verset írok, hogy szórakozz / adjon kezet ki megmaradt". Ez
megint a világpusztulás után mennyire aktuális gondolat! A háború után, aki megmaradt, adjon kezet. Most megint visszakapcsol az asszociáció: hogy milyen jó
lenne. írni, de „az irodalmi klikkeken / ez a versem is elakad". És most kinézek az
ablakon, ahol „egy légy a tejben megfulladt". És a tej és a légy, tehát a sötét pont
és a világos felület asszociációjából, amely nagyon hasonlít a Klárisokhoz — „bárányganéj a havon" — kinézek, és „a tenger a hegyfokra jött"; fölszáll az esti tenger a hegyfokra, és most egy furcsa, nagyon jellegzetesen szürrealista kép zár le:
„Egy terített asztal úszik / a jóllakott habok f ö l ö t t " . , . Az embernek eszébe jut,
hogy pontosan ugyanekkor egy nagy belga szürrealista festő, Magritte pontosan
ugyanilyen képet festett, ahol ott a hegy, a tenger, a hegyfok, és fölötte úszik egy
asztal, egy kürt, és sok más: ez szürrealista képtechnika. A „jóllakott habok" azt is
jelenthetik, hogy a habok elnyelték az emberiséget, úgy, mint a Szeretők
lázadása
című, korábban írott versben. Ezt a kicsit , laza, a szürrealista képtechnika szabályai
szerint írt szöveget néhány évvel később tóvábbcsiszolta és továbbtömörítette. Van
bennem olyan gyanú, hogy élete vége felé alkotta belőle a következő három szakaszt:
Ö Európa hány határ,
minden határban
gyilkosok,
ne hadd, hogy sirassam a lányt,
ki két év múlva szülni fog —
•
: • y
42

Ne hagyd, hogy szomorú legyek
mert európai vagyok,
szabad medvék komája én
szabadságtalan sorvadok —

;•• :

i

Verset írok, hogy szórakozz,
a tenger a hegyfokra jött
s egy terített asztal úszik a habon fellegek között —

Az első szakaszban a redő helyett a pontosabb, politikusabb és még érzékletesebb
határt vette be. Lehet, hogy ez nem jobb, de mindenesetre az „Ö Európa hány
határ, / minden határban gyilkosok" után maradt a két sor: ,,ne hadd, hogy sirassam a lányt, / ki két év múlva szülni fog". A következő szakaszból csak egy sor
maradt meg: „ne hagyd, hogy szomorú legyek"; és a „Lucie nővérem" és a gyilkosok, meg a félelem helyett olyan három sor jött meg, amely gyanút ébreszt, hogy
valahol a Thomas Mann üdvözlése szomszédságában írta: mert „európai vagyok",
ugye? Az európai szót csak élete végefelé használta így, és itt a Medvetánc parafrázisa: „szabad medvék komája én / szabadságtalan sorvadok". És látjuk, itt is az
történik, hogy ezt a francia sanzont, ezt a szürrealista kompozíciót itt magyarosabbá, európaivá és magyarrá teszi. És a „szabad medvék komája én / szabadságtalan
sorvadok": egyszerre van benne egyéni helyzete, a politikai helyzet, és sok minden
egyéb — ott van a Bánat című vers, ott van a Medvetánc — a tömörítő József Attilának
egyik legszebb formája.
... • A következő — eredeti —.harmadik szakaszból most csak egy sor jött: „Verset
írok, hogy szórakozz", és ehhez tette hozzá a távlatos, szép, messzibe mutató, elcsengő képét: „s egy terített asztal úszik / a habon fellegek között". Tehát azt mondanám összefoglalólag, hogy ezekben a párizsi években, ezekben a versekben tanulja meg a távlatok dalba tömörítését, az asszociációk felszabadítását és szigorú
kordába fogását, az egyszerre európai és egyszerre magyar színezést: így harcol meg
a szürrealizmussal, így használ fel belőle mindent, és így fejleszti tovább a maga
módján, így alakul ki a Medáliák hatalmas ú j korszaka.
FODOR:
Mostanáig azon törtem a fejem, kit iktassak József Attila mellé a Kettős portréban.
Fel lehetett volna sorakoztatni magyar írók és költők, a kortársak Európa-koncepcióját, tovább folytathattuk volna a műsor bevezetőjét, Bartók európaiságának gondolatát. De kézenfekvőbbnek látszik, hogy Szabolcsi Miklós nemzedékéről beszéljünk, nemcsak azért, mert ez a később „meszesgödörnek" nevezett korosztály az én
nemzedékem is, de azért is, mert ezekben az időkben én magam nem éltem Magyarországon: az erdélyi magyarság Bartók- és József Attila-élménye, úgyszintén Európakoncepciója — akkorjában — egy külön világ volt. Professzor úr, múltkori beszélgetésünkben némiképp vázolta, hogyan jutott el ez a nemzedék József Attilához.
Arra kérem, most folytassa ezt a gondolatsort, s azt, hogy mit jelentett Önöknek a
harminc-negyvenes évek fordulóján — Európa? Először talán a József Attilához, az
ő Európájához vezető ú t r ó l . . .
SZABOLCSI:
Azok közé tartoztam, akik az 1938-as Bálint-kiadás, a Németh Andor—Bálint-kiadás
njromán fedezték föl, akiknek akkor, ez a régi kötete is megvolt, tehát nem egy
vers, hanem a költészete egésze szólt hozzám ezekben a nehéz és sötét években. Ha
mégis vissza kell emlékeznem, akkor bizonyára a legérettebb József Attila, a Március, az ös patkány József Attilája szólt hozzám legelőször, nehezen tudnám elválasztani ezt a két dolgot. Tán még azt sem tudnám pontosan elmondani, hogy hogyan törtónt, hogy tudományosan éppen József Attilával kezdtem foglalkozni, és nem más
szerzővel.
FODOR:
József Attila tragikus halála sokban hozzájárult úgynevezett „népszerűségéhez": Ezt
abban az értelemben mondom, ahogyan e népszerűségről — így, idézőjelesen —
43

I

Szabó Dezső is beszélt Ady kapcsán, a költő sírján a dudvával együttnövekedő, hirtelen támadt barátságokról. Volt része — 1937-ben — József Attila halálának abban, hogy az ö n nemzedéke — netán — jobban felfigyelt r á ? . . .
SZABOLCSI:
Még egyszer ismétlem, hogy amikor József Attila meghalt 1937 decemberében, akkor
én gimnazista voltam, olyan közelről ez a halál — emlékezetem szerint — nem
érintett. De hadd menjünk visszafele még egyet, hogy teljesen világos legyen. Ha
vissza tudok emlékezni önmagamra, akkor talán tizenöt-tizenhat éves koromtól
fogva olvastam rendszeresen József Attila-verseket, és egészen biztosan — hiszen
akkor indult —, tizenöt-tizenhat éves koromtól vásároltam számonként a Szép Szót.
Már erre pontosan emlékszem, ahogy jártam a könyvkereskedéseket, a standokat, és
nem sok pénzemből — próbáltam megvásárolni a Szép Szót, számonként, és a
Szép Szó-számoknak rendszerint az élén, vagy a szépirodalmi rovat végén ott voltak
az akkor mindig eseményt jelentő József Attila-versek. Ezért, például, azok közé
tartoztam, akik számára A Dunánál című vers most már mindörökre a Régi magyarokról mai magyarok című Szép Szó-szám bevezető verse. Mert avval együtt
vásároltam gimnazista koromban, avval együtt olvastam, mivel ez a József Attilavers bevezetőnek készült e Szép Szó-kötet elé. És a Hazám című vers, az pedig
Mi a magyar most? című Szép Szó-kötet bevezető verse. Tehát nem tudok mást
mondani, mint hogy együtt nőttem ezekkel a József Attila-versekkel. S ahogy számonként vásároltam a Szép Szót, úgy váltak számomra egyre fontosabbá, egyre
lényegesebbé. Amikor 38-ban megjelent az első összegyűjtött József Attila-kötet —
még mindig gimnazista voltam —, akkor számomra már egy alapvető élményt
jelentett. Nem szabad elfelejteniük, hogy ez olyan időbén történt, amikor a gimnáziumban — a gimnázium itt volt a Várban —, a Mátyás Király reálgimnáziumban
„harcos" magyar tanárom szemében még Ady is hazaáruló volt, nemhogy József
A t t i l a . . . Tehát ezt így kell látniok. És bár apám magyar—francia szakot végzett
irodalmár és újságíró volt, számára már ez a nemzedék nem mondott semmit. Ezt
az egész nemzedéket, a József Attiláét magamnak kellett — önmagam számára —
felfedeznem. Nem tudok mást mondani, mint hogy ilyen organikus, lassú, természetes növekedés volt ez együtt ezzel a költészettel, amit egyes kisebb események nem
ingattak meg és nem befolyásoltak.
Hadd tegyek hozzá még két személyes emléket. Az egyik az, hogy én ott voltam
a régi Magyar Színházban, a mai Nemzeti Színházban (ahol most a Nemzeti játszik,
mint tudják), azon a bizonyos 1937 eleji Thomas Mann-esten, ahol József Attila Thomint tudják), azon a bizonyos 1937 eleji Thomas Mann-esten, ahol József Attila Thomas
Mann-versét nem engedték fölolvasni, és rendkívül élesen emlékszem ma is Thömas
Mannra, amint kijött a színpadra, és tanáros ejtéssel, nagyon pedánsan és korrektül .felolvasta a Lőtte Weimarban egy részét. És pontosan emlékszem arra is, hogy Ignotus Pál
kijött a színpadra, bejelentette, hogy József Attila verse nem fog elhangzani. És röviddel — nem is annyira röviddel, háromnegyed évvel — utána, 1938 januárjában vagy
februárban (meg kell nézni valahol, hogy ez mikor volt) én is ott ültem a Zeneakadémián, azon a József Attila-emlékesten, amikor Móricz Zsigmond mondta el a gyönyörű
Nagyon fáj-át, és Karinthy Frigyes beszélt éppen József Attiláról, amikor a jobb oldali
hátsó erkélyről nyilasok kezdtek röpcédulázni — bedobtak röpcédulákat a terembe —;
nagy zavar támadt, majd kivezették őket: ez mind-mind ismeretes. Tehát — hogy
mondjam? — a József Attila körüli harcok és veszekedések és politikai küzdelmek,
azok számomra természetesen az ifjúságom eseményei voltak. És aztán ott voltam
azokban a diákegyesületekben és diákkörökben, ahol József Attilát szavaltak 39—
40-ben. És csak József Attilát szavaltak. És ott voltam a Hont-féle színpad rendezvényein, meg Majorén, Gobbién, akik József Attilát szavaltak. Ügy, hogy á z egész
dolog bennem természetesen nőtt föl, nem egy pillanatnyi ütésre vagy egy pillanatnyi eseményre, hanem vele együtt nőttem föl. Nem mindennel — mert hiszen • ver-

seinek egy részét nem ismertük —, de az érett, nagy József Attila-versekkel mindenesetre.
FODOR:
Ügy gondolom, hogy az ö n nemzedéke ugyanazt — vagy legalábbis megközelítőleg
ugyanazt — az Európát kereste, mint József Attila, illetve azt, amit ő — már húszéves korában — így konkretizált, említettük már: „Magyar vagyok, de európai".
SZABOLCSI:
Tudják azt, hogy az Európa-gondolat ezekben az években számunkra a legnagyobb
fogódzó volt. Eszembe jut éppen Thomas Mann magyarra lefordított kötetének a
címe: Európa, vigyázz! — Egy ilyen haladó, humanista, vagy antifasiszta Európagondolat jegyében éltünk egészen 1944-ig, s mint ahogy egy igazi magyarsághoz — ahogyan akkor Kodály nyomán mondtuk, egy virtuális magyarsághoz, a
Psalmus magyarságához fellebbeztünk e jelen magyarsága elől, a jelen magyarsága hibái láttán, — úgy egy igazi Európához, a humanizmus, a szellem, a ráció,
az igazság Európájához fellebbeztünk egy olyan Európa láttán, amely ezekben
az években egyre kétségbeejtőbb, egyre sötétebb volt, és hát 1941-ben például —
gondoljon 1941 elejére, amikor minden veszni látszott — csak ez a képzeletbeli
Európa maradt számunkra. Ez a képzeletbeli Európa persze, azóta — különösen
most, az utóbbi évtizedekben — sokban megváltozott, differenciálódott (mást is
értünk rajta; azt, amit addig Európának gondoltam, ma nem úgy látom, más elemek
kerültek bele, most ezt nem akarom részletezni, eléggé ismert); ezekben az években,
ismétlem, ez az Európa-gondolat ilyen támasz, ilyen menedék volt. Mint ahogy
támasz és menedék volt akkor az antikvitás, amelynek nekivetettük a hátunkat, és
innen lehet, innen is lehet megérteni Radnóti verseinek a klasszikus formáját.
Támasz és menedék volt Apollinaire, támasz és menedék volt a latinság a germánság ellen, és ilyen kontextusban kell elgondolni ezt az akkori Európát.
FODOR:
Megkérhetném, beszéljen József Attila Thomas Mannt üdvözlő v e r s é r ő l . . .

)

SZABOLCSI:
Most megint nagyon nehéz problémakörhöz érkezem; egy olyan problémakörhöz,
amely messze túlmutat a József Attila-i művön, és amely most is vita tárgya. Amikor a Thomas Mann.. .-versben azt olvassuk, hogy „Mi hallgatunk és lesz, aki csak
éppen / néz téged, mert örül, hogy lát ma itt / fehérek közt egy európait", akkor —
már akkor: 1937-ben — ennek az európaiságnak sajátos, ú j tartalma volt. Már magában a versben is (ne felejtsük el, hogy maga a vers is tele van ilyen európai
asszociációkkal), most csak magából a versből nézzük: „Ahogy Hans Castorp madame Chauchat testén, / hadd lássunk át magunkon itt ez estén" — a Varázshegyet
idézni 37-ben annyit jelentett: egy, idézünk egy emigrációban élő szerzőt. Kettő:
idézünk egy német szerzőt. Három: idézünk egy olyan művet, amely, ugye 28-ban jelent
meg, amelyet akkor a mozgalomban nem nagyon ismertek. Nem tartottak szocialistának, s ő t . . . (Naphta alakjában még a szocializmus bizonyos irányai elleni ironikus
bírálat is benne volt) de amely már 37-re egyenlővé lett avval a kultúrkinccsel,
amit védeni kell.
FODOR:
A Viszem a földem című költeményből indultunk ki. A Thomas Mann üdvözlésére
írott versből megtudjuk, mekkora utat tett meg József Attila a „Magyar vagyok, de
európai" jelszó első, tudatos vallomásától a „fehérek közt egy európai" kimondásáig.
A kettős portrét a látszólag hasonló, valójában lényegileg még különböző két vallomásból formálnánk. Abból is — és ez is tulajdonképpen kettős portré —, mire tanít
Szabolcsi Miklós első József Attila monográfiája, a Fiatal életek indulója, és milyen
45

eszmefuttatásokra késztette a riportert-a. beszélgetések után. — Térjünk tehát vissza
a Szabolcsi Miklóstól idézett, a Harc a Nagyúrral című Ady-versre emlékeztető
négy sorhoz:
Tenyerembe tettem a lelkem:
nézd meg milyen szép százlátó üveg!
De ő gyémántokat szedett elő!
Mert ő az embert sose érti meg.
Bevezetőnkben azt mondtuk, hogy ez az 1924-es töredék József Attila Párizs-élményének előlegzése. Mert ha nem is tekinthetjük a Viszem a földem szerves részének,
mindenképpen az „álmok városa" ellentétpárját láthatjuk benne. Ebben a vonatkozásban nemcsak a „szép föld", de Párizs is egyszerre m u t a t j a színét és visszáját.
A „színe" megtalálható az 1922-es Erőénekben is: „Én vállamra veszem a Tavaszt, /
s a szívemnek hozom el", ahol a nagybetűs Tavasz könnyűséget, derűt, tehát nem
vállra nehezedő terhet, ballasztot jelent. A Viszem a földem „tartalmában" a „szép
föld" nem egyéni, szemléleti, hanem irodalmi: Ady-élmény hatására változik, szinte
a szemünk előtt „sötéten csorgó", Ady „pázsmaszagára" emlékeztető „részeg szagú"
földdé. A Viszem a földem előzménye a Szerelmes keserű hazafiság című költemény
is: „Engem nem hívnak Párizsok, Velencék, / hol mint szökőkút gyöngyöz életár, /
reám Hazám tarolt mezője vár — / Ó, csak tarolt ne volna! én is mennék!" Igaza
van Szabolcsi Miklósnak: a Magyar Ugar képe ez, amelyet József Attila átment
Adyról írott versébe is: „Ó Ady, a magyar Ugarra hull a h ó . . . " Ezen az Ugaron
kár lenne a kiszombori kukoricacsőszködés, vagy az alföldi buckák „melleire" szálló,
valóságos varjakat keresnünk. Megtalálhatók azok más —• és főleg. a nem Adyihlette József Attila-versekben (amilyen a Kukoricaföldeken
is: „A kukoricaföldön
ülök, várok, tán arra, hogy a varjú mikor károg / és mikor kell zengő cinnel itoyáT
űzni").
A Viszem a földem varjai, vakondjai Ady kelléktárából valók. Aminthogy Adytól való a szívben hordozott föld képe is: „Az áldott anyaföldet más ki vinné friss
karjaiban, testében, szívében", ha nem az Adyn nevelődött József Attila, kinek
szíve a föld szívével együtt dobban, azért viheti és hozhatja magával, magában a
földet. Ez a föld hol „szép", hol — mint a Nem tudunk élni című versben — „gizgazzal benőtt", s akárcsak a Viszem a földem ben, a magyarságélményhez varjak,
kányák társulnak: „Magyar vagyok én is (rivallnak a kányák).". Petőfivel felesel —
Ady nevében — az Arany kalásztól kezdetű költemény is, ahol az „arany kalásztól
duzzadó [és nem ékes!] rónaságon" hirtelen „őszi varjúhorda" jelenik meg a költő
feje fölött, hogy aztán a (szintén Ady-ihletésű) Prédikációban ezek a varjak a magyar Sorssá növekedve jelentkezzenek: „S károg fölöttünk Sorsunk, v a r j ú n k / (tán
próféta vagyok én) / éljünk, csak éljünk. Ne akarjunk."
Miért mondtam el mindezt? Egyrészt, hogy Szabolcsi Miklós Ady—József Attila
„kettős portréját" továbbrajzolva, továbbgondolva kiemelhessük a Viszem a földerri
első sorának a vers egészének kontextusától teljesen idegen, tehát egyéni mondáíidóját. Mert ha a Viszem a földem összes kelléktárával együtt egy Ady-pozíciót,
divatos szóval „szerepet" megjelenítő helyzetdal, akkor a „Magyar v a g y o k , d e
európai" jelszó már a maga Nagyurával hadakozó Adyn való túllépés is. Éppen
olyan kijózanító, eleve figyelmeztető kijelentés, mint a Téli éjszaka elején a „Légy
fegyelmezett!" felkiáltás. József Attila magyarságélménye 1925-től sokat változik,
ingadozik. De maga a cél: európaiság és magyarság, valamint az egyre sokasodó
„de"-k valódi, mert emberileg-költőileg megélt tragikuma a Thomas Mann üdvözlésében a „fehérek közt egy európai"- sorban nyer végleges megfogalmazást. Most
arra kérem Szabolcsi Miklóst, beszélne arról, milyen más jellegű, de az előbbiekkel
— úgy gondolom -— szoros rokonságban álló változások tapinthatók ki ebben a
Thomas Mannt üdvözlő költeményben?
46

SZABOLCSI:
Nem véletlen, hogy ugyanebben a nagy európai versben ott van Kosztolányi neve.
Kosztolányié, akivel még 1929-ben az Ady-vízió kapcsán elég élesen és dühösen
szállt szembe József Attila. Kosztolányié, akinek még 35 végén, az összegyűjtött
verseiről igen szép, igen meleg, értő, de nagyon kritikus bírálatot írt. S most: „aszegény Kosztolányi"... Az történt, hogy Kosztolányi is nőtt a halál felé közeledve,
és József Attilában is jobban megérett, hogy mi az, amit védeni kell s mi e l l e n . . .
Hogy mondja Ady? „Egy szebb tegnapot" védett József Attila is 37-ben, tehát
védte a századelő politikai mozgalmának minden előnyét, védte a két világháború
közti magyar irodalom teljesítményeit, és védte azt az európaiságot, amely akkor,
37-ben, a népfrontpolitika szellemében is, de mindezt jelentette és mindezt kellett
hogy jelentse. És amikor azt mondta, hogy „minden emberi mű értelme azért búg
mibennünk, mint a mélyhegedű", akkor már kezdte ezt a tágasságot, ezt a nagyságot felismerni. És — hadd tegyem hozzá — van itt egy életkori dolog is: vannak
bizonyos művek és magatartások, amiket csak érettebben lehet megérteni. S bár
József Attila nem volt öreg — ha ma mondanám, induló fiatal költőnek mondanám'
— a maga 32 évével, de hát már egy egész századot élt meg akkor egészségileg,
idegileg és emberileg. A fiatal József Attila kezdetben még nem érti, mi a hősiesség
Mozartban. Még nem értette meg pontosan, hogy mi a hősiesség a halál szélén táncoló, a halálba beleszédülő Kosztolányi szent bohóckomédiázásában, hogy mi a hősiesség és mi a nagy teljesítmény Karinthy Utazás a koponyám körűIben. Ezt értette meg
ő az utolsó percben, a maga Könnyű fehér ruhában című versében: ezt a mindenen
túl levő, a halál árnyékában letisztult nagyságot, Beethoven opus 111-ének a hangját, és ezt is védte Európa jegyében. És így lehetett, és így volt, hogy mi, amikor
József Attilát védtük a halála után, 41—42-ben, és amikor őt idéztük, akkor vele
együtt ezt az egész kincset, ezt az egész Európát próbáltuk megvédeni s így látni
azt, egységben.
FODOR:
o
Nem Bachból, hanem megfordítva, Bartókból érthetjük meg Bachot: írja — előzőműsorunkban idézett — Bartók-vázlatában József Attila. A költemények, az életmű
azonban visszafele is magyarázza a befutott életutat: Bachból és Mozart felől, deBeethovenből is kiindulhatunk, mint Szabolcsi Bence tette és épp az opus 111-ről, a:
C-moll szonátáról szólván: „A megnyíló szakadék [a Maestoso-bevezetés]..., igazi
mélység, nem színfalszerű háttér, nem a pátosz tudatosan idézett stílusa — a villám,,
mely bevilágít, már indulásában együtt világítja meg a drámát, a hőst, a végzetét,
a színhelyet és a cselekményt"; és az adagio-dallam: „az Arietta és a hozzáfűzött
változatok — Beethoven utolsó szonátatétele
igazolják ezt a végső tisztaságot:
még egyszer kivonatban és összesűrítve, megteszik Beethoven nagy útját a mélyből
a magasba, az alvilági gyötrődéstől a csillagos nyugalomig és megdicsőülésig...
A mélység alaktalanul morajló trillával indul, a magasság vakító trillájával érkezik
meg a szonáta, s végül megpihen a középen, mint aki bejárta az életet s a mindenség minden régióját, de hazatér és hazatalál s elnyugszik a Teremtő ölében". Erre
gondolt konkrétan? Vagy együttesen: a nagy Pokoljárókra? Vagy csakis a zenére?
SZABOLCSI:
Én Beethovenre kizárólag olyan formában gondoltam — nem gondoltam végig ezt a>
dolgot, ez asszociáció volt —, hogy a beethoveni utolsó művek, köztük a zongoraszonáták a halál előtt letisztult éteri tisztasága és mélysége nagyon közel áll aközvetlen halál előtt álló József Attila fájdalmas, rengeteg titkot rejtő éteri-letisztult:
tisztaságához. Nincs itt olyan közvetlen megfelelés, mint például egy-egy sanzon- o
dallam és egy-egy vers között. De hallgassa meg ezt a hangot:
*
Az árnyékok
kinyúlanak,
a csillagok
kigyúlanak,
föllobognak a lángok,
47

s megbonthatatlan rend szerint,
mint űrben égitest, kering
a lelkemben
hiányod.
Ez a pontosság, ez a letisztultság, ez a halál szélén táncolás, ez a kozmikus-metafizikus távlat és mégis átlátszó tisztaság. Én itt konkrét megfelelésre nem gondoltam, de nézze:
Én tudom, mint a kisgyerek,
csak az boldog, ki játszhat.
Én sok játékot
ismerek,
hisz a valóság • elpereg
és megmarad a látszat.
Na most: itt tényleg van csalódás és keserűség és leszámolás.. De van ebben a lét
mélyéig hatolás, a lényeg keresése, nagyon tudatosan. Nem akarok semmiféle misztikus dologba belemenni, de József Attila világos pillanataiban tudta, hogy h a m a rosan meg fog halni. Nem csak azt tudta, hogy öngyilkos lesz, hanem azt is tudta,
hogy mi baja, mivel kezelik, hogy ennek gyors halál a vége. És ez az alkotó búcsúja
az élettől. És ezért is van benne ez a letisztult hang, ugyanúgy, mint az élet legvégén levő Beethovennél vagy — ha tetszik — a Mozart-Requiem távoli búcsúzó
h a n g j á b a n . . . mint a Könnyű, fehér ruhában című versben is:
Mindent, mi nem ennivaló,
megrágtam és kiköptem.
Magamtól tudom, mi a jó
s hogy egyremegy,
szappangolyó,
vagy égbolt van fölöttem.
Én tudom, mint a kisgyerek,
csók az boldog, ki játszhat.
Én sok játékot
ismerek,
hisz a valóság elpereg
és megmarad a látszat.

0

Nem szeretnek a gazdagok,
míg élek ily szegényen.
Szegényeket sem izgatok,
nem állok én vigasznak ott,
ahol szeretni szégyen.
Megalkotom
szerelmemet...
Égitesten a lábam:
elindulok az istenek
ellen — a szívem nem remeg —
könnyű fehér ruhában.

48

°

BALOGH

EDGÁR

Körkép a romániai magyar irodalomról
Egy irodalmi lexikon szerkesztőjének számolnia kell azzal, hogy ilyen mű nemcsak a szerzők életrajzi adatainak és könyvészetének felsorolásából áll, hanem —
teljességre törekedve — az írói egyéniségek bizonyos jegyek szerint való csoportjait
is megállapítani igyekszik, vagyis olyan összefüggésekre tér ki, amelyek az egyes
alkotókat és alkotásokat a társadalmi és szellemi élet áramlásaiba, ellentéteibe,
közös hatékonyságuk eredményeibe helyezik. Bizonyos alakzatokról van szó, amelyek
többet adnak magukból, mint amennyi egyszerű összegük, felemelve a bennük szereplő tényezők értékét. Alakzatokról, amelyek segítségével irodalomtörténeti beosztást és áttekintést szerezhet az olvasó. Az ábécé nemzetközileg elfogadott hangzósorában, tehát magával az anyaggal semmiféle kapcsolatban nem levő s így véletlenszerű láncolatban ezek szerint nemcsak személyi címszavak követik egymást, hanem
gyűjtő, fogalmi, helytörténeti, intézménytörténeti és sajtótörténeti címszavak is, s
ezek adnak alkalmat együttesek, iskolák, nemzedéki összeállások, helyhez, lapokhoz,
eseményekhez fűződő sajátos egyezések kidomborítására.
Már az a tény, hogy a romániai magyar szellemi életben a 94 éves Kós Károly
együtt szerepelt a hét évtizeddel fiatalabb Szőcs Gézával, élesen figyelmeztet irodalmunk egyidejű sokrétűségére. Öregek és fiatalok egymásmellettisége több mint
élettani esetlegesség, hiszen utal különféle régibb és újabb eszmealakzatok, írói tömörülések, irányzatok ütközésére vagy egybefonódására, mindenesetre egyazon korbeli létezésére. Régi és ú j osztályozások keverednek egymásba, ismernünk kell tehát
mindazokat a különvalóságukban megragadható csoportosulásokat, amelyek maradványként, teljességükben avagy éppen keletkezésük jeleivel az ábécérendben futó
írói névsor elemeit számunkra bizonyos történeti egymásutánba, párhuzamba, esetleg szembenállásba helyezik, és szerepükben magyarázzák, műveik saját értékét közösségi viszonyulásban mérlegelve.
*

Az öreg Kós Károly tudvalevőleg annak a transzilvanizmusnak a mestere,
amellyel Gaál Gábor annak idején a tiszta osztályvonal valóságleleplező és valóságmegmásító irodalmi irányzatát állította szembe,, az ifjú Szőcs Géza pedig egy még
meghatározatlan, talán a Második Forrás-nemzedéket követő, belső végtelenre nyitó
jövőbeli költőtábor előfutára. A két kor és irodalmi hovatartozás közt él és hal,
lobog és áttűnik, feszül és enged közel hat évtized romániai magyar irodalmának
minden alakzata. Mert nemcsak a máig élők képviselik akár az Erdélyi
Helikon,
akár a Korunk (a Gaál Gábor-féle első folyam) ellentmondásos, majd a népi demokráciában egybeötvöződő hagyományait, hanem — irodalomtörténészeink és
könyvkiadóink jóvoltából — a két világháború közt vagy a nagy történelmi fordulat
első szakaszában termett művek újraelemzése és újrakiadása is. Á most pergő eszA r o m á n i a i A H É T 1978-as é v k ö n y v é b ő l .
4 Tiszatáj

49

tendők egyik jellemzője különben az emlékirodalom, az eltávozott Kemény János,
Szentimrei Jenő, Bartalis János, Nagy István, Szemlér Ferenc, vagy a szellemi életünkben ma is szerepet játszó Kacsó Sándor, Bányai László visszatekintő tükrében,
Kovács István, Veress Pál, Zimán József munkásvallomásaiban máig közvetítve
valóság- és kifejezésmozzanatok örökségét. Ugyanekkor azonban az irodalmi termés
ú j szakaszai, alakzatai, vonulatai, már a mából indult, mára ébredt nemzedékek
művészi alkotásai uralkodnak a sajtóban s a köztereken, kiváltva a még utánuk
következők egyre világosabban jelentkező újabb jelenségeit.
A romániai magyar irodalom 1945—70-es negyed évszázadát értelmező „Kántor—Láng" — Kántor Lajos és Láng Gusztáv munkája — tudatosította először minden viták felett a második világháború és a forradalmi átalakulás után felserdült
írói r a j csoportalakzatát: a Forrás-nemzedéket. Bár a gondolati líra szép meghatározását már Székely János Dózsát és Bolyait idéző szellemi hősiességvállalása megkapja ebben a rendszerezésben, az ú j költészet teljes felszabadulása minden szűkebb
tartalmi és formai kötés alól s egy teljes világkép korszerű embersége Lászlóffy
Aladár végtelen képzettársításokat sűrítő, minden ellentétet magába oldó költészetében jut teljes érvényre. Párként emelkedik melléje Szilágyi Domokos: mindketten
nemcsak az emberségbenlét eszmei öntörvényét teremtik meg, hanem műveltségeszményükkel ú j magaslatra emelik a klaszikusokká vált helikonisták régi rangját.
S bár a Forrás-nyitó Veress Zoltán prózája a régi Korúnk-beli valóságirodalom
újszerű folytatása, novellában és regényben hamar túlnő ez a Forrás-képlet is a hétköznapok Nagy Istvánnál még puritán, Asztalos Istvánnál fájdalmasan kedélyes
egyhangúságán, s felvillantja az álomvilág csodáját, a gondolatfüggvények pazarságát is a hűségesen feltárt valóság teljesebbé váló igazában. Bálint Tibortól m á r
nem áll távol a groteszk, sőt a sci-fi sem, nagy regénye azonban már a szülőváros
mindennapos életének és alakjainak elválaszthatatlanul valós és gondolati körképe.
Az első beért külön-felvirágzást követi az egyelőre másodiknak címzett Forrásnemzedék. Az 1967-es Vitorla-ének antológiájába foglalt ú j költői rajzás s a Huszonnyolcakból azóta kinőtt Farkas Árpád, Kenéz Ferenc, Király László, Magyari Lajos,
Vásárhelyi Géza feljutása a közös pályaív tetőpontjára, beleértve a képbe kívülük
Palocsay Zsigmond különös különútját, éppen olyan méltó folytatás, mint a prózában Szilágyi István magas t á j - és népfelmutatása a lélek kaptatóin és buktatóin.
Egyébként: műfaji határ aligha vonható legalábbis nem mereven, hiszen a sors baljós kerengőin tépelődő lélektani regénnyel közben Lászlóffy Aladár vagy Király
László sem maradt adós. Neveket emelünk ki, mint egész sereglések jelképhordóit,
mert éppen ezek a nevek adnak már mértéket kortársaik megítélésére.
Hát a még nevetlen vagy szerényen — mint kiderült, túl korán — középsőnek
titulált, tehát az utódaihoz viszonyított írónemzedék? Van-e, lesz-e összefoglaló
lexikoni címszava, irodalomtörténeti beosztása?
Sok kérdés vetődik itt fel. Tény, hogy az 1944-es határesztendő nálunk nem légüres teret talált, nem fehér folt irodalmunkban. Itt volt — személyesen is, írásaival
is — Bánffy Miklós és Szilágyi András, Molter Károly és Kovács György, Tompa
László és Méliusz József, tehát a liberális helikonisták és a Gaál-féle marxista
Korunk ú j világra nyitott gárdája, s itt volt közbül a Termés-csoport is Szabédi
László, Horváth István, Kiss Jenő .népiségével. A Világosság, amely az első hónapokban mint napilap befogadta őket, legfiatalabb szerkesztőjéül Sütő Andrást ültette
íróasztal mellé. A továbbélő népfront terebélyesedik ki, vonz ú j írónemzedéket az
Utunk köré, forrja ki magát egy forradalmi hőskor élcsapatává, s tisztul ellentétekre előbb a polgári-lemaradó és a forradalmi proletár, majd a szocialistákon
belül egy szabványra előírt, szűkkeblű irodalomszemlélet túlzása és a tapogatózó ú j
valóságszemlélet következetlenségekre és erkölcsi ütközésekre riadó lelkiismerete
között. Az itt, akkor indulókra még nincs gyűjtőfogalmunk, de ebből a máig tisztázatlan ködjátékból — ahol magát Gaál Gábort hurcolják meg, s írókat s ú j t egy
messziről ágazó türelmetlenség — annál értékelendőbben emelkednek ki olyan
pályák, mint amilyen a Kányádi Sándoré, Bodor Pálé, Bajor Andoré, Huszár Sán'50

doré, Szabó Gyuláé, Fodor Sándoré, vagy éppen előrelendítő változataival a legjelképesebben s mára világirodalmi jelenséggé váltan a Sütő Andrásé.
Avagy talán szerkesztőségek szerint csoportosítunk? Az Erdélyi Helikon és a
Korunk a húszas-harmincas években jelenthetett még többé-kevésbé elhatárolható
és szembesítő alakzatot, a szocializmus összetett-egységes rendszerében azonban a
két írószövetségi lap, az Utunk és az Igaz Szó, vagy a később indult Korunk,
A Hét és a Művelődés ilyen ellentétes viszonyulást nem ismer, mint ahogyan a
főszerkesztők — Létay Lajos, Hajdú Győző, Gáli Ernő, Huszár Sándor, Kovács
János — sem lobogtatnak más-más zászlót. A lapok elvi egysége időbeli, tárgyköri
és terjedelmi, esetleg műfaji különbségek ellenére is töretlen. A munkatársak sokszor azonosak, a szerkesztők egymás lapjába is dolgoznak, az irodalmi bírálat vagy
a fel-felcsapó s hamar elenyésző vita művelői sem egylapbeliek, hanem többnyire
közös-azonosak. Az irodalmi élet intézményeiben még csak nemzedéki elszigetelődésekkel sem találkozunk, az ifjúsági lapok (Echinox, Ifjúmunkás)
szerzői gáttalanul
feltűnnek a folyóiratok, sőt a napilapok hasábjain.
Láng Gusztáv gondolatvázlata a romániai magyar líra jelenlegi állapotáról a
77-es Utunk-évkönyvben egyenesen a nemzedékek kézfogásáról beszél, s szabatosan
megkülönböztetve immár három történelmileg meghatározott és többé-kevésbé egyidejű nemzedék irányzatát, mégis ezek sajátos útjának közös célba torkolló távlatát
mutatja ki, bizonyságául annak, hogy a szétágazó nemzedéki törekvések „nemzedékfölötti" irodalomtörténeti törvényszerűséget fejeznek ki. A hagyományos erdélyi betájolódás, a vele szakító modernista első Forrás-nemzedék, majd a hagyomány és
modernség közös igényének „mint korparancsnak a felismeréséhez" ért második
Forrás-rajzás egyetemessége így él ma egymás mellett, s ez a jelenség bizonyára
nem szorítkozik csupán a költészet műfajaira.
Az irodalomkritikusok nevében szólva különben Marosi Péter egy Utunk-vezércikkében megfordítja a képet, s míg a szerzők egymásmellettiségét méltányolja,
egyben felrója a vélemények szembesítésének hiányait — „nem az eszmecsere kedvéért, önmagáért; hanem az olvasónak az irodalmi élet eleven áramköreibe való
bekapcsolásáért; az írásművészet társadalmi szerepének, emberformáló hatásának
az állandó serkentéséért." 1977 nyarán tehát kissé sok már a csönd, a kézfogás, s
felröppen az óhaj újabb — tisztító — szellemi összecsapások után.
Egy pillanatra se feledjük azonban, hogy a mai kézfogás vagy megegyezés, vagy
kölcsönös kiegészülés nem elvtelen, nem véletlenszerű, hanem éppenséggel viták
eredménye. A rengéseknek-zajlásoknak nem is egy góca volt, tartalmi és formai
ellenvélemények ütköztek egyaránt. A magyar irodalomban már nemegyszer kitört
kozmopolitavita (gondoljunk Arany és Reviczky, nálunk Kós és Gaál ellentétpárjára) egy időben nálunk is kísértett, a készülő nagy lexikon akár „Gyökérvita"
gyűjtőcímszóként is elkönyvelheti. Ha eltekintünk a különben már elült szenvedélyektől és felszívódó félreértésektől, lényege a honiság és az európaiság vagy nagyvilágiság viszonyának kétoldali értelmezése volt. Egyfelől az a gond, hogy egy nemzetiség ragaszkodását honához, történelméhez, közösségi fejlődéséhez bármily elidegenedéstől megvédje, másfelől az a szándék, hogy a vidékbesüllyedés, a múltbarévedés beszűküléseiből ú j egyetemességre ébresszen. Utólag tulajdonképpen nagyon
is egészségesnek érezhetjük mindkét fél aggályát, s üdvözölnünk kell a közös nevezőre jutást: egyrészt a teljes emberségre nyitó ú j irányulás kifejezőinek visszatalálását az „itt és most" valóságához, másrészt a „gyökeres" eredetiséghez ragaszkodók
korszerűség-igényének megnövekedését a teljes emberségig. Ragaszkodni is kellett,
szakítani is kellett, s a közös eredmény vált létkérdésünkké. Példa elég van: legyen
az a feltörés a mezőségi népéletmélységből Kálvin és Szervét legmagasabb eszményütközéséig, vagy az abszurdoid elvont játékai után Dávid Ferenc és Apáczai Csere
János velőnkig ismétlődő sorskérdése.
Belejátszott ebbe a lényegbeli vitába és egyezésbe népiség és várososság, valóságrajz és neoavantgardizmus, tájszeretet és modernizmus, népszolgálat és elitképzés
többé-kevésbé álproblémának minősült ellentéte is, de végeredményben mi sem
4*

51

ártott, mert bakalódásokon-ütközéseken innen és túl nemcsak a Forrás-nemzedék
tette meg a maga nagy útját az irodalomtörténeti szakasznyitásig, hanem a m a közbülsőként emlegetett tábor is átmentette magát személyi kitűnőségeivel a nemzedákileg jelentkező eszmei válságon. Az utánunk következő Második Forrás-nemzedék
szintézisalakzata az összes vitákban ugyancsak kardoskodó Láng Gusztáv szerint is
egy meghódított egyetemesség emelkedettségével vállalhatta a helyi színeket: „így
lett az ő táj- és folklórkultuszuk nem tagadása, hanem szerves kiegészítője líránk
modernségének". A megszerzett tapasztalat alapján ítéli meg derűlátóan irodalomtörténészünk ama harmadik nemzedékraj egyelőre valószerűtlen világteremtését is,
amikor előrejelzi, hogy Szőcs Géza kísérletezéseiben ugyancsak „a józanodás szaggatja . . . a mítoszok ködfüggönyét".
Egy bizonyos: a romániai magyar irodalom mai gazdagsága félreérthetetlenül
bizonyítja a román néppel együttélő egy és háromnegyed milliónyi magyar nemzetiség magát újratermelő képességét, igazolva a jövő számára is a közös haladást
és megmaradást. Ha csak a nemzetiség létfolytonosságának legsajátosabb jegyét, a
nyelvet tekintjük: Benedek Elek, Áprily Lajos, Dsida Jenő, Tamási Áron dús magyar kifejezésmódja nemhogy halványodott volna, hanem évszázados örökségből,
népnyelvből és rugalmas korszerűségből felhatványozódott szépségben és sokrétű
értelmezésben, érzéki sejtetésben és bővülő fogalomalkotásban egyaránt. A magyar
anyanyelvnek ez a tűzlángszerű irodalmi kitörése kitűnő alap bármely szakszókincs
elsajátításához a magyar tudományfejlesztés és népművelés javára, s egyben valós
biztosíték a román irodalom magyar nyelvű visszaadása vagy bármely más műfordítói szerep számára a néptestvériség összekötő szolgálatában.
Nem véletlen, hogy irodalmunkkal együtt lendült fel a nyelvtudomány honi
magyar ápolása, sőt eredeti fejlesztése, gondoljunk csak a népnyelvkutatás mesterének, Szabó T. Attilának sorozatként megindult Erdélyi Magyar Szótörténeti
Tárára.
Bár az irodalomközpontúság körül lezajlott vita óta általában nem vagyunk csakszépirodalom pártiak, az is kétségtelen, hogy az irodalmi s a vele kapcsolatos nyelvészeti előtörés ú j s újabb értékei átsugárzanak minden tudományágra, úgyhogy
akár humán, akár reál ágazatokról van szó, vagy éppenséggel a műszaki alkalmazások tudományosságáról, értelmiségi rétegeink és dolgozó tömegeink egyaránt túl
tudják lépni az ösztönösség fokát, és eljuthatnak a nyelvhasználat teljesebb tudatosságáig. Mindezek az összefüggések teszik természetessé ama törekvésünket, hogy
a készülő F.omániai Magyar Irodalmi Lexikont — a szépirodalom hangsúlyos elsődlegessége mellett — egyben a honi magyar írásbeliség teljes hangsorára méretezzük.
Folyóirataink és könyvkiadóink hovatovább erre a teljes körléptékre rendezkednek
be, a néprajztól és történelemtől az élettanig és kibernetikáig követelve és szolgáltatva a nyelvi érthetőséget, a közlés és fordítás korszerű tökélyét.
Mindennek a szocialista emelkedéssel és tudomány-műszaki forradalommal
együttjáró honi magyar gondolati és művelődési kibontakozásnak tér- és időfüggvényben megadott megvalósulási kerete a már Gaál Gábor szótárában megfogalmazott romániaiság, vagyis a román néppel közös felemelkedés, de éppen az ország
pártos nemzetközisége s nem utolsósorban egy nemzetiség adott összekötő szerepe
folytán is a közös hazai kiforrás kölcsönhatásban van szélesebb környezetével. Mind
a Balkánon és a Duna-völgyén, mind a nagy összefüggéseiben már kelet-európai
terepen százados kiszolgáltatottság után olyan történelmi lemaradást hoz be a
gyorsult mai fejlődés, amely már a múltban is szükségképpen ú j r a meg ú j r a a népi
érdekek vállalására késztette az írókat: ebben a vállalásban számos nyugati hatás
áthasonult, ú j jelleget kapott, igenleges szerephez jutott. Gondoljunk csak Adyra,
aki a nyugati kapitalista-imperialista haszonélvező világ szellemi körülményei közt
magányba, hullás-romlásba menekülő írók szimbolizmusát az ellenállás, a harc, a
jobb jövőhit jelképrendszerévé tudta a maga eredeti módján fejleszteni. Ugyanilyen
példa a nyugati válságjelenségként jelentkező sokféle avantgardizmus átcsapása keleten a népforradalmiság kifejezőjévé. Ezt a tisztázódási folyamatot és tartalmi átlényegülést, az avantgarde irányzatok haladó elemeinek túlsúlyba jutását a mi
52

Európa-felünkön s különlegesen a romániai magyar irodalmi fejlődésben Sőni Pál
mutatja ki meggyőzően, amikor Méliusz József költészetét elemezve — s magát a
költőt idézve — „a Rendre törekvésben zajló belső változás szimultán kifejezői"
gyanánt értékeli a nyugati' avantgarde-sugárzásban fogant ú j hazai magyar lírát.
S „a gyökerek körül" utazva Kántor Lajos is utal erre a kelet-európai színváltozásra, amikor Tamási Áronról megírja: „ő teremtette meg életművével a legpartikulárisabban népit, s bizonyára ő az, aki nálunk, Erdélyben a legmesszebbre jutott az
avantgarde eredményeinek értékesítésében, alkotó, egyéni továbbvitelében".
Nos hát, az újszerűségek begyökerezése az evilágiságba, az egyéni elmélyülés
rátalálása a nagyközösségire, a valósághoz — a mi különleges valóságunkhoz — való
mindenkori visszatérés erkölcsének áttörése a kísérleteken hozta létre éppen úgy, a
nem dogmatikus értelmében igazi szocialista realizmus hazai magyar irodalmi eredményeit, mint a Forrás-nemzedékek egyetemességének történelmi lerögződését a
maiban és hazaiban. Korunk feszültségei, valóságunk ellentmondásai irodalmunkban
nem az egyénbegubózás ködébe sűrűinek, hanem újra meg újra a mindennapi emberek — a nép, a tömegek — nagy és örök harmóniaigényében összegeződnek, akár
a legbonyolultabb logikai-fogalmi kapcsolatok gondolat játékán át. Íróink előtt minden társasvonulaton és művészi ágazatban egyaránt, nemzedéki különbség nélkül,
történelmi feladatként tudatosul e táj, e sors, e fejlődésszakasz emberségkövetelménye. Irodalmunk a maga őszinteségével erkölcsi tett.
Nem mindig és nem mindenki előtt világos a valóságélményt, mint az irodalom
„itt és most"-magatartásának forrásvidéke, pedig tudhatnók, hogy a valamikor elvárt rózsaszínt eloszlató, a dolgokat élesebb fényekbe helyező riportnak újra megnőtt a szerepe. Beke György már egész iskolát teremtett, s maga is át- meg átlépi
a tényközlés és az irodalmi képsík határait, a Forrás-nemzedékek pedig — egy
Gálfalvi György, egy Tar Károly vagy Cseke Péter (akárcsak a televíziós filmriporter Csép Sándor vagy Csáky Zoltán) — őszintén belevilágítanak mindabba, ami
a köznapok tér- és időkényszerével a gondolkodás felsőbb fokain is művészi alakzatokat és alkotásokat határoz meg. Ahogyan a Gusti-féle román monografikus
iskola valóságszemléletével egyidejű magyar szociográfiai irodalom is szellemi mozgalmakat ihletett meg a harmincas években, úgy indul legújabb nemzedékeinkben a
hű társadalomrajz és a valóságot kifejező vagy arra válaszoló szépirodalom áramköre, s nem az írókon múlik, ha rövidzárlatok támadnak közben. A mi változó valóságunkból lépett már elő Papp Ferenc Csornája, Szász János vitatkozó ifjú házaspárja, Tibor és Kati, Kiss János egész falunépe, Huszár Sándor színpadi riportjának
székely leánya s még annyi meg annyi élő mindennapi hős, egészen a Források
emberábrázolásáig, Pusztai János hamisítatlan munkásalakjaiig. Györffi Kálmánban
a három Forrás-nemzedék kortárs kritikusa, Mózes Attila is megfigyeli „a jelen
valós problémáihoz való fokozottabb kötődés"-t. De ha groteszk, ha abszurdoid is
az ábrázolás (megint jelképes neveket sorolhatnánk Vári Attilától Bodor Ádámig),
az olvasó valóságismerete rögtön* kiérzi, átéli a mondandók bensőséges igazát, Kocsis
István szembesítései pedig a nyers, annyiszor torz valóság s az emberséges magatartás között, ha olykor történelmi mezben is, mindennapjaink tiszta erkölcsi követelményeire ébresztenek. Íróink kitörése a szokványossá vált táji kötöttségekből az
egyetemes világkép meghódításán át közéletünk adott keretéhez ível vissza, s ez a
tünemény — akár más helyzetben már Szentimrei Jenő bátor jelszava: „sablon
helyett csillag" — ma is közönséget vezérel ú j önismeretre, átminősítve, megújítva,
a maiság szükségletére szabva az érthetőség sokáig lemaradt gyakorlatát.
Szorosan irodalmi életünkhöz tartozik már a Babé?—Bolyai Tudományegyetem
filozófia szakos hallgatóinak Diotima-köréből kirajzott ifjú bölcsészeknek a Forrásnemzedékekhez kapcsolódó, s hovatovább országos érdeklődést és vitát kiváltó fellépése. Nemcsak azért, mert jellegzetes határműfajként a szépirodalomba is beillő
filozófiai esszét művelik, amikor is. maga a bölcseleti szecesszió mestere, Bretter
György részesült irodalmi elismerésben. Szépirodalmunk légkörébe tartozik ez az
alakzat, sokkal inkább azért, mert a líra, próza és dráma mai gondolati szakaszán
53

magának a gondolkodásnak a korszerű módszertana nyilvánvalóan elmaradhatatlan
irodalomtudományi követelmény. Bár itt még a kiforrásnál tartunk, magának az
újszerűségnek a meghódítási folyamata elején vagy közepén, s a közlések sem
érték még el a szűk szakmaiságon túlemelkedő s a szépirodalom terén már kialakult
ú j érthetőséget, a viták során végbemenő tisztulási folyamat egyre sűrűbb jelei a
romániai magyar szellemi élet ú j magaslatait ígérik.
Ágoston Vilmos megújítja a Fábry-örökséget, Molnár Gusztáv pedig hovatovább
áthatolva egy spekulatív filozofálás antidemokratizmusán, felismeri, hogy KeletEurópa társadalmi gyakorlatának és az ezzel szorosan összefüggő kultúráknak az
elméleti igényű értelmezéséhez szükség van a sajátosságokat megragadni hivatott
elméleti modellre. Kafka és Dosztojevszkij — a magányátélés és a közösségi hit —
sarkitásával is kitetszik, hogy Molnár Gusztávnak útja van az elvontságokból a
teljes demitizálás és ezzel az ú j valóságismeret • és közösségi helytállás felelőssége
felé. Ez a bizakodás az, ami különben Gáli Ernőt az ú j filozófiai csoportosulás elismerésére és értékelésére készteti, nem rejtve véka alá intelmét sem, amellyel
fiatal kutatóinkat nemcsak a — részünkről is nehezményezett — kisszerű helyi kérdésekben való elmerüléstől, hanem „a parttalan általánosságban történő felszívódástól" is óvja. Miután társaival, Mikó Imrével, Benkő Samuval, Rácz Győzővel,
Nagy Györggyel együtt a korszerű nemzetiségi önismeret gondolatai szféráját számos
tanulmányában már megnyitotta, Gáli Ernőnek valóban le lehet szögeznie: „Az
emberiség egyetemes érdekei és céljai nem antagonizálhatók a népek, nemzetek és
nemzetiségek érdekeivel, céljaival. A világ mai képe mind az egyetemesség erősödését munkáló, mind a saját azonosságok tudatosodását elősegítő tendenciák érvényesülését mutatja."
*

Szerzőket soroltunk fel, önkényes kapásból, jelképesen, s értelmeztünk alakzatokat (csoportosulásokat, vonulatokat, irányzatokat, intézményeket és nemzedékeket),
amelyek az egyes személyiségeket árnyaltabban, elemezhetőbben és értékelhetőbben
jelenítik meg, bár valójában majd csak a Romániai Magyar Irodalmi Lexikon
gyűjtő címszavaiban nyernek teljesebb képet.

KORNIDESZ

MIHÁLY

Szirmai István emlékezete
A jó közösség a legfőbb biztosíték rá, hogy legyenek, akik mindig szívükön
viselik majd a szép és mindannyiunk javát szolgáló hagyományt, ami nem mehet
veszendőbe, nem merülhet feledésbe. József Attila költői szavaival: „Ahogy e földön
marad, mit elejtek, / ha én nem, te megleled." Ilyen hagyományt jelent számunkra
Szirmai István, a kommunista forradalmár, a közíró és politikus munkássága is.
Számomra egy kissé nehéz a múlt felidézése. Hiszen a személyes ismeretségből
fakadó mozzanatokat, emlékeket el kell választanom életének általánosítható tanulságaitól. A művész is hasonlóképp állhatott szemben feladatával, amikor Szirmai
elvtárs domborművét megalkotta. Személyes véleményét kellett egy egész kor —
megint József Attilával szólva: „a proletár utókor" — véleményeként megfogalmaznia.
A szegedi S z i r m a i I s t v á n Á l t a l á n o s I s k o l a f a l á n elhelyezett d o m b o r m ű (Fritz M i h á l y a l k o t á s a )
a v a t á s á n e l h a n g z o t t beszédből.
54

Hogyan summázható ez a vélemény — szavakban kifejezve? Ügy, ahogy maradandó érvénnyel, a mély gyász napjaiban, 1969 őszén mondták róla: Szirmai István
„azok közé tartozott, akik nemcsak szenvedik, látják vagy felismerik az igazságtalanságot, hanem — mert a szép és teljes élet igényével élnek — tűrhetetlennek és
elviselhetetlennek tartják azt, s cselekvően szembe is fordulnak vele".
Honnan volt benne ez az érzékenység az igazság iránt? Nyilván apai örökségként is, hiszen édesapja jószemű, élénk szociális érdeklődésű újságíró volt. De aligha
tévedünk, ha megállapítjuk: legfőképpen a párt nevelése, a kommunista eszme
megértése nyomán bontakozott ki benne ez a fajta érzékenység. 1929-ben lépett be
a Kommunisták Romániai Pártjába. A pártmunkának úgyszólván minden területét
és lépcsőfokát megjárta; nevét ismerték az erdélyi munkás- és parasztmozgalmak
soraiban is. Két nép sorsa iránti felelősség táplálta benne a kommunista eszme
tüzét. A román és a magyar nép sorsáért vállalt felelősség. Ennek a két népnek
sorsközösségét vallotta, mint a költő Ady versben, később pedig a romániai kommunisták harci programban.
Szirmai István számára, aki kora ifjúságától fogva együtt élt és küzdött erdélyi
magyar, román és más nemzethez és nemzetiséghez tartozó elvtársaival, magától
értetődő volt, hogy mindenkor képviselje az ott élő népek osztályalapokon álló
barátságát. Vallotta, hogy csakis a szocializmus keretében, az internacionalizmus jegyében, a marxista—leninista nemzetiségi politikával, a szűk látókörű nacionalizmus
leküzdésével lehet megvalósítani a népek, nemzetek és nemzetiségek testvéri együttműködését. A magyarokét és a románokét is.
Szirmai elvtárstól nagyon sokat tanulhattunk: nem utolsósorban például szilárdságot, állhatatosságot. 1943-ban a horthysta katonai elhárítás letartóztatta, s a különbíróság súlyos büntetést rótt rá. De ő tudta: a tizenöt évi börtön letöltését aligha
éri meg a halálra ítélt rendszer. Mindez, természetesen nem feledtette vele, hogy
élete így is veszélyben forog, pedig a mozgalomnak szüksége van munkájára. Ettől
a felelősségtől hajtva megszökött, s előbb a felszabadult Kolozsvárott, majd 1944
novemberétől Szegeden harcolt — akkor már a szellemi-anyagi újjáépítés szolgálatában. Részt vett a legális MKP szervezésében, és a dél-magyarországi titkárság
vezetőhelyettese, később vezetője lett.
1944 végén került a szegedi Délmagyarország című laphoz. Erről a munkájáról
az egyik visszaemlékező a következőket írta: „A város politikai életének szinte
azonnal vezető egyénisége lett, mély marxista műveltségével és különösen határozott, éles meglátásával, meg nem alkuvó fellépésével. Mindezek tükröződtek azokból
az írásokból, agitatív erejű publicisztikákból, amelyek tolla alól ezekben az időkben
kikerültek. S amikor 1945. március 23-tól a lap felelős szerkesztője, majd július
24-től (amikor a lapot az MKP vette át) főszerkesztője lett, a szerkesztőség egész
munkájában érvényre juttatta a marxista eszmeiségtől fűtött, szókimondó, igaz hangot. Erre nevelt bennünket, kezdő fiatal újságírókat is."
Az 1946—47-es években az MKP Központi Vezetősége tömegszervezeti osztályának vezetője, 1947-től 1949 augusztusáig az MKP majd az MDP Országos Szervező
Bizottságának titkáraként, a munkásosztály politikai egységének létrehozásában és
megszilárdításában vállalt jelentős szerepet, 1949-től pedig a Magyar Rádió vezetőjeként dolgozott. 1953 januárjában azonban koholt vádak alapján letartóztatták és
bebörtönözték. Azok vetették oda, akik elszakadtak a néptől, akiknek fejükbe szállt
a hatalom. És Szirmai elvtársnak, két esztendővel később ismét volt ereje ahhoz,
hogy újrakezdje a munkát. A párt felszámolta a hibákat. Legjobb fiait ismét nagy
munkákhoz szólította, felelős posztokon. Elsorolni is nehéz, hányféle beosztásban
dolgozott Szirmai István is a párt céljaiért. Vállalta még országgyűlési képviselő
megtisztelő megbízatásának számtalan mindennapos terhét is.
Hogyan győzte a sokféle feladatot?
Egyrészt úgy, hogy nem kímélte erejét. Szüntelenül dolgozott, művelődött, képezte önmagát. A művelt politikus alakja volt számára a példa: a párt IX. kongresszusán például Shakespeare drámájából Cassius alakját idézte, akinek folyton
világos az ablaka, mert „olvas, gondolkodik".
55

Vallotta, és hogy szívből, erre élete a bizonyíték: a közfunkció viselése — bármely magas is az — nem előjog, nem kiváltság, hanem szolgálat; a nép, a szocializmus ügyének önzetlen szolgálata. Hangsúlyozta: „A vezető tisztségek betöltésénél
mindenkivel szemben ugyanazt az igényt kell támasztani: legyen hűséges a szocializmus ügyéhez, a Magyar Népköztársasághoz, őszintén munkálkodjék a szocializmus
építésén, s legyen meg a szükséges hozzáértése, tehetsége, szaktudása."
A kommunistáktól különösen elvárta az önzetlen, szerény, áldozatkész emberi
magatartást. „Csak hasznára válik az egészséges politikai légkörnek, a párt tisztaságának, a kommunisták és pártonkívüliek jó kapcsolatának — mondta«—, ha a p á r t tagság semmilyen előjoggal nem jár. A szocialista társadalomban minden embert
végzett munkája, politikai-társadalmi magatartása alapján ítélünk meg. A kommunista cím értékét is a munka, a harc kell hogy m e g a d j a . . . "
Tisztelte a szellemet, a tudást; tisztelte mindezt azokban is, akikkel vitatkozott.
Polemizált ő nagy költőinkkel, disputába merült jeles történészekkel, de másokkal is.
Hogyan vitatkozott? Véleménye erről ez volt: „Gondolatokat nem lehet puskagolyóval kilőni az emberek fejéből. A gondolatszegénységet nem lehet erőszakkal vagy
ráolvasással pótolni. Az idegen szemlélet, a helytelen magatartás ellen hosszú,
türelmes eszmei harcot kell vállalnunk." S hozzátette: „az elmaradt, múltban élő
szellemet csak nyílt eszmei harcban lehet legyőzni."
Szükség is volt a türelemre, mert az 1956-os ellenforradalom után a fejekben
volt a legnehezebb rendet teremteni. S e szívós küzdelemben Szirmai elvtárs következetessége, embersége pótolhatatlan eszköz volt.
Különösen nagyra kell értékelnünk a szocialista nemzeti egység megteremtéséért, megszilárdításáért végzett munkásságát. Következetesen harcolt a marxista—
leninista világnézettel ellentétes polgári-kispolgári ideológiák ellen. Ezt a harcot
azonban mindenkor eszmei, ideológiai harcnak tekintette, amely nem az ember
ellen irányult. „Ma sok olyan politikai szövetségesünk van — írta 1963-ban —, aki
különböző indítékokból a rendszer híve, támogatja a párt és a kormány politikáját,
de világnézete még a polgári-kispolgári eszmék hatása alatt áll. A szocialista nemzeti egység politikája azt követeli, hogy mindazokban a politikai kérdésekben, a m e lyekben egyetértés van, fogjunk össze ezekkel az emberekkel i s . . . "
A szektás politika kimondott vagy kimondatlan, de a gyakorlatban megvalósított elve az volt, hogy aki nincs velünk, az ellenünk van. Mi ezt megfordítottuk.
Azt mondjuk, hogy aki nincs ellenünk, az velünk van. A becsületes munka a szocializmus megvalósítását segíti, tehát mindazok, akik a szocializmus javára dolgoznak: hozzánk tartoznak, velünk vannak akkor is, ha a politikai tudatosság magasabb
fokára még nem jutottak el. Ez a jelszó az emberek társadalmi viszonyaira, kapcsolataira vonatkozik — hangsúlyozta másfél évtizeddel ezelőtt, ma is megszívlelendő
érvénnyel: „Nem akarunk ellenségeink közé taszítani olyan embereket, akik aktívan
nem állnak szemben rendszerünkkel, meg akarjuk nyerni azokat is, akik ma még
politikailag passzívak, közömbösek."
Vezetői módszerének másik „titka" volt, hogy munkatársait engedte önállóan
dolgozni. Hogyne engedte volna, hiszen a szívvel vállalt munka örömét kevesen
ismerték nála jobban. S az egyes embert kiteljesítő kollektív munka örömét,
amelyben sokszor tapasztalhattuk humorát, kedves csipkelődését; nem restellt bor
mellett oldott hangulatban vitatkozni, nem szégyellt együtt nótázni a fiatalokkal.
A fiatalokat nagyon szerette. Világnézeti és erkölcsi nevelésük a szívügye volt.
Nem állhatta, ha valamelyik gyerekre meggondolatlanul ráaggatták a címkét:
„tehetségtelen és neveletlen". Az volt a véleménye, hogy minden gyerek igenis magában hordoz valamilyen tehetséget, csaft ki kell bányászni belőle. És azt is állította: az egészséges gyermekek igenis nevelhetők. Sőt: nevelendők. Még pedig becsületes, szocialista emberré. Arra intette a fiatalokat, hogy az idősebb kommunista
nemzedéknek igyekezzenek jó tanítványaivá szegődni.
Szirmai elvtársnak átgondolt, felelős gondolatrendszere volt nemcsak a szocializmus hazai, hanem világméretű fejlődésével kapcsolatban is. Ma, amikor a nem56

zetközi munkásmozgalom sosem tapasztalt erőket mozgósít az enyhülés ellenségei
ellen, különösen időszerűnek érzem alábbi szavait: „Mi kommunisták, nem erőszakolunk egyetlen népre — sem fegyveres, sem más eszközökkel — olyan társadalmi
rendet, amelyet az a nép nem akar, nem a maga erejével harcol ki. De meggyőződésünk, hogy rövidebb-hosszabb idő alatt arra az elhatározásra jut minden nép,
hogy el kell vetni a kapitalizmus embertelen rendjét, és külső beavatkozás nélkül,
békés vagy fegyveres harc útján kivívja a néphatalmat, és felépíti a szocialista
rendet." S idézem még egy megjegyzését: „A békés egymás mellett élésért folytatott
harc egyetlen országban sem tolja ki egyetlen nappal sem a szocialista forradalom
idejét. Ha reálisan nézzük a világot, megállapíthatjuk, hogy ennek az ellenkezőjeaz igaz. A békés egymás mellett élés rákényszerítése az imperialistákra könnyebbé
és rövidebbé teszi a szocializmus felé menetelő milliók útját."
A szegedieknek különösen becses mindaz, amit Szirmai István ebben a városban, a nép boldogulásáért tett. A mai napra készülve, megrendülten lapozgattam
Csongrád megye munkásmozgalmi dokumentumainak III. kötetét. Ott láttam annak
a plakátnak a fényképmásolatát, mely 1945. június 17-ére nyilvános népgyűlésbe
szólította-a szegedieket. Ennek szónoka — a Kossuth téren — Szirmai elvtárs volt.
Csak meghatottsággal és lelkesedéssel lehet forgatni a Délmagyarország megsárgult 1945-ös lappéldányait, Révai József és Komócsin Zoltán írásainak szomszédságában ott találjuk Szirmai István cikkeit is.
A helytörténet lelkes kutatói bizonyára sok mindent feldolgoztak már újságírói
életművéből. Számtalan példával igazolhatják azt, amit hivatásáról tartott Szirmai
István: „Az újságírónak nincs joga ahhoz, hogy csak életünk könnyebbik, napos
oldalát fesse, és elhallgassa vagy elkendőzze a nehézségeket és a gondokat, nem
mutatva meg olvasóinknak, hogy csak a magunk odaadó, küzdelmes, nemegyszer
áldozatos munkájával teremthetünk többet és jobb életet. Nincs joga ahhoz sem,,
hogy'lekicsinyelje az eredményeket, eltúlozza a nehézségeket és a hibákat, s ilyen
módon fessen hamis képet fejlődésünkről."
Mint közéleti embert minden érdekelte: az országos ügyek csakúgy, mint a
helyi problémák. Megelégedéssel látta, hogyan enged fel a bizalmatlanság a földhöz
juttatott parasztban. Harcolt a szegedi lakáshelyzet megjavításáért, szervezte az
orvosokat, az egészségügyet, vasgyűjtésre szólította a fiatalokat, hogy az ipar minél
előbb talpraállhasson.
Joggal mondhatták róla 1969-ben, a Tiszatájban megjelent nekrológban: „Szerette Szegedet. Akármilyen fórumon, akármilyen társaságban találtuk, nem mulasztotta el, hogy külön né üdvözölje a szegedieket, meg ne kérdezze, mi hír itt nálunk.
A szegedi sajtóhoz pedig eltéphetetlen szálak fűzték. Sokat bírált és biztatott bennünket, sokszor leült velünk a klubban disputázni.
Most már hiába hívjuk és hiába várjuk.
De beszélni még nagyon sokat fogunk róla. Eleven emlékét megidézzük t a n ú nak, döntőbírónak, példaképnek."
Most, születésnapján, amikor domborművét itt leleplezzük, ezzel a tisztelgő főhajtással adózunk Szirmai István emlékének.

t
57'

EBINGER-BRÁDEAN

NELU

A kelet-európai németek
Napjainkban Kelet-Európa területén Lengyelországban, Csehszlovákiában, Magyarországon, Jugoszláviában, Romániában és a Szovjetunióban élnek német nemzetiségek, akik a kora középkortól a XIX. századig terjedő időszakban települtek be.
A betelepülés három fő periódusban történt: a zárt német településterület kelet felé
való terjedése a kora középkorban; kora és késő középkori kolonizáció (a zárt német településterületen kívül), közép- és kelet-európai telepítések a törököknek a
Kárpát-medencéből való kiűzése után.
A németség kelet felé terjeszkedésének első szakasza egyrészt a meghódított
népesség (például: avarok, nyugati szláv törzsek) germanizálásával, másrészt pedig
a népvándorlás h u l l á m a i n a k elültével kialakuló közép-európai magyar és szláv .államok elleni expanziós törekvésekkel járt együtt. Ez legélesebben a német lovagrend
történetében mutatkozott meg. A kelet felé áramló németség egy másik része
viszont beilleszkedett az ottani társadalmakba. A feudális lengyel, cseh és magyar
királyság például jelentős számú német „hospes" elemet fogadott magába. A katonai,
politikai akciók mellett, amelyek az itt élő népek és államok gyakori konfliktusait
eredményezték, tehát figyelembe kell vennünk az említett három feudális államba
„hospesekként" letelepedett németeknek a gazdasági és kulturális szférában játszott
szerepét.
Az úgynevezett kolonizációs periódusban, a betelepedés második időszakában ez
a szerep megnövekedett. Ez alatt települtek be Magyarországra az erdélyi és szepességi szászok, a horvát területekre Ljubljana—Laibach körzetébe a krajnai németek
(gottscheer), akik idővel asszimilálódtak. II. Géza (1141—1162) a „korona védelmére"
német telepeseket hívott az országba. Így kerültek a Felvidékre az úgynevezett
szepességi szászok, többségükben Rajna menti és moselfrank parasztok, felnémet
bányászok, akik a XVI. századtól részlegesen asszimilálódtak, és az Erdélybe a
Királyföldre (Nagyszeben, Beszterce, Naszód) letelepített szászok. II. András 1211-ben
a kunok ellen a Barcaságba telepítette a német lovagrendet, s bár sikertelen önállósodási kísérletük miatt a király 1225-ben kiűzte őket Moldvába, az általuk alapított helységek Brassó központtal fennmaradtak.
A II. Géza által Erdélyben letelepített, szintén a Közép-Rajna és Mosel vidékéről származó szászok 1224-ben korábbi kiváltságaik megerősítését kérték, amelyhez
II. András az úgynevezett Andreanum — a szászok magna chartájának — kibocsátásával hozzájárult, széles körű jogokat biztosítva számukra. E feudális, középkori
eredetű privilégiumok tették lehetővé az erdélyi szászság rendi tudatának korai
kialakulását. E kiváltságos helyzet, a feudális és egyházi különállás magyarázza
ugyanis, hogy a szászok nem asszimilálódtak a magyar és román etnikumhoz a
középkori magyarországi németség többi részével szemben. így a XIX. századra
már erős polgárság, fejlett társadalmi-gazdasági élet jellemezte a zárt szász közös58

séget, mely a kiegyezés utáni magyarosítási törekvésekkel szemben is szívós ellenállást tanúsított.
A töröknek a Kárpát-medencéből való kiűzése után zajlik le a Magyarország
területét érintő harmadik telepítési hullám. Az első német települések a Dunántúlon
és a „Schwäbische Türkei"-ben jöttek létre, miután a karlócai béke (1699) következtében Magyarország Habsburg fennhatóság alá került. Gróf Eszterházy és a
veszprémi püspök német földműveseket hívott a török pusztítás során elnéptelenedett területekre, így Veszprém megyébe, a Bakonyba, a Dunántúli Középhegységbe,
a Budai hegyekbe (Budaörs), Csepel-szigetre (Ráckeve). Ezek a telepesek Bajorországból és az osztrák nyelvterületről jöttek. A Duna. és Dráva közti dombvidék
(Baranya, Tolna, Somogy, Bács megye) a török időkben teljesen elnéptelenedett.
Gróf Mercy, akit e terület és a Bánság kormányzójává nevezték ki, frank nyelvjárású földműveseket telepített be a „Schwäbische Türkei"-be távolabbi német területekről: Fekete-erdőből, Württembergből, Pfalzból, Hessenből. Ezeket a telepeseket
a magyarok „sváboknak", a szerbek „svabanak", majd a németországi sváboktól
való megkülönböztetésül „Donauschwaben" (Duna menti svábok) nevezték őket. Zárt
településeik 1918-ig fennmaradtak: Baranya megyében a lakosság 38%-át, Tolna
megyében 28%-át alkották.
Hasonló módon hozott létre Gróf Mercy német településeket a Temesi Bánságban is, amely az 1718-as pozsareváci béke után osztrák fennhatóság alá került.
Ebben az időszakban 60 000 német telepes, többségükben paraszt, érkezett a Rajnavidékről, Pfalzból, Hessenből, Luxemburgból, Trierből, Elzász-Lotaringiából, vagyis
nem „svábok", hanem Rajna és Majna menti frankok. A bánsági „svábok" 1842-ben
a bogárosi petícióban a szászokéhoz hasonló autonómiát, tehát „sváb" gróf alatti
önkormányzatot követeltek — eredménytelenül.
Gróf Károlyi Sándor 1712-ben Dél-Württembergből saját költségén svábokat
telepített Szatmár megyébe, akik harminc települést alkottak, majd 1815-ben újabb
német telepesek jöttek erre a vidékre.
Bukovinába, melyet Ausztria 1775-ben kebelezett be, 1782-ben érkeztek német
telepesek a Bánságból, 1787-ben evangélikus vallású parasztok, majd később szepességi bányászok vándoroltak ide. Az osztrák adminisztráció kivonulása után a bukovinai németség részben beolvadt.
II. Katalin orosz cárnő 1763-ban kiadott kiáltványában Rajna menti és hesseni
németeket hívott az országba, és a Volga mentén, valamint a Fekete-tenger északi
partvidékén elnéptelenedett területekre telepítette őket. Besszarábiába 1814 és 1842
között I. Sándor cár hívott német parasztokat, s huszonnégy német települést ruházott
fel kiváltságokkal. Közülük azonban elég sokan 1842-ben földhiány miatt Dobrudzsába költöztek. 1817-ben a Kaukázusban is létrejött néhány német település. Az
oroszországi német telepítés egészen 1870-ig tartott. A XIX. század elejére 300 német
település alakult ki (70 000 telepessel), és a század végére, 1897-re számuk 3000-re
növekedett, egymillió oroszországi némettel. Az Oroszországba betelepített németek
az említett területeken kívül Krím, a Don-vidék, Észak-Kaukázus, Szibéria és
Közép-Ázsia egyes részein éltek.
Az oroszországi németek helyzete a Nagy Októberi Szocialista
Forradalom
győzelme után alapvetően megváltozott. 1924-ben a Szovjetunióban megalakult a
Volganémetek Autonóm Szocialista Tanácsköztársága, saját közigazgatással, német
hivatalos nyelvvel, német nyelvű sajtóval és iskolákkal.
Az Osztrák—Magyar Monarchia összeomlása után a délkelet-európai újonnan
alakult államok kötelékébe került németek számára ugyan polgári nemzetiségi jogokat helyeztek kilátásba, de ezek többségükben papíron maradtak.
így Magyarországon 1924-ben megalakult az „Ungarländischer Deutscher Volksbildungsverein" (Magyarországi Német Népművelési Egyesület), a szepességi dr.
Grátz Gustav vezetésével. Jugoszláviában a Duna menti svábok, alsóstájerok és
Gottscheer-németek 1920-ban alakították meg a „Schwäbischer Deutscher Kulturbund"-ot, a Sváb-német Kultúrszövetséget, Romániában az erdélyi szászok, bukovi59

nai, besszarábiai németek, bánsági és szatmári svábok, a „Verband der Deutschen
Rumäniens"-t (A Romániai Németek Szövetsége) alakították meg.
Mivel' a nemzetiségi elnyomásukat ezeknek a polgári államoknak a politikai,
társadalmi rendszerei nem szüntették meg, tényleges nemzetiségi sérelmeiket a
hatalomra került hitleri fasizmus egyre inkább a maga agresszív terveinek szolgálatában tudta felhasználni. Így az 1930-as években fasisztoid erők nyomultak be a
kelet-európai németek politikai és kulturális szervezeteibe. 1938-ban Magyarországon
megalakult a „Volksbund", Romániában a „Deutsche Volksgemeinschaft Rumäniens" (Romániai Német Népközösség), amelyek a hitleri tervekkel összhangban a
német nemzetiségek sérelmeit a második világháború kirobbantásának a szolgálatába állították.
1939 októberében, Lengyelország lerohanása után Hitler elrendelte a besszarábiai, bukovinai és dobrudzsai németség egy részének áttelepítését Németországba.
Jugoszlávia 1941-ben történt lerohanása után az Olaszországhoz kerülő K r a j n a németeket (Gottscheer) 1942-ben visszatelepítették Németországba, úgyszintén a
boszniai és nyugat-horvátországi németeket is.
Mindezekért a második világháborút lezáró Potsdami Egyezmény
határozata
értelmében — amely Benesnek s Mikolajciknak a kitelepítési terveit ratifikálta —
Lengyelország, Csehszlovákia és Magyarország kormányai kitelepíthették az országaik területén élő, magát németnek valló lakosságot. Lengyelország 4,5 millió német
lakosa közül 3 milliót telepítettek át Németországba, egy milliót autochtonnak nyilvánítottak, 110 000 németet viszont nem. Csehszlovákiában a 3,3 millió szudétanémet közül az 1948-ig tartó kitelepítések után 300 000 német lakos maradt. Magyarországról 1945. december 22. és 1948 nyara között azokat a németeket telepítették
Németországba és Ausztriába (mintegy 240 000-et), akik volksbundisták voltak és
az 1941-es népszámlálás alkalmával németnek vagy német anyanyelvűnek vallották
magukat.
Jugoszlávia és Románia nem telepítette ki a fentiekhez hasonló módon német
lakosait, viszont a háború befejező, majd azt követő szakaszában nemzetiségi problémáik megoldására még nem került sor.
Ahogy azonban a kelet-európai országok népei ráléptek az ú j szocialista társadalom építésének útjára, úgy teremtették meg a háború okozta sebek gyógyításának
és a nemzetiségi jogegyenlőség biztosításának feltételeit. Az 1945 utáni időszakban
az ú j viszonyok közé kerülő német nemzetiségek helyzetét az egyes országokra lebontva, statisztikák alapján mutatjuk be. Vizsgálódásunk főleg a kulturális szférára
terjed ki, forrásaink e téren nyújtják a legtöbb hasznosítható anyagot. Célunk a
változások érzékeltetése, hiszen abból a fagyos légkörből, mely a nagy világégés
után elárasztotta valamennyi vizsgált ország németségét, nem volt könnyű kiszabadulni, s az enyhülés annak felismerésével következhetett be, hogy a megtisztuláshoz
a valódi vétkesek jogos megbüntetése vezet. A közép- és kelet-európai németség
beilleszkedése az alakuló, fejlődő ú j társadalmi rendszerbe hosszabb folyamat eredménye, a megbékélés és megtisztulás folyamata nem történhetett meg máról
holnapra.
Lengyelországban a kitelepítés után, 1949-ben, a statisztikák hivatalosan 110 000
németet tartottak nyilván, ebből 70 000 Alsó-Sziléziában, 40 000 Kelet-Pomerániában
élt. A változás jelei az 1950-es évek első felétől egyre inkább érezhetőbbek: német
nyelvű iskolák, ének- és táncegyüttesek, műkedvelő csoportok és újságok jöttek
létre. Az 1953—54-es tanévben például 136 német nyelvű elemi iskola 7275 tanulóval,
két bányászati szakiskola (1950—1958), egy mezőgazdasági szakiskola (1956 óta), két
középiskola, két tanítóképző líceum (1953 után), 17 esti elemi iskola és 3 esti líceumi
osztály működött Stettin (Szczecin)-ben, Breslau (Wroclaw)-ban és Waldenburgban.
1952 és 1958 között 38 német nyelvű műkedvelő csoport és a 60—90 tagú „Freundschaft" (Barátság) ének- és táncegyüttes szerepelt a lengyelországi német ajkú
közönség előtt. Az 1951—58 közötti időszakban jelent meg az „Arbeiterstimme"
(Munkáshang) című német nyelvű újság. 1955-ig hetilapként, 1955-től 1958 májusáig
60

napilapként. Példányszáma 1957-ben megközelítette a 37 OOO-et. E lap utódjaként
1958 május és december között a „Die Woche in Polen" (A Hét Lengyelországban)
című lap látott napvilágot. 1956-ban alakult meg a „Deutsche Sozial-Kulturelle Gesellschaft" (Német Társadalmi-Kulturális Társaság), amelynek 1957-ben 3000 tagja
volt. További sorsukat befolyásoló tényező az NSZK és Lengyelország kormányainak
1975-ben kötött megállapodása, amely lehetővé teszi, hogy a következő négy év
alatt 120 000 német ajkú települhet át Lengyelországból az NSZK-ba.
Csehszlovákiában 1948-ban a kitelepítés után hivatalosan 300 000 német maradt,
akik 1950-ben kapták meg a csehszlovák állampolgárságot. 1951-ben német nyelvű
szakszervezeti újság indult. Az 1954-ben megtartott X. pártkongresszus után olyan
iskolákban, ahová német nyelvű tanulók jártak, német nyelvköröket hoztak létre.
Prágában megalakult a „Staatliches Deutsches Wandertheater" (Állami német vándorszíntársulat). 1955-ben három német nemzetiségű országgyűlési képviselőt választottak. Amíg az 1960-as alkotmány csak a magyar, lengyel és ukrán nemzetiséget,
addig az 1968. október' 27-i törvény a németeket is, mint etnikai kisebbséget ismeri
el. Ekkor alakult meg a német nemzetiség kultúrszövetsége a „Kulturverband",
melynek lapja a „Prager Volkszeitung" (Prágai Népújság) 40 000 példányban jelenik
meg. A rádióban naponta német adás is hallgatható. Az 1970-es hivatalos adatok
szerint 85 582 (0,6%) német nemzetiségű él nagyobbrészt Csehországban, és kis
számban Szlovákiában.
1955-ben alakult meg a Magyarországi Németek Szövetsége, amely a magyarországi 220 000, főként Baranyában, Nyugat-Magyarországon, Bakonyban, Pilisben,
Békés megyében élő németek szervezete. A német nemzetiségű gyerekek több mint
száz óvodában, 150 vegyes iskolában (10 000 tanulóval), 3 gimnáziumban (Pécsett,
Baján, Budapesten) részesülnek anyanyelvi oktatásban. A pécsi rádió naponta félórás német nyelvű műsort sugároz, a budapesti rádió szombaton és vasárnap másfél
órás („Gruss und Kuss" című) német nyelvű adást ad. A németek szövetségének
hetilapja a Neue Zeitung. Irodalmi köröket szerveztek, az utóbbi időben több német
nemzetiségi irodalmi antológia jelent meg. Képviseltetik magukat a parlamentben,
az állam és a pártszervezet vezetésében magas funkciókat látnak el. A Magyar Népköztársaság kormánya és az MSZMP nemzetiségi politikájának egyik fő elve, hogy
a nemzetiségek hidat jelentenek az országok között, elősegítik a kapcsolatteremtést,
azok kibontakozását.
Jugoszláviában 12 000 németet tartanak nyilván, és ez a kis népcsoport szétszórtan él a Vajdaságban és Boszniában.
Romániában az 1966-os népszámlálás szerint 382 595 német él, ebből 170 000
szász, 180 000 „sváb" és 30 000 szatmári sváb Erdélyben. Két német nyelvű állami
színház (Temesváron és Nagyszebenben), 400 kultúrház (például a bukaresti Fr.
Schiller kultúrotthon), 333 óvoda (16130 gyerekkel), 360 általános iskola (40 071
tanulóval), 18 középiskola (3823 diákkal) ebből 4 önálló német líceum (Temesváron,
Nagyszebenben, Aradon és Brassóban) működik. 1700 német nemzetiségű egyetemi
hallgató tanul a román egyetemeken. Hét publikáció 100 000 példányban jelenik meg
német nyelven: a „Neuer Weg" (országos napilap), „Neue Banater Zeitung" (Bánságban) és „Die Woche" (Erdélyben) — napilapok; a „Karpaten-Rundschau", „Volk
und Kultur" — politikai és kulturális hetilapok és a „Neue Literatur" havonta
megjelenő irodalmi folyóirat. A Román Akadémia keretén belül működő „Forschungen zur Volks- und Landeskunde" szekció a német népcsoportok történetével foglalkozik. A bukaresti „Kriterion", a temesvári „Fáklya" és a kolozsvári „Dacia"
kiadó évente 40—50 német könyvet jelentet meg. A bukaresti és temesvári rádió
naponta kétórás német adást közvetít, a televízió pedig hetente másfél órás német
műsort sugároz. A Román Kommunista Párt Központi Bizottságának öt, a Politikai
Bizottságnak egy német tagja van. Az országgyűlésben 12 német képviselő foglal
helyet. 1968-ban alakult meg a Szocialista Egységfronton belül a Német Dolgozók
Nemzetiségi Tanácsa, amelynek tíz megyei tanácsa, szervezete működik.
A Szovjetunióban

ma 1,9 millió német él (ebből 67% német anyanyelvű), főleg
61

az alábbi négy helyen: a Szovjetunió északi részén, a Komi Köztársaságban; az Ural
keleti és nyugati oldalán: városokban és iparvidékeken; Szibériában, az Omszktól
Kamcsatkáig elterülő vidék településein és Kazahsztánban (Szovjet Közép-Ázsiában), ahol a szovjetunióbeli németek majdnem fele él (800 ezren), például K a t a ganda ú j városában (100 000), Alma-Atában és környékén (60 000).
A korábban főként földműveléssel foglalkozó németség társadalmilag felemelkedett, nagy részük ma már ipari szektorban: gyárakban, bányákban dolgozik. 1957-től
német anyanyelvű oktatás folyik a vegyes iskolákban. A Moszkvában megjelenő
központi német lap mellett Alma-Atában adják ki a „Rote Fahne" (Vörös Lobogó)
és a „Die Freundschaft" (Barátság) című lapokat, ö t szovjet rádióállomás sugároz
német nyelvű adást. Sok német nemzetiségi vesz részt a párt- és államvezetésben
és a kulturális életben.
A Szovjetunióban és a többi szocialista államban élő németek építő m u n k á j u k kal fejezik ki, hogy annyi hányattatás után, az együttélő népekkel együtt végérvényesen honra lelnek a szocialista társadalmi rend épülő-szépülő ú j hazáiban.
A közép- és kelet-európai németség történetének vázlatos megrajzolásában fő
szempontjaink a történetiség és aktualitás voltak és ezek jelzik: olyan témát érintettünk, melynek több fontos részlete még tisztázatlan, de feltárásuk hozzájárul
az előítéletek és elfogultságok még fellelhető görcseinek oldásához, a lenini nemzetiségi elvek biztatóan zajló folyamatának erősítéséhez.

KURUCZ D. ISTVÁN: ÖSZI SZÁNTÁS

62

JUGOSZLÁVIA

A Vajdaság szlovák költőiről
Rehák László könyve szerint (A kisebbségek helyzete Jugoszláviában, Forum
Könyvkiadó, 1967) 1961-ben 73 830 szlovák élt Vajdaság területén. Ez a szám a tartomány lakosságának négy százaléka volt. (A szerbek száma ugyanabban az évben
1017 713, a magyaroké 442 560). őseik mintegy kétszáz esztendeje kezdtek leszivárogni a török hódoltság alól fölszabadított déli területekre, kialakultak többségi
falvaik és központjai, s egy hosszú, de meg-megszakadó erjedési folyamatban létrejött sajátos, az elhagyott anyatesttel rendszeres kapcsolatban álló, attól mégis különböző kultúrájuk, saját szervezeti formákkal, fejlett iskolahálózattal, differenciált
sajtóval, nyomdával, kiadóvállalattal, irodalmi folyóirattal, könyvkiadással, a helyi
és központi szervekben pedig a számarányuknak megfelelő politikai és társadalmi
képviselettel. Nem elhanyagolható mozzanat, hogy ma is természetes kapcsolatot
tartanak fenn a legkülönbözőbb szlovákiai kulturális, tudományos központokkal,
miközben megalapozottan vallják és joggal védelmezik szemléleti autonómiájukat
és kultúrájuk különleges vonásait.
Vífazoslav Hronec vajdasági szlovák költő 1974-es átfogó versantológiája, a gazdag és jól kiszűrt versanyaggal, hatvanoldalas irodalomtörténeti bevezető esszével,
életrajzokkal, fényképekkel és bibliográfiával ellátott Poézia vojvodinskych Slovákov (Obzor, Űjvidék, 1974) kiváló kalauznak bizonyult első tanulmányi kirándulásainkon. Bátran támaszkodom rá, amikor ezt a rövid ismertetőt írom, mert Hronec
megállapításait közvetlen tapasztalataim is igazolják.
Hronec hangsúlyozza ennek a lírának a klasszikushoz, a realizmushoz igazodó
jellegét, szemben a romantizáló irányokkal. Legjobb képviselői eltávolodtak a hagyományos poétikától, írja, de annál teljesebb figyelemmel fordultak a lét alapkérdései felé. Markáns vonásuk a képi kifejezésmód, de ez nem annyira képzeletükből,
mint inkább a valóság közvetlen élményéből táplálkozik. Lírájukra a tragikus életérzés nyomja rá a bélyegét. Fontos, hogy bár költészetük élményvilága a vajdasági
szlovák paraszt életérzéséből sarjad, többet mond annál, mert a helyi sorsot az
emberi sors érvényére tudja emelni. Ez a mozdulat a provincializmusból is kiemeli
a vajdasági szlovák lírát, tesszük mi hozzá.
A szlovák nemzeti költészettől való belső távolodás már a múlt század költőinél
(Juraj Rohon, Matej Ambrózy, Michal Godra, Ján Tóbiás Langhoffer, Jozef Podhradsky) megindult. Rohon helyi benyomásoktól is táplált rousseau-izmusa, Ambrózynak a hegyvidéki őshazában élő kortársakétól különböző síkságélménye, Godra
kései, immár a Bánátban írt verseinek havas-jeges pusztaképe, Podhradskynak fönt
jelzett, a szlovák hagyományoktól máig idegen messianizmusa és miszticizmusa,
amely a két nemzedékkel később föltűnt Krasko lírájához áll közelebb, mint a kortársakéhoz, akik között magányos különcnek számított, csupa sajátos, csak a más
környezetből értelmezhető vonás.
Századunk vajdasági szlovák lírája ezeken az alapokon egyre inkább vajdasági
líra lesz, hiszen továbbra is a tartomány földfelszíni és társadalmi élményéből táplálkozik. A századforduló előtt, a szlovákokra nehezedő hivatalos magyar állami
nyomás hatására, költőik elhallgatnak, s csak az új, jugoszláv államkeretben jelentkeznek ú j tehetségek. Az idősebb nemzedék, amelyhez Ján Cajak is tartozott, az
össz-szlovák irodalom részének vallja magát, de a fiatalok egyre határozottabban
vállalják az ú j államkeretet, a vele járó belső elkülönülés útjára lépnek, s a szlovák
hagyományokból a paraszti vonulat mintáit fogadják el követendő példaként, származásukkal és környezetük másfél százados élményével összhangban.
A dilettáns versfaragók közül Mariéna Czoczeková-Eichardtová, Martin Toman
63

Banátsky, Andrej Sirácky, Ján Myjavec, Stefan Valenta-Subarov neve emelkedik ki
mint olyan, mely esztétikaibb igényű anyagot jelez. Az igazi érés, mint jeleztük, az
új, a háborús években föltűnt fiatal költők indulásával kezdődik. A modern vajdasági szlovák líra igazi úttörője a fiatalon, huszonhat évesen elhunyt J u r a j Mucaji,
egyetlen kötetével (Rozvravené srdce, 1942), az elődök paraszti világának szellemében, de mint született költő, az övékétől összehasonlíthatatlanul nagyobb kifejező
•erővel.
A vajdasági szlovák költészet modern folyamatában Mucaji az elindító, Bohus a
betetőző szerepét játszotta; az utóbbi költői szövegeiben talált első teljes kifejezőjére
a vajdasági szlovák lélek. A korán, mindjárt első kötete után elnémult Andrej
Ferko (Okovaná krv, 1954), a szimbólumokkal végleg leszámoló s azokat képekkel
és metaforákkal helyettesítő Ján Labáth, majd a vajdasági szlovák líra eddig legkiemelkedőbb . egyénisége, a pár éve aránylag fiatalon elhunyt Michal Babinka
immár az ő útjaikat építik tovább.
Pavel Mucaji, Dániel Pixiades, J u r a j Tusiak, Vífazoslav Hronec és Viera Benková-Popitová a háború utáni vajdasági költészet harmadik nemzedékét alkotják.
Egyrészük a negyvenes évek végén, a sematizmus szemléletében kezdett verselni,
fiatalon és tapasztalatlanul, s ez a körülmény így vagy úgy mai dolgaikra is kihat,
bár azóta a hiteles témakört is, a hozzá illő formákat is megtalálták. Viera Benková és Vífazoslav Hronec esetében már többről is beszélhetünk, a tudatosságnak
olyan fokáról, ahova az előző nemzedékek kellő távlat híján eleve nem érhettek föl.
Végül jelentkezett már a folytatás, sajátos kitérőkkel, a még fiatalabb Anna Dudááová és Miroslav Demák személyében.
KONCSOL LÁSZLÓ

ANDREJ

FERKO

Sebesülten
(RANENY)

Fölöttem, tüzes méhek elvadult raja zümmög,
a nap az eszmélet utolsó mézgacseppét
szürcsöli,
mely arra készteti karunk, hogy még egyszer átölelje a földet,
míg bíbor patakokban el nem csorog az erőnk,
de száraz ajkamat búcsúra használni nem tudom.
A nap borzas romboiddá ömlött szét,
a világ elveszíti adott alakját,
s rám részeg zenit hömpölyög.
Vagy mindez csak önáltatás,
elrejteni eszméletem elől,
hogy bátran, csöndben vérezem?
(64

Egyet tudok csak biztosan — a frontsáv
elveszett,
s az aratók körülülték a gazda asztalát;
hallgatom a víg lakodalmasok
énekét,
lyukacsos ereimbe kórokat sodor a huzat,
részegen táncol a szétömlött
napkorong,
s belém lopja magát az üres éj.
A N D R E J F E R K O . 1925-ben s z ü l e t e t t Kiszácson (Kisac). E l e m i b e s z ü l ő f a l u j á b a n , a g i m n á z i u m első öt o s z t á l y á b a P e t r ő c ö n (Petrovác) j á r t , v é g ü l a s z l o v á k g i m n á z i u m f ö l s z á m o l á s a
u t á n , 1941-től az ú j v i d é k i s z e r b g i m n á z i u m d i á k j a . 1944 n y a r á n c s a t l a k o z o t t egy ú j v i d é k i
p a r t i z á n e g y s é g h e z , m e g s e b e s ü l t , a u g u s z t u s b a n e l f o g t á k , S z e g e d e n h a l á l r a í t é l t é k , d e az
ítéletet n e m h a j t o t t á k v é g r e , s 1945 á p r i l i s á b a n h a z a t é r t . T a n u l m á n y a i t P e t r ő c ö n f o l y t a t t a , s 1946-ban leérettségizett. 1954-ben végzett a b e l g r á d i e g y e t e m o r v o s i k a r á n , 1956 . ó t a
gyakorló orvos Petrőcön.
V e r s e k e t és n o v e l l á k a t a h á b o r ú s é v e k b e n k e z d e t t p u b l i k á l n i , H e r o á l n é v e n , a b u d a p e s t i
S l o v e n s k á j e d n o t á b a n . A f e l s z a b a d u l á s u t á n v a j d a s á g i s z l o v á k l a p o k k ö z ö l t é k verseit, s
1954-ben j e l e n t m e g O k o v a n á k r v c í m ű k ö t e t e . 1956 u t á n elhallgatott.

JÁN

LABÁTH

Kiszúrt szemű szent
(SVATEC S VYPICHNUTYMI OCAMI)

Benyitsz az udvartérbe Az öröklétből füstölők sora fakad s a hallgatás
oszlopaihoz láncolt nagyság sebesen dobol a
Véredben Átkozott kiszúrt szemű szent vagy fél lábaddal
ezen a földön míg a másikkal a tömjén
Hajlékfedele alatt emeled őseid kificamodott
reményét
imáidban amikben nem hiszel többé Mit lát
Kinyomott szemed Mit hall megkövesült füled
a sok százados visszhang sziporkáiból Vakon bolyongsz a régi
S az új középkor kegyetlenségétől fojtogatottan Mítoszok ébresztenek
legendák vadítanak no meg a tisztelet mely az ébredésből
Sarjad s térdre hullni parancsol e szentély oltára előtt
mely hallgat és misztikus hangján énekel érzelemCsengettyűivel mik ujjaidból s tenyeredből s a járomcsont fölött
feszülő bőrből serkennek a sírásból mit szádban
Forgatsz hogy ne kelljen szégyenkezned miatta a halott
szemű elevenek előtt Közben ráébredsz hogy
Százszor elátkozott vagy Gonosz bűbájt bocsátottak rád a vén sírhalmok s a falakon
sorakozó figurák
kik újra élnek s angyali pallosaikkal ütlegelnek Pirulsz
Félrehúzódva fivéreid miatt kik vonakodnak
neveden
szólítani Nem tudják mily név dukál
5 Tiszatáj

65

A szentnek ki le mert szállni az emberek
hajlékaiba
s oltáraik elé noha a falun kívül a helye
A szélben a fagyban mint mondják Meg a lemondásban Fölegyenesedsz
készülsz tovább szolgálni az istent akinek
Fölszenteltek Akinek föláldoztak egy hajnali
titkos szertartáson Tieid barátaid az ég madarai
Akik megvidámítanak
Akik megerősítenek s orákulumokat
szólnak sorra látogatván a gyöngéket kik
Láthatatlan várfalaik gyűrűjéből a tág világba vágynak s szemükből
a lelkesültség s a kockázat szikrái sisteregnek
Hagyjátok
Hadd vesszenek ott a csöndes bolondok

és vársz

Ám a zene mely a magas díszmennyezetről
száll alá a vándorok
gúnyájába bújt angyalsereg kórusa mely más
templomokból
S más korból zsong ide fölserkenti a kőben alvó lábnyomokat S kicsalogatja
az ezüst és arany csengését meg a bíbor kelmék
suhogását
A civilizáció nagyjainak koronázására szántakét míg maga a civilizáció
szégyentől
kipirult orcával áll itt a romokon a vád miatt mit
Bezsebel az udvartérben a rétéken az erdőkben a völgyben amerre kígyók
varjak gyíkok gyanánt kúszik előre a történelem
A kőét mely egymaga áll fönn mert kemény kőből
a szíve s mert keményfejű Gyommal
füvekkel
S a nappal barátkozik mely évezredünk s az eljövendő
évezredek szemével tekint le rá
Te pedig magadba lépsz ahogyan e templomba léptél hátikosár
és bot nélkül fedetlen fővel és tiszta lábbeliben
S meghinted homlokodat az edényből mely itt állt mikor még
kicsinyke voltál s kék volt a szemed s még nem esett bele a kételkedés
S a kicsinyhitűségé s a kiábrándulásé az életből mely ím
itt folyik előtted az ismeretlenből a századokba konok mód
E földből mely nyers és terméketlen büszke csökönyös
s a maga hiú és ideiglenes folyamatában örök időkig tartó
A füstölő derengése sír az árnyékod

pondrója

fölött

J A N LABATH. 1926-ban s z ü l e t e t t P e t r ő c ö n ( P e t r o v a c ) . Az e l e m i n é g y é s a g i m n á z i u m
alsó négy o s z t á l y á t s z ü l ő v á r o s á b a n végezte. 1944-ben r é s z t vesz a n e m z e t i f e l s z a b a d í t ó
h a r c b a n , s a g i m n á z i u m o t c s a k 1946-ban fejezi be. E g y ideig a H l a s l ' u d u i f j ú s á g i m e l l é k letét szerkeszti. 1953-ban v i l l a n y m é r n ö k i oklevelet szerez a b e l g r á d i e g y e t e m e n . K é s ő b b
r e n d e s m é r n ö k i h i v a t á s a m e l l e t t a N o v y zivot c i m ű v a j d a s á g i s z l o v á k i r o d a l m i l a p o t is
s z e r k e s z t e t t e . Dolgozott Ú j v i d é k e n , B a n j a L u k á n , P e t r ő c ö n , B e o c s i n b a n . M a Ú j v i d é k e n él
és dolgozik.
Eddig öt v e r s k ö t e t e j e l e n t m e g : Slnecné hodiny (1958), K e d r i e k y r o z v o d n i a sa (1961),
V z b u r a o b l a k o v (1963), J e s e n n á k r a j i n a (1970), S v á t e c s v y p i c h n u t y m i o c a m i (1971).

66

M I C H A L B A B I N K A

Látogatás
(NAVSTEVA)

Egyedül az ember a mezőn és annyi hang
egyedül a várakozó a mezőn s a mező nem mocsár robbanó
madárcsapatokkal
s a mező nem irtott erdő ahol a tiprott élet kémlelődik
a mező titokzatos szavakkal szól pulzusában naiv tények
lüktetnek
s nem érti sem szavát sem tetteit az összeszűkült szemű elvonulónak
s nem érti és nem tudja sem hogy miért sem hogy kicsoda sem hogy mikor
sem azt
hogy a magány hívatlan érkezik s hogy akkor érkezik amikor a nyájas bomlás
hasonlóan az emlékezethez mint borostyán az álmodó sziklarajt lelkünket
körűiszövi
amikor az ember keze valótlan világokba menekül
*
az ajándékkal melytől undorodik az arra kószáló halál
Egyedül az ember a mezőn lila falvak hátterével

szívüket

tornyok hallgatag

cövekei
sebzik

lila hátterével annak ami volt és ami nincs nem is lesz többé
talán
a gyermekkor rózsaszín hátterével mely még mindig eleven s ficánkol és zsivajog
s mókázni fog örökkön örökké ámen híján
s fura teremtmény az ember a szórványokon rabszolgaként
jobbágyként
a szórványokon mint az úr aki hívatlan megjelent a kék harmatban
vagy a terített asztalnál az előcsarnokban a trónon
a szórványokon mint a vérrel átitatott gúzs mint a ránc mint a szív
amiből könny csepeg
ami nap-musttal töltekezik és duzzad
hangok millióitól
duzzadozik
egyedül az ember a mezőn száma sincs meghívásokra
fülel

MICHAL B A B I N K A . N a g y l a j o s f a l v á n (Padina) s z ü l e t e t t 1927-ben. V e r s e c e n 1948-ban t a n i tői k é p e s í t é s t szerzett. E l ő b b tanított, m a j d 1952-ben b e i r a t k o z o t t az ú j v i d é k i p e d a g ó g i a i
f ő i s k o l á r a . K é s ő b b a r á d i ó s z e r k e s z t ő j e . 1955—58-ban az ú j v i d é k i D n e v n i k s z í n i k r i t i k u s a ,
u t á n a t a n í t ó , két évig f ü g g e t l e n író, a H l a s l ' u d u c í m ű s z l o v á k n a p i l a p s z e r k e s z t ő j e , s
1969-től h a l á l á i g a N o v y zivot című i r o d a l m i f o l y ó i r a t s z e r k e s z t ő j e . E l h u n y t 1974-ben.
K ö n y v e l : B e z b o z n é letá (1960), P r i e s t o r y (1961), R o z k o s n e n á v r a t o v (1964), P o d k r o k o m
p r s t ' (1967), S t r e t n u t i a m v ú s t r e t y (1970), K o r n a t e n i e n a v r e l í n (1970). G y e r m e k k ö n y v e k : N a
s a r k a n o v o m c h v o s t e (1958), A b e c e d a s k á c e (1961), Sto ú s m e v o v a j e d n a slza (1962),
V t r o c h t u c t o c h — r o z p r á v k a (1962), Cengácik n a d o b r é r á n o (1968), A k o r á s t o l I g o r k o
(1970). V á l o g a t á s o k és idegen n y e l v ű k i a d á s o k : B e z b o z n é letá (1966), I bi z e m l j a (szerbül,
1970), U n d e se n a s c ceturile ( r o m á n u l , 1972), Igor n a g y r a nő ( m a g y a r u l , 1972). F o r d í t o t t
két k ö n y v e t s z e r b r ő l s z l o v á k r a . H á r o m v e r s k ö t e t e k é z i r a t b a n m a r a d t .

5*

67

JURAJ

TUSIAK

Első monológ
(VRAVENIE PRVÉ)

Tenyeremen hever a rónaság,
szememben nyílik a tisztesfű,
hajamban fonják fészküket a csízek.
A mama a mezsgyén hozott engem
ahol pipacs virágzik;
attól olyan piros a vérem.

világra,

Facsikón lovagoltam.
^ Nem legénykedtem
sokáig,
mert a mama gyorsan
megöregített,
a ház pedig nem lehet meg asszony keze
A szerelem csak azután jött.

nélkül.

Örök vagyok, mint a rónaság nagy szelei.
Ha majd a vén temető sövényéhez
temetnek,
fiatal hárs képében a sír fölé növök
s dalolni fogok, dalolni,
mint a madár ...

Második monológ
(VRAVENIE DRÜHÉ)

Mondom:
itt állok fél lábszárig a temető fekete
borzas fejemmel a fellegek között
esőért
könyörgöm.

földjébe

Szárazság van,
de talp forma
tenyeremmel
a fű s az árpa majdani szálkáinak

selymét

Sörényem villámok verik;
verjék csak.
ha tengeri és cirok csírázik

belőle.

majd

ásva.

simogatom.

Zsíros sörényemet megrázom
— felhő szakad,
vállat rántok megvetőn
— a szőlőt jég veri el.
Ügyis ördög viszi az egészet,
a pénzre pedig fütyülök:
összezsugorodom,
vissza a lábamba,
ölnyire a föld alá.
J U R A J T U S I A K . P e t r ő c ö n született 1935-ben. Az elemit és a g i m n á z i u m o t s z ü l ő v á r o s á b a n
f e j e z t e b e . 1953—54-ben ú j s á g í r ó , 1954—56-ban elvégzi az ú j v i d é k i t a n í t ó k é p z ő t , s évekig
tanít. 1963—1970-ben a H l a s l ' u d u s z e r k e s z t ő j e , m a j d 1972-ig a Vzlet c í m ű i f j ú s á g i l a p n á l ,
1973-től a N o v y z i v o t n á l dolgozik. K ö z b e n szerkeszti a N a s i pionieri, illetve P i o n i e r i
című lapot.
V e r s k ö t e t e : Maliny v j a n u á r i (1962). N o v e l l á s k ö t e t e : K r c m a (1973). G y e r m e k v e r s - g y ű j t e m é n y e i : Z a p r i e h r s t ' r a d o s t i (1959), J e d n o d u c h é slová (1969). M e s é s k ö n y v e i : O bielom
j e l e n o v i (1961), M a x i m i l i á n v m e s t e (1971), M u s k a s v e t l u s k a a h r a c k y (1972), P o s t a v í m si
k a s t i e l ' v e z i c k o v y (1973), M e s e j á t é k á t (Cervené m a i é m e d v i e d a ) az ú j v i d é k i F o r u m m a g y a r u l is k i a d t a (A p i r o s m a c k ó , 1961). N é g y k ö n y v e t f o r d í t o t t s z e r b - h o r v á t b ó l , e g y e t
oroszból, e g y e t szlovénból s z l o v á k r a , e g y e t pedig (Sikula R a f a e l a p ó j á t ) szlovákból
szerb-horvátra.

VIERA

BENKOVÁ-POPITO

VÁ

Nyugtalanság
(NEPOKOJ)

I
Kitépték belőlem a bizonyosságot,
s odaadták
a kéményem körül ólálkodó
szeleknek.
Bevették bennem
a kettőnk szerelméért
bástyát.
A keresés útjait

emelt

járom...

II
Kitéptem
kitéptem

magamból a szeleket,
magamból a szerelmet,
69

s elültettem, a juharfa
korhadt fa alá.

alá,

Átjárható
éj...
Süket csönd a szívemben.
III
Kitépték belőlem a bizonyosságot,
bevették bennem a bástyát,
dalra gyújtott a juharfa;
hamvába holt kandalló —
fölapritott
szívem.
Szikrázik az éj.

Füvek jegyében napgolyó
(SLNKO V ZNAMENt TRÄV)

Párzó szelek
s árpa-fogak
Megkövesült
agyag-vitézek
Tó állománya
s csillag-nyáj
vízszentelőre.

a tej-mező fölött,
közt kopasz mező.
füvek
lenyomata
pajzsain.
árad,
gyűl a kúthoz,

Sírdombok tumorai: föld
be-belopózik
álmainkba.
Füvek jegyében

gumója,

napgolyó.

e

(KRÜH)

Kimondani magunk, és levedleni a bőrt,
lenni a bőr, mikor a vipera vedlik,
amikor sebeit ön-nedvével
gyógyítgatja,
kimondani magunk, hogy lélegezzék a vers

Kimondani magunk, és lenni a szó-test,
víz tüköré, mag-gyökér,
föld sóhaja, ha Vénusz öle görcsbe rándul,
kimondani magunk, és levedleni a bőrt.
Mindig a körben: ez az örök igazság,
s ez a mi örök kételyünk.
Kimondani

magunk, hogy lélegezzék a vers.

VIERA B E N K O V A - P O P I T O V A . 1939-ben született P e t r ő c ö n . Az e l e m i t és a g i m n á z i u m o t
s z ü l ő v á r o s á b a n végezte. Szlovák—cseh s z a k o s t a n á r i o k l e v e l e t szerzett a b e l g r á d i e g y e t e m
b ö l c s é s z k a r á n , 1971-ben. 1962—65-ben a H l a s l ' u d u belső, 1973-ig k ü l s ő m u n k a t á r s a , 1973
á p r i l i s á t ó l f ü g g e t l e n író. 1965-től a N o v y zivot s z e r k e s z t ő j e . 1967 óta B e l g r á d b a n él. V e r s e s k ö n y v e i : M á j o v y osial' (1964), V a r i á c i e (1969), O b r a d y (1971). N o v e l l á s k ö n y v e : L e s n á
s t u d i e n k a (1973). N e g y e d i k k ö t e t e : K o r á b istoty. F o r d í t szlovénból s z l o v á k r a , csehből
szerb-horvátra.

ANNA

DUDÁSOVÁ

Ha széthajtjuk az időt
(KED ROZHALÍME CAS)

Keresztúton a hold
bizonysággal tölti meg a nyomokat,
a jelenidő felszínén
szertefolyva
tovacsorgunk.
Csobognak a szétáradó tekintetek a ködben,
s lidércfények úsznak utánunk.
Parton a nyár félrelökött bölcsője
elszundított halászt ringat,
megváltásukra várva
sirályok dajkálják
időűző álmait.
Amíg a reszkető lélek sikolya
szavakba ömlik át,
a szomjazó homok
káprázatos szemét
s napjaink sugarait kínálja.
Testünkben a szálka
az eljövendőt kápráztatja
köztünk az űr
hazugság.

el —

71

Kanizsa fölött a csillagok
(HVIEZDY N A D KANIZOU)

Kószálnak az álmok:
ősz színei között
keresik a fészkük
mint szomjúhozó a forrást.
Fény vájta reggel
kínálja
gyümölcsét,
az elszelelt időben
porrá válik a kő.
Kanizsa fölött a csillagok
nem, adnak öröklétet,
s mi együtt remegve
a lombbal,
magunkban

hordozzuk

Könnyű a teher,
ha Nap-bölcsőben

a

visszhangokat.

ringatja a szél.

Kaszás
(KOSEC)

Magány téveteg ütései
a reggel tükörében,
magzik a nappal.

Vér vájta meder
kihúnyt visszhangokat
terhét a hajó.

Kaszája alatt hempereg
a kaszás izzó tekintete
a múlt idővel —
sóhajt a fú.

A kaszás termékeit
poharunkban ring
a jövendő.

kaszálja

<5 meg a szél öleli

egymást.

cipel:
—

ANNA DUDASOVA. A n t a l l a l v á n (Kovacica) s z ü l e t e t t . M a l o C r n i c é b e n él, s z o c i á l i s g o n dozó, v a l a m i n t a Stig c i m ű f o l y ó i r a t belsfi m u n k a t á r s a . K e z d e t b e n s z e r b - h o r v á t u l i r t .
V e r s k ö t e t e i : V s a d é m a sliedia m r a v c e ; p o s t o p á c h n e d o s i a h n u t e l ' n o s t i . V a j d a s á g i s z l o v á k
költőket lordit szerb-horvátra.

72

PAEO

BOHUS

Lenni
(BYT')

Lenni ennyit jelent:
megvilágítani többé-kevésbé összefüggéstelen
mik bennünk
születnek,
s olvasni egy kicsit belőlük.
Mintegy befejezetlenül
most
szikraként...
Ha,muvá,
ha lehetséges,
csak holnap válni.

szövegeket,

létezni,

Folyni és nem időzni
a félelmek sása
s az idő homokja között.
Ennyit jelent:
menekülni is, elfogni is,
sehova sem érni is,
várni is.
Mint egyenes a vonalzó mentén,
úgy folyik a lét
majdani halála mellett,
azaz
ilyen vagy olyan jövője biztosítva
,

A lét a legrövidebb
két pont között,
odvas fából nyert
tapasztalás.

van.

kapcsolat

KONCSOL LÁSZLÓ fordításai

P A L ' O BOHUS. P e t r ő c ö n (Petrovac) s z ü l e t e t t 1921-ben. Az elemi négy o s z t á l y á t j a v a r é s z t
s z ü l ő v á r o s á b a n végezte, m a j d 1941-ben Itt i s érettségizett, a v á r o s s z l o v á k g i m n á z i u m á b a n .
Ősztől 1944 m á j u s á i g a szegedi o r v o s i e g y e t e m h a l l g a t ó j a . 1941 n o v e m b e r é b e n á t m e g y P o z s o n y b a , s a K o m e n s k y E g y e t e m o r v o s t u d o m á n y i k a r á n t a n u l t o v á b b . 1955 j ú l i u s á b a n t é r
v i s s z a J u g o s z l á v i á b a . 1958 j a n u á r j á t ó l dolgozik ú j r a t ü d ő g o n d o z ó i n t é z e t e k b e n , e l ő b b
D é l - S z e r b i á b a n , k é s ő b b S o k o b a n j á b a n . 1973-ban n y u g d í j b a v o n u l és v i s s z a k ö l t ö z i k s z ü l ő v á r o s á b a . Első v e r s e i t a N á s zivot 1939-es é v f o l y a m a közölte. A h á b o r ú előtt a N á r o d n á
j e d n o t á b a n , a h á b o r ú alatt a B u d a p e s t e n m e g j e l e n t S l o v e n s k á j e d n o t á b a n , a h á b o r ú
u t á n az összes v a j d a s á g i s z l o v á k l a p o k b a n p u b l i k á l t .
K ö t e t e i : Zivot a b r á z d y (1943), P r e d s a k o l ' a j (1971), H v o e z d n e p r o s n o (1972), C a s o m d o j d e m e (1974).

73

„

Benkő Samu két új könyvéről
Két új Benkő Samu-kötet látott napvilágot mostanában: egyik a Magvető
Könyvkiadónál, másik a Kriterionnál. A Magvető „Elvek és utak" sorozatában kiadta az először épp tíz éve megjelent Bolyai János vallomásait — az azóta írt Bolyai
Farkas-tanulmányokkal együtt — Apa és fiú címmel, a Kriterion pedig mintaszerű
gonddal és gyorsasággal kötetbe gyűjtötte A helyzettudat
változásai cím alatt a
kolozsvári történész legutóbbi években megjelent rövidebb tudományos dolgozatait,
esszéit, könyvbevezetőit, recenzióit. A szakma Bolyai János vallomásait azonnal a
terebélyes Bolyai-irodalom néhány eligazító alapművének egyikeként ismerte fel és
el; Tóth Imre — akinél a dolog megítélésében nincs illetékesebb — Paul Stáckel
Bolyai-kutatást elindító, máig nélkülözhetetlen klasszikus monográfiájához hasonlította s mérte Benkő Samu könyvét. A könyv azonban szakmai körökön túl is valósággal revelációként hatott — Németh László említi, hogy ismeretében egészen másként írta volna meg Bolyai-drámáját —, s szerzője akarva-akaratlanul a gyorsan
fejlődő művelődés- és tudománytörténetírás élvonalába került, akitől most m á r a
Bolyai-könyvhöz méltó műveket vártak. Benkő Samu pedig úgy felelt meg a várakozásnak, hogy szép csendesen forradalmasította az egész magyar művelődéstörténetírást: megreformálta módszereit, újrafogalmazta célkitűzéseit és kereteit.
Először is egészen különleges és szoros kapcsolatot teremtett forrásvilágával.
A magyar művelődéstörténetírás nagyjai persze Takáts Sándortól Klaniczay Tiborig
mindig is források közelében éltek, írtak és gondolkoztak; ámde Benkő Samu ezen
túl bensőséges, valósággal személyes és baráti viszonyba kerül velük. A többi történész — szerencsés esetben — „megeleveníti" adatait; Benkő Samu ellenben —
mesteréhez, Kelemen Lajoshoz hasonlóan — eleven forrásokra lel, élő vizekre vezeti
az olvasót. Ügy ül le faggatni a kéziratokat, ugyanazzal a természetes magatartással
és észjárással, mint ahogyan a kilencvenesztendős Kós Károllyal — maga is élő
történelem — elbeszélgetett magafaragta sakkfiguráiról. Nem ölt tudós doktori
ornátust, nem igyekszik elképeszteni mérhetetlen filológiai tudásával és értelmezéseinek szellemességével. Olyan közvetlenül és köntörfalazás-mentesen bánik forrásaival, mint a nagyon jó riporter a beszélgetőpartnereivel; Beke György szokta
ilyen lényegretörő egyszerűséggel megszólítani és megszólaltatni riportjainak szereplőit. Ez az egyszerűség és közvetlenség engedi azután az olvasót is közvetlenül a
megszólaltatott források közelébe; nyoma sincs Benkő historiográfiájában a forráskritikai akríbia raffinált és monumentális lábjegyzet-kriptáinak s apparátusmauzóleumainak. Bolyai János sok évnyi fáradtsággal rendezett kézirattömegéből például
micsoda megközelíthetetlen, könyvtárnyi irodalommal körülbástyázott, és az összes
volt s jövendő tudományos vetélytársakat „lesöprő" forráskritikai remekelést sikerítettek volna mások; Benkő Samu ellenben nem fitogtatja jártasságát a kéziratokban, a legszükségesebb másodlagos irodalomra szorítkozik, s hagyja beszélni a forrásokat. Nem mintha nem bánna vélük nagyon is kritikusan. Csak éppen nem
74

engedi, hogy a kritika kavicsai eltérítsék és eltömjék őket. Még magától a forrástól
is védi annak tisztaságát: biztos szemmel s kézzel válogat az áttekinthetetlen kézirattömegben, elválasztja a fontosat a lényegtelentől, az eleven embert keresi, nem
csontváza ezernyi apró darabra hullt porcikáit. Nem fetisizálja az általa először föltárt kéziratokat, nem akar fényükben mindent újraírni. Szívesen elismeri elődei
érdemeit, s ahol Bolyai-képe megegyezik az övékével, elfogadja — tisztességgel idézett — megállapításaikat. Mégis merőben ú j és organikusan összefüggő Bolyai János
így kikerekedő portréja, s nem kell külön hangsúlyozni, mert evidens, hogy ez az
igazi. Benkő Samu forrástechnikája evidenciaélményt teremt, a források az ő historiográfiájában „evidenciák" forrásai, Veres Péter-i értelemben. Ezért pontos és
jogos a címben a „vallomásai" szó, nem az idézett kéziratos anyag kivételes bősége
és újdonsága miatt. Az idézetek tömegéből konkrét emberi kapcsolatok emelkednek
ki, ezek rendezik, észrevétlenül szinte, szervessé és életessé a hatalmas anyagot.
Benkőnek soha sincs rá szüksége, hogy karakter- és jellemábrázolásokkal bűvölje
olvasóit (s önmagát), az ő emberi kapcsolatokba szerveződő forrásrendszerében
minden magától a helyére kerül, s még a hiány is forrássá válik, mint például az
öregedő Bolyai János nem találkozása ifjúkori barátjával, Szász Károllyal, aki
Bolyai Farkas tanszéki utódaként évekig ugyanabban a kisvárosban él. S a konkrét
emberi kapcsolatok rendszerében megnyugszik végre az évszázados pör apa és fiú
között; végleg a történetírás lomtárába kerül a hálátlan, kötekedő, nagyvilági „osztrák—magyar katona-lángelme" rosszfiú, és a meg nem értő hiú, irigy, önmagát
szétszóró, Gausszal bizalmaskodó, szentimentális kisvárosi atya rémképe. De nem
mintha Benkő bármiféle vétküket vagy akár gyengéjüket is elhallgatná vagy pláne
szépítené; apa és fiú teljes egészében bemutatott viszonyában azonban önmagától
szétválik az érc a salaktól, s bolond (vagy szellemtörténész) legyen, aki ezután is
összekeveri a kettőt. S ugyanígy tisztázódnak a Bolyaiak kapcsolatai a többiekkel:
családjukkal, barátaikkal, ismerőseikkel; a nagy Gausszal, Lobacsevszkij jel, a világgal: S bár Benkő le nem ír egyetlen matematikai képletet, és tudatosan tartózkodik
a nagy fölfedezés bármily futólagos ismertetésétől, mégis jobban megértjük könyvéből a matézis jelentőségét apa és fiú életében s az övékét a matézisében, mint bármiből, amit eddig erről írtak. Pedig az nem kevés, és nem is mind értéktelen.
A megértés „titka" végeredményben Kolumbusz tojása: a források konkrét emberi kapcsolatokká rendeződését a „helyzet" mérnöki pontosságú bemérésével alapozza meg Benkő Samu. Így és csakis így érthető meg, a tényleges erdélyi helyzetből, Bolyai János észjárásának szédületes pályája és egyéni életének tragédiája; de
tán még ennél is jobban tettenérhető Benkő helyzetanalízise a Bolyaiakénál kisebb
jelentőségű esetekben, ahol a teljesítmény és a helyzet racionális arányát nem
váltja még fel a lángelme mindig legföljebb csak megközelíthető irracionalitása. Így
például a Sipos Pált, Beke Sámuelt vagy Ormós Zsigmondot bemutató esszékben.
Sípos Pál viszonylag jól ismert alakja a magyar művelődéstörténetnek: az első
nemzetközileg nyilvántartott magyar matematikusként „jegyzik". Ámde Benkő nem
ebből az absztrakt aspektusból közelít hozzá; őt nem ez a — valljuk be, szívszorítóan sokadrendű — „világhír" érdekli. Ő azokat a tényleges és közvetlen megélhetési, művelődési és emberi viszonyokat keresi, melyek egy ilyen kvalitású ember
pályáját az akkori Erdélyben meghatározták, kibontakoztatták, behatárolták. Észreveszi a hagyományosan kialakult oktatási rendszer lehetőségét arra, hogy egyetlen
hivatott fizika—matematikatanár, Kováts József munkája nyomán hirtelen föllendülhessen a matematikatanítás színvonala. De látja a feudális korlátokat is: Kováts
kiművelődéséhez a Telekiek támogatása kellett, Sámuel gróf „mentoraként" járta
meg a külföldi egyetemeket. Esetleges és esendő tehát ez a lehetőség, ámde szerencsés esetben még a tanítványokra is kiterjedhet: Sipos indulását mindenesetre
Kováts Telekieknél kivívott presztízse egyengette. Előkelő pártfogók s jóakarók révén jutott később is szászvárosi, illetve sárospataki professzorsághoz. Mindkét helyt
derekasan megalapozta, illetve megjavította a természettudományos és matematikai
oktatást, ámde ahhoz, hogy gondolatai az iskola horizontján túlemelkedhessenek,
75

külső inspiráció kellett: Kazinczy fáradhatatlan biztatása. Kazinczy nyelvmívelő
kapcsolatai persze nagyon jól ismert fejezetét képezik a magyar művelődéstörténetírásnak, ámde Benkő az anyanyelvűség igényében a nemesi kultúrapártolás hagyományos feudális kereteit szükségképpen szétfeszítő ú j erőt fedezi föl. Mert az
anyanyelvű filozófiai esszé megteremtésével Sípos nem csupán azt igazolja, hogy a
magyar ugyanolyan alkalmas magvas filozófiai gondolatok kifejezésére, mint a német vagy a latin. Kant, Fichte és Schelling rendszerének tanulmányozása nyomán
Sípos úgy fogalmazza meg a szabadság problematikáját, hogy abban nemcsak a
cenzúra, de még a felvilágosodott eszmékkel kacérkodó Aranka György is „eretnekséget" szimatol. Nem is kapta meg egyikre sem „a cenzor Imprimatur-ját, s ez
önmagában véve is sokat mondó minősítés". Ámde esszéi — Benkő nem rest kikutatni — így is terjedtek, másolatokban. S „ez az önmagában véve is beszédes
érdeklődés jele egyben annak is, hogy Sípos írásai kora értelmiségi világában objektív szükségletet elégítettek ki." „Filozófiai írásaival Sipos tudatosan vett részt
kora eszmei harcaiban"; segítette az értelmiségiek kicsiny körében a helyzet tudatosulását. S ezzel a kitörést készítette elő a „feudalizmus zárt hierarchikus r e n d j é ből", hiszen „a helyzettudat változásainak lényegére jellemző sajátossága vizsgált
korszakunkban a demokrácia hiányának egyre konkrétabb érzékelése, következésképpen kivívása szükségességének fokozatos felismerése és az érte vívott küzdelem
vállalása."
Az anyanyelvűség és a demokrácia igénye ezeken a tájakon tehát genetikusan
és elválaszthatatlanul egyesült. A szintézisben olykor az egyik, máskor a másik
hangsúlyozódott; Beke Sámuel zilahi református pap az ezernyolcszázharmincas
években például — a korabeli román értelmiséghez hasonlóan, Lamennais abbé h a tása alatt — a demokratikus társadalmi átalakulást sürgette és „a feudalizmusból
való kilábalásnak a külföldi modelljeit" népszerűsítette prédikációiban; Ormós Zsigmond is a radikális polgári átalakulás lehetőségeit taglalta Szabadelmű
leveleiben,
hiszen az ő haladáseszményük önként értődőként tartalmazta a népi, illetve nemzetiségi szabadság eszméjét. Hasonlóképpen az 1848-as román röpiratok és felhívások „azt bizonyítják, hogy az erdélyi román értelmiség már kora tavasszal fölkészült, hogy megfogalmazza a társadalmi és nemzeti fölszabadulás programját. Ez az
értelmiség a maga létalapját látta abban, hogy nemzeti Jogait törvény biztosítsa,
mert értelmiségi mivoltából következett, hogy a román nyelv használatát, anyanyelvű kultúrája szabad kibontakozását a demokrácia elidegeníthetetlen részeként
értelmezze". A magyar és a román demokratikus törekvések nem keresztezték
eleinte egymást nemzeti tekintetben sem. „Iosif Ighian aranyosbányai ortodox esperes »az Európában közelebbről megtörténtek-« legfőbb következményét abban látja,
hogy »Erdély különböző ajkú és fajú, eddig egymástól elszakasztott fiait egységben,
testvériségben és barátságban közelíteni s összeforrasztani-« fogja." Az „Eszmék és
tettek 1848 tavaszán Erdélyben" című társadalompolitikai esszében Benkő Samu félreérthetetlenül demonstrálja, hogy akik a magyarság „javára" korlátozni kívánták a
többi nemzet önállóságát, azok egyben a radikális polgári átalakulás ellenségei is
voltak, s fejtegetéseit Simion Bárnutiu elvének szellemében summázza, „mely szerint »nemzet nélkül a köztársaság is átkozott zsarnokság«".
De éppen ez az esszé mutatja meg nagyon tisztán az eszmék — s véle az értelmiség — akciókorlátait. „A világnézeti eligazodásban elsősorban a társadalmi fejlődés elért szintje döntötte el, hogy ki maradt meg bezárva (ideiglenesen vagy éppen
örökre) a gondolatok szférájában, s velük szemben mely eszmék találták meg a
maguk természetes ú t j á t a tettek irányába, s dúsították maguk is az eseményeket
alakító-formáló energiákat." Azaz Benkő Samu soha, egyetlen pillanatra se csábul
el adatai mai kívánságok és értékek szerinti „súlyozására", de mint az eszmék jó
történésze kötelességszerűen s hűen regisztrálja az uralkodó koráramlatokkal szembehelyezkedő meg nem valósult tendenciákat is. Benkő jól tudja, hogy a való világ
nem a történészek oknyomozó láncai szerint igazodik; valójában választási lehető^
ségek teremtődnek, s az értelmiség egyik föladata éppen az alternatívák észrevétele
s tiszta, kidolgozása. Így például Kemény Zsigmond az ezernyolcszázhatvanas évek
76

elején, mikor a Pesti Naplót szerkesztette, „a nemzetiségi politikának olyan elveit
fogalmazza meg, melyek tizenhárom évvel korábban Balázsfalván, az azóta Szabadságmezőnek nevezett réten hangzottak el, követelvén, hogy az erdélyi román nemzet
váljék alkotmányos és szervezett, a törvényhozás házában tanácskozó és határozatiszavazati joggal felruházott nemzetté". Óva int, nehogy a németesítés bukott politikáját valamiféle magyarosítás váltsa fel; „Kemény egyenesen nevetségesnek tartja,
ha valaki azzal hozakodnék elő, hogy a kultúra általános terjesztését össze kell
kapcsolni a magyar nyelv terjesztésével... »-A nemzetiségi igényeknek az emberjogokkal és korszellemmel ellenkező ignorálása« bűn, mert az emberi léthez nélkülözhetetlen életfeltételektől fosztja meg az egyik csoport a másikat." A kiegyezéshez
vezető erők huzavonájában Kemény radikális polgári politikai elvei, tudjuk, nem
váltak tetté, de lapjában fölsorakoztatta a nemzetiségi probléma legképzettebb magyar szakértőit, köztük Mocsáry Lajost, aki azután egészen a századelő radikális
értelmiségi mozgalmaiig (Huszadik Század, Galilei kör) ható politikai programmá és
testamentummá fejlesztette Kemény nemzetiségi kérdésben vallott nézeteit. Benkő
régebbi kötetéről, a Sorsformáló értelemről írt recenziójában Gáli Ernő már figyelmeztet rá, hogy milyen kompetens érzékenységgel vizsgálja Benkő Samu nemzettudat és társadalmi haladás tájainkon különösen erősen és nehezen kibogozhatóan
szövődő szálait; A helyzettudat
változásaiban ezek a vizsgálatok a közép-keleteurópai értelmiségtörténet világosan meghúzott koordinátáiba illeszkednek.
Arra is Gáli Ernő figyelmeztetett különben, hogy Benkő Samu szívós következetességgel folytatott értelmiségtörténeti tanulmányai a konkrét történettudományi
eredményeken túl fontos elvi megállapításokkal szolgálhatnak „az értelmiség általános szociológiájához". A jelen kötet ebből a szempontból is nagy előrelépés, s
minden szempontból igazolja Gáli Ernő várakozását. „A történelemo — összegezi
értelmiségszociológiai megfontolásait Benkő Samu — sorshelyzeteket hoz létre, s
ezekben a tudatosság különböző szintjén magatartásformákat alakít ki az ember.
A tehetség, a tudás és a meggyőződéssé kristályosodott erkölcsi normák egyénenként
ugyan váltakozó erőtérben szabják meg az életpályák irányát, s a véletlen is elég
gyakran belejátszik azok alakulásába, de — ha tetszik, ha nem — a megörökölt történelmi helyzet határolja körül a cselekvés lehetőségeit. Nem úgy, hogy az egyén
szükségszerűen megbékél, illetőleg megelégszik azzal, ami születésekor körülveszi,
hanem úgy, hogy számol vele. Az értelmiségi tudatnak különösképpen az a rendelt
hivatása, hogy az objektív szituáció megváltoztatására vállalkozik. Csak így születhetnek ú j eszmék, csak ezen az úton léphet előre a tudomány és a művészet."
Ebben az általános értelmiségszociológiai keretben azután önként fölszámolódik
művelődéstörténetírásunk krónikus és gyakran tudós dicsekvésekkel kompenzált elmaradáscentrikussága. Hiszen Európának ebben a térségében „a változások mindenekelőtt világbirodalmak mérkőzéseinek az eredményétől függtek, s egy-egy nemzedék mór szerencsésnek érezhette magát, ha otthonát nem kellett üszkös romokból
újraépítenie". Az erdélyi (s mutatis mutandis a magyarországi s a tötibi középkelet-európai országbeli) értelmiségnek, mely számban lassan gyarapodott s szakműveltségben gyéren differenciálódott, más föladatokhoz és másként kellett alkalmazkodnia, mint a nyugat-európainak. Más lesz tehát az adekvát válasz, kvalitatíve
is, kvantitatíve is, de ez a különbség nem födheti el a mérce azonosságát, s az értékelés és értelmezés szempontjából ez a lényeg. „Az erdélyi értelmiség századokkal
ezelőtt megtanulta, hogy önmagát egyetemesen elfogadott mércével mérje: egyéni
célt, közösségi feladatvállalást, az alkotásban elért eredményt aszerint értékelt, hogy
mit mutatott az európai szellemi élet hőforrásainak fokmérője." így keletkeznek itt
a külső világ nyomásának s az egyetemes művelődéstörténet sok-sok áttételen keresztül érvényesülő belső ritmusának interferenciájára példák (Gáli Ernő megfogalmazásában „Kelet-európai értelmiségtípusok") és eszmények, melyek „tudományos
és művészi eredményeken túl magában az élet elviselésében, az etikus magatartásban realizálódtak." Az így megképződő „helytálló értelmiség" érdekli elsősorban
Benkő Samut. Rájuk irányítva a figyelmet, újrafogalmazta művelődéstörténetírásunk
77

feladatait, hiszen az ő pályájuk, sorsuk, lehetőségeik, korlátaik, helyzetük ismerete
és reális értékelése nélkül művelődésünk történetében legfeljebb tévelyeghetünk. De
nélkülözhetetlenek ők „történelmi jelenléf'-ünkhöz is, mert ez az értelmiség „nem
silány vigaszt testált az utókorra, hanem az ember nembeli lehetőségeinek tiszta
fogalmakba kristályosodó tapasztalatait." (Kriterion, 1977.)
VEKERDI LÁSZLÖ

Requiem egy hadügyminiszterért
NEMESKÜRTY ISTVÁN: „KIK ÉRTED HALTAK, SZENT VILÁGSZABADSÁG"
A NEGYVENNYOLCAS HONVÉD HADSEREG KATONAFORRADALMÁRAI
Egy történelmi film forgatókönyve, melyben az alkotó különböző filmműfajokat
ötvöz egységbe,' s az olvasót, pontosabban a nézőt magával együtt arra biztatja,
hogy „most pergessük ismét gyorsabban tűnt idők megkopott filmszalagját", m a j d
megszakítva a játékot „egy híradófilm könyörtelenségével mutatja meg" hősei sorsát, a téma izgalmától azonban nem hagyja magát annyira elragadtatni, hogy a
szereplők „James Bond-filmekbe illő, vakmerő, de céltalan kalandjainak bemutatásával" csigázza fel képzeletünket. Hadtörténelmi monográfia az 1848—49-es forradalom és szabadságharc egész katonai történetéről, melyben a történetíró a mű
szerkezetét is0 alapvetően az időrendi katonai események menetére alapozza, s csak
a tudományágat, azaz a hadtörténelmet kevéssé kedvelő olvasó megnyerésére hangoztatja, hogy „nem hadtörténetet írunk", vagy „nem bocsátkozunk hadtörténéti
részletekbe". Politikai-történelmi
esszé, melyben az esszéíró szinte egyszemélyesnek
látszó kutatóműhelyére alapozva szól a magyar történelem (a világtörténelem) egyik
sorsfordító korszakáról, ahogyan ezt már eddig is tette Dózsa Györgyről, a Mohács
utáni korról, az 1542—1552 közötti tíz esztendőről, vagy a 2. magyar hadsereg vereségéről szóló műveiben, hogy a történelem példáival járuljon hozzá a mai tudat
formálásához, elsődlegesnek tekintve az illúziók rombolását, a tévhitek oszlatását.
S a mű végül szépirodalmi életrajz-töredék
az 1848—49-es forradalom és szabadságharc eddig meglehetősen háttérben álló, kevéssé ismert tábornokáról, Mészáros
Lázárról, de egyúttal történelmi arcképcsarnok is méltatlanul elfeledett, vagy eddig
ismeretlen hősökről, magyarokról és más nemzetiségűekről, akik a magyar szabadságharcban a világszabadságért küzdöttek. A szerző emléküknek ajánlja könyvét, s
adósságot akar törleszteni.
Sokirányú célját határozott koncepcióval alapozza meg: a) A forradalom és
szabadságharc katonái és vezetőinek többsége a magyar nemzetért harcolva a világszabadságért küzdött, b) A forradalmi hadsereg tagjai a feladatra készülve vagy a
harc menetéből következően maguk is forradalmárok lettek, c) Az osztályszemlélet
úgy érvényesíthető, ha a háborút nem nemzetek, hanem forradalom és ellenforradalom mérkőzésének tartjuk.
A világszabadságért vívott küzdelem értelmezésében Petőfit követi, a „költői
elragadtatás mámoros pillanataiban" világszabadságról éneklő költőt. Hozzá méri,
hasonlítja könyve katonáit, akik szerinte a világszabadság eszméjének éppúgy elkötelezett hívei voltak, mint a költő. Ezért az eszméért haltak meg száz- és ezerszámra az egyéves harc során idegenből hazaszökő lovas és gyalogos katonák, akiknek nevét sem tudjuk, akiket megtizedeltek, lemészároltak elfogatásuk pillanatában,
és kivégzésük előtt azt kiáltották, hogy „éljen a szabadság!" így gondolkodott Vetter, amikor Tiszafüreden e szavakkal buzdította a honvéd hadsereget: „Tőlünk
remél mindent az elnyomott emberiség. Győzedelmünkkel lehullanak az önkény
jármai mindenütt, mindörökre." A magyar hadsereg sikerei, a függetlenségi nyilat78

kozat hatására 1849 májusában Németország két államában is katonai felkelés tört
ki, s e kettő közül a badeni a magyar szabadságharcról vett példát. Ez a világszabadság-eszme egy helyütt fejtegetéseiben még tovább bővül: „hőseink változatlan
lelkesedéssel hittek a világforradalomban és annak győzelmében" — írja. Világszabadság és világforradalom összefüggéseinek felmutatásakor nem helytelen rámutatnunk e célok nyilvánvalóan korlátozott jellegére, a forradalmi mozgalmak
polgári vagy polgári demokratikus formáira és arra a tényre, hogy a világ ekkor
Európát jelenti, ahogyan Marx és Engels írta: „ . . . a magyar háború nagyon hamar
elvesztette kezdeti nemzeti jellegét, és éppen a látszólag legnemzetibb lépéssel, a
függetlenségi nyilatkozattal öltött végérvényesen európai jelleget."
A honvéd hadsereg forradalmi jellegét, egyes tagjainak forradalmár mivoltát is
helyesen az dönti el, hogy a szabadság és a haladás eszméinek a maradisággal és a
zsarnoksággal vívott küzdelmében melyik oldalon állt. A forradalmiság, az esetek
többségében nem nyilatkozat, de cselekvés, magatartás, sors. Forradalmároknak minősülnek azok a haladó ifjak, akik már 1848 előtt katonának jelentkeztek a császári
hadseregbe, hogy kiképeztessék magukat egy majdani forradalmi harcra. Azok a
katonák, kikre a harmincas-negyvenes évek forradalmi mozgalmai (Itáliában és Galíciában) erősen hatottak, és a magyar forradalomtól függetlenül, már 1847 előtt
kialakult soraikban egy forradalmi jellegű, félig-meddig földalatti mozgalom. A birodalom iparosított vidékein született és a hadseregben a tüzéreknél szolgáló, polgári eredetű katonák, osztrák, cseh, morva tisztek sokasága jutott el a forradalom
szolgálatához. Sorra jelentkeztek bécsi osztrák rendőrök, az udvari darabonttestőrség;
katonái, a francia, sőt a porosz királyi hadsereg tisztjei, de beállt honvédnek egy
svéd iparosmester is. A fenti felsorolásból is látható, hogy Nemeskürty nem elemzi
a honvédsereg születésének teljes folyamatát, nem foglalkozik a regrutálás hazai
forrásaiból származó tíz- és százezernyi katona, tiszt eredetével. Véleménye szerint
az első pillantásra meghökkentő jelenség az, hogy „a forradalmi honvéd hadsereg
magját hivatásos cs. kir. tisztek adták", s ez alkalommal csak ezekről a hivatásos
tisztekről ír könyvében. Vállalkozását egyedülállónak tartja („mi most e könyvben
olyasmiről írunk, amiről eddig talán senki: a cs. kir. tisztikar honvéddé és forradalmárrá vált tisztjeiről"), és a történettudomány elmúlt húsz évi munkásságának
ismeretében is szükségesnek látja korábban született történelmi művekkel való
vitáját. Csak a tények kedvéért idézünk egy ilyenből témánkra vonatkozóan néhány
sort, a szabadságharc bukásának okairól szóló fejezetből: „A tisztikar egy része a
volt császári tisztek közül került ki. Ezek közül igen sokan árulónak, vagy legjobb
esetben megalkuvónak bizonyultak, összejátszottak a császári udvarral és minden
eszközzel a szabadságharc elbuktatására törekedtek. Ide vezethető vissza például,
hogy az osztrák—orosz intervenció megindulásakor az intervenciós csapatok pontos
adatokkal rendelkeztek a hadsereg elhelyezését és tervét illetően." Ezeknek az „árulóknak", gyanús elemeknek tartott hivatásos tiszteknek akar igazságot szolgáltatni,
a katonaforradalmároknak, akikről már a mű első soraiban hirdeti a döntő bizonyságot: „1849 őszén, a függetlenségi harc elbukása után már több mint ezer ténylegesen szolgáló hivatásos császári-királyi katonából lett honvédtisztet végeztek ki,
börtönöztek be, száműztek, üldöztek Ferenc József császár hóhérai." A máig élő
fenntartásokat akarja eloszlatni, világos határt vonva közéjük és a császári hadsereg
azon tagjai közé, akik egy percig sem csináltak titkot abból, hogy ők a császár és
az uralkodóház hívei s ezért ellenségek.
Felfogásának erőteljes eszméje a nemzetköziség, s a 48—49-es hadsereget túl
merészen a világ első internacionalista hadseregének tartja, de azonnal óvatosságra
is inti magát, mondván: egy ilyen hadsereg csírájának, palántájának lehet nevezni
az akkori katonaságot. E nemzetköziséget a szemben álló erők viszonyával magyarázza: 1848—49-ben Magyarországon nem nemzetek harcoltak egymás ellen, hanem
a magyar haladó erők vezetésével forradalom és ellenforradalom vívta egymással
nagy csatáját, mindkét részről nemzetközi összetételű hadseregek részvételével.
A nemzetek, vagy a nemzeti keretek között folyó osztályküzdelem — a polgárság és
a feudalizmus erői között — feltételezését is elvetve, azt vallja, hogy a választó79

vonal nem nemzetek, hanem: a nemzet és az emberiség jövendő sorsáról vallott
nézetek között húzódott.
A vázolt elvrendszer megtestesülését látja Mészáros Lázárban, könyve főhősében, akinek helyét a történettudomány eddig a szabadságharc azon vezetői között
jelölte ki, akik a Batthyány-kormány, a Honvédelmi Bizottmány tagjaiként csak
bizonyos kérdésekben haladtak együtt a forradalom vezetőivel. Mindez természetesen semmit nem von le a könyv ama érdeméből, mellyel szerzője ú j adatok feltárásával, ú j összefüggések megmutatásával pontosabbá, hitelesebbé rajzolta Mészáros Lázár életútját. Meghatározó jelentőségűnek tartja Nemeskürty Mészáros Lázár
hadtudományi munkásságát, 1845-ben írt és felolvasott akadémiai tanulmányát,
melyben szerzője háborúellenességét fejti ki, és azt taglalja, hogy a katonaság intézményének célja a nemzeti lét fenntartása és ennek érdekében a külső támadás
visszaverése. Mindebből Nemeskürty arra következtet, hogy Mészáros Lázár a lehető
legalkalmasabb férfi volt, aki 1848 tavaszán a hadügyminiszterségre egyáltalán
•számba jöhetett. Az újdonsült hadügyminiszter Itáliából indult el .hazájába, Bécsen
át Pozsonyba ment, hogy megnyerje Lamberg Ferenc altábornagy pozsonyi hadosztályparancsnokot a magyar hadsereg ügyének. „Mészárosnak nem sikerült Pozsonyb a n Lamberget megnyernie. Amiből szükségszerűen következik, hogy tehát Mészáros haladóbb nézeteket vallott, mint Lamberg. Ez egyébként természetes." Miért?
Ez a Lamberg-epizód, s egyáltalán Lamberg szerepének, bukásának felfogása a
könyv legvitathatóbb része, s nem bizonyítja Mészáros forradalmiságát. (Lamberg
kivégzését Nemeskürty politikai gyilkosságnak és olyan eseménynek tartja, mellyel
•a forradalom tisztasága bemocskoltatott.) A vezérkar szervezése során Mészáros
kénytelen volt azokkal beérni, akik együttműködési szándékuknak valamilyen tanújelét adták, ami szintén nem a forradalmi hadseregszervezés magaslata. Hadügyi
sikerek után jutott el a Függetlenségi Nyilatkozat időszakához, amikor „Mészáros
L'ázár hadügyminiszter is lemondott, de sem a politikai élettől, sem a hadseregtől
nem vonult vissza." Nemeskürty magyarázata: Szemere kormányában nem a k a r t
részt venni, a hatalomra törő Görgeyt nem tudta és nem is akarta megakadályozni
céljai elérésében, a Honvédelmi Bizottmányban nem várt rá feladat, s végül: a trónfosztás időpontjától sem volt elragadtatva. Ebből az érvelésből is kitűnik, hogy a
"trónfosztás után Mészáros nem a forradalmiság útját járta, mégha országgyűlési
képviselő is maradt. S a végkövetkeztetés szintén meggondolkodtató: „Mészáros polgári forradalmár volt, az angol liberális demokrácia híve, de annak következetes",
és később: „1848-ig együtt léptetett a fontolva haladókkal, a forradalomban viszont
vérmérséklete szerint igyekezett együtt vágtatni a rohanókkal." E röviden vázolt
pályaképpel és következtetéssel a könyv Mészáros-portréját igyekeztünk megragadni,
tudván, hogy a hadügyminiszter kiváló katona, igaz hazafi, nagyszerű ember volt,
-s a szabadságharcnak az eddigieknél emlékezetünkre méltóbb hőse, de sem az
angol liberális demokrácia híveként, se a rohanókkal való együtthaladási igyekezetében nem volt katonaforradalmár. A forradalmiságot ugyanis olyan követelménynek kell tartanunk, amellyel egy katonai vezető a forradalmi politikát valósítja
meg a hadügyben, a hadseregben, a háborúban. Petőfi és Mészáros forradalmisága
'közötti különbség nyilvánvaló. Hangsúlyozzuk, hogy ez a véleményünk nem csökkenti Mészáros Lázár érdemeit, különösen ha azt is megemlítjük, amiről Nemeskürty nem szólt: emigrációjából nem folyamodott hazatérése érdekében kegyelemért,
karrierjét feláldozta hazájáért, s élete végéig ragaszkodott azokhoz a célokhoz,
•amelyeket becsületesen és hűségesen akart szolgálni. Magát igen gyenge politikusnak tartotta, s kíméletlenül őszinte emlékiratában bizonyára túlzó önkritikával hangoztatta: „Gyengéd és hajlékony jellemem, ultra emberséges gondolkozási módom
•akármire inkább tett képessé, mint a hon hadügyminiszterének lenni."
A szabadságharc 'más vezetői, katonái inkább megfeleltek volna ama forradalmár katonaeszménynek, amelynek kritériumait Mészáros Lázár esetében kevéssé
•érvényesítette a szerző. S valóban csak történelmi tényként érdekes az, hogy e katonák korábban a császári hadban szolgáltak-e vagy a polgári életből léptek-e a
.80

hadsereg soraiba, magyar származásúak voltak-e vagy más nemzet fiai közül álltak-e a honvéd zászlók alá. Aulich Lajos, Czetz János, Damjanich János, Gál Sándor, Hrabovszky János, Korponay János, Lahner György, Mack József, Nagy-Sándor
József, Vetter Anton von Doggenfeld és ismert-ismeretlen lengyel, cseh, osztrák,
olasz katonatársai forradalmárok voltak. Tetteik és sorsuk, életük egyes epizódjainak felvillantása, mondhatjuk bátran, kalandjaik elbeszélése a könyv megannyi
remeklése. Nemeskürty számtalan tényt kutatott és tárt fel hőseiről, az egész
1848—49-es magyar és császári hadseregről. A források közül a hősök szakírói munkásságát különös gonddal elemzi. Írói erejét azonban leginkább a katonasors, az
embersors elbeszélésében látjuk, s példái valóban csodálatot, elismerést, az utókor
tiszteletét válthatják ki a mai olvasóból. A mához szóló intést, figyelmeztetést
egyébként elemi erővel hangoztatja: „Ideje, hogy március tizenötödikén, október
hatodikán vagy akár április negyedikén róluk is megemlékezzünk. Hiszen azért harcoltak, azért vállaltak börtönt és üldöztetést, hogy legalább a kései nemzedékek
úgy élhessenek, mint ők szerettek volna." Kissé megalapozatlannak tartjuk Dembinski megítélését, akivel kapcsolatban a szerző nem akar vitába bonyolódni. Hasonlóan kerüli a Görgey-vita felelevenítését is, mert azt áldatlannak, tipikusan és szomorúan magyar ügynek tartja, s a végletektől óvja olvasóit. Jó néhány katonai
kérdésben hasonlóan realista szemléletet sürget, így például a magyar hadsereg
beavatkozásának lehetőségét a bécsi forradalomba, vagy Budavár ostromát illetően.
Hatalmas ismeretanyagon kellett úrrá lennie a szerzőnek, s minduntalan az
olvasó türelmét kéri, amikor látszólag hosszadalmasan ismertet hadműveleti elemzéseket, hadrendeket, vagy más történelmi forrásokat. Érdemes e könyv gazdag forrásanyagában is elmélyülni, bár a merengésre nem sok idő marad, mert felriasztja
az olvasót emlékeztető, utaló, figyelmeztető hangja, kiáltása, amellyel nemzeti történelmünk egyik legfontosabb, legszebb fejezetének újragondolására hívta a szerző
a ma emberét. (Magvető, 1977.)
TÓTH GYULA

KURUCZ D. ISTVÁN: CSIKÓSOK
6 Tiszatáj

81

SZÍNHÁZ

Jelentés a szegedi operáról
A vidék operajátszásának gondjait fölbányászó szakmai értekezleten — két esztendeje, a műfaj. hátországának itteni találkozóján — maliciózus megjegyzések röpködtek a levegőben. Mi szükség újabb hitvitára? Elég magnóról lehallgatni a korábbi debreceni tanácskozás jegyzőkönyvét, aminthogy az változatlanul érvényes,
íme a lista, távirati stílusban, a vidéken működő operai együttesek neuralgikus
gócairól. Nincs elég énekes és zenekari játékos, elapadóban az utánpótlás (azóta
némileg rokon sóhajjal Sirám Kálmán is fölkérdezte: Hol vannak a magyar
vonósok?), a folytonosságra kevés a biztosíték. Húsz esztendeje nem képeznek operarendezőket, a főváros beszippantja a zeneakadémia végzős dalnokait, vidékre régóta
nem jut belőlük, s miután karriert (tisztelet a kivételnek) jobbára csak Budapest
ígér, a végeken bontakozó tehetségek útja sem más. Akadnak kihasználatlan énekesek odafönn is bőven, mégsincs egészséges körforgás. Panaszkodtak a művészek:
„házasságot kötöttek" a vidéki múzsákkal, és beh szívesen megcsalnák, ha mégoly
szerény légyottokra, hiszen a vendégjáték frissítően hat rájuk, a közönségre, mindenkinek üdvös, mégsem gyakorlat — amire akad példa, az rendszerint tűzoltómunka, hébe-hóba leszólítanak valakit a színpadról Debrecenben, vonatra ültetik,
ugorjon be estére Pécsett, a kolléga lázas lett. Vállalják betyárbecsületből, ám a
szervezett vendégcsere ritka, mint a fehér holló. Körülbelül itt f á j a vidéki operának. Tulajdonképpen a szegedinek is.
Melynek gondjai azóta megsokasodtak. A szubjektív feltételek sziklaréseit viszontagságos objektív körülmények feszegetik széjjel, fejük fölül a tetőt lebontották,
s az immár elodázhatatlanná vált (terminusában bizonytalan végkifejletül nagyszínházi rekonstrukció okán pillanatnyilag költözőfélben vannak. Űj otthonuk, a
szomszédos Szabadság mozi, a tervek szerint váltott műszakban ad fészket filmnek,
operának, operettnek, filharmóniának, vagyis hát társbérletre kell berendezkedni,
előreláthatóan más színpadviszonyok közé, mint amit évtizedek óta megszoktak.
(Semmi okunk vészharangot kongatni a föltehetően szűkösebbre méretezhető játéktér miatt, a tenyérből jósolni' bölcsebb optimistán, hiszen a vetítővászon és berendezés jelenléte ab ovo biztató eséllyel kecsegtet, még újszerű-korszerű rendezői megoldások, vetítettképes hátterek lehetőségeivel is bővítheti az operajátszás mifelénk
hagyománytisztelő színpadgyakorlatát.) Más kérdés persze: a Szabadság mozi átalakításáig-elkészültéig mi lesz az operistákkal? A színház zeneigazgatójának kész
terve van. Röviden a következőkben foglalta össze. „Az évadonként szokásos három
premier egyikét, a Kecskeméten m á r bemutatott Bohéméletet,
dobozban tartjuk,
minden eshetőségre készen, s szeptemberre kiállítjuk a leendő ú j szezon második
bemutatóját, Mozart-operát, a Szöktetést. Illetve nemcsak kiállítjuk, de a lehetőségekhez képest valahol be is mutatjuk. így minden energiánkkal nekiláthatunk a
legnagyobbnak ígérkező feladatunkhoz, Verdi fiatalkori operájának, a Jeanne d'Arcnak magyarországi fölfedezéséhez. Tehát az átmeneti időszak veszélyeit, hogy a
túlontúl sok szabad idő bomlasztóan hathat a társulatra, igyekszünk sok és kemény
82

munkával kivédeni." Ilyesfajta freskóban festhető meg a szegedi opera közeles holnapképe. Cezúrát vonni mindenképpen indokolt tehát, részint a fentiekből következően, részint meg azért is, mivel Vaszy Viktor nyugállományba vonulása óta az „új
seprő" sepert már eleget, három évadot ahhoz, hogy kirajzolhatévá váljék áz operatakarítás (repertoárgondozás, kiegészítés, premiergazdálkodás) művészi hozama —
vagyis hát megmérettethessék Pál Tamás működésének territóriuma.
*

Könnyebb ellenállás felől közelítve tehetjük ezt a fénypontokról* a nyitánytól és
a kadenciától, a három év előtti Figaro házasságától és a legutóbbi Bohémélettől;
tanácsosabb azonban kronologikus sorrendet tartani. Kezdődött tehát Mozarttal, a
helyi teátrumból hosszabb ideje fájdalmasan hiányzó Figaróval — új, fiatal zeneigazgatónak, soha látványosabb entrée. Az előadás ma is úgy él emlékezetünkben,
mint a zénei és színpadi megvalósítás elevenszerű, friss össztánca, akárcsak Wagner
tanácsait szívlelték volna meg: „a dialóg itt teljességgel zenévé lesz, és a zene maga
válik dialógussá." A rendező Horváth Zoltánnak temérdek ötlete támadt, kitűnően
érzékélte, hogy a mű színpadhelyzetei- napjainkban a komikum felé kacsintanak, miközben a szereplők gesztusaira, arcjátékára rákopírozható könnyedén a történelmi
távolság is. Pál Tamás különös gondot fordított a hangzásra, a zenei szövet áttekinthetőségére, plaszticitására. Kitisztította a szólamokat, gazdaságosan mérte föl a
színpad és a zenekar arányait, s olyan atmoszférát teremtett, hogy a közreműködők
is gyönyörködtek a muzsikában. Huszonnyolc énekszám gazdag füzéréből a recitativók sem sikkadtak el, a figurák jellemzéséhez profitáltak belőlük. Kiemelkedő alakítást nyújtott Gyimesi Kálmán (gróf), Berdál Valéria (Susanne), Vághelyi Gábor
(Figaro), s reménytkeltően mutatkozott be a fiatal Vámossy Éva (Cherubin) is. A remek évadnyitót bizonytalanabb folytatás követte. Kettős szereposztásban vitték
színre Puccini Manon Lescaut-ját, melynek pedig fokozott érdeklődést garantált az
a körülmény, hogy előzően Massenet Manonja is ment Szegeden. A debreceni rendező, Kertész Gyula "— egykori sikereinek színhelyén — tapintatosan tervezte meg
az előadást, a szereplőket alkatuk, temperamentumuk szerint játszatta, s Vaszy Viktor, a nagy romantikus művek avatott tolmácsa, sem maradt adós a felszárnyaló dallamívekkel, a zene faktúrájának láttatásával. Hanem adósaink maradtak a főszereplők, kiváltképp Harmath Éva és Szabady József, akik csak múló pillanatokra tudtak
illúziót kelteni; ebből a szempontból kedvezőbb benyomásaink voltak a második
szereposztásban hallott Tombor Ágnesről és Juhász Józsefről, hangi adottságaik
közelebbiek a bel canto stílushoz. Fölvillantak hát a szegedi operajátszás akut
gondjai: bizonyos művekhez csak a kisebb szerepeket oszthatják ki ideálisan, a nagyobb megterhelést és komplex igényeket támasztó hőstípusoknál kénytelen-kelletlén beérik a szükségmegoldásokkal. Ez jellemezte az évad utolsó bemutatóján (Bartók: A kékszakállú herceg vára, Kodály: Székelyfonó) a fentemlített Tombor Ágnes;
Juditját, ahol a téves szereposztás azért is szembeszökő, mivel a zenedráma kétszemélyes. Pál Tamás dirigálása ugyan szabad utat engedett a bartóki muzsika parlando jellegének, sőt Gregor Józsefnek saját egyéniségére átfésült címszerepe is
meggyőzően hatott, mert a mondák misztikus Kékszakállján fölülemelkedő filozofikus embert testesítette meg, akinek fáradt ábrándja, hogy lelkéből egyáltalán
kimosható a múlt. Pál és Gregor teljesítménye azonban csonka élmény a velük
azonos volumenű Judit nélkül. Ráadásul a színpadkép és Horváth Zoltán rendezése
— az oratorikus jelleg erősítésével, de kellően hatásos fényeffektusok hiányában —
inkább kísérletinek, semmint megszenvedetten fölmutatott Balázs—Bartók interpretációnak tűnt. Az est második része viszont (ugyancsak Horváth rendezésében, Pál
vezényletével) az igazi Kodály Zoltánt idézte, nem utolsósorban Csikós Attilának a
havasi levegőt is megszikráztató, népi motívumokkal kifaragott Székelyfonó-díszletében.
Az 1976/77-es évadot Csajkovszkij „lírai jeleneteivel", az Anyeginnel nyitották.
Sándor Lajos színpadképében vendégrendező, a román Bob Massini végzett aprólékosan
6*

83

elemző munkát, valamennyi mozdulatot precízen megtervezve, ám az előadás egészét Tatjana érzékeny alakjára elrajzolva, és a részletekben oly bántó effektusokkal,
mint a Larina-bál visszhangos csecsemősírása, vagy a párbajkép süvöltő viharában
békésen hulldogáló hópelyhek látványa. S minthogy Tatjanára több fény jut, Berdál
Valéria muzikalitása, törékeny szerepformálása csak részben kárpótolt szopránjának
fakó intenzitásáért — a második szereposztásban hallott Tombor Ágnes például dekoratívabb levéláriát énekelt, de a vélhetően izgalmasabb, a hang karakterében
markánsabb hősnő (Karikó Teréz) éppúgy a nézőtérről figyelte a fejleményeket, miként a Manón esetében sem tehetett mást. Holott mindkét figura, a szegedi társulatban, bárkinél inkább megilletné. Kitűnő volt viszont Réti Csaba Lenszkije, elegáns
Gyimesi Kálmán címszerepe, a két basszista — Sinkó György és Gregor József —
parádés Gremint formázott felváltva, sőt üde jelenségnek tetszett Gortva
Irén
Olgája is. Várady Zoltán korrekt zenei vezetése teremtette meg jeles rutinnal a
zsánerképek hangulatát, a mű epikájának csendesen vágyakozó melegségét, nosztalgiáját. Donizetti vígoperája, a Szerelmi bájital következett, Horváth Zoltánnak a
commedia deli' arte stílusára kihegyezett, s ezáltal fölhígított rendezésében, ahol
Pál Tamás pálcájára bővérű buffát játszott-énekelt Gregor József (Dulcamara), szép
„Una furtiva lagrimát" dalolt Réti Csaba, de Berdál Valéria is otthonosabban érezte
magát Adina jelmezében. Hazai ősbemutató, mai magyar mű zárta a szezont: Németh Amadénak — a genti Bart Lotigiers librettójára komponált — operája, a
Villon. Sajnos ez a színpadi anyag "laza, inkább életrajzi klisé, semmint d r a m a t u r giai lehetőség a fokozatos zenei föltöltődéshez. Kitűnően szerkesztett első felvonás
után annak kamataiból él, a drámai lehetőségeket hamar elvesztegeti. Gyakran
impresszionista színezetű, a balladákat rigmusaiban fölidéző, dzsesszes lüktetésű,
erősen eklektikus zene, mely néhány bombasztikus elemmel megtűzdelve is hiányérzetet kelt, minthogy ritkán ajándékozza meg énekeseit tetszetős ariosókkal. Ügy
tűnik, muzsikája általában illusztratív célzatú egy olyan színpadhoz, mely eleve lemondott arról, hogy többet kínáljon a puszta ürügynél, azaz lehetőséget teremteni a
Villon-versek megzenésítésére. Pál Tamás mégis a remekműveket megillető, szeretetteljesen ambiciózus odaadással tálalta, és Horváth Zoltán rendezése is mozgalmas
jelenetekkel, bensőséges pillanatokkal árasztotta el. A mindéin dicséretet megérdemlő
szólisták közül legtöbbet a címszereplő Gyimesi Kálmán vállalt, de kitűnt melengető
tenorjával Juhász József, bársonyos basszusával Gregor József és életszerű Vastag
Margot-jával Karikó Teréz is.
Az idei évadot hiánycikk avatta, Muszorgszkij Borisz Godunovja. Ha abból
indulunk ki, hogy a helyi operabarátoknak sohasem adatik eleven Borisz-előadás,
semmi kétség, megérte a fáradság. Végtére is a vidéki operajátszás közművelődési
missziója előtte járhat a művészi igényesség mindenkor kielégületlen színvonaláhításának. Mindazonáltal nehéz elhallgatni: az elmúlt bő három évtizedben minőségében és mennyiségében masszívabb horderejű társulataink sem kísértették meg
az operairodalomnak e magaslatát, pedig olyan kórusok daloltak a deszkákon, melyeknek tagjai azóta jórészt szólisták — s az utóbbi években éppen a színházi énekkar okozott elég fejtörést. A Borisz Godunov ugyanis par excellence kórusopera.
S hogy végeredményben sikert aratott, betudható az egyetemistákkal és a Ságvári
általános iskolásokkal megtűzdelt énekkar várakozás fölötti — noha az akkordok
vastagságában messze nem problémátlan — helytállásának. Nehéz egyértelmű véleményt mondani az operai miliőbe kirándult Giricz Mátyás rendezéséről. Gyarmathy
Ágnes vegyes benyomásokat keltő színpadán (ahol a Borisz-szoba tetszetős ikonosztázfala mellett az első felvonásbeli hagymakupolás „quasi-jelkép" töpörödött fellegvárként magasodik a tömeg fölé) elasztikusan mozgatja a kórust, példás érzékenységű a cár halálának beállítása, vagy az első képváltás filmszerű megoldása —
ugyanakkor többször elkövet hasonló hibát, mint Massini az Anyeginben: a zene
ellenére hangsúlyoz momentumokat, láthatóan Puskinban bízva inkább, semmint
Muszorgszkijt hallgatva. Pál Tamás okosan fogta össze az előadást, ám a címszerepben Gregor Józseftől (éppen mert őt más léptékkel ítéljük meg) kevés, ha
f!4

saját jóságos-joviális ábrázatára finomítja Godunov összetettebb, sátáni karcokkal
terhes jellemét. Sinkó György Pimenje, Juhász József Grigorija, Szabady József
Bolondja — tehát megint a kisebb feladatokat ellátók teljesítménye — viszont elsőrangú volt. Az évad legkiegyensúlyozottabb produkcióját Kecskeméten láttuk a társulattól, a Bohéméletet, mely valamikor a tél derekán kerül műsorra Szegeden,
vagyis az ú j szezon más színpadviszonylataiban — így értékelésétől eltekintünk.
Szólni kell azonban a másik nóvumról, a Cosi fan tutte-ról, amivel ismét országos
figyelmet keltett a szegedi társulat: olyan Mozart-művet mutatott be, mely operában kies hazánkföldjén ritkán látható-hallható. A Cosi színrevitele sem hétköznapian kockázatos; kevéssé frappírozott előadásban elbágyasztanak a tercettek,
duettek, recitativók, áriák, sőt ha a zárt számok zenei megfogalmazása lapos, egyenesen az unalom réme fenyeget. Ráadásul az opera kissé hosszú, s minthogy a
színpadnak kell akciókban tartani a publikum figyelmét, olyan ötletek szükségeltetnek — a látvány eufóriája —, melyek adott szituációkban azért mégsem hivalkodnak a muzsika fölé. Márpedig miféle lehetőséget nyújt erre — még Mozart zenéjének karján is — da Ponté bábszínháza? Pontosan azt a groteszk játékstílust, amivel
Horváth Zoltán a Szerelmi bájitalban kísérletezett. És ami pamfletszerűség ott csak
erős fenntartásokkal volt elfogadható, ezen a deszkán valósággal kivirul, fölszívódik
életnedvekkel. A Cosi színpada elbírja a mórikálást, ha az előadás egyik-másik
szereplője időnként túlzásba is viszi. A zenei szervező megint Pál Tamás. Mikor
Szegedre került, Mozarttal, a Figaróval robogott be° látványosan a város frissítésre
érett színházéletébe, s hogy azóta a hajdani siker ízét keveset kóstolhatta, az óépület
búcsúpremierjén érthetően folyamodott megint a nagy bécsi klasszikushoz. Választása azért sem tűnik véletlennek, mert valóban elsőrangú Mozart-dirigens — otthonosan mozog ritmus- és dallamvilágában, elegánsan, üdén vezeti elő, tálalja föl —,
s mindezekkel nyilván maga is tisztában van. Gregor József Don Alfonsója nagyvonalú, hibátlan alakítás; Fiordiligiként nehéz szerepben debütált Bajtay
Horváth
Ágota, derekasan állva a próbát; Réti Csaba Ferrandója az egyik legcsodálatosabb
Mozart-tenoráriát kapja-adja ajándékba, s nagy komédiás Gyimesi Kálmán Guglielmója is.
*

Ennyit dióhéjban, három évadról. Ha tanulságait összefoglalnánk: tulajdonképpen nem véletlen, hogy két Mozart-premier közé ékelődött a szegedi opera ú j fejezetének első bekezdése — úgy tűnik, e felé moccan Pál Tamás zenei érdeklődése.
A teljesítmények megítélése ambivalens, őszintén szembenézve a szegedi operajátszás mai helyzetével, nehéz kikerülni bizonyos mértékű deheroizálást, bár lehetséges, a hajdani erősebb társulataink fényében sokáig túlértékeltük az együttest,
noha a főváros elszívó hatása, a hézagos utánpótlás, az egyes szerepkörök (drámai
és koloratúr szoprán, mezzo, alt) meg a kórus vérszegénysége, a műhelymunka elszürkülése és más okok miatt inkább csak illúzió volt azt hinnünk, minden rendben
van, minden a régi. Tapintható a visszalépés a bérletek lassú apadásán, jóllehet
ilyesfajta statisztikáink megbízhatatlanok: kimutatta évekig a színház vezetősége,
hogy a prózaelőadásokat nagyobb érdeklődés kíséri, a nézőtér más képet festett,
nem beszélve a minőségi különbségről, mely a több tagozatú helyi színházban
hosszú ideje — a fenti gondok dacára is — az operajátszás javára szól (hasonló
megállapítások lelhetőek föl a megyei és városi pártdokumentumokban). Csupán a
bemutatók fennsíkjairól letekintve sem zsongító a látvány, hát még aláereszkedve a
hétköznapi szürke felújítások, a repertoár-gondozás lankáira; elhanyagolt bizony a
talajzat, dudvás, hepehupás, olykor bosszantóan egyenetlen. A kapkodó műsorpolitika a színházvezetés rapszódiáját járja. Zsugorodó körben rajzolhatóak meg a felújítások, többségük kimerül egy-két előadásban. Az 1975/76-os évadban például csak
tájban ment a Don Jüan, a Tosca, a Trubadur (Szegeden mindössze Ninelj Tkacsenko vendégjátékával), maradt a Faust és a Macbeth — ez a színlap, a korábbi
esztendők gazdag termését tekintve, soványka. Nem mutat rózsásabb képet a folyta85

tás sem. 1976/77-ben fölújították a Traviatát (román művészekkel), a még friss
Figarót, a Varázsfuvolát, lengyel közreműködők „kedvéért" a Faustot, aztán a Lammermoori Luciát, a Falstaffot és a Don Carlost (külföldre szakadt hazánkfiának,
Halász Mihálynak kínálva lehetőséget a vezénylésre), de a Don Pasqualét már csak
tájban. Az idei szezonba átjött a Don Carlos, a Szerelmi bájital (diákelőadásokon,
tájban), az Anyegin (egyetlenegyszer, odesszai Tatjanával); felfrissítették az Álarcosbált (lengyel művészek miatt, egyébként csak tájelőadásokra), az Otellót meg a
Fideliót, az Aranykoporsó egyetlen előadásával zárva a nagyszínházat. Perelni nem
is annyira velük lehet. Hanem a szegedi opera — szerénytelenség nélkül mondhatóan — gazdag talonjában elmaradottakkal, több Wagnerrel, Prokofjevvel, von
Einemmel, Orffal, aztán Hindemith Mathis, a festőjével, Gotovaccal, Egkkel, de akár
a verizmus remekeivel (Parasztbecsület, Bajazzók, Carmen, A hegyek alján), sőt
olyan Verdi-, Puccini-művekkel — hogy az orosz termésről, az Ivan Szuszanyinról,
a Szorocsinci vásárról, az Igor hercegről szó se essék —, ahonnan a korábbi évadokban mindig akadt tallózni való az operabarátoknak. A premierek és fölújítások
okos, mennyiségében-minőségében egyaránt színvonalas, hagyományt követő és továbbépítő arányát megtalálni: ez itt a hamleti kérdés.
Erre felelően méretik meg a holnapokban, hová vezet a szegedi opera útja.
NIKOLÉNYI ISTVÁN

Mosolyba göngyölt aggodalom
SÜTŐ ANDRÁS KOMÉDIÁJA A SZÍNPADON

Mintha a jól ismert székely mondás bölcsességével cselekedett volna Sütő András, amikor a szélcibálta, vihartépdeste közösből kihulló porszemnyi emberért, Fügedes Károlyért szóló mezőségi siratóját elkacagta. Valóban lehetnek — a mondás
szerint — helyzetek s idők, amelyekben „bolondoznia kell néha az embernek, nehogy . egészen megbolonduljon". Sokat és sokszor hallhatta már egy nép a jégesőt
hozó szelek süvöltését, ha ilyen bölcsességek buknak ki az a j k á n ; és az írónak is
mélyen kell ismernie ezt a népet, ha annak magatartása és bölcsessége szerint
tudja építeni csillagokhoz nyújtózó életművét.
Ennek ellenére a „csak" irodalomban gondolkodók szigorú szeme nem sok ú j a t
találhat Sütő András Vidám siratójában. Az Anyám könnyű álmot ígér naplójegyzetei valóban több gondsziklát görgettek hegynek fölfelé, sziszifuszi kínok közepette,
s mégis oly eredményesen, hogy a felemelt gondolattonnák örökre vészesen magasodnak mindenki feje fölé, aki esetleg feledni szeretné az emberség parancsait. A nagy
drámai trilógia is egyetemesebb érvénnyel szól, mint a közéjük ékelt, interludiumnak tetsző Vidám sirató. Kolhaas fegyvert ragadó indulatában, Szervét megfellebbezhetetlen igazságában s Káinnak az alázat porából felemelt tekintetében erősebb
a megmaradás, a talpraállás, a helytállás igénye. Másokkal együtt hisszük: nem
kell a jövendő ítélőszéke elé utalni e műveket; már ma legnagyobb klasszikusaink
között tudhatjuk őket.
Fügedes Károly irodalmi és színpadi készülődése s megjelenése eleve kevesebbet ígért, hiszen saját kópés műfajában sem egészen hibátlan. Éppen a nemzedékek
csatájában reményt hozó ifjaknak ad kevés dramaturgiai esélyt, néhol pedig a jellemeknek a vásári játékban kötelező szilárd és egyszerű körvonalait sem rajzolja
86

meg biztos kézzel. S mégis ott látjuk, ott láthatjuk a nagy művek szomszédságában.
Nem értékben, hanem tartásban, a gondolat éltető erejében.
Alkat dolga is lehet, de méginkább a helyzeté, hogy egy életmű azonos természetű gondok kimondásából épül. Sütő András szinte írói eszmélésének pillanatától
közösségének gondokat bújtató homlokráncait figyeli; tolla mindig ugyanazon igazságok felé mozdul: „a megtalált — és nem kitalált — gondok irányába". Ez a valóságközelség, a jelen és a jövendő előtt vállalt felelősség az érdeme s értéke a Vidám
siratónak is.
Csakugyan bolondozott kicsit Sütő András, de nem súlytalanul. Gondjai egyik
legsúlyosabbikát emelte fel könnyed kézzel, ám cseppet sem könnyű lélekkel: a
porszememberek erózióját. Bolondozna vele csupán? A kacaj kiül az arcra, a könny
a bőr alatt szivárog el, makacsul és visszatarthatatlanul. Ilyen író a csörgősipkát
csak azért veheti fel, hogy a farsangian átmázolt, igazságnak kiszínezett élethazugságokat nevetségessé tegye; hogy bebizonyítsa: még csak nem is hasonlítanak a
meghirdetett igazsághoz. Az idő ugyan azoknak kedvez, akik süketek és vakok a
mázolatlan valóságra; akik alkalmatlanok lévén a helytállásra, kitántorulnak „a közösből a magányos Másba", eloldódnak az anyanyelv, az otthon kötelékétől, de az
író mégse táplálhat mást, mint reményt. A porszememberek eróziója még megállítható. És megállítandó! Hiszen a futóhomokon nem marad meg az élet, s nincs
nagyobb veszedelem, mintha alul kezdődik az omlás, és a talaj is kifordul a
talpak alól.
Mindezt nagy művekben is megírta már Sütő András, de abban még az ő népszerűségével sem lehet bizonyos egy író, hogy a komor hangon szóló művek eljutnak
oda, ahol a vizek tudatlanságának veszélye a legerősebb. Pedig „a vizek tudatlanságával megverten, vakok gyülekezeténél egyebek nem l e h e t ü n k . . . " A bolondulás
ellen bolondozásra indító helyzeten kívül ezért kell tehát a komédiás k a c a j : üzenetnek és hívogatónak azokhoz, akik eddig a színház falain kívül rekedtek. Mert
„róluk van szó" — Sütő András szerint. „A szomjúságról..., a mindig eleven, életre
törő vágyról, amely a színpadi szót s annak szárnyán az emberformáló, létünket
tisztító Eszményt igényli."
Bízik tehát az író a színpad hatalmában, s mert bízik benne, elfogadja az irodalométól sokban eltérő törvényeit. Tudja, hogy bár irodalmi szándékkal ma már
aligha lehet vásári szövegeket írni, színpadon játszani viszont igen. A deszkán éppoly fontos lehet a farce, mint a fenséges tragédia, ha nevettetve ugyan, de a lényeget mondja; ha rizsporos arccal az ember belső képét elcsúfítóktól tud elriasztani.
Sütő András pedig ilyen szándékú művet adott színházainknak a Vidám siratóval.
Színpadi művet, amelyben — ahogy ő mondja — emberi szokásunk szerint mosolyba göngyölte a visszafogott aggodalmat.
A VIDÁM SIRATÓ MAROSVÁSÁRHELYEN . . .
A Sütő András körüli csaknem egy évtizedes színházi csend megtörését ünnepelte (tavaly októberben) a bemutató közönsége. Legutóbb — máig magyarázatlan
okok miatt — a Pompás Gedeont vették le a színről hat előadás után, s azóta Sütő
nem volt keresett színpadi szerzője saját városának. A tekintély s a hírnév inkább
más színházakban övezte, Kolozsvártól Budapestig és Sepsiszentgyörgytől Kaposvárig. A próféta most végre megtérhetett hónába. Sőt az is megesett, ami igen ritka
tünemény: a darabnak bemutató előtti bemutatói is voltak a Zsil völgye bányászvárosaiban, ahová sokan rajzottak ki a magyar a j k ú a k közül. Emlékeztető volt ez
azokra a történelmi és színháztörténeti időkre, amikor a közösség összefogására a
vándorkomédiások hozták s vitték az anyanyelv kincseit embertől emberig.
A színészek a nézőtérre is átsugároztatták, hogy kedvükre való az előadás. Igazul és hitelesen szóltak, s többet is sejttettek, mint ami a Vidám siratóban írva áll:
Sütőt játszották, a nagyművek, főként az Anyám könnyű álmot ígér Sütő Andrását.
87

Az írások szerint rendező és színész még az író mezőségi falujában is tájékozódott,
de aligha ez a lényeg. Sokkal inkább a művek ismerete, a gondolkodásé. Hittek
az írónak, elhitték, hogy „minden omlásoknak kezdetéről" is lehet a burleszk
határát súroló „jeltelen jelzést" adni. A két rendező: Harag György és Hunyadi
András felfogásában a sütői gondolkodás mélyrétegei is ott vannak. Számukra a
pusztakamarási világból legelőször a naplójegyzetek révén irodalomba emelkedett
komédiái hős, Fügedes Károly több vallási szektákba tébolyult „töksi kikeresztelkedőnél". Nem egyszerűen a jó káderlapja folytán örökös tanfolyami kiküldötté vált s
önmagát már-már a tanácselnöki székbe képzelő meghibbant parasztember s a j n á l a tos elmekórtani esetéről beszélnek előadásukkal, hanem arról is, ami a mosolyt
olykor lehervasztja a néző arcáról. Arról, ami az élet mélyebb s szinte hangtalan
sugallatát hordozza. Fügedes itt — félig vélt sértettségében, félig a lelkekkel k u f á r kodó Tündöklő Jeromos-figura, Prédikás testvér hatására — megtartó
közösségével
fordul szembe. Ahelyett, hogy a valódi ördögöt űzné, saját magából és leányaiból
riogatja a józan észt és érzelmet. A helyzet megváltoztatása helyett orcája átalakításával van elfoglalva, s a kezdeti képmutatás mindinkább másokat is megalázó
agresszív ragaszkodássá válik egy olyan eszme, egy olyan vélt ú j közösség iránt,
amely csak ígéri az emberi teljességet, voltaképpen attól foszt meg, amit leginkább
ígér. S az agresszivitás oka alighanem a megbicsaklott lelkiismeret.
Szilárd közösséget kell teremteni, amely igazi emberi és társadalmi eszményeket ad — mondja az előadás —, mert a közösen élt Magány elporlasztja az egyént.
Aki Fügedes egyszemélyes boldogtalan boldogságába menekül, mert azt hiszi, a
különbözés, az árnyalatok szabadsága a szabadság perzsavására, éppoly siratnivalóan
nevetséges lesz, mint fügedesi példaképe. S éppoly egyértelműen tragikus is a maradó többség számára, hiszen minden magányba menekülő a közösség omlását sietteti. Rosszul hivatkozik Fügedes, amikor a tordai országgyűlést említi. Mert bár
valóban ott hirdették meg először Európában a vallási, a gondolkodási árnyalatok
szabadságát, de nem a széteső, hanem az egybetömörülő gondolatnak. Sőt, Torda óta
többet is tudunk már. Azt is, hogy még az egybetömörítő gondolat, s az eszme nevében összekalapált sokaság se attól lesz jó vagy rossz, hogy annak nyilvánítják.
Jóságot, rosszaságot csak az élet bizonyíthat, s ha bizonyította egy közösség érdemét
a jövőre, nem lehet — s ez már a szirénhangú Prédikás vétke — az együvé tartozás
szálainak megbontására csábítani. Nem lehet emberek, közösségek lelkét gyékényre rakni.
Igen súlyos gondolatok öltöznek itt a komédia mezébe. Könnyű volna tehát elbukni valamiféle stílus és gondolkodásbeli kettősségen. S ha ez mégsem történik
meg, az író és színház mostani jó együttmunkálkodásának lehet köszönhető, s mindenekelőtt a két rendező filoszokat is megszégyenítő irodalomismeretének, valamint
a Sütő-drámákon és -előadásokon iskolázott látomásos hajlamnak. Az író eredetileg
úgy oldotta fel komorság és komikum ellentétét, hogy történeti indítékait a n a r r á torral mondatta el, s komédiás példatárat adott hozzá két felvonásban. Az előadásban azonban nincs narrátor. Szövegét jórészt az ifjú Miklós szerepébe illesztették, s
így nemcsak az említett kettősséget oldották meg, hanem a fiatalok közösség- és életépítő reményét is történelmi érvekkel erősítették. Ami az írásban kifogásolható
volt, hogy nincs igazi kontrasztja a Fügedes—Prédikás párnak, a színen így helyreigazodott. Ám a hangulati kettősség még tovább kísérthetett volna, ha nem sikerül
szerencsés stílust és színpadi formát találni.
Sokan azt tartják, a vásári komédiába minden belefér, válogatás nélkül. Tévedés. Egységes szerkezet, biztonsággal alakított stílus nélkül nincs művészet, s ez a
vásári játékra is igaz. Marosvásárhelyen bizonyos groteszkbe hajló költészet volt az
egységesítő erő. Vagyis seholse — még a leggroteszkebb orrabuktató, liszttel pacsmagoló, farba rúgdosódó jelenetekben sem — engedtek olyan harsányságot és alpáriságot, ami a fiatalok szerelmének költészetével ne fért volna össze. Az pedig m á r
természetes, hogy a másik véglet, a történelmi érvelés és a költészet között nincs
átléphetetlen szakadék. A színháziak különben is megtanulhatták Sütő Andrástól,
88

ha ugyan maguktól nem tudták, hogy mifajta humor terem meg szülőföldjükön.
Mennyire nem filozófia nélküli, mennyire nem alpári, ami pedig néha igen olyannak
látszik, s mennyire másként hat ott, ahol terem. Tamásiról írta Sütő: „A feleselő
novella c s a t t a n ó i n . . . a polgár nevet inkább. A székely csak rábólint: igen, így kell
ezt mondani. Az egyik az elmeszikrát, a másik a parazsat — a talpat égető parazsat.
— veszi tudomásul." Ez a humor az élet természetességeként jelenik meg, bolondulás helyetti bolondozásként, ezért lehet része az Anyám könnyű álmot ígér Andrásnapi hangulatát idéző előadáskezdetben, m a j d az „utolsó vacsorai" zabálásban s a
szerelem költőiségét lobogtató jelenetekben egyaránt.
A nóta és a szerelem megtartó erejében néha valóban úgy érezzük: „Kálvária
hegyén kivirágoznak az olajfák", pedig nincsenek is olajfák Tamás Anna Mezőséget
idéző színpadán. A szöveg „szellemét", s nem naturáját jeleníti meg. Ezért is lehet
igazán hiteles. A forgószínpadra emelt Kálváriadomb, ha háttal fordul felénk, egyszerű parasztház stilizált belsejévé válik: ott történik minden, ami — még humorában is — veszedelmes, s fönn a dombon minden, ami szép, ami megtartó reménység.
A béke olajfái helyett ugyan ott is csak a szegénység szárkúpjai csúcsosodnak, de
szerelmes i f j a k a t rejtegetnek, akik — amikor a színpad hátulról sugárzó vöröslő
hajnali fényeiben — szívük választottjához lépnek, úgy érezzük, nemcsak a színpad,
mi is lebegünk.
Nincs könnyű dolga a színészeknek, hiszen mindegyik szerep rejteget buktatót.
A Fügedest alakító Tarr Lászlót például a műparasztkodás veszélye fenyegethette
volna leginkább. Dicsérő szavunknál, hogy elkerülte, fontosabb lehet számára a legjobb férfialakítás
díja, amelyet Romániában a jelenkori dráma idei brassói seregszemléjén kapott. Egyébként ugyancsak ott látták román esztéták szinte tartuffe-i
figurának Lohinszky Lóránd Prédikását, s az egész előadás farsangi játékból fakadó
groteszk motívumát „a korszerű színjátszás iskolapéldájának". Tarr Fügedesének
röhögtetően félelmetes butasága; Lohinszky Prédikásának álszent lelki piperkőcsége, utánozhatatlanul behálózó, óvatos és utálatos kígyómozgása; kettejük egy ponton burleszkig menő színpadi csatározása határozza meg az előadás alaphangulatát,
így van ez szöveg szerint is. Ám annál nagyobb a többiek érdeme, hogy kevésbé
megrajzolt jellemeket is egyéni tulajdonságokkal tudtak ékíteni. A Fügedes lányok
közül a hitünkben megmaradás p á r t j á r a álló Lenke dacosságához Mózes
Erzsébet
az okosság, szépség, emberség s a bölcsőépítés fanatizmusának melengető színeit
adja. Farkas Ibolya, Adleff Ingeborg, Borbáth Ottília, Bálint Márta valósággal életet
lehel egy-egy leányfigurába. Alázattal bizonyítván, hogy a. színház közösségi művészet, s nem árt, ha jelentős színészek adnak hitelt a kisebb szerepeknek is. S ugyanez
áll Ferenczy Istvánra. A marosvásárhelyi előadás ugyan ki sem í r j a a színlapra
Miklós nevét, mégis kulcsfigurává avatja a már említett szövegmódosítással s azzal,
hogy Ferenczynek adja a szerepet. Lenke méltó párja, a vele „páros egyszemély" így
valóban mezőségi hőssé válik. Az aztán m á r színészi tehetség dolga, úgy hősinek
lenni, hogy a játékos humor is megmaradjon, és megfordítva.
Semmiképp se a színész, inkább a rendezők számlájára írandó, hogy Somosinét, a
szöveg szerint szemrevaló özvegyet (már mackónadrágos öltözékével is) elszürkítették. Vonzóbbnak kellett volna lennie, olyannak, akiért hihetően harcolhat két vallási fanatikus. Ezen a ponton bizony megbicsaklik a színpadi átgondoltság. Mégis —
s ezt hittel mondjuk — az előadás Sütő András reményét élteti: „az ég alá földobott
kérdések a műholdakhoz csatlakoznak, s míg a tömegvonzás le nem győzi őket,
vissza-visszatérnek a figyelő tekintet körébe."
. . . ÉS SZEGEDEN
Néhány rossz tapasztalat azt bizonyíthatná, hátrányban vannak a magyarországi
színházak az erdélyiekkel szemben, ha erdélyi író művét a k a r j á k játszani. Látszik
némi félelem, hogy a közös anyanyelven kimondott gondolat megváltozik, amikor a
89'

határon kell átlépnie. Mintha az itteni közönség számára teljesen idegen volna az,
ami az ottaninak természetes. Pedig — úgy hisszük — ez csupán látszat. Épp az
Anyám könnyű álmot ígér magyarországi fogadtatása bizonyítja az ellenkezőjét, s
bizonyíthatná méginkább a gondolat meghosszabbítása: ha igaz volna, hogy a szavak értelme meghatározott földrajzi fogalmakhoz igazodik, lehetne-e nálunk Shakespeare-t Moliére-t, Csehovot vagy Gorkijt játszani, hiszen nekik sokkal nagyobb
távolságot, s benne nyelvi távolságokat kell áthidalniuk. Itt viszont nemcsak a kimondott szó közös, de rokonok a meghirdetett s a művekben újraellenőrzött
eszmék is.
A szegediek a Vidám sirató magyarországi ősbemutatóján mégsem tudtak kitérni a részbeni átértelmezés belső kényszere elől. ö n m a g á b a n dicséretes, hogy
hazai pillérekre akarták helyezni a- mű igazságait, de közben — akaratlanul is —
ingataggá tették azt az ácsolatot, amelybe maga Sütő András ácskapcsozta bele már
elemzett szorongató gondjait. Ügy vélhették, a mű csak arról szól: közösségen kívül
nem lehet teljessé az ember. Az író ennél konkrétabb és homlokráncolóbb. Mintha
túl sietősen kellett volna átgondolniuk a szöveget, s mintha a jelenlegi szegedi társulat színészi ereje se lenne elegendő ilyen kettős hangolású, a visszafogott aggodalmat mosolyba göngyölő művek előadásához. Pedig Sütő András segített. Saját
kezeírásával áll a műsorfüzetben, hogy „sorsjelzést" akart küldeni — „testvériségének okán" — a Tisza partjára. S ha itt jobban megfontolják, mit jelent e furcsa
műfaji megjelölés, talán nem ragadnak meg a darab legáltalánosabb szintjén, és a
gondolatok kimunkálásához segítségül hívják az író más műveit is.
Nem önmaga dicséretére és a Vidám sirató mentségére, találta ki Sütő András,
hogy „legalább annyi mondandó legyen egy műben, amennyit félre lehet érteni",
de az igazsága — ugyan fonákul — kicsit a szegedi előadáson is kiderül. Léner Péter
rendező azt akarta, hogy teljesen hazainak érezzük Fügedes Károly porszemhullását,
s ezért — honi gondjainkra utalva — a közügyektől elforduló, individualista, polgárosodó kisember példáját látta meg benne. De nem egészen gondolta végig, hogy
nálunk nem annyira az élvekről s a hivatali rangokról való lemondás jellemzi e
rétegét, sokkal inkább a harácsolás, a meggazdagodás vasakarata és a „kaparj,
kurta, neked is jut" szemlélete. A vallási szektaszellem se megnevettető általánosság
minálunk.
A szöveghez képest kettévált a Fügedes körüli világ. Fontos maradt az „osztályharcos" múlt s tanulságos az elmélet, miszerint az a fontos, hogy a tetteinktől minden körülmények között elhatároljuk magunkat, de ködös maradt a háttér: miféle
omlásnak kezdete Fügedes porszemhullása, s mit jelenthet egy ilyen eszközember,
nyúlványember száján a tordai országgyűlés és az árnyalatok szabadságának emlegetése.
Sütő András a rosta (az Ady-látta rosta) likán kihullott „porszemet" siratta el
vidáman, s ez több, mint amennyit a szegedi előadás mutatott. S talán e gondolati,
szűkítéssel rokon a stílus eltévesztése is. A népit népieskedőnek vélték, a vásárit
vásárias bóvlinak. Bár a Fügedest alakító Paláncz Ferenc valamivel ügyesebben
kerülte ki a tahó-parasztkodás veszedelmét, mint ifj. Üjlaky László Prédikás szerepében, de a harsányság nála is alaphang maradt. Mintha kissé magukra maradtak
volna a színészek. Ezt látszik erősíteni a tény, hogy Prédikást szöveg szerint is
félreértették, összemorzsolt (sehová sem tartozó) tájszólásával parasztibbá tették a
parasztnál, holott — ha az volt is valamikor — nála jobban senki sem igyekezhetett,
hogy a trágyaszagot s vele a régi modort kiirtsa magából. Humoros akkor lett volna
igazán, ha ezt a csírájában a színpadon is meglevő menekülési vágyát fokozza
tovább. Kétségtelenül kisszerű szélhámos Prédikás, de mégsem tányér- és gatyatolvaj, akinek Szegeden láttuk. Miképpen Lenke és Somosiné se nagyvárosi lady.
A guvrírozott szoknya és a tupírozott festettszőke konty nagyszerű a Kárász utcában, de nem feltétlenül illik a műbe. Különösen nem olyan szembeállításban, miszerint a guvrírozott és a farmerszoknya a haladás; a paraszti öltözék, a fejkendő a
maradás. Ez ugyanis így nem igaz. Sütő gondolata magasabban szárnyal, ő a Füge90

des lányok különbözőségében nem néhányuk eredendő butaságát igazolja, hanem •
azt, hogy a félelem megnyomorítja az embert.
Kár, hogy nem vették figyelembe az írónak a marosvásárhelyi előadásra tett
szövegmódosításait. Nem is annyira a narrátor esetleges elhagyása a lényeg, hanem
az, ami Somosiné alakját teszi egyértelműbbé. A folyóiratokban megjelent eredeti
szöveg s nyomában a szegedi előadás, nem tisztázza, hogy mely vérmérsékletű és
jellemű hölgyek sorába tartozik a megözvegyült tanítónő. Így aztán néha igen-igen
alpári helyzetekbe keveredik a színpadon. Nyilván azzal a gondolattal, hogy a vásári komédiában ezt is szabad, s persze hogy szabad volna, ha általa valami lényegeset tudnánk meg. Ráadásul visszájára fordult a vásárhelyi hiba. Ott az volt a
kérdés, kell-e ez a Somosiné egyszerre két férfinak is, itt pedig az, kellhet-e neki —
Vajda Márta küllemével — ez az egész társaság.
A stílus bizony félrecsúszott: a nézőnek olykor azon kellett töprengenie, hogy
komédia helyett operettet vagy kabarét lát-e. Már a marosvásárhelyi előadáson föltűnt, hogy Selmeczi János (a szegedi színlapon: György) zenéje nem elég egységes,
itt azonban egyetlen népdal kivételével egészen újmódian operettesnek hatott, amit
az énekek közbeni bárvilágítás méginkább fokozott. Más eszközökről és hangzatokról
nem is szólva. Mert volt itt gyertya, csengettyű- és harangszó, ami már Fügedes régi
vallásához sem illett, nemhogy a szektabeli újhoz. Ilyesfajta „félrehallások" még a
szavak körül is mutatkoztak: lehúzni a lámpát ugyanis — egyetlen példát említve
csupán — nem azt teszi, hogy lejjebb húzzuk az olasz típusú modern spirálos lámpát (attól ugyanis idelent még nagyobb világosság lesz), hanem ha sötétbe akarjuk
rejteni csínyeinket: a petróleumlámpában visszahúzzuk a b e l e t . . .
Nem folytatom, mert hántásnak látszhat, pedig egy szép szándékot nem lehet
bunkósbottal fogadni. Mondtuk már, talán a határokon átlépő gondolat átértelmezésének említett s kötelezőnek vélt belső kényszere a hibás. Sőt, bizonyosan az.
Hiszen a szándék valóban szép, még ha nem is különösebben merész vállalás ma
már Sütő András-művet vállalni. Ezek a művek egyre inkább rangot adnak. A Vidám sirató is, és ezt jól érezték meg, jól tudják a szegedi színházban is. Tudják,
hogy kell ilyen darab, kell a gondolatokat, fájó pillanatokat is hozó vidámság. De
nem szabad az író műve ellenére kigöngyölni a mosolyból a fájdalmat s csak a
mosolyt megtartani.
. .
A taps nagyon megtévesztő lehet, mert az minden bizonnyal Sütő András írói
nagyságának szól, s úgy is kell fogadni. A kritika nem írhatott ok nélkül olyan
keményen, s olyan általános elmarasztalással az előadásról, mint ahogyan tette.
És — mi úgy olvastuk — segítő szándékkal is. Éppen ezért érdemes volna átvinni a
jövő évadra is a Vidám siratót, megszívlelve mindazt a kritikákból, amit érdemesnek tartanak, s kijavítva aszerint a hibákat. Sütő András zárómondatával mondjuk:
„Ha van még remény, hát úgy legyen."
PÁLFY G. ISTVÁN

91:

M ŰT EREMLÁTOGAT

ÁS

Kurucz D.
Istvánnál
Kurucz D. István Munkácsy-díjas
festőművészt
április
4-én a Kiváló Művész címmel tüntették ki.
Négyévtizedes
munkássága összekötő kapocs az alföldi iskola
klasszikus
mesterei, Tornyai János, Rudnay Gyula, Koszta József, Endre
Béla és a mai középgeneráció, Szalay Ferenc, Németh József
festészete között. Hódmezővásárhelyen
született, ez a táj, az
itt élő ember művészetének fő ihletője. A Magyar Képző- és
Iparművészek
Szövetsége dél-magyarországi
területi
szervezetének
titkára.

— Mit jelent ön számára
Hódmezővásárhely?
— Itt születtem, a gyerekkor erős szálait soha nem lehet elszakítani. Ezeket
a szálakat elkerülésem után is erősíteni igyekeztem. Gyerekkoromban megismertem
az agrárproletárok, a Vásárhelyen és környékén élő parasztok életét. Amikor édesapámat munkásmozgalmi tevékenysége miatt Zalaegerszegre internálták, hosszú
ideig a város határában, nagyszüleimnél laktam. Az átélt élmények mélységével
rögződtek bennem a korabeli paraszti élet eseményei, mozzanatai. E mély benyomást erősítették, hogy nagyapámék még 1943—44-ben is azok közé tartoztak, akik
a gabonát lóval nyomtatták, hogy megspórolják a cséplés bérét. Ezek az élmények
máig hatóak, döntően alakították szemléletemet, művészi pályámat.
— Mikor kezdett el rajzolni, festeni?
— Kisgyerek koromban megörökítettem a paraszti élet eseményeit. Apám nyomdász volt, ismerte a vásárhelyi szellemi élet alakjait, újságírókat, művészeket, irodalmárokat. Nekik mutatta meg rajzaimat, akik fölirányítottak Pestre Darvassy István vásárhelyi származású művészhez, aki látva munkáimat, nem az iparművészet,
hanem a képzőművészet felé orientált. Így kerültem Szőnyi István magániskolájába.
— Milyen volt ott a hangulat, milyen inspirációkat
kapott?
— Apám révén már Vásárhelyen, az akkori agrár-mezővárosban bekerültem a
92

szocialista eszméket vallók vékony rétegébe. így aztán hamar felismertem a Szőnyimagániskola progresszív szárnyának szándékait. Berda Ernőnek, Berda József költő
unokatestvérének irányításával egy ideológiailag képzett, aktív baloldali csoport
tagja lettem. Hatottak rám kapcsolataik, eszméik, révükön ismertem meg a szovjet
képzőművészetet és a mexikói monumentalistákat. Ez meghatározó élményt jelentett
számomra, fölismertem a freskófestészet jelentőségét, azt a hatalmas és kiaknázatlan lehetőséget, amit ez a m ű f a j jelent egy nép tudatának alakításában, önismeretében. Ezeken a monumentális alkotásokon nagy tömegek láthatják és ismerhetik föl
történelmük eseményeit és résztvevőit, egy nép évszázados küzdelmeit és győzelmeit. Ez a festészet olyan hatással volt rám, hogy életcélomnak választottam. Törekvéseim lényegét, művészi tevékenységem alapját határozták meg.
— És a főiskolán?
— A főiskolán hamar elkerültem Rudnaytól, majd Benkhardtól, egyikük sem
ismerte föl szándékaim lényegét, nem tudtak mit kezdeni velem. Hamarosan Réti
István lett a mesterem. Amikor meglátta vásárhelyi ihletésű vázlataimat, azt
mondta: „Fiam, neked érdemes festőnek lenni." Sajnos, ő még abban az évben
nyugdíjba ment, így nem volt véletlen a főiskola újságjának év végi számában a
nem minden él nélkül megjelent kérdés: „Vajon Kurucz jövőre melyik mesterhez
kerül?" Szerencsére jött Szőnyi István s hozzá kerültem. Mellette tanultam, majd
dolgoztam mint tanársegéd, egészen haláláig. Harmadik évben vettük fel a freskótechnikai ismereteket, óraadóként a gödöllői művésztelep egyik alapítója, Nagy Sándor vezetett be bennünket a freskóművészet és a tojástempera világába. Ezek a
stúdiumok végképp meghatározták sorsomat. Nagy Sándor ugyanis sokszor elmondta,
hogy ezt az ősi freskótechnikát, mely az egyiptomi művészetig visszavezethető, de
a 17. század fordulóján az olajfesték nagy tömegű gyári előállítása háttérbe szorította, föl lehetne és föl kellene újítani. A gazdagodó színekkel olyan anyag és ki:
fejezőeszköz lehetne, mely korunkat az impresszionizmussal kiteljesedett olajfestéknél — mely a naturalizmustól a nonfiguratív művekig minden lehetőséget végigzongorázott — gazdagabban és jobban kifejezhetné. Ezt természetesen több száz
hallgatójának elmondta — egyedül én fogadtam meg.
— Saját munkája,-festészete
hogyan Hatott végső elhatározására?
— Főiskolai éveim alatt Tornyaiék útját jártam. Nagy hatással voltak rám az
alföldi festők, magam is jól ismertem a vásárhelyi tájat, a pusztát, a „nagy sömmit".
Olajjal festettem a Vásárhely környéki tájat, s bizony magam is láttam Tornyai,
Rudnay, Endre Béla hatását. Ez is fontos indítéka volt annak, hogy a temperát
választottam kifejezési eszközül. Ez a technika alkalmas volt arra, hogy ötvözzem
vele a t a j monumentalitását és részletgazdagságát. Nem beszélve arról, hogy felismertem, milyen nagy és felelősségteljes dolog egy olyan városban elkezdeni a
piktúrát, ahol Tornyai járt előttem.
— Kérem, szóljon egy-két szót a tojástempera technikájáról, a freskófestés
történetéről.
— Nagy Sándor előadásai alapján hazai és külföldi tanulmányutakon igyekeztem bővíteni azokat az ismereteimet, amelyeket a temperáról és a falfestésről tudtam. A 17. században ez a m ű f a j és technika uralkodó volt. Az őshazából, Bizáncból
egyik ága Velencébe került, a másikból sarjadt és virágzott az oroszországi ikonfestészet. Lemértem e technika értékeit és eredményeit, s elsősorban a firenzei
múzeumokban döbbenten tapasztaltam, hogy a temperafestészet utáni olajképek
sötétednek, elvesztik színüket. Az olaj kiteljesedése az impresszionizmus kora,, napjainkban már az olajfestéket is háttérbe szorítják a műanyagfestékek. Ám a mai
ismereteink szerint a műanyagfesték élettartama mindössze 15—20 esztendő. Ez
ellentmond a művészet ősi hitének, az időtállóságnak. Vagy ma már festmény is
„tartós fogyasztási eszköz?!" Michelangelo mondta az olajfesték elterjedésekor, hogy
lehet olajjal is festeni, mint ahogy a parasztok festik a kerítést, meg a falusi templom zászlóit... Számomra a tempera olyan kifejezési lehetőség, mely biztosítja a
nagy dekoratív felületeken az apró részletek fölrajzolását. A kettő együttcseng,
gazdagítja, tartalmasabbá teszi a kifejezés szándékát.
93

— A festményt a technika teszi tartós fogyasztási eszközzé, vagy a választott
tematika is?
— Egy példával válaszolok. 1962-ben egy milánói műgyűjtő hívott meg lakásába. Dolgozószobájában fogadott, ahol egy érettbarna reneszánsz láda fölött barna
tónusban tartott nonfiguratív festményt láttam, önkéntelenül összecsengett bennem
a két tárgy harmóniája, és ezt el is mondtam az olasz műgyűjtőnek. Meglepetésemre elmondta, hogy ez a kép csak egy hétig lesz itt, mert ezekkel az alkotásokkal
nem lehet hosszú ideig együtt élni. Raktárában közel kétezer nonfiguratív festmény
halmozódott, ezeket cserélgette rövid időszakonként. A lakás többi részében viszont
Degas, Renoir és más impresszionisták alkotásai függtek. Persze megkérdeztem;
ezeket is hetenként cseréli-e? Nem, ezeket nem — válaszolta. Azt hiszem, a művészet lényegét fogalmazta meg!
— Úgy tudom, tagja volt fiatal korában a baloldali
művészcsoportnak.
— 1934 és 38 között a főiskolán egy baloldali csoport is működött. A grafikai
tanszéken gyűltünk össze, illegális nyomtatványokat, plakátokat készítettünk, elméletileg képeztük magunkat, sok ú j ismerettel gazdagodtunk. Eljártunk a tüntetésekre
s örömmel láttuk, hogy viszik a tüntetők feliratainkat, plakátjainkat. Aztán f á j t ' a
szívünk, amikor a rendőrök attakja után letaposva, széttiporva láttuk m u n k á n k a t . . .
— A főiskola után római ösztöndíjat
kapott.
— 1941-ben mentem Rómába, ösztöndíjasként. Meglehetősen zavaros idők voltak, de akkor engem egyetlen dolog fűtött és izgatott. Az ott látott művészeti alkotások megerősítették meggyőződésemet, a temperatechnika és freskófestészet iránti
elkötelezettségemet. Ott is vásárhelyi témákat festettem. Képeim, alapján meghívott
a Vatikán, azt szerették volna, maradjak kint, legyek az egyházi művészet egyik
megújítója. Ügy látták, áz az őszinte népi hang, amelyet képeimmel képviseltem,
megújíthatja az egyházi művészet évszázados merevségét. Persze, nem akartam kötélnek állni, az utolsó adum már az volt, hogy kálvinista vagyok. Nem baj, mondták, majd egy pápai misén megkeresztelnek. De én jöttem haza, Vásárhelyre, freskót festeni.
— És újságíró lett.
— Üjságíró, agitátor és kulturális mindenes 1943-tól 47-ig Vásárhelyen. Aligalig festettem, végre 1947-ben Szabó Ivánnal közös kiállítást rendeztünk a régi Műcsarnokban. Annak sikere után költöztem fel Pestre, azóta kétlaki életet élek a
Százados úti művésztelep és Hódmezővásárhely között. (Vásárhelyi házam tíz évig
adott otthont a művésztelepnek.)
— Ügy tudom, meghívták a főiskolára freskótechnikai
szakoktatónak.
— Igen, Szőnyi István mellett voltam tanszékén, haláláig. Mint szakoktató többször kifejtettem véleményemet az oktatással és a különböző reformokkal kapcsolatban. Meggyőződésem az volt, hogy a növendékeket tökéletes szakmai tudással
kell felvérteznünk, s ha már birtokában vannak az összes technikai ismereteknek,
maguknak kell eldönteniük és kialakítaniuk — hajlamuknak és alkatuknak megfelelően — saját, egyéni művészi világukat. Legyen az modern, nonfiguratív, vagy
természetelvű, realista. Nem értettem egyet a főiskolának azzal az oktatási gyakorlatával, hogy a tanárok jelentős része a fiatal növendékekből szakmai alapok .nélkül,
a mesterek saját stílusuk átplántálásával önmaguk művészete köré iskolát teremtenek. Ez természetellenes, hisz a növendék csak egy sémát tanul meg, egy idegen
világ sablonjait ismeri meg, s ha végez, évekre van szükség, míg önmagát, egyéni
szemléletét kialakítja. Művészetpolitikánk teljes arculatához szükséges, hogy minden
irányzat megtalálja a maga megfelelő helyét. A különböző művészeti utak kizárólagosságát hirdetni azonban káros és zavaró, önkéntelenül osztályozást von maga után,
ami rosszértelmű feszültséget okoz.
— Freskót nem festett?
— A negyvenes évek végén képzőművészeti kört vezettem a Kossuth Akadémián, úgy tűnt, valóra válthatom régi álmomat. Segített egy évforduló is, az Akadémia éttermében freskót készítettem az 1848-as népfelkelőkről. A szakmai bizottság
94

KURUCZ D. ISTVÁN: PÁSZTOROK

KURUCZ D. ISTVÁN: MAGÁNYOS FA

KURUCZ D. ISTVÁN: LÓVÁSÁR

naturalistának minősítette, majd négy évvel később, 1952-ben szakmai bizottsági
határozat .alapján, mint formalista alkotást, lemeszelték. Ezzel kétvállra fektették
az országban a monumentális festészetet. Az azóta megépült épületek nem kívánják
ezt a fajta falfestészetet... — Ismét a régi és örök téma, a falfestészet.
— A keresztény puritanizmus 300 évre száműzte a római antik művészet csodálatos értékeit, alkotásait. A harmadik században lezajlott zsinat azután megalkotta az egyházi művészet kiskátéját. Célja az volt, hogy a freskó az írni, olvasni
nem tudók bibliája legyen. Meghatározták nemcsak a művek tartalmát, de a figurák
mozdulatait, a fej- és kéztartást, az öltözéket. A falfestészet'azután a barokkal nemcsak kiteljesedett, hanem meg is halt. A nagy művészeti korok egységét, összhangját a polgári társadalomban a táblaképfestészet váltotta fel. Az új, szocialista társadalom még nem ismerte föl a falfestészetnek, mint közösségi művészetnek űj,
megváltozott lehetőségeit és társadalmi hatását. Sokat beszélgettem erről építészekkel, tervezőkkel, de nem tudtunk zöldágra vergődni. Modern, korszerű, csodás középületeinket pusztán dekorációnak használt mozaikok, intarziák vagy textilek díszítik, nincs meg az az ősi egység és az- a nagyszerű összhatás, mint a gótika, a reneszánsz, a barokk nagy korszakaiban. Törekedni kellene arra, hogy megszülessen az
építészet, a belső térformálás, az ipar- és képzőművészet, az egymáshoz kapcsolódó
műfajok egysége, az új, szocialista tartalmú szintézis.
— Vannak elképzelései a pusztaszeri emlékparkba is.
••.-;•'
,.
— Valóban. A pusztaszeri emlékparkba kerül a felújított Feszty-körkép, mely a
honfoglalásnak, a magyar történelem kezdeteinek millennium idején készült, sajátos
megfogalmazása. Készül egy szobor is, mely a második honfoglalásnak, a földosztásnak állít emléket. E két műalkotás kifejező, de véleményem szerint kevés.
A pusztaszeri park hazánk: egyik legszebb emlékhelye lesz. Szükségesnek tartom
egy olyan épülettömb kialakítását, melynek falain meg lehetne alkotni a magyar
történelem sorsfordulóit. Ez a látogatók tízezreiben maradandó emlékképeket ültetne
el, hatásosan szolgálhatná a társadalmi tudat formálását. Egyben megvalósítható
lenne régi, már-már eltemetett ideám, a társadalmi indíttatásból születő falfestészet
újraélesztése. A magyar történelem egymáshoz kapcsolódó, freskószerű megjelenítésével szép példát szolgáltatnánk az egész világnak.
— Legutóbbi műcsarnoki, majd vásárhelyi kiállításán több mint harminc esztendő válogatott képeit sorakoztatta fel. Az első, az 1940-es évek időszakában született képei, számomra legalábbis, közelebb álltak az ábrázolt emberekhez,
sorsokhoz,
az agrárproletárokhoz, mint a későbbi alkotások.
— Ez nem véletlen. A negyvenes években született figurális képeimet előtanulmánynak szántam falfestészeti terveimhez. Amikor ennek lehetőségei csökkentek,
visszatértem a tájfestéshez, s az alföldi táj monumentalitásában éltem ki művészi
vágyaimat. Ezt segítette, hogy az egykori kisparaszti parcellák, melyek fölszabdalták, leszűkítették a monumentalitást, megszűntek, felváltotta ezeket a végtelen,
egybefüggő tábla, s ez kinyitotta, méginkább növelte a nagyság érzését. A legutóbbi
képeimen szinte már csak két felület, az ég és a föld találkozása látható. Ennek a
faktúrának, két kompozíciós elemnek kapcsolatait keresem. Nem véletlenül. Formai
fölszabadulás lépett az ábrázoló művészet helyébe. Az avantgarde törekvésekből és
értékekből én is igyekeztem átvenni azokat az elemeket, melyek gazdagíthatják
művészetemet. A hatalmas alföldi sík, az ég és a föld találkozása látszólag szegény
téma. Ennek kifejezéséhez a kor szemlélete is hatott, legújabb törekvéseim már
tartalmazzák ezeknek a formai értékeknek eredményeit, ú j megfogalmazásait.
— A mai alföldi festészet iránt óriási a közönségigény. A kritika viszont nem
fogadja egyértelmű hozsannával ezeket a műveket.
— Mostanában sokat beszélnek a táblakép haláláról. Hiszem, hogy amíg az
emberek négy fal között élnek és tető lesz a fejük felett, szükség van olyan művészeti tárgyakra, melyek otthonossá teszik ezt a szűk környezetet. Napjainkban a
környezetkultúra fellendülésének idejét éljük. A városiasodás, a lakásprogram megvalósulása mind több embernek adja meg a lehetőséget, hogy saját igénye és ízlése
95

szerint alakítsa, formálja otthonát. Az alföldi festészet iránti óriási közönségigényben természetesen sok a nosztalgia, a visszavágyódás, de sok az öröklött, megcsontosodott ízlésnorma is. És még valami. Több nyugati kiállítás után az egyik rendezőt
megkértem, járjon utána, mit jelent az én hortobágyi képem a holland—nyugatnémet határ mentén élő polgárnak. Mit jelent számára az alföldi vidék, a magyar
táj. Egy év múlva elmondta az üzletember válaszát: „Én üzletember vagyok, egész
nap lótok-futok. Este fáradtan hazaérkezem, leülök a fotelba, s magam előtt látom
a magyar Alföld végtelen nyugalmát. A kép kiegyensúlyozottsága, nyugalma r á m is
megnyugtatóan hat, kikapcsol, pihentet."
— S az előbbi kérdés második felére?
— Szintén egy példával felelek. Pár évvel ezelőtt Párizsban járva, fiatal francia
festők azon keseregtek, milyen hátrányos az ő dolguk, milyen nehéz a helyzetük, a
mienkhez képest. Hisz nincs náluk az a társadalmi átalakítást segítő népi erő, melynek kifejezéséhez a művészet olyan lendítő erő, mint nálunk Magyarországon. Szerintük ebből a hazánkban tapasztalható kontaktusból alakulhat, újulhat meg a modern európai festészet Szerintük a magyarországi kortárs művészetnek ez a realista
vonala azért is figyelemre méltó, mert kultúrtörténetünk mindig a legelső nyugati
vonalhoz kapcsolódva fejlődött. A bizánci művészet idegen az európai kultúrától,
így hát — tartják ők — a népi talajból táplálkozó realista magyar festészet a modern európai képzőművészet megújulásának egyik nagy lehetősége. S itthon? Aki
ném másolja a nyugati avantgarde törekvéseket, az elmaradott, földhözragadt, korszerűtlen. Pedig az az Aquincumban dolgozó művész volt provinciális, aki római
mintakönyvek alapján rakta a mozaikot, festette a falat. De nem volt az a Tisza
menti barbár csontfaragó, aki belevéste a tülökbe népe történetét. Mi is akkor vagyunk provinciálisak, ha nyugati stílusok mintakönyvei, csodálatos reprodukciói
alapján dolgozunk. Egy biztos: a társadalmi átalakulást hosszú idő múltán követi a
tudat változása. Nem elég elbontani a régi tanyát, s új, sátortetős házat építeni.
Meg kell tanulni benne ú j módon élni. A festők is ebben az átalakuló világban
•élnek, maguk is formálódnak, s nem kevés idő szükséges ahhoz, hogy megtalálják a
korhoz hű kifejezési módokat. Ebben az átalakulásban helye, létjogosultsága van a
kísérletezésnek, az útkeresésnek, de nem lehet annak kizárólagosságát hirdetni!
— Mint a területi szervezet titkára, hogyan ítéli meg a művészeti élet decentralizálást
törekvéseit?
—Művészeti életünk átszervezése szükséges, de végrehajtása sok veszélyt rejteget. A mostani tendenciák már érezhető tanulsága, legalábbis szorító kérdése, Magyarország el tud-e tartani ilyen nagy létszámú művésztársadalmat?! A nagyszerű
közművelődési határozat sok helyen szerencsétlenül vagy félreértelmezett következménye, hogy a képzőművészeti körökben burkolt szakmai képzés folyik. Az amatőrmozgalom nem azt a szerepet tölti be, amire hivatott, hogy tagjai képzőművészeti
ismereteket szerezzenek, ezáltal művelt, kulturált, művészetet érő és szerető, azt
mindennapi munkájukban hasznosító emberek legyenek, hanem művészeket nevelnek, hamis tudatot alakítanak, kiállítások szervezésének sokaságával befolyásolják a
közönség ízlését, felbillentik a valós értékeket. A képzőművészeti alkotások művészi
színvonalának eldöntésében zavarólag befolyásolják a közönséget, a kritikát, a közízlést. A decentralizáció sok gondja közül egyet emelek ki. Egyre nagyobb szükség
van a vidéki vezetőréteg szakmai tudásának, hozzáértésének, művészeti, kulturális
ismeretei bővítésére, emelésére.
— Min dolgozik, hogyan osztja meg idejét a Százados úti művésztelep és Hódmezővásárhely
között.
— Általában kéthetenként járok haza Vásárhelyre édesanyámhoz. Itt is festek,
•ezt nem lehet abbahagyni. Kialakítottam egy műhelyt a vásárhelyi házban, egy
vegyész barátommal együtt dolgozunk, szeretnénk megfejteni a pompeji falfestés
'temperaanyagának elkészítési módját. Igaz, ezt évszázadok óta rengetegen keresik,
több mint valószínű, nekem sem sikerül a titok nyomára j u t n i . . .
TANDI LAJOS
:96

