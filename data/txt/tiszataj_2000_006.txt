' ••

........

„Honnan jövünk? Mik vagyunk?
Hová megyünk? "
(Albert Gábor, Balla D. Károly,
Barna Gábor, Beke György, Csaba László,
Csatári Bálint, Gál Sándor, Határ Győző,
Heiszler Vilmos, Kaltenbach Jenő,
Mészáros Rezső, Nagy Károly, Rákos Péter,
Tőzsér Árpád írása)

Tamás Attila köszöntése

IRODALMI FOLYÓIRAT

Főszerkesztő:
OLASZ SÁNDOR

HÁsz RÓBERT
A szerkesztoseg tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

u o ^ j a i a i
Megjelenteti
a Tiszatáj
Alapítvány
• •
M M
P R I Kuratóriuma
flü
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség; 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKERRt. és az NH Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Buda
pesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 120 forint.
Előfizetési díj: negyedévre 360, fél évre 720, egész évre 1440 forint.
ISSN 0133 1167

Tartalom
LIV. ÉVFOLYAM, 6. SZÁM
2000. JÚNIUS
TŐZSÉR ÁRPÁD: Utószó, pokoljárásokhoz .................
3
HATÁR GYŐZŐ: »Még Elgondolni is Szörnyű« ...........
8
HEISZLER VILMOS: Magyarság és globalizáció .............. 17
RÁKOS PÉTER: És mégis!… ............................................ 22
CSABA LÁSZLÓ: Magyarország az új évezred elején ...... 26
CSATÁRI BÁLINT: Az Alföld mássága és lehetséges jövője .......................................................................... 34
MÉSZÁROS REZSŐ: Szeged a 21. században (Régióközpont és nemzetközi város) ....................................... 44
ALBERT GÁBOR: Ceterum censeo… avagy tántorgásunk a farkasverem szélén (Történelemtudatunk
torzulásai) ................................................................ 50
BARNA GÁBOR: Magunk keresése (Kultúrakutatás,
a néprajz kérdései az ezredfordulón – Magyar és
európai identitás-építés) ........................................... 62
LACKFI JÁNOS: A belga–magyar határon ...................... 71
NAGY KÁROLY: Szigeteket, szórványokat is megtartó
haza a magasban ....................................................... 76
BALLA D. KÁROLY: Ki marad le a luxushajóról avagy
van-e nemzetstratégiánk? ......................................... 84
BEKE GYÖRGY: Emelt fővel .......................................... 92
GÁL SÁNDOR: Közel az omega-ponthoz ...................... 103
KALTENBACH JENŐ: Honnan jöttünk, merre tartunk? 107

Tamás Attila hetven éves
OLASZ SÁNDOR: Önfegyelem és öntörvényűség ......... 111
SZIGETI LAJOS SÁNDOR: A virrasztó költő (József Attila nyomában) ......................................................... 113
Tiszatáj Könyvek ........................................................... 120
Szerkesztői asztal ........................................... a belső borítón

ILLUSZTRÁCIÓ
KAJÁRI GYULA rajzai a 33., 43., 49., 75., 102.
és a 110. oldalon

TÕZSÉR ÁRPÁD

Utószó, pokoljárásokhoz
Melyben a szerzőnek (Olasz Sándor szerkesztőúr ankét kérdése kapcsán:
„Honnan jövünk, mik vagyunk, hová megyünk?”) eszébe jut öreg barátja, Mittel úr,
valamint Tar Lőrinc, Szent Patrick és Paul Gauguin

1
Megint Mittel úr? – Au, istencsapása,
hogy még mindig ővele van bajom,
de, mint sár a lábujj között, az emlék
föltör akkor is, ha nem akarom.
Csikland, s nekem mégsincs kedvem nevetni,
sírnék inkább. Vagy ahogy egykoron
Nagyida is keserű-vad kacaj volt:
sírva kacagok vén barátomon.
2
Itt van. – Ülünk a Búsuló Juhászban,
Budán, hatvanhat őszén (forrt a must!):
Mittel Ármin, a prágai poéta
s tudós orvos, egy valódi Faust,
s én (mondjuk tán így: Wagner, a famúlus)
Vár bennünket egy Dalnok Fesztivál,
s témáját – Quo vadis, magyar poéta? –
mi itt vitatjuk, karcos murcinál.

4

tiszatáj
3
Látom magunkat: Mittel úr hunyorgat,
„Quid sum miser tunc…” (szája, gombszeme,
kecskeszakálla, mindene frivol vers,
magán-quo vadis, fanyar-víg mese).
Arról mesél, Golgotái tövében
hányszor adta el a lelkét, s kinek,
és hogy már nem prosperál a pokol sem,
Mephisto nem szolvens, alig fizet.
4
S így folytatja: – Amikor Gliwicénél
megdöndült a Luftwaffenstück-prológ,
az én számon akkor már rég dübörgött
a „Lenni vagy nem lenni” monológ.
Színpadom Prága volt – maga az ország,
tele éjjeliként épp szétesett
a fő aktor alatt. – Én meg kiléptem
a darabból. – Úgy döntöttem: leszek.
5
A La Manche-on túl néhány dúlt kisértet
várt: emigráns elnökök, több spion,
s lett új színpada árulásaimnak
egy túlvilág: a ködös Albion.
Árulásaimnak? El-adsz: el-árulsz!
Dehát Faust mit árult el vajon?
Öröklétét véges kéjek öléért –
Én, Albionban, sajnos, a dalom.
6
Tíz év!, mintha a Purgatóriumban,
mondjuk: Szent Patrickéban! Ugyanis
az ott volt, közel; Tar Lőrinc nyomában
jártam benne egyszer én magam is.

2000. június

5
Tíz év patás ügyek szolgálatában!,
elfeledtem azt is, hogy ki vagyok.
Kénkőszag, diplomatabűz köröttem –
Csoda-e, ha Dal-Angyal elhagyott.
7
Tíz évig nem termett versnek való szó
lelkem lapályain. Cemende szél
rázta rajtuk a pléhtáblát: Eladva!,
a horhosokban Belzebub kefélt.
De a hamis dézma, dúlás miatt, ha
úgy éreztem, én is elkárhozom,
épp a párta nélkül való leányok,
szép menyecskék feledtették sorom.
8
Méregettem tüzes kádferedőben
én is szép tűgyeket, köldekeket,
sötét barlangjukba bátran bementem,
s nem féltem, hogy netán benn rekedek.
S benn rekedtem! No, nem a kéj-kutakban,
hanem úgy általában a pokol
sarában. S végleg el akkor merültem,
mikor azt hittem, már angyal apol.
9
Tíz év után elegem lett a szarvas
érsekekből! Villás paraszturak
kénes szellenetéből úgy itéltem,
itt már mindenben a sátán ugat.
S hirtelen hinni kezdtem Max Webernek:
lelkünk legjobb tizede a közé –
Haza vágytam, Prágába, Böhönyére,
táncos, szép magyar vers-lábak közé.

6

tiszatáj
10
Így volt. Negyvenkilencben hazajöttem.
Bécsig repültem, lecsúszott mylord:
egy angol bombázón, potya-csomagként –
Rettegtem: a gép engem is „kiold”.
Aztán Prága. – S hittem a két szememnek:
áll a Hradzsin, sőt az eget veri,
s körbe mennek, nem az Utópiába
az Orloj bús, megadó szentjei.
11
S hittem: a Föld öle olyan, amilyen,
csenderes is, kopasz is, s a f… én
vagyok, hogyha nem ott állok, ahol kell;
s hittem, hogy a költészet, az faszén,
égi vasalóban, maga az Isten
lóbálja-szeleli, s parazsa itt,
Prága s Budapest fölött a legizzóbb,
máshol kojtol, hamvad, nálunk vakít.
12
Pedig intett egy informant barátom:
- Szellemet láttam a Hradzsin felett,
a Versét, kinek – amíg élt – fülébe
Clódus elvtárs mérget csepegtetett! –
Nem hittem el, azt hittem, mit akartam,
Le vent se léve…, a felkelő szelet –
Két év múlva a Pankrác börtönében
engem kísértettek a szellemek.
13
Ó, századközép, Közép-Európa,
ördögkonyha!, vöröslő platnidon
lelkek sültek, ültek csupasz fenékkel –
Mi volt ehhez képest már Albion!

2000. június

7
Amit korábban árulásaimról
összehordott fölös bűntudatom,
azt itt rám – vissza – most ügyész dörögte –
Három évet kaptam… – Nem folytatom.
14
Már csak annyit: mikor vittek, az autó
ablakán egy ronda arc belesett:
Quo vadis, verstelen magyar poéta? –
Az égből kénköves eső esett.
S írtunk ezerkilencszáz ötvenegyet –
Itt a vörös, hol a piros remény?
A pankráci pokol-udvar sarába
nagyot köpött az istenarcu lény.
Dedicatio
Mi itt a tanulság?, kérded, barátom.
Ki tudhatja!? Gauguin képén a cím
érthetetlen nyelvű (talán maóri),
mint a Teremtés roppant vásznain.
Finis, gratias Deo

8

tiszatáj

HATÁR GYÕZÕ

»Még Elgondolni is Szörnyû«
Apokrif vagyok, annak születtem. Örök gyalázatomra, minden, amit írok, eleve
annak minősül – apokrifa
minden, amit eddig írtam, a képzelet szabadságának a jegyében fogant, s ezzel, eleve
átokmondás alá helyezve, a szellem szabad lengését – az értelmesedést szolgálja
de hogyan mondhatunk bármit bárkinek, ha még ki se nyitottuk a szánkat és máris
a meghallgató szája tajtékot túr, nyelve körül már ott a felháborodás nyálfröccsentő
gyüleme?
ám így van ez jól, így van ez rendjén.
Mit szólt volna Numa Pompilius, ha a papkirályi consecratio pillanatában és az áldásküldő Jupiter felséges auguriuma alatt a Felkentnek holmi jövőlátó démon a fülébe
sugdossa, hogy nagy idők múltával új világvallás jelentkezik Róma egén, amely az
olümposziakat lerúgja majd a mennyég magasáról?
Mit szólt volna akár akár Arnobius, akár Lactantius – Minucius Felix, Victorinus
Petaviensis vagy akár jóval később, Ágoston is, ha egy mindenlátó demiurgosz fejükre
olvassa, hogy haláluk után ezer/másfélezer esztendővel új megváltó próféta támad, és
az az elképzelhetetlen gyalázat éri szent hitüket, hogy megszületik az iszlám, amely
türelmetlenségének bőséges üzemanyagával, meg-megújuló virulenciájával, az istenuralomba bebetonozott monomániájával és térítő furorjával odáig viszi, hogy követőinek
száma a földkerekségen felülmúlja Jissza (Jézus) híveinek számát?
sem azt nem tudták volna elviselni, hogy a maguké mellett felmerüljön egy másik,
egy másmilyen apodiktikus/megdönthetetlen igazság, sem azt, hogy az egyistenhit/istenelmélet/teremtéselmélet bizonyosságán egy másik, betolakodó hiedelemvilággal osztozniuk kell
az meg minden tajtékzó felháborodásukat kiváltotta volna, hogy ez a parvenű ellenvallás, amely az ismeretlenség homályából fel fog merülni, pimaszul lefőzi őket, sőt,
esetleg kicsavarja kezükből csodafegyverüket, és a sokévszázados csatatéren, szégyenszemre visszavonulásra/megadásra/önfelszámolásra kényszerülnek
ám ahogyan az őskeresztények az olümposzvallás isteneit tudatukban jó sokáig
mint eleven sátánokat/ellenisteneket, dögletes démonokat igencsak meghitték/tartogatták, ugyanúgy, „kéregfölötti” kollektív reflexintegráljuk rezdületeiben, a skolasztika Argumentum ad Horrendum kategóriájában tartogatniuk kellett az ellenséges,
ismeretlen hiedelem lehetséges felmerülését is, amely veszedelmesebb az Olümposz
megváltó isteneinél, melyeket megemésztettek/ bekebeleztek/legyűrtek1.
1

itt nagy kénytelenségből hivatkoznom kell egy 1949-ben keletkezett tanulmányomra, amely
a hetvenes évek közepén, a Müncheni AURORA sorozatnyitó kötete gyanánt megjelent

2000. június

9

Nemcsak hogy új nincs – eredeti sincs a Nap alatt; mármint eredeti gondolat.
A kérdés, hogy honnan jövünk/mik vagyunk/hová megyünk, elsőre tán eredetinek
hat. Az igazság az, hogy a harmadik évezred beköszöntének tiszteletére öt világrész
médiája harsogja/darálja/taglalja ugyanezt. A napilapok, az előkelő folyóiratok, az
erről ripsz-ropsz könyvet rittyentő kommersz-újságírók özönével ontják a válaszokat,
kivált arról, hogy hová megyünk/mivé leszünk. A torlódó jóslatok többsége ugyanabban a betegségben szenved: a közélők szelleme tölti el, a „politológiai megközelítés”
fertőzöttje, és segítségül híva az újkor sereg áltudományát, a Bayeux-i faliszőnyeg
hosszát és tarkaságát megszégyenítő képet fest a jövőről
a közeljövő csak hagyján. Extrapolációval, aszimptóták kihosszabbításával kikeresik a metszéspontokat abban a hiszemben, hogy nagyot nem tévedhetnek. A távoljövő
mindennél izgalmasabb – az a távlat, hogy mit hoz az embergyermeke számára az
elkövetkezendő félezer esztendő: itt-így-ilyenek vagyunk-e még vagy máshogyan-máshol-mások leszünk. Ősrégi, keserítő/boldogító tapasztalat, hogy az emberélet léptékén, a bölcseletben eredeti gondolat nincs – múló délibáb csupán s olyan eszmény,
amely tovacsábít és magával ragad. Jómagam is tisztában vagyok vele, hogy az a futurológiai faliszőnyeg, amit itt végigteríthetnék, eredeti, új gondolattal nem szolgál,
semmi olyannal, amit előttem, más formába csomagolva, mások el ne mondtak volna
amiben osztom elődeim megszeppenését is; hiszen tudva-tudjuk, mi goromba rajzolata amit papírra vetünk, annak és ahhoz képest, ami megvalósul. A csodák-csodája, ha
»befoglalóformáját« megközelítjük. Francis Bacon »szárnyas szekerekről« beszélt, amikor a repülést megjósolta: a lényeget helyesen látta, a formájának mellétalált. Ugyanezt
mondhatjuk el W. J. Wintle jövőlátásáról, aki 1901-ben kiadott LIFE IN OUR NEW
CENTURY (Élet a mi új évszázadunkban) c. könyvében megjövendöli, hogy a század
végére »mindenki zsebében ott lesz a mini-telegráf; bárki bárhol bárkivel érintkezésbe
léphet anélkül, hogy a címzett tudná, honnan keresik”. Megsejtette tehát a mobiltelefont, de mégis mellétalált a ma már elócskult „telegráffal”, hiszen senki nem vesz elő
„zsebtelegráfot” és senki az utcán nem kopogtat morzé-jeleket. A futurológiában hatványra emelve érvényesül Karinthy mondása, hogy »minden másképp van«.
*
ugyan, de idehaza ismeretlen. A könyv címe: PANTARBESZ. Így hívták azokat a roppant sárkány-kígyókat, amelyekkel a pogányság ellen-Krisztusának, Tianei Apolloniusznak hű evangelistája, Asszíriai Dámisz találkozott India mocsaraiban: „a hátuk tarajos, oldaluk vörhenyes, tüzet okádnak s mikoron csörtetnek, hasukon az aranypikkely csörömpöl”. Dámisz
szerint „a bráhmánok Szent Köve a sárkány agyának legközepébe van beágyazva s épp ezért
halálraszánt vadászok fel-felkeresik a szörnyet, varázserejű kárbunkulus-követ rejtő koponyájáért… A papok Szent Köve, a Pantarbesz is így került birtokukba, amelynek tüze éjszaka
világít, nappal színeket játszó fénnyel világol, deleje minden más követ magához von; belőle
olvassák a messze távol lejátszódó eseményeket, uralkodók legyilkolását, eltévedt karavánok
pusztulását, fejedelmi vendégek közeledtét és a jövőt…Készenléti reflexei, magatartása után
ítélve, valami ilyes az emberiség is, tűzokádó államaival, vallásrendszereivel, mumifikálódott intézményeivel egyetlen sárkányszörnyeteggé összetelepülve, amely a fejében ott rejti a varázserejű kárbunkulust: jósismeretét a jövőről… a konzervativizmus eleven bástyái a sárkányhús
fellegvárában a Minden Forradalmak képtelennél-képtelenebb, elképzelhetetlen Pantarbeszét
őrzik: a történelmi prekognició nem egyetlen ember kiváltsága, ez a mi Teireziászunk az
emberiség egészében található és vaksággal megverve az isteni titok elárulásáért ugyan – azért
mindmáig ott lakik” (Aurora Kiskönyvek I. pp. 80-81. München 1966)

10

tiszatáj

Csak röviden, mert a rövidnél töbet nem érdemel, hadd térek ki a nyelv megmaradásának, a nemzeti/faji identitás magasrangú kiméráinak a kérdéskörére. Nem kell
hozzá sok ünneprontó demitologizálás, hogy belássuk az „egyetlen ősnyelv” Consensus
Gentiumának tévedését. A nyelvi/faji identitás kérdéskörében is, mint annyi mindenben, a belénkvert mitologémák félrevezetnek bennünket. Ha azt hisszük, hogy az ún.
„bábeli nyelvzavar” előtt az ádámitának egyetlen nyelve volt s mintegy »az angyalok
nyelvén« szólalkozott – ennél nagyobbat már nem is tévedhetnénk.
Az antropológia mai állása szerint tíz évezreddel ezelőtt kb. annyian éltek a bolygón, ahány magyar ma él: 15 millióra volt tehető a Föld akkori lakosságának a száma;
ugyanakkor ez a 15 millió feltehetőleg 60 ezer nyelvet beszélt – lévén, hogy a 150/
200/250 főnyi törzs más anyanyelven kommunikált, mint a vízválasztón túli, 200/250
főből álló másik, ellenséges horda. A kis nyelvek felszívódása, elnyeletése/eltűnése
a szomszédos nagyobbacska nyelv torkában, az »anyanyelvek«, nemzeti idiómák számának a mai 6 ezerre való csökkenése külön történet. Ami meg biológiai identitásunkat illeti, ez alighanem most van azon a ponton, hogy az objektív valóság birodalmából áttűnjön a mitologemata látszat-birodalmába
a szlovák, a román, a cseh, a szerb, az albán, a bosnyák csecsemő, ha elrabolják,
magyar környezetben nevelik és idegrendszerét, ösztöneit/gesztusait, egész reflexológiáját a magyarság anyanyelvére programozzák be, olyan tősgyökeres magyarrá válik,
hogy biológiai identitása senki előtt nem lesz kétséges: észrevétlenül vegyülhet el közöttünk.
Továbbmegyek: ha kínai, koreai, thaiföldi vagy japán csecsemőt rabolnánk el és nevelnénk magyarrá, testalkatán/fiziognómiáján kívül semmi sem árulná el, hogy
biologikumában »idegen elemek« is vannak; maga meg, sajátmagát tősgyökeres magyarnak tekintené
valamikor az Egyesült Államokról mondták közhelyszerűen, hogy »a népek olvasztó kohója«. Ám amióta a Földön felkerekedni divat-imperatívusszá vált és elindult
a népek körbevándorlása, magáról a bolygóról mondható el, hogy az emberi biologikum »olvasztó kohója«. Tetszik-nem tetszik a fajtisztaság, a kasztrendszer hívő fanatikusainak, a harmadik évezred jószerével a fajok összeolvadásának a jegyében áll, s ez is,
mint volt a múltban, a jövőben is fájdalmas vércsapolással, faluháborúkkal, »sziciliai
vecsernyékkel« s megtorlatlan hekatombákkal jár majd, míglen ki nem fejlesztjük
milliárdszámra természetes »klónjainkat«, s azzal a harmadik évezred etnikus tisztogatásai, rituális gyűlölködései, takargatott népirtásai bele nem süllyednek történelmünk
szokvány-rémtetteinek Voltaire-i/ Gibbon-i bűnlajstromába.
Anyanyelvünk megmaradása is itt billeg a század mérlegén; ezt legalább olyan
reszketeg-fájó szívvel szemléljük, mint »fehér civilizációnk«, egész »nyugati kultúránk«
sorsát. Ha túltenném magam a politikai korrektség divat-imperatívuszán és rémuralmának tabuin, tán ki merném mondani, hogy a »fehér faj« a Föld lakosságának ma alig
14%-a. Ez ötven éven belül 9-10%-ra csökken. Máris jelentkeznek civilizációnk kisajátítói, estleges megöröklői, folytatói; s csak természetes, hogy műszaki arzenálunk hatalmas egésze mindenestül az ölükbe hull – ki tudja, tán ugrásszerűen túltesznek rajta
már ami kultúránkat illeti, a nagy kérdés az, hogy mennyit vesz be belőle a megöröklők reflexrendszere, anyanyelve, no meg a maguk roppant civilizációs pátrimó-

2000. június

11

niuma, amely egyúttal lényük integrált kapcsolása. Nem sokat, és azt is csak nagyon
szelektíve – a válasz erre a kérdésre, sajnos, ez. Mert ne felejtsük, hogy a mi zsidókeresztény kultúránk recesszív; a szembenállók arcvonala viszont – akár az iszlám, akár
az eklektikus Japán, akár a hétezer éve agnosztikus kínai földség, s velük az egész
Távolkelet szénior civilizációja – domináns jelleggel néz vele farkasszemet
*
Itt közbevetőleg hadd jegyezzem meg, hogy azok a krizeológiával házaló gondolkozók, akik bedőlnek a hésziodoszi hitregéknek, hitten-hiszik, hogy valamely kiválasztott népnek valaha is, valahol is „aranykora” volt és erre a melléfogásra, ábrándosan archaizálva, délibábos-nosztalgikus filozofémákat építenek, legyenek ők maguk
bárminő Krizosztomoszok, az én szememben népszórakoztató megtévesztők és filozofémáik – bölcseleti ponyva csupán. Portékájukat (rendesen) azzal kelletik, hogy misztifikációikat a zsidókereszténység misztikusai köré építik; ami édes-mindnyájunknál
magától értetődik, hiszen kultúránk, anyanyelveink altalajáig a zsidókereszténység
tudattartalmával telített, kultúrkincseinek masszívumán áll; készenkapott eszmei alapszövetétől még azok sem szabadulnak, akiket a szekuláris újkor szelleme tölt el, hiszen
az tölti el még a sevallásút is, akit éppenséggel – a hívők megvető misnomerével – mint
»ateistát« szoktak lekezelni.
Már egyszer tanúi voltunk a történelemben, milyen szelektíve szűrik és mennyire
a saját eszmeiségükkel töltik fordítók/tolmácsolók az idegen kultúra örökhagyását.
Amikor a 9. század végén, Al-Mamún kalifa védőszárnya alatt, a mintegy félezer főre
tehető bagdadi fordító kollégium a »Bölcsesség Házában« arabra forgatta az ógörög
kultúra egykori hordozóit, partrónusnak és pártfogoltjainak első dolga volt, hogy írtsa
a Koránnal ütköző tanokat, a szöveget hozzávasalja a maga »kinyilatkoztatásához«, és
a zsákmányt telítse az iszlám teokratikus téveszméivel.
Ha a kínaiak előreugrása elkövetkezik – és egyáltalán igényt tartanak a „fehér barbárok” kultúrájából nem csak a műszaki eszközhálózat megöröklésére, hanem kultúrjavainkra is, a fordításban/tolmácsolásban bizonnyal ők is ugyanilyen szelektíve járnak el, és azt is, amit meghagynak, ugyanúgy hozzávasalják a maguk mega-kultúrájának évezredes munkafogalmaihoz2. Ne ringassuk tehát magunkat ábrándokba –
2

hogy válogatásuk első áldozata az ún. »metafizika« volna, arra mérget vehetünk. Minthogy
idevágó bölcseleti munkáim idehaza ismeretlenek és kiadatlanok, röviden erről is szólnom
kell, hogy eloszlassak egy félreértést, amely közkeletű és úgyszólván kiküszöbölhetetlen. Az
eszmetörténet iróniája, hogy a zsidókereszténység attól a pogány Plotinosztól örökölte meg
a metafizikát, aki megvetette az „újhitet” és nem állhatta eszméi eltérítőit, a keresztényeket.
A hányatott életű, iskolaalapító bölcset Ágoston bálványozta; még halálos ágyán, utolsó szavában is tőle idézett, és alkalmasint Szent Ágoston volt az a kapu, akin át Plotinosz sajátos „metafizikája” az újhitbe beáradt és olyannyira átitatta, hogy annak fulcruma lett. Plotinosz mesterleleménye a „ l é t f ö l ö t t i l é t ” : oly „kiterjedés”, amely a fő-fő istenség, az Egyedül-Való kiváltsága. A „létfölötti lét” oly misnomer, amely atombomba módjára rombolja
szét a nyelvet. Lebontja szavaink jelérétékét, lehetetlenné teszi, hogy azontúl bármi j e l e n t s e n valamit, és kifejezéseinket megfosztja az egyértelműség lehetőségétől. A „létfölötti” lét
megszülte a maga abszurd bölcseleti/nyelvi játékát s ezt a nyelvi trapézmutatványt, amelynek az objektív realitásban megfelelője nincs, mert nem is lehet – ezt nevezzük „metafizikának”. Provinciális európai szellemiségünk falrengető tévedése továbbá, hogy e „metafizikát” világérvényesnek képzeljük, holott kisebbségi hitvilágunk tanítása csupán és már az isz-

12

tiszatáj

most, amikor a nagyjából és egészében szekuláris Nyugaton már lefutott annak a megtárgyalása, hogy kereszténység-utáni korban élünk (s jóllehet mindez európaszerte
újságközhellyé vált, idehaza még tenyér mögé rejtve sem ildomos elsuttogni – hát még
rábízni a nyomtatott betűre; hiszen nálunk a hangoztatás gátlástalansága alig ötöde,
a képzelet szabadsága alig tizede annak, ami az angol szigetországban élő gyakorlat). Jó
vagy rossz volna, hogy mindezt megérjük? Ne firtassuk; de bármennyire sub specie
æternitatis, ne várjuk tehát, hogy hiedelemvilágunkat a ferdeszemű fordítók/bekebelezők majd „közkinccsé” teszik, jó, ha egyetemeiken mint nyelvemléket, mint egzotikumot, mint mellékes tantárgyat tovább-viszik
ám ne gyorsalkodjunk mai »örök értékeink« elsiratásával, amit manapság kultúránk sine qua non-jának szentül hinnünk/vélnünk szerfölött ildomos. Idáig elhatol
Symmachus sírása, ahogy a Szenátusban az olümposz-hitet elsiratta; ahogy az újhittől
kegyelmet kért Nike szobra számára, hogy legalább az istennőt ne mozdítsák el az
Atyák Oszlopcsarnokából: jajveszékelése idáig reverberál
sírkertjeink tele vannak mellénk-temetett nosztalgiákkal: olyasmiket siratunk el,
amikről távol utódaink soha nem is szereznek tudomást. Fordított »fantom-fájdalmak«
ezek; hiszen a leamputált „kultúrjavak” elvesztése csak nekünk fáj; ám az élőtestnek,
mely újult-ép-egész – vagyis a távoljövő túlélő embermilliárdjainak – eszébe se jut3.
De tisztesség ne essék, szólván, itt jó előre szeretnék eloszlatni egy félreértést
aki történelmünkben valakit elítél, meggyűlöl és az évtizedek vagy évszázadok időszakadéka fölött, a lehetetlenen keresztül bombát akar hajítani rá vagy lézersugár szcifi
golyószóróval jobban elpusztítani a halálnál – az ilyen gyűlölködő: bolond

3

lám sem vállalja; a hinduizmus/dzsainizmus/buddhizmus és latinamerika ősvallásai a „létfölötti lét” abszurd dimenzióját nem ismerik. Megértjük, Közteseurópa népei annyira belefáradtak a bjezbozsnyik maszlagba, hogy a metafizika per se, e mostanság oly buzgón előásott
lelemény a fiataloknak az újdonság erejével hat; ám amit folyóirataikban a „metafizikáról”
összehordanak, az vagy költői ömlengés, vagy lila próza; vagy fennkölt publicisztika a kurzus fülének szánva, vagy oly tudós elukubráció, amely arról árulkodik, hogy a „metafizika”
igazi jelentését (respektive a lyuk-szó jelentés-nélküliségét) és „pogány” bölcselettörténeti eredetvidékét nem ismerik. Az ún. metafizika elparentálása a Bécsi Iskola egyik főtémája volt: ám
évezredes eszmék a halottá nyilvánítástól sohasem pusztulnak el. Uralkodó eszméknek az ellenérv-mérgezés legfeljebb megfekszi a gyomrát. A zsidókereszténység „metafizikájájához”
hasonló szellemi szauruszok jobbára az ellenérvek e l m a r a d á s a fölött érzett keserűségük
önmérgezésébe pusztulnak bele. És NB., hogy szavamat ne felejtsem: a szenttamási SUMMA
hitágazata, miszerint „a Gonosznak objektív realitása nincs és mint olyan, csupán a Jó hiánya”, ugyancsak pogány fattyúhajtás – ez is Plotinoszból suttyant bele a pálvallásba. Oly téveszme, amelynek a mi provincializmusunkon messze túl – árfolyama a bölcseletben nincs.
Az ezredfordulón különös statisztikákat olvashattunk a hívek kiritkulásáról – hogy ha így
megy, egy nemzedéken belül az anglikán egyház becsukja kapuit. S mi szembeszökő volt
annak a két katolikus apácának az esete, akik 1998–99-ben, Japánban, nagy óvatosan téríteni
próbált (teljesen eredménytelenül). Nem kis rémületükre s legnagyobb megrökönyödésükre
az udvarias japánok ugyanazt hozták fel az idegen import ellen, mint ellenvetést, amit az ókori
pogányok hoztak fel a paleokereszténység ellen öt évszázadon át: „Hogyan nyugodhat bele
a ti hitetek abba, hogy térítő emblémája az a kivégzőcölöp legyen, amit bűnüldözőink a közbűntényes gonosztevőknek tartanak fenn?!” S ez Tokióban hangzott el, a 20. század végén.

2000. június

13

ha abban hiszünk, hogy gyűlöletünk tárgya a gyehenna lángjában ég és elkárhozott, ne próbáljuk az isteni igazságszolgáltatást fokozni azzal, hogy tapsolunk hozzá
vagy szurkolunk kínzóinak, az ördögseregnek; ha meg abban hiszünk, hogy teste-lelke
már nincs sehol, akkor már emberi igazságszolgáltatásunkkal úgy sem érjük utol
a Bach-korszakban is éltek, százezrével, emberek: ne haragudjunk rájuk, amiért
osztályrészükül jutott, hogy ott voltak élni kénytelenek; sem azért, mert az utcakövek
feltépése helyett megélni próbáltak s egyetlen gondjuk a födél a fejük fölött meg a családjuk etetése volt. Hogy egy fogoly barakktábor „átkos” – meglehet; de a foglyulejtett
nemzetet nem lehet elmarasztalni azért, mert oda beterelték: őrá is vonatkozik a Genfi
Nemzetközi Egyezmény, hogy a foglyot emberi méltóságában megalázni nem tilos
és ami az időtengelyen hátrafele érvényes, az előrefele is áll: sem a dolgokon nem
változtat, sem rajtunk nem segít a futurophobia – avagy a futurolátria
hiába rajongunk egy (akár falsul) elképzelt utópisztikus jövőért, hasztalan rémüldözünk egy (tán alaptalanul) rettegett jövőtől, beleugorni úgy sem tudunk. Minden
időfogoly időgépről álmodozik, ami nincs; de ha volna is, átugrásunk/áttűnésünk (az
odaképzelt helyett a mindvalóságos) távoljövőbe végzetes volna ránk nézve
ahogyan a mélytengeri halak a tengerfenék százatmoszférás régióiból felszínre
hozva a levegőn szétpukkadnak, ugyanúgy, a mi szervezetünk, a Ma szoftverjével telített idegrendszerünk sem bírná ki ezt a történelmi/atmoszférikus ugrást – a százatmoszférás nyomást. Gyűlöljük mai „mumifikálódott” intézményeinket? Meglehet;
ám az anarchistát bennünk ez a gyülölet élteti. Ádázul ragaszkodunk szenthagyományainkhoz? Kézenfekvő: e görcsös visszakapaszkodás bennünk a konzervatívot élteti.
Ám félezer esztendővel odébb, egy más kor más, megtartó/megújító furorjában, szervületünktől idegen reflex- és fogalomrendszerében több-mint-szerencsétlenek: életképtelenek volnánk.
*
Ha a „haladás” vektormennyiség volt, a haladásillúzió lejártával ez az irányultság
megdőlt. Hová-merre? Az értelmesedés oly kényszermozgás, amely a törzsfejlődés
hatalmában áll; kényszere nem kéri ki véleményünket, értékelésünkre, moralizáló
nyelvelésünkre fütyül. Ha eddig a Consensus Gentium foglalata az az aranymondás
volt, hogy natura non fecit saltus, ma ez is, mint minden néhai közmegegyezés, a népek
tévedéseinek lajstromát szaporítja4. A kvantumelmélet felismerése óta úgy érezzük,
a természet egyebet sem ismer, mint ugrást, legyen bár infinitezimális, vagy akkora tigrisugrás, mint az élettanban a mutáció. Ilyen mutációnak voltunk tanúi a komputerforradalmak első kirobbanásával a múlt század utolsó 50 évében, amely több változást
hozott, mint a Francia Forradalom óta eltelt idő
az infotechnikai szökőár oly történelmi katalizátor, amelynek hatása kettős. Egyfelől felgyorsítja az események menetét; másfelől önmagára is visszahat, amivel felgyorsíthatja/előrehozhatja a komputerforradalmak második-harmadik hullámát
oly novum, amellyel a múltban eddig aligha találkozhattunk
4

van, aki e mondást Meister Eckehartnak tulajdonítja: „Die natüre übertritet niht” (vö. N.
Pfeiffer, DEUTSCHE MYSTIKER DES 14. JAHRHUNDERTES, II. 124); bár Leibniznél is megtalálható:
„Tout va par degré dans la nature et rien par saut” (NOUVEAUX ESSAIS, IV, 16).

14

tiszatáj

egyfajta történelmi katalizátor, amely felgyorsíthatja tulajdon katalizáló hatását; s e
szuper-katalizátorok delejében még megérhetjük, hogy száz-százötven év alatt lepereg
az, aminek rémképét félezer év távolának háttérfüggönyére vetítette kutakodó képzeletünk. Vagyis: minden nemcsak hogy „másképpen”, de „hamarabb” is elkövetkezhet
helyeslünk/helytelenítünk? áradozunk/tiltakozunk? Az egér oroszlánordítása odáig
ugyan el nem hallatszik
nagylelkűségünk empátiás rohamában „megértünk” mindent-és mindenkit, meglehet; de vajon mekkora megértéssel fogadnánk, ha láttára felszisszennénk, hová-mivé
torzult a „komikum”, a „tragikum” fogalma, eltűntek/odavesztek az ismert konvenciók, ésde még erkölcsök és intézmények elméleti permutációi, maga a metamorfózis is
olyan transzmigrifikáción ment keresztül, hogy „megértő” erőlködésünkön messze túl
– teljességgel nem értjük
hogy a neurobiológia jól induló kvantum-ugrásával napjainkban, az agykutatás vajon behozza-e másfél évszázados elmaradását az orvosélettan másegyéb diszciplínáihoz
képest?
hogy az agykutatásnak mai „riválisait”, a szenzóriummal kapcsolatos vajákos áltudományokat sikerül-e visszasöpörnie a tudománytörténetbe, majd az idegrendszer
működésének legteljesebb feltárásával, újabb másfél évszázad elteltével megérjük-e az
idegkutatás és a nyelvkutatás összeolvadását?
megállja-e a helyét az a tudományos extrapoláció, hogy a század dereka táján a mesterséges intelligencia utoléri, leutánozza, majd, mintegy sajátos, művi „tudatraébredésével” felülmúlja a természetadta emberi értelmet?5
most, hogy a vitalizmus az utolsókat rúgja, a DNS-spirál után már az »élősejtnek«
senki sem tulajdonít holmi okkult kvalitást, mint ahogy senki nem beszél »protoplazmáról«, vegytani ismereteink pedig elérkeztek arra a pontra, ahol a választófal a szerves és szervetlen kémia, a »döglött« vegyületek és a szénláncok között leomlik – vajon
mi haszonnal és milyen veszedelmekkel jár majd, ha viszonylag rövid időn belül a laborokban előállítják a mesterséges élősejtet?6
hogy a „szentség”, az „istenközel”, a misztikus érzelemvilág vajon gazdagodik-e?
hogy a Mysterium Tremendum, enciklikák özönével, káprázatos neokonceptualizálása
révén a kora-középkorra visszafajzó égbenyúló eukaliptusz-faóriás lesz-e vajon s a bolygó
egyetlen sziderális »tömjénfüstölő« képét mutatja majd az űrben – hol is első dolgunk
lesz földkörüli pályára felhelyezett, keringő űrszékesegyházat építeni? vagy épp fordítva, elpengőben és torz jelentésváltozásokkal ugyan, de továbbvisszük anyanyelvi
hordalékát? avagy nyelvkincsünkből/szólásmondásainkból/munkafogalmainkból is,
mindenestül kikopik?
hogy a szervezett egyházak mamut-vagyonának, bankhálózatának elolvadtával, érdekszövetségeinek szétfoszlásával az ún. sensus numinis kiüresedik-e, a „diadalmas világnézet” implózióval nullára robban s a vallásszédelgés belesüllyed a múltak nemes
rekvizitumaiba?
5
6

vö.: Steven Pinker, HOW THE MIND WORKS. London, 1998.
vö.: Richard Dawkins, UNWEAVING THE RAINBOW. London, 1998.

2000. június

15

hogy a mai mega-diszkókból, szabadtéri százezres szuper-fesztiválokból a század
végére kibontakozik-e a tömegközösülés konvenciója?
hogy a házasság intézményének fellazulásával a család mint olyan, megszűnik?
hogy kötelékei szétszakadásával kialakul-e olyan új intézményrendszer, amely
a platóni Politeia utópiáját idézi eszünkbe: ki-ki a „közösség”, a gyámállam gyermeke/neveltje? szüleit ismeri/nem ismeri? barátkozik velük, számontartják/elvesztették egymást?
hogy a születéskorlátozás mintájára az új idők meghozzák-e rendeleti úton az életkor-korlátozást? És ha igen, hogyan: rideg közigazgatási úton avagy orvosi-ügyes-barátságos-fájdalommentes szerrel ejtik-e meg a kényszer-exituszt?
hogy a nagyobb és közel járó aszteroidák közül melyik tellúr-koloncot választják
ki utódaink kísérleti betelepítésre/gyarmatosításra? S hogy kirajzásunk a bolygóközelben keringő mini-bolygókra sikerrel jár-e? Avagy odapusztulunk/felhagyunk vele?
hogy a komputerizált országos népszavazás milyen sikerrel jár? valóban a népuralom koncentrátuma lesz-e, örök-naprakész szuperdemokrácia, mindvalóságos parlamentország?
vagy belefullad az örök-odanemfigyelők, a sportrajongó fundamentalisták, az agyonszórakoztatott zombi emberiség félresöprő közönyébe – mely előálló „új helyzettel”
nem késnek visszaélni a hatalom bársonyszékében székelő manipulátorok?
hogy még zsenge korban, baba-testünkbe merre-hol-és hány beérzőt/behangolót/
távvezérlőt plántálnak be és miért? baktériumbehatolások/betegségek előrejelzésére/
kicselezésére? Immunrendszerünk felvértezésére? Bukolikus örömérzéseink fokozására? Szomatikus egyenközérzetünk diapazonjának berögzítésére? Ragadozó ösztöneink, agresszivitásunk csökkentésére, hormonforgalmunk előhangolására?
vagyis hogy a csecsemőbe a gyámállam-beültette vezérlő szenzorokkal milyen mértékben viszik keresztül a rudimentális ős-demokrácia elektronikus/távgyógyszerelt
irányítását? Minek előkészítésére mennyiben veszik igénybe a személyiség művi formálását, jellem és kedély kedvező behangolását?
és ez, mármint a gyámállam központilag távvezérelt jóközérzet-szolgáltatása – mely
szinte elejét veszi minden ellenszegülésnek és már csírájában fojtja el annak ingerét –
hogy mindez az ádámitának jó lesz-e, rossz lesz-e, üdvös vagy gonosz, és abból ha mi
valóra válik, mi válik javunkra/kárunkra?
hogy a génszerelés/genóma-átformálás és a beültetett biogenetikai hordairányítás
mellett, idők múltával nem válunk-e szét – termeszek, hangyák, méhek s egyéb rovarok módjára – rögzült-és szervületig módosított élettani kasztokra, s azokban kiszerepezett s ösztönünkig szervült feladatkörökre?
s végezetül, hogy egyáltalán, a Jó és a Rossz, az Üdvös és Gonosz ősi, régről kontaminált, megújra átpolitizált fogalma használható-e még a felismerhetetlenségig megújult embertermitárium mérlegén? Megfosztva belénkvert, második természetünkké
vált axioógiánktól, ésde minden értékrendünktől, mondhatunk-e látatlanba akármiről,
bármiféle értékítéletet: törhetünk-e pálcát az ismeretlen felett?
*

16

tiszatáj

Mind e kérdőjeleket kiegyenesíti és felkiáltójelekre váltja az idő. A válaszokat e konondrumokra nálam sokkal jobban megadhatják e sorok olvasói. Ők annak a tudói.
Hiszen mind e rébuszok fenyegető megfejtése ott van, fel-felvilágol az Argumentum ad
Horrendum tudatsávjában. Jobban kell hogy tudja az, akinek mindezt még csak elgondolni is szörnyű. De mégis, mindazonáltal: gondolja; máskülönben hogyan is tudna
szörnyülködni rajta? Alkalmasint álmában látta, felrémlett neki a Pantarbesz – ama
jövőt, messziséget mutató, mindeneket láttató kárbunkulus, melyet agyvelejük legközepén őríznek, igen féltékenyen, tűzokádó sárkányok, ha Assziriai Dámisznak hihetünk: koponyalékelés kell hozzá s ahhoz meg, elsőbbet a szörny elejtése: a sárkánykígyó életre-halálra küzd csudaságos ékkövéért és sem azt, se magát nem adja igyen
no de mindez apokrifa volt csupán, annak a szájából, aki apokrifnak született: nem
tehet róla, hogy nincs igaza –
optimista igen, de vak nem vagyok. Népirtás, fundamentalizmusok ámokfutása,
városmérgező vallásőrültek (japán aum-Shinirkyo szektások vagy amerikai millenaristák), terroristáknak olcsón felkínált hasadóanyag, maholnap atombanditák, metropolisok túszulejtése, országok megzsarolása. Ha e »Rettentő Látásokba« bele nem fásultunk volna, naponta rémüldözhetnénk
hogyan viseljük el? Homokba fúrt fejjel? Hozzáedződtünk? Nem gondolunk vele?
A válasz pofonegyszerű.
…Hogy a megpróbáltatások, a szenvedések tengerének nézünk elébe? Hamvas Béla
is így látta, beszélgetéseinkben számtalanszor előhozta. De – hát aztán? Ne feledjük,
hogy az emberiség mazochista. Világra hozza/megteremti/megimádja/bálványozza
sanyargatóit. Márpedig az istenáldotta zsarnok ha nem gázkamrákkal, akkor gulágokkal bizonyít. Nem igaz, hogy Hitler, hogy Sztálin az utolsó volt a sorban és a maga nemében; ámde örök szerencsénkre, népírtóink gyalázatára – megemésztünk mi mindent. Oly perisztaltikája ez a feledésnek, amelynek idegrendszere autonóm, ürítésébe
nincs beleszólásunk. És azt is elfelejtjük, hogy kit/mit emésztettünk. »Fejüresedéssel«
kibutulunk a történelemből
nagy áldás ez, az emberfaj jószág-feledékenysége. Nincs az a melegvíz, amit fel ne
találnánk újra – »újnak«, országos körülünnepléssel. Nincs az a Sacco, nincs az a tömegvérengzés, csontkoponyákból rakott égmagas gúla, pernyévé perzselt Hirosima,
amivel ne raknánk tele felejtőkénk osszáriumát; minek földi maradványait el ne teregetnénk és be nem födnénk a feledés vastag földtakarójával. Feliciter.
Hongriuscule, 2000. 02. 05.

2000. június

17

HEISZLER VILMOS

Magyarság és globalizáció
Az új évezred küszöbén egy új fogalom járja be Magyarországot és egész Európát:
a globalizációé. Már nem Európa, nem is az európaiság a legizgatóbb kérdés, hanem
a világ különböző részeit drámai gyorsasággal egymás közelébe hozó pénzügyi és informatikai hálózatok kiépítésének következménye: ha válság tör ki Kelet-Ázsiában, beleremeg a budapesti tőzsde is. S nemcsak információk, nemcsak pénzügyi tranzakciók
áramlanak szerte a világban, hanem megmozdulnak a helyüket kereső emberek is:
a világ gazdag és viszonylag kevésbé zsúfolt északi negyede mágneses erővel vonzza
a szegény és túlnépesedett déli övezetek megélhetést és munkát kereső tömegeit. Új népvándorlás kezdődik, mely nyugtalanítja a régebbi népmozgások konfliktusaira emlékezőket. Mit tehet Európa, mit tehet Magyarország ebben a helyzetben?
Új körülmények között az első és legszokványosabb válasz: legyen úgy, mint eddig
volt. Különösen érthető ez a nyugat-európaiak részéről, akik a második világháborút
követő fél évszázadban kontinensünk talán legnyugodtabb és legvirágzóbb korszakát
élték-alakították. Sokak számára kézenfekvő: (Nyugat-)Európa sikersztoriját folytatni
kell, eddigi eredményeit megőrizni – vagyis konzerválni az eddigi körülményeket.
Erre a hangulatra érez rá a modern európai izolacionizmus, mely már elsősorban nem
a nemzetállami határokat akarja megvédeni, hanem Európát kívánja megóvni a többi
kontinens versenyétől, s főleg néptömegeinek fenyegető közeledésétől. Ha van is Európai Unió, az legyen minél zártabb, még a kelet-európai szomszédok felvételét is
legszívesebben ad graecas calendas tolná ki: talán nem is unió, hanem Festung Europa
lebeg a szemük előtt.
Magyarország, s vele együtt egész Kelet-Európa sajátos helyzetben találja magát: mi
nem mondhatjuk, hogy legyen úgy, mint eddig volt. Ha voltak is az elmúlt fél évszázadnak tagadhatatlan érdemei – a legfontosabb talán a feudális maradványok könyörtelen szétverése –, a kommunizmus történelmi zsákutcának bizonyult. A sztálini-posztsztálini gazdaságfejlesztés szemefénye, a saját nehézipar létrehozása ma már elhibázott,
megkésett erőfeszítésnek tűnik: mire az első világháború előtti statisztikák szén- és
acélmennyiségeinek bűvöletében alkotó tervgazdászok álmai testet öltöttek, az ipari
társadalom napja leáldozóban volt. Elavult ábrándok kergetése helyett a posztindusztriális társadalom realitásaihoz való alkalmazkodás: ez a kelet-európai társadalmak előtt
álló feladat, ha csak nem akarunk a fejlett nyugat ipari hátsó udvarává, a nyersanyagigényes-környezetszennyező termelés lerakatává válni, megismételve a koraújkori
szereposztást, amikor Kelet-Európa az iparosodó nyugati övezet agrárszállítója lett.
Megtalálni Magyarország helyét az egységesülő világban – ez az évezred kezdetének
nagy kihívása. A bezárkózás, az „Extra Hungariam” szemlélet szerencsére nálunk
többnyire a szólásmondás szintjén maradt. Történelmünk fellendülő korszakai mindig
egybeestek a világ változó feltételeihez való alkalmazkodással. A magyarság egész története mintha a darwini alkalmazkodás és fennmaradás elméletét támasztaná alá: az
Ural-vidéki erdőövezet gyűjtögető-halász-vadász népessége a sztyeppére kerülve tökéletesen elsajátította az állattartó nomád kultúrát, s nyelvét megőrizve vált a többnyire

18

tiszatáj

törökös pusztai népközösség tagjává. A magyar törzsi vezető réteg sikeresen abszolválta a következő nagy kihívásból származó feladatot is, amikor saját és az általa kormányzott nép egyetlen fennmaradási lehetőségét felismerve beilleszkedett a feudális
Európa keresztény államai közé. Jegyezzük meg itt, sok mai félreértést és téveszmét
helyesbítendő, hogy a nyugati keresztény típusú állam nem jelentett tisztán nyugati
keresztény társadalmat is: a bizánci kereszténység hatása megelőzte a rómaiét, sőt a másik két nagy monoteista vallásnak, a judaizmusnak és az iszlámnak is éltek követői az
Árpád-kori Magyarországon, az Aranybulla tanúsága szerint nem kis befolyással bírva.
Helynevek: Zsidó, Böszörmény, Káloz, Kalász őrzik a koraközépkori zsidó és muszlim elem jelenlétét.
Alkalmazkodás és befogadókészség: ezek a tulajdonságok tették lehetővé a honfoglaló magyarság fennmaradását és felvirágzását a Kárpát-medencében. Ha van üzenete
a napjainkban sokat emlegetett Szent Koronának (és többi koronázási jelvényünknek),
akkor azt nem Werbőczy tanából, hanem magukból a tárgyakból olvashatjuk ki. Kevés dolog fejezi ki tömörebben keleti és nyugati kereszténység egymásra találását itt,
Európa közepén, mint a corona graeca és a corona latina ölelkezése a magyar királyi
koronában. S ha tudomásul vesszük azt, hogy a királyi hatalmat jelképező jogar hegyikristály-gömbjét Fatimida-korabeli egyiptomi mester metszette művészi formába,
akkor a szimbólumok ereje azt sugallja nekünk, hogy az Árpádok eurázsiai pusztákról
érkezett dinasztiájának állama szerves egységbe ötvözte Kelet- és Nyugat-Európa, sőt
a Közel-Kelet hatásait is.
Ugyanígy a magyar történelem másik nagy fellendülési időszaka, a XIX. század is
a megváltozott körülményekhez való alkalmazkodóképesség igazolása: a magyar nemesi
réteg képes volt a feudalizmus felszámolására, éppen saját érdekeit szem előtt tartva és
a kor kívánalmaihoz igazítva. A nemzetiségi kérdés később tragikusnak bizonyuló
megoldatlanságát pedig magyarázhatjuk azzal, hogy a korabeli Európa nem rendelkezett a soknemzetiségű területek államegységbe foglalásának liberális megoldási modelljével. A vallási türelem, a zsidóemancipáció azonban így is szinte aranykorként láttatja
ezt az ellentmondásokban nem szűkölködő korszakot a XX. század szörnyűségeivel
szemben. Keleti és nyugati kereszténység valamint az iszlám politikai és kulturális
hagyományrendszerét összehangolni és európai szintű közigazgatási rendszerben működtetni pedig éppen egy magyar politikus, Kállay Béni volt képes akkor, amikor 1882
és 1903 között a Monarchia közös pénzügyminisztereként a megszállt Bosznia-Hercegovina kormányzatát irányította. Pravoszláv szerbek, katolikus horvátok és muszlim
bosnyákok békés együttélését tudta megteremteni úgy, hogy félretéve minden vallási
és kulturális előítéletet a tartományban maradt muszlimokat nem csupán megtűrte,
hanem politikája fő támaszaként épített rájuk. Politikai alkotása sajnos ma Magyarországon szinte teljesen ismeretlen, Boszniában viszont a bosnyákok és a szerbek is
őrzik, természetesen más-más előjellel.
Ezek a történelmi példák azt üzenik, hogy a sikeres magyar politika mindig a nyitottság politikája volt, a minket körülvevő világ fő áramlatainak felismerése és alkalmazása, éppen a magyarként való fennmaradás érdekében. Az Árpádok politikáját az
alkalmazkodás és a befogadókészség kategóriájával jellemeztük, s azt mondhatjuk,
hogy e kategóriák általános érvényűek, a mindenkori magyar politika alapelvét kell
képezniük. Ha patetikusak akarunk lenni, úgy is fogalmazhatnánk, hogy sorsparancsot jelentenek.

2000. június

19

Mit jelent a sorsparancs ma Magyarország számára? Jelenti azt, hogy ismét fel kell
ismerni a kor fő áramlatát. Ez pedig a globalizáció, amit lehet szeretni, lehet nem szeretni, csak figyelmen kívül hagyni nem lehet. Fő áramlatnak ellenállni pedig nem tanácsos. Ajánlatosabb a fő áramlatba kerülés, s azon belül a magyar érdekek minél hatékonyabb érvényesítése. Magyarán: a globalizációs folyamatot szidalmazni teljesen
fölösleges, jön az magától, a kérdés csak az: a hullám alján, vagy tetején maradunk-e?
Egyáltalán: fenyegeti-e a globalizáció a magyarságot, annak sajátlagos értékeit? Hiszen érdekek mellett léteznek értékek is, melyek nemzetspecifikusan leginkább a kultúra, a nyelv területén jelentkeznek. Élenjáróan a nyelvvédők szoktak tiltakozni az
idegen szavak, s főként a feliratok terjedése ellen. Valóban: elönt minket a sok shopping center, fitness saloon, second hand shop és társaik. Az intézmények legtöbbjére
van jó magyar szavunk, vagy kis fáradsággal alkothatunk megfelelőt. Csakhogy a nyelv
élő szerkezet, öntörvényei szerint alakul. A köznapi nyelvnek pedig megvan az a sajátossága, hogy a konkrétan megjelölendő tárgyhoz tapad. Csak egy példa: hiába létezik
pontos kifejezésünk a nyomtatásra, a szövegszerkesztőn (jó, hogy erre van jó magyar
kifejezésünk!) írt szöveget bizony kiprinteljük. Valószínűleg azért, mert a beszélt köznapi nyelv úgy érzi, hogy pontosan tudatni kell: közvetlenül szövegszerkesztőből
történik a sokszorosítás, nem nyomdagépi műveletről van szó. Erre pedig alkotott egy
angol alapú, természetesen magyarosan képzett és ragozott kifejezést. Mint annyiszor,
amikor új technikával találkoztunk. Ki vonná kétségbe, hogy a honfoglaló magyaroknak kiváló vasművesei, fegyvergyártói voltak? Ma mégis szláv eredetű szóval kovácsoknak nevezzük őket, mert valószínűleg az új, nyugati típusú fegyverek előállításához más technika kellett, mint az addig ismert, amit a tarjánok alkalmaztak. De sorolhatnánk öltözködési kultúránk legtöbb kifejezésétől kezdve a konyhai kultúrán át
a különböző termelési kultúrákig sok mindent, amikor csak a funkciót kiszolgáló eszköz változott, a funkció nem, s mégis magával hozta eredetének nevét. S mi tűnik ma
ízesebb magyarságúnak: „Óbester uram az ámbituson früstökölt”, vagy „Az ezredes úr
a tornácon reggelizett”? (Nota bene: a tornác sem tűnik finnugor eredetűnek, de
a törökös iskola hívei sem lelnék sok örömüket benne.) Csak a legelvakultabb puristák
szorítanák a nyelvet egy meglehetősen önkényesen meghatározott ideális norma kényszerzubbonyába. Mert lássunk egy igazán nagy nyelvet, az angolt például. Sok hősi
tettet végrehajtó légierejük a büszke Royal Air Force nevet viseli, melynek minden
tagja bizony megőrizte tiszta francia alakját, mégsem jutna eszébe senkinek ősi angolszász alapokon nyugvó névvel ellátni a testületet. Az oroszok is jól elvannak a maguk
butyerbrotjával, rjukzakjával és brjusztgalterével, fel sem merül bennük, hogy az elnémetesedés fenyegeti őket (a szlavofileknek valószínűleg nem tetszenének ezek
a kifejezések, de hát ők valószínűleg nem élnek e szavak által jelölt tárgyakkal). Talán
levonhatjuk a következtetést, hogy az önbizalmukban meg nem rendített népek jóval
könnyedebben kezelik a szóátvételeket, mint a valamilyen komplexustól szenvedők
(mely eredhet a korábbi dominancia elvesztéséből is, mint pl. az igazán nagy nemzetet
alkotó franciáknál). Talán a nyelvet használókra kellene bízni, mely kifejezést veszik
át, melyiket szelektálják, s csak az igazán kritikus esetben beavatkozni a nyelvvédelem
eszközeivel. Boldog angolok! Náluk a helyesírás és a helyes beszéd jó modor és jólneveltség, nem pedig rendeletek betartásának a függvénye.
Tehát tudomásul kell vennünk, hogy a világ változásával együtt a nyelv is változik.
Ez még nem jelent nyelvromlást, s semmi esetre sem a nemzethalál előhírnöke. Azt is
tudhatjuk, hogy a nyelv elvesztése sem jelenti automatikusan a nemzet eltűnését, mint

20

tiszatáj

az írek példája mutatja (jelenleg Walesben jóval többen beszélik a kelta eredetű ősi
nyelvet, mint Írországban, mégsem a walesiek robbantgatnak). A kétnyelvűség sem
jelenti feltétlenül az első lépcsőt a nemzettudat elveszítése felé, láthatjuk a csecsenföldi
tudósításokban, ahol mindenki oroszul érintkezik a külföldi riporterekkel. S a nyelvi
normák változása sem jelent nyelvromlást: minősíthetjük-e sommásan rontott latin
nyelven írottnak Dante isteni jelzővel koszorúzott Commediáját?
Azt is tudomásul kell vennünk, hogy a mai ifjúság túlnyomó többsége nem lejt
népviseletben népdalokra néptáncokat, ha szórakozni kíván. (Az erőltetés itt is kifejezetten kontraproduktív lehet, mint azt az 50-es évek tapasztalatai bizonyítják.) Létezik
természetesen egy – főként értelmiségi indíttatású – kulturális mozgalom, mely a modern urbanitás körülményei között is fenn kívánja tartani a rurális társadalom kultúrértékeit. Ha ők egy kicsit körülnéznek a világban, akkor azt láthatják, hogy törekvésük egyáltalán nem magyar sajátosság: az igazán kozmopolita New Yorkból rendszeresen járnak a különböző etnikai csoportok leszármazottai az őshaza településeire, hogy
ott ismerkedjenek az ír, skót, vagy éppen jiddis zene értékeivel Írországban, Skóciában
vagy Bukovinában – ahol egyébként könnyen összetalálkozhat egy klezmerajongó
a csángó népdalok elkötelezett gyűjtőjével. S ha szerencséjük van, gyűjtésüket akár közös CD-n is közzétehetik, hála a népszerűvé vált, valóban rengeteg elszigetelt értéket
– tetszik-nem tetszik – a globalizálódó világkultúra jegyében közkinccsé tevő World
Music divatáramlatának. Autentikus magyar népzenét előadó együttesek és énekesek
találják meg így az utat a nemzetközi siker felé.
Az utca tehát egyáltalán nem egyirányú: a globalitás nemcsak a külvilág hatásait
közvetíti felénk, hanem lehetőséget ad arra, hogy mi is megjelenjünk értékeinkkel
a virtuális világpiacon. Ettől a lehetőségtől csak akkor fosztjuk meg magunkat, ha az elszigetelődés, a befelé fordulás útját választjuk, ha nem kapcsolódunk be a világhálóba,
melyről jól tudjuk, hogy interaktív. Vagyis nem hierarchikusan szervezett, inkább
mellé-, mint fölérendelő – mint Karácsony Sándor szerint a magyar nyelv logikája.
A befelé fordulás, a versenytől való visszahúzódás az önbizalomhiány biztos jelzője. Úgy érzem, hogy a magyar kultúra versenyképes, bátran kiállhatunk vele a világ
elé. Akkor viszont be kell engednünk a külvilág értékeit is. S véleményem szerint nem
állunk másképpen a gazdasággal sem. Seattle ugyanakkor megmutatta, hogy a globális
méretekben szerveződő gazdaságnak számos elkeseredett ellenfele van: szakszervezetek, környezetvédők, különböző rendű és rangú fundamentalisták. Akciójuk ugyanakkor azt is mutatja, hogy a globalizmus káros hatásaival szemben csakis globális keretekben képzelhető el bármiféle eredményes akció. Persze a tőke a pénz absztrakt (s az
internetes forgalomnak köszönhetően egyre absztraktabb) természete miatt lépéselőnyben van: manapság hatalmas összegek mozgatásához elég egy kattintás, míg az
anyagi természetű dolgok, s legfőképpen a munkaerő, az ember jóval helyhez kötöttebb. Bár nem annyira, mint a globalizmus ellenfelei szeretnék. Éppen az emberi migráció, egyre nagyobb számú, főként a szegény világtájakról a gazdagabb országok felé
szerencsét próbálni induló egyedek és családok egyre nagyobb tömege aggasztja a jóléti
társadalmak kényelmüket, biztonságukat féltő tagjait. S a szociális önzés – mely tulajdonképpen érthető emberi reakció – erkölcsi és kulturális alapokat keres magának,
mint ahogy a kultúrák kibékíthetetlen harcáról szóló elméletek ismét felvirágzó népszerűsége mutatja.
Valóban kibékíthetetlen ellentétek osztják meg a világ különböző kultúráit?
Aligha. A legtöbb fejlett kultúra maga is szintézis eredménye – Észak- és Dél-Amerika

2000. június

21

adja a legfrappánsabb példákat Európa, Afrika és Amerika kultúráinak egybegyúrásával. De hát a mi európai kultúránk sem csak az Atlanti-óceán, az Ural és a Földközitenger határolta részek öröksége. Az európai kultúra legjellegzetesebb alkotórésze,
a kereszténység például soha nem tagadta a keleti Mediterráneumból hozott örökségét,
s már régen Róma volt a nyugati kereszténység központja, amikor a templomokat még
mindig Jeruzsálem felé fordított szentélyekkel építették (keletelték, vagyis orientálták
– ahogy a kifejezés ma is az irányultságot jelenti). Nem véletlen, hogy a fajtiszta Európát hirdető szélsőséges kulturális és politikai irányzatok a kereszténységet mint idegen
elemet akarták kiiktatni az általuk tervezett szép új világból. A zsidóság szerepe a kereszténység keletkezésében egyértelmű, s a judaizmust megtartó zsidók is folyamatosan az európai élet szerves részét alkották. Közvetítő szerepük különösen akkor volt
jelentős, amikor az iszlám megvetette a lábát a dél-európai félszigeteken: a hellenisztikus tudomány és filozófia jelentős művei arab fordításban maradtak fenn, mely fordításokat azután arabul és latinul egyaránt tudó zsidó szakértők segítségével fordították
a tudományokra olthatatlanul szomjazó keresztény szerzetes-tudósok. Arabok és zsidók nélkül jóval kevesebbet ismernénk Arisztotelész, Ptolemaiosz és Galenus műveiből. S mit érne matematikai tudásunk az Indiából arab közvetítéssel ide érkezett „arab”
számok, s főként a helyiérték és a 0 fogalma nélkül? Mi lenne a szellemi sportokkal, ha
például nem ismernénk a sakkot? S áttérve a materiális dolgokra: mit innánk, ha szellemi felfrissülésre vágynánk, s nem ismernénk a kávét vagy a teát? Milyen lenne az étkezés az Andalúziában bevezetett háromfogásos éteksor (előétel-főétel-desszert) nélkül? Literes ónkupákból vedelt borokkal s késsel-ujjakkal szétmarcangolt húsokkal oltanánk éhségünket-szomjúságunkat – mert ez az európai hagyomány?
Szerencsére nincs teljesen igazam: az európai hagyomány elsősorban nem ez, sokkal inkább a már említett olthatatlan tudásszomj és kíváncsiság a világ új, ismeretlen
dolgai iránt. A nyitottság tette naggyá Európát, s ez vezette felfelé ívelő korszakaiban
a magyarságot is. Láthatjuk, hogy mai mindennapjainkban Európa, Afrika, Ázsia,
Amerika anyagi és szellemi kultúrájának termékeit élvezzük (vagy haragszunk rájuk,
de viszonyulunk hozzájuk). A nagyvilág már elérkezett hozzánk, nem tudunk elzárkózni. Ne is akarjunk, mert elsősorban magunknak ártanánk ezzel.

22

tiszatáj

RÁKOS PÉTER

És mégis!…
A Tiszatáj szerkesztősége már jó ideje megtisztelt azzal a javaslattal, hogy kapcsolódjam bele a folyóiratban – ha nem csalódom – 1998 áprilisában indult „Honnan jövünk? Mik vagyunk? Hová megyünk? körkérdésbe. Ha eltekintünk is az objektív
körülményektől, melyek eleddig meggátoltak benne, magát a lényeget tekintve: azonnal jeleztem volt, hogy kedvet, hajlandóságot is érzek hozzá, hogy eleget tegyek a felkérésnek (amint most meg is teszem), a teljes igazság azonban az, hogy húzódozni is
éppen annyi okom lett volna. Mi több: pontosan ugyanazok az okok, amelyek az
ellenkezőjére, s ha ezt röviden kifejtem, máris mondandóm közepe felé tartok.
Egyetemi pályafutásom hosszú évtizedei során tevékenységem jelentős hányadát
szükségképpen ennek a témakörnek kellett szentelnem, nemcsak azért, mert magyar
irodalmat és történelmet oktattam a cseh metropolisban (ez a probléma tárgyi oldala),
hanem mert a „magyar nemzeti jelleg” sokat vitatott és boncolt problémáját külön is,
méghozzá könyvméretűen feldolgoztam, egyelőre kéziratos formában. Ennek – menynyiségileg nem jelentős – töredékei szórványosan magyar nyelvű folyóiratokban is
megjelentek, s némileg az önismétlés réme is habozásra késztet, meg hát – a majdani
kiadóra gondolva – az az illemszabály is, hogy ne vágjak túlságosan elébe a könyv
megjelenésének. Másrészt igaz az is, hogy nem mindig, nem mindenütt olvassák ezeket
a dolgokat ugyanazok, s ha valami csak egy kicsit is elmondásra érdemes, nem árt talán
egy szélesebb ösvényt nyesni neki a köztudat felé.
Tétovázásom fő oka, bármily különösen hangzik is, hogy nem szeretnék „hitszegő
lenni Álmos fajából”. Hiszen ez egy rendkívül fontos és magvas sorozat volt. Távolról
sem volt módomban elolvasni az összes hozzászólásokat, de amennyit mégis, abban temérdek fenntartás nélkül helyeselhető megállapítást, vagy másrészt – s ez majdnem
ugyanannyit ér – vitára provokáló ösztönzést találtam, mégis félő, hogy amit így, már
a lezárás stádiumában hozzáfűzök, abban érezhető lesz egy kis kiábrándult disszonancia.
Korunk szégyenének érzem – tehát a magaménak is – hogy ez a téma ennyire lefoglal, leköt bennünket, hogy ennyit kell – s tagadhatatlanul kell – foglalkoznunk vele.
De minél inkább rákényszerülünk, annál többet berzenkedem is ellene.
A gauguini kép-gondolat formájában kifejezett kérdés, ha nem tévedek, a homo sapiens múltjára, jelenére és jövőjére értetődik… Ha tévednék, töredelmesen bocsánatot
kérek, de kötve hiszem, hogy a művésznek csupán a franciák jártak az eszében.
A Tiszatáj körkérdésére beérkezett válaszok közül is azokkal azonosultam a legjobban,
amelyek az általános és a magyar nézőpont egybefonódottságára utaltak. S érdekes
ráeszmélni, hogy az egyes nemzetre korlátozott kérdésfeltevés hol az általános, hol az
egyedi felé tágul tovább. „Engem az egész emberiség érdekel” vagy „engem mindig
elsősorban az egyes ember érdekelt”, ez a kettő egy tőről fakad.
Félreértés ne essék, minden nemzet joggal fontos önmagának. Különféle alkalmakkor, válságos vagy lélekpróbáló időkben felteszi magának azokat a kérdéseket, amelyekkel a Tiszatáj indította el sorozatát. Érthető is, hogy felteszi, még talán kötelessége

2000. június

23

is, de nem az egészség jele. Nem is teszi mindegyik nemzet egyazon mértékben, egyforma időközökben, egyformán. Gyakran és kedvtelve terjesztenek egy kis történetet
egy fiatal német tudósról, egyébiránt kedves kollégámról, aki jeles történész s egyben
magyar filológus, de kutatási területe és érdeklődése folytán egész Közép-Európa eljegyzettje. Ez a fiatal kutató egy beszélgetésünk során némi fejcsóváló megütközéssel
tette szóvá azt a magyarokra és csehekre szerinte egyaránt jellemző kuriózumot, hogy
unos-untalan saját identitásukkal foglalkoznak, saját nemzeti jellegüket firtatják. „Tőlünk, németektől, az ilyesmi teljesen idegen” – tette hozzá öntudatosan. Módfelett
csodálkozott, amikor – nem a többet tudó fölényével, hanem csupán a korkülönbséggel járó tapasztalat jogán – felvilágosítottam, hogy nincs Európának de talán az egész
világnak sem még egy nemzete, amely annyiszor s oly önmarcangolóan vizsgálta volna
önmagát, mint a német. Felhívtam a figyelmét Nietzsche régebben sűrűn idézett tételére, mely szerint „mint példátlan fajkeverék a német megfoghatatlanabb, kiszámíthatatlanabb és meglepőbb, önmagának is ijesztőbb, mint bármely más nép… a német
minden definíció alól kibújik… a legjellemzőbb, hogy náluk a kérdés: mi a német?
sosem hal ki.” De figyelmébe ajánlottam Fábry Zoltán „Európa elrablása” c. művét is,
mely valóságos katalógusa az idevágó német megnyilatkozásoknak.
Jómagam nem annyira a nemzeti fátum, mint inkább a nemzetkarakterológia nézőpontjából közelítettem volna a témához, de a kettő nem egykönnyen választható
külön egymástól. Vizsgálódásaimnak az volt a legfőbb tanulsága, hogy az egyes nemzet
történelmi útjának elkülönítése az emberi közösségtől mindig, minden esetben, kivétel
nélkül kártékony volt, s főleg éppen a magyarságra nézve ártalmas. Még akkor is, amikor nem a nemzet belülről jövő indítékai kezdeményezték (elzárkózás, „extra Hungariam”, magyar finitizmus), hanem voltaképpen defenzív gesztusok: a herderi jóslat, a háborút vesztett nemzet önigazolása stb.
A három kérdés sorrendjét, már csak azért is komolyan venném (más hozzászólókhoz hasonlóan), mert van bennük egy bizonyos visszafordíthatatlan fokozás. Talán
valahol Illyés Gyula nevezetes epigrammája is ott motoszkál a tudatom mélyén: nem is
az a legfőbb kérdés: hogy honnan jössz, hanem hogy hová mégy. Azt, hogy honnan
jövünk, afelett viszonylag gyorsan napirendre térek: hát valamennyien Ádám ősapánktól és Éva ősanyánktól, az ember a majomtól, de az is valahonnan, a kezdet a végtelenbe vész, ki-ki végezze el magában saját hajlama vagy benső igénye szerint, hogy
mint teremtő aktust avagy mint evoluciós folyamatot óhajtja-e elképzelni, de annyi
szent, hogy mi magyarok nemigen jövünk máshonnan, mint a franciák, a csehek, norvégok, albánok vagy szerbek. Verecke híres útja, az későbbi fejlemény, s létezésünk
rövidebb szakaszát fogja át.
Hogy „mik vagyunk”, hát ez már nagyobb szám. Azt a kérdést, hogy „mi a magyar?”, azt persze a világért se tévesszük össze azzal, hogy „ki a magyar?”, de előbbi
formájában ez maga a „magyarságtudománynak” vagy „magyarságismeretnek”, vagy,
ahogy ma szoktuk mondani, a hungarológiának kulcskérdése. És hát csak természetes,
hogy itt egy nemzet mint olyan teszi fel önmagának a kérdést, hogy „mik vogymuk”,
csakhogy éppen itt a bökkenő: számtalanszor kiderült, hogy nem mind egyformák
vogymuk. A „mi a magyar?” kérdés általában is, de az azonos című, Szekfű Gyula
szerkesztette kötet kapcsán különösen is izzásig hevíti a szenvedélyeket, de az igazat
megvallva semmiféle érdemleges eredményt nem hozott, mert nem lehet rá válaszolni.
Csupa egymásnak ellentmondó sztereotípiába bonyolódunk, melyeket nem lehet telje-

24

tiszatáj

sen megcáfolni, de még kevésbé bizonyítani. Változik az időben: a magyar „most”
Berzsenyinél „rút szibarita váz”, de majd 1849-ben Heine, ha csak a „magyar” nevet
hallja, szűknek érzi a német mentét. Ha elfogadjuk, hogy vannak regionális magyarság-típusok (pl. Farkas Gyula vagy Hamvas Béla elképzelései szerint), akkor voltaképpen tagadjuk, hogy van egy egységes összmagyar jelleg, ha egybevetjük más nemzetek
imázsával vagy önarcképével (kiváltképpen a csehekével és más szomszédnépekével),
kiderül, s néha szinte kacagtató módon, hogy amit sajátosan és kizárólagosan a magunkénak képzeltünk, az nem egyéb „álsajátosságnál”, pszeudospecifikumnál. Nekünk, magyaroknak, még csak-csak volna itt Európában egy enyhítő körülményünk:
a nyelv elszigeteltsége ad rá valamelyes okot, hogy ennek örvén valamiféle nyelven túli
„magyar árvaságot” is hangoztassunk, de más nemzetek is ugyanúgy maguknak vindikálják a magyarnak hitt erényeket, balsorsokat és küldetéseket. Arra, hogy a nemzethez tartozás kritériuma „vérségi kötelék”, genetikailag belénk kódolt tény, nem is
érdemes szót vesztegetni, ha csak nem egyenesen óvás végett. S itt érdemes volna elidőznünk a „polgári nemzet” fogalmánál, de ezt idő és talán hely hiánya miatt is inkább mellőzöm. Csak azt nem állhatom meg, hogy ide ne iktassak egy kedves olvasói
levelet, amelyet a Lidové Noviny c. cseh lap közölt nem sokkal a rendszerváltás után,
amikor a változatosság kedvéért a csehek önvizsgálata került napirendre. Szabadon
fordítva, de egyetlen lényeges elemét sem mellőzve vagy módosítva.
„Nincs bennem sok hajlam a nemzetieskedésre. Anyám rétoromán származású
svájci nő volt, atyja az észak-olaszországi Piedomontban (sic) volt egy valdenshitű
egyházközösség lelkipásztora. Anyámmal mindig franciául beszéltem. Apám cseh volt,
de ősei Magyarországról származtak át Csehországba II. József türelmi rendelete után,
1783-ban.
Amikor hétéves voltam, apám rá akarta szoktatni anyámat és engem, hogy otthon
eszperantóul beszéljünk, nehogy egyoldalúan – úgymond – „valamely nemzetiségünk
vonzásába kerüljünk”. Ez mintegy két évig tartott. Bécsben laktunk, később Pozsonyban, s végül Prágában. A szünidőt többnyire Svájcban vagy Olaszországban töltöttük.
Ausztriában németül beszéltünk, Olaszországban olaszul, Svájcban franciául. Röviddel
Csehszlovákia náci megszállása előtt Kaliforniába emigráltam, ottani lányt vettem
feleségül. Mint anglikán szerzetes pap évente legalább egy hónapot töltök Costa Ricában, ahol egy kis perjeli hivatal ügyeit vezetem. Ott spanyolul beszélünk. Costa Ricában ún. jövevényi státust kaptunk, ami olyasféle, mint állampolgárság szavazati jog
nélkül. Ugyanígy állunk Kanadával is.
Mindegyik országban, amelyben éltünk, találkoztunk tisztességes emberekkel és
csirkefogókkal egyaránt. Mindenütt beleütköztünk a nacionalizmus mítoszába vagy
egyenesen rajongó etnocentrizmusba, de ugyanakkor eleven volt a kozmopolitizmus,
a világpolgárság eszménye, főleg a vallásos lelkületű embereknél. Bízvást állíthatom,
hogy az én hazám a keresztényi hit, felekezeti hovatartozásra való tekintet nélkül.
Éppen ezért meglehetősen bosszantanak az angolul és franciául beszélő kanadaiak
örökös súrlódásai, éppúgy, mint a csehek és szlovákok közötti hercehurca. Nincs ennek semmi értelme. Én az első, Masaryk-féle köztársaságban nevelkedtem. Fél évszázad elteltével nem ismerek rá Csehszlovákiára. Mintha egy egészen más ország volna.
A régi erkölcsi gátak leomlottak, az újak még csak nem is körvonalazódnak. De talán
még nem túl késő kitakarítani ezt az Augiás istállóját, akár ott, akár bárhol másutt
a világon.” Aláírva: Enrico Selley Molnár, Kanada.

2000. június

25

S ebben a pillanatban – nem hatásvadászat! – amikor már hozzászólásom utolsó
bekezdéseit írom, hozza a posta a Magyar Tudomány idei első számát, benne, mintha
csak segítségemre akarna jönni, Solymosi Frigyes „Lehorgasztott fejjel” c., a „magyar
pesszimizmus”-ról szóló rendkívül izgalmas körkérdését. Nem is lehetett már érkezésem elmélyedni benne, de első belepillantásra sem okoz csalódást: az derül ki belőle,
ami eleve is sejthető volt. Úgy tudtuk, jómagam is így hittem tanítottam is, hogy van
egy sajátosan magyar pesszimizmus, az „és mégis” pesszimizmusa. Úgy mondogattuk,
Vörösmartyra gondolva, ki Gondolatok a könyvtárban c. versében, miután a legsötétebb színekkel ecseteli a világ állapotát, szinte váratlanul azzal vált hangot, hogy „mégis, mégis fáradozni kell”. És Madáchra gondolva, kinek Ádámja, miután betekintett az
emberiség sivár jövőjébe, öngyilkosság helyett térdre borul az élet nagysága előtt. Hát
ennek befellegzett. Kedvesebb tollból nem is kaphattam volna újabb adalékot, mint
Borzsák István akadémikus rövid glosszájából, melyben Carl Spitteler svájci író egyik
könyvének zárószavát idézi: „Mein Herz heisst Dennoch”. Vagyis, ezt is szabadon
tolmácsolva: az én szívem azt mondja: és mégis! Könnyen mondhatta, jegyzik meg
erre csüggedésre hajlamos honfitársaink, hiszen svájcinak született, mi pedig veszélyesebb – huzatos – tájára Európának. Nos, fűzi hozzá Borzsák István, a svájciaknak is
akadt elég bajuk az évszázadok során, mégis boldogultak, mert a hegyeiken kívül
eszük is volt hozzá.
Ám éppen ezért ne maradjon megválaszolatlanul a harmadik kérdés, amellyel
a gauguini kérdés teljessé válik. Ha már tudjuk, hogy együtt jövünk valahonnan, hogy
egyfélék vagyunk valamiképpen, mondjuk ki azt is, hogy egyfelé, együtt menetelünk.
Csakis együtt. A „globalizációt” mint szót éppenséggel nem kedvelem, olyik velejáróját sem szívelem, de magyar glóbusz nincsen. Ki ne mondjátok, hogy „egyedül vagyunk”. Aki a magyarság sorsát-jövőjét külön akarja választani az emberiség sorsától és
jövőjétől, lehet ezerszer is jóhiszemű, de igazában a magyarság kártevője.

26

tiszatáj

CSABA LÁSZLÓ*

Magyarország az új évezred elején
Egy évtizeddel a rendszerváltozás után a Magyarország-képet legegyszerűbben
a külföldön kialakult sémák és a valóság szembesítésével jellemezhetjük. Ez egyben
a megtett út áttekintő elemzésére is alkalmas, az előttünk álló feladatok pedig jórészt
ebből közvetlenül levezethetők.
1. Magyarország eladósodott állam. Valóban, az 1990 első negyedévében bevallott
18,4 Mrd $, valójában 20 Mrd $ adósság, ami a gulyáskommunizmus utolsó éveiben
már főképp a nyugattól egyre jobban leszakadó életszínvonal fenntartását és az ekkorra
már fizetésképtelen keleti piacokra irányuló kivitel fenntartását szolgálta, egy főre
vetítve a világ egyik legmagasabb értéke volt. Még veszélyesebb volt az ország valutatartalékainak kiürülése. Az első szabadon választott kormány megalakulásakor a bármikor mozgósítható (operatív) tartalék kétheti behozatal fedezésére volt elég (ez a mai
ukrán helyzetnek felel meg), 3 Mrd $ kereskedelmi hiánnyal 6 Mrd $ konvertibilis
export állt szemben 1989-ben.
Egy évtizeddel később a devizatartalékok szintje 11 Mrd $-t ért el. Ez 2 Mrd $ körüli fizetési mérleg-hiánnyal áll szemben; (a láthatatlan tételekkel, így a turizmussal és
az egyoldalú átutalásokkal) 28 Mrd $ körüli bevételhez kell mérni. A küladósság
bruttó értéke 1995-ben tetőzött, 31,5 Mrd $-val, majd az évtized végére 26,5 Mrd $-ra
csökkent. A nettó államadósság ma már alig 8 Mrd $. Mind az exporthoz, mind
a nemzeti össztermékekhez viszonyított aránya erőteljesen csökkent, így a bruttó
adósságterhet mutató abszolút szám növekedése elfedi, hogy e teher a teljesítményhez
képest könnyebb lett. Ha 1994-ben még az exportbevétel felét (49,3%-át) kellett kamatokra és adósságtörlesztésre fordítani, ez az arány 1999-ben már csak 19% volt, ami
a legkonzervatívabb adósságfelfogás szerint sem sok. Ráadásul míg 1989-ben a teljes
küladósság az adófizető állampolgárok közösségét terhelte, egy évtizeddel később már
csak kevesebb, mint felerészben közös tartozásunk (államadóság). Nagyobbrészt olyan
vállalatok hitelfelvétele és jótállása áll mögötte, mint a General Electric, a Deutsche
Telekom (MATÁV), vagy az ABN-AMRO (a világ negyedik legnagyobb pénzintézete). Utóbbiak állami kisegítésére számítani rossz időkben sem kell; e tartozások eleve
önfelszámoló jellegűek, befektetésük hozamából térülnek meg. Érdemes megjegyezni,
hogy ma már Csehország bruttó küladóssága nagyobb a magyarnál. Rövidre fogva:
a magyar gazdaság a 90-es években kinőtt az adósságcsapdából.
2. Magyarország szegény keleti állam. Ennek alátámasztására a hivatalos árfolyamon
kimutatott nemzeti össztermékeket szokás egybevetni. Eszerint Ausztria 1998-ban 26,
a volt Nyugat-Németország 27 (az egyesült Németország „csak” 22) ezer $ egy főre
jutó jövedelmével szemben Magyarország 4710 $-on áll, vagyis az előzőeknek egyhatodán. Tekintélyes intézetek – és nyomukban a nagy közvélemény-formáló lapok és tvállomások – ebből arra következtetnek, hogy még igen gyors növekedés esetén is vagy
*

A szerző a BKÁE és az Universitas Debrecen egyetemi tanára, az Európai Gazdaság-összehasonlító Társaság (EACES) elnöke, több európai egyetemen tanított a 90-es években.

2000. június

27

két emberöltő szükségeltetik ahhoz, hogy hazánk az EU-államok mai fejlettségi szintjét
utolérje. Eltekintve most a lenini-hruscsovi ihletésű utolérési stratégiák értelmetlenségétől, érdemes kiemelni, hogy az országok fejlettségét a vásárlóerő alapján szabad
egybevetni, hisz az árfolyam – főleg szabad tőkemozgás mellett – sok minden mást
tükröz. Eszerint* az osztrák GDP vásárlóértéken „csak” 21 ezer $, míg a magyar 10,1
ezer $, a cseh 13,7 ezer $, a szlovén 14,6 ezer $. Ez a kép már közelebb áll a turistaútjainkon is megtapasztalt valósághoz; a leküzdendő különbség sem szakadékszerű,
több emberöltőt igénylő, bár jelentős, 30-50%-os.
3. Magyarországot főleg az EU-kibővülés összefüggésében szokás Lengyelországgal
és a balkáni államokkal egy kalap alá venni, és – hazai megnyilvánulásokra is hivatkozva – agrárállamnak minősíteni. Ezzel szemben 1999-ben már a nemzeti össztermék
alig 5%-a származott a mezőgazdaságból; a magyar kivitel úgy 9%-a volt mezőgazdasági termék. A foglalkoztatás tekintetében a valóban családi farmokra épülő lengyel
mezőgazdaság a munkavállalók 27,2%-át foglalkoztatja; a kilencvenes években teremtett 850 ezer új munkahelyből 350 ezer (azaz 40%-nyi) az alacsony termelékenységű
mezőgazdaságban keletkezett. Magyarországon a főállású munkavállalók 3%-a él kizárólag a mezőgazdaságból; a kétlakiakkal együtt is kevesebb, mint 8%, míg Spanyolországban 10, Görögországban 13%. Ez azt mutatja, hogy a hazai gazdaság makroszerkezete a piaci hatások szerint alakult át (amit az agrárágazat évről-évre csökkenő összteljesítménye is mutat). Ezen arányok ismeretében állítható, hogy Magyarország EUtagsága objektíve biztosan nem az agrárágazat helyzetén és/vagy a mezőgazdasági kivitel
alakulásán áll vagy bukik (eltekintve attól, hogy ágazati szaldókat számolni makroökonómiai értelmetlenség, mert semmilyen következtetést nem alapoz meg).
4. Különösen (az orosz tapasztalatokat általánosító) rendszerváltási elméleti irodalomban szokásos a beruházásínséget a hosszú távú fejlődés egyik vagy fő akadályának
tekinteni. A világgazdasági elemzők gyakorta példálóztak – a legutóbbi időkig – a 3540 százalékos koreai és japán felhalmozási arányokkal (és az átalakuló országok állítólag túlzottan fogyasztói mentalitását kárhoztatva). Magyarországra ez az érvelés nem
érvényes. Ha Ukrajnában a tíz évvel ezelőttinek 12%-a (egynyolcada) a beruházási
szint, Oroszországban 18% (alig egyötöde), nálunk már egyötöddel meghaladja az egy
évtized előtti szintet (ráadásul ez piacvezérelte és túlnyomórészt magánbefektetés,
aminek hozama rendszerint eleve magasabb az állami beruházásokénál). A beruházási
ráta a rendszerváltási recesszió (1990–93) idején sem omlott össze, jelenlegi 24%-os
mértéke a nyugat-európai arányokkal összehasonlítható. Ha a pénzügyi közvetítés jól
működik – így a magánkézben lévő bankrendszer és a tőzsde, önérdekét követve,
vélhetően inkább gazdasági szempontok szerint juttat forrást a vállalkozóknak, mint
egy hivatal – akkor ez a szint tartósan nagyobb növekedést eredményez (mert hatékonyabbá válik a forrásfelhasználás). 1996–98-ban a beruházások kétszámjegyű ütemben
nőttek; 1999-ben ez 7,8%-ra lassult. Ha a tőzsdeindex gyengélkedését előidéző okok
megszűnnének, és a kormányzat egészében és fő vonalként befektetőpárti (nem pedig
újraelosztó) politikát folytatna, ez a beruházási ütem és arány hosszú távra fenntartható 4% körüli, vagy azt némileg meghaladó növekedést alapozna meg. Ez az EU-ban
várható évi 1,8–2,3% közti növekedés duplája, azaz felzárkózást alapozna meg.
*

Creditanstalt AG: Central European Quarterly, 1999/3. sz. 5–6.

28

tiszatáj

A növekedés motorja a 90-es években (1999 kivételével) a külföldi működőtőke-befektetés volt. Hatására a magyar $-kivitel megnégyszereződött, benne a fejlett technikát
megtestesítő gépek aránya 13%-ról 54%-ra (a spanyol-portugál érték duplájára) nőtt.
A Gazdasági Minisztérium kimutatása szerint az évtized végére a külföldi működő tőkeberuházás összege az 1989. évi 300 millió $-ról 20 Mrd $-ra nőtt; ez egy főre vetítve
a megfelelő lengyel érték háromszorosa, a cseh érték duplája. Épp ezért figyelmeztető jel,
hogy 1998–99-ben, amikor az átalakuló országokba irányuló befektetések erőteljesen
föllendültek, a hazánkba érkező összegek évről-évre csökkentek: az 1997 évi 2 Mrd $
után 1998-ban 1,8 Mrd $. 1999-ben (előzetes adat szerint) legföljebb 1,5 Mrd $ érkezett.
Ez a tőzsde elhúzódó gyengélkedése – a prágai és a varsói tőzsde föllendülése – mellett
a befektetők elbizonytalanodását jelzi, és intő jel a gazdaságpolitika formálói számára.
Minél „növekedéspártibb” a kormányzat, annál kevésbé legyinthet a meghatározó
külföldi befektetők véleményére (bár kétségtelen, hogy a kormányt nem ők választják
újra vagy váltják le).
5. Magyarországot – részint az 1989–93 közt megszűnt másfél millió állami munkahely miatt – nagy munkanélküliség sújtotta és ezért jelentős kivándorlási potenciálú
országnak tekintik. Ausztria és Németország már jelezte, hogy a munkavállalás szabadságát lehetővé tevő EU-irányelv hatályát jó 10 évre föl kívánja függeszteni hazánk
uniós tagfelvétele után is.
Ezzel szemben a nemzetközi statisztikák azt mutatják, hogy Magyarország 3,8 milliós munkavállalói számával – a 7,5 millió felnőttre vetítve – Európa egyik legaktívabb
országa. A munkanélküliség nálunk, bár az egyik legjelentősebb társadalmi probléma,
soha nem érte el a spanyol–finn–keletnémet (20%-os) arányt; ez pedig 1999-ben Szlovákiában (19%), Szlovéniában (16%), Horvátországban (17%) már „utolért” csúcsteljesítmény. Magyarországon a munkanélküliség 1992-ben tetőzött 13,2%-kal, majd a gazdasági élénküléssel párhuzamosan csökkent, 1999 végére 6,7%-ot ért el a KSH és az
MNB kimutatása szerint. Több felmérés is kimutatta, hogy az ország nyugati részén
már ismét hiány van munkavállalókból, míg a válságsújtotta területeken nő a tartós
munkanélküliek aránya. A jövő szempontjából a legnagyobb veszélyt a fiataloknak az
a 40%-a jelenti, akik pusztán 8 általános iskola elvégzésével lépnek ki az életbe. Az ő
számukra nem egyszerűen tartalmas, személyiségkiteljesítő jellegű, hanem bármiféle
kenyérkereső munka megtalálása nehéz lesz. Épp alulképzettségük miatt kevéssé valószínű, hogy épp ők kívánnának Finnországban vagy Spanyolországban boldogulást
találni.
A képzett emberek körében az a furcsa helyzet állt elő, hogy a nemzetközi vállalatok gyors térnyerése miatt nagyobb számban érkeztek hozzánk (vagy maradtak tanulmányaik után is) vezető gazdasági értelmiségiek, mint ahányan – főleg fiatal kutatók –
nyugatra távoztak. A lassan nálunk is kialakuló diplomás munkanélküliek rétege viszont rendszerint a képzettség iránya, egészségi állapota és ambíciója/világképe folytán
ugyancsak kevéssé valószínűleg kereshet – és találhat – munkát az EU-országokban.
Ha kis- és középvállalatok profitjának rendeződését a belpiac bővülése a deregulálás
megteremti, ez a kör – főleg a szolgáltatásokban – jelentős munkapiaci keresletet támaszt majd. Ez mind a képzetlen emberekre vonatkozóan igaz (hamburgerárus), mind
az igen jól képzettekre (adótanácsadó, orvos, művész-menedzser, stb.) Így a munkanélküliség a belátható időn belül a régi közgazdasági elmélet által „természetes rátának”
tartott 5% körüli mértékre csökkenhet. A további csökkenést főképp a munkanélküli-

2000. június

29

ség strukturális jellege teszi kevéssé valószínűvé. Aki alulképzett, megközelíthetetlen
helyen lakik, évek óta kiszorult a munkából és elszokott tőle, vagy a munkanélküliség
és az életmód egészségkárosító hatása alá került, nem valószínű, hogy bármi módon
újrafoglalkoztatható.
6. Magyarországot inflációs országnak is tartják. Ezt az alapozza meg, hogy 1990–97
között átlag 25% körüli infláció tartósult, azaz – szakszóval – beragadt. Eközben más
átalakuló országok – Horvátország, Csehország, Szlovákia, Szlovénia, újabban a balti
államok is alacsony értékeket értek el, az Egyesült Államokban és az EU-ban pedig de
facto árstabilitás (2% alatti érték) alakult ki. Az európai központi bank – ECB – nyíltan vállalt célja ennek intézményes tartósítása.
Az átalakuló országokhoz képest Magyarország előnye volt az, hogy a rendszerváltozás évtizedében egyszer sem került sor a lakosság életmegtakarítását leolvasztó nagy
inflációra, mint amilyen Csehországban 1991-ben (57%), Lengyelországban 1989–91ben (250, 590 és 70%) és persze a Szovjetunió és Jugoszlávia szétesésekor az utódállamokban megfigyelhető volt. Ugyanakkor a magyar út gyengesége mutatkozott meg
abban, hogy a legutóbbi időkig nem tudott úrrá lenni az áremelések és a várakozások
egymást gerjesztő folyamatán.
Az infláció tartósulásának a 90-es évtizedben különféle okai voltak. A keleti piacok
elvesztésével és az Öböl-háborúval kapcsolatos első sokk, a Bokros-csomaggal az adósságtörlesztés javára végbevitt jövedelemátcsoportosítás, a piaci árak lassú kialakulása
a gazdaság nem versengő szférájában, és persze a mindenkori kormányzat gyengesége –
a demokráciában intézményesült érdekképviseleti marakodás és lobbyzás ellenében.
Épp ezért jelentős eredmény, hogy 1997–99 között a drágulás üteme megfeleződött,
18,4%-ról 10%-ra (előzetes becslés).
Mivel a társadalom legvédtelenebb rétegeire nézve épp az infláció a legveszélyesebb
újraelosztó mechanizmus, továbbá a megtakarítókat és a befektetőket is leginkább ez
bizonytalanítja el, kézenfekvő, hogy a legjobb három EU-tag átlaga (most 0,4%) fölötti
1,5 %-tól (az EU követelmények szintjétől) ez még igen messze van. Igen egyszerű
lenne az élet, ha a kormányzati előrejelzőkre hallgatva ezt – az infláció lassulását –
automatikusan a jövőbe vetíthetnénk, és így két-három év múlva, az EU-csatlakozás
legkorábban várható idejére ez a gond is le lenne tudva. Csakhogy az európai és a fejlődő országok tapasztalata szerint épp a tíz körüli értékről nehéz a 2–3%-os szintre
lemenni. Ennek számos oka van, de a legfontosabb az, hogy ez az a szint, amikor
a harcos ágazati és szakmai érdekképviselet – ami a demokrácia sajátja – a gazdasági ésszerűség csak hosszabb távon érvényesülő és belátható szempontjával összeütközik. A költségvetés kiadási oldala így az országgyűlési vitában és a háttéregyeztetéseken is rendszeresen elszalad, adót emelni pedig népszerűtlen és káros is. Ekkor – akarva-akaratlanul – mindig az infláció marad az egyensúlyteremtés eszközeként.
Ez a veszély nem képzelt betegség. A gógyszerár-robbanás, valamint az olajárak
megduplázódása – 11-ről 32 dollárra szökése – már 1999 májusában megállította, sőt
megfordította a dezinfláció folyamatát Magyarországon. Hosszú idő óta először a december/december (év végi adatok közti) 12 havi infláció magasabb volt az éves – adott
év január-decembere közt mért – értéknél, ami biztos jele annak, hogy a folyamat megfordult. Ez az őszi havi árindexekben is látható. Ez ellen nem elég ráolvasással – derűlátó nyilatkozatokkal – fellépni, hanem az ágazati és szakmai érdekképviseleti törekvések ellenében a költségvetési számokban követhető (és számonkérhető) módon is csele-

30

tiszatáj

kedni kell. Az agrártárca 413 milliárdos (önkényes) igénye körüli cirkusz, a 2000. évi
kiadásvisszafogó reformlépések jegelése, és persze a túl magas – 22–24 $-os – világpiaci
olajárak tartósulása nem ebbe az irányba visz.
7. Magyarországot emellett széthúzó országnak is tartják, hisz a kritika szabadsága
a történelmileg és lélektanilag adott borúlátás parttalanságával társul. Gyakori az, hogy
a külföldnek (is) nyilatkozók nem veszik figyelembe azt, hogy egy-egy fordulat mást
jelent hazai, és mást nemzetközi összefüggésben. A szintaxis iránti érzéketlenség és
a sokszor kisszerű vetélkedés, az állami külszolgálatban sokhelyütt továbbélő urambátyám és „történelmi kárpótlási” mentalitás esetenként a valósnál is rosszabb benyomást kelt hazánk közállapotairól. Az elmúlt időszakban terjedő túlzott önbizalom és
a kioktatástól sem visszariadó hangnem – a túlnyomóan ügyetlenségből és tapasztalatlanságból fakadó botladozásokkal együtt – óriási kontrasztot jelent például a hagyományosan szakszerű és dinamikus francia–román–cseh országpropaganda hátterében.
Mind a külföldön lefolytatott pártküzdelmek, mind a külföldi partnert tudatlan (és indoktrinálandó) bennszülöttnek tekintő hazai megközelítés káros hatásai érzékelhetők.
Ez annál sajnálatosabb, mert az elmúlt évtized egyik legnagyobb vívmánya az országépítés alapkérdéseiben kialakult konszenzusközeli állapot a szakmai kérdések túlnyomó többségében (az ideológiaiakban természetesen nem). Így például a biztonságpolitika – a NATO-szövetség komolyan vétele –, a gazdaságpolitika – az infláció és az
államháztartási hiány csökkentésének elsődlegessége –, a külpolitika – az EU-csatlakozás és a nemzetpolitika ötvözése –, a szervezett bűnözés elleni nemzetközi fellépés
támogatása, vagy a szélsőséges politizálás és politikai törekvések (pl. határmódosítás)
elutasítása mind olyan alapkérdés, amiben valamennyi számottevő parlamenti erő
egyetért.
Ez nem jelentéktelen mozzanat egy olyan szomszédságban, ahol az e kereteken kívül álló tekintélyelvű és populista erők – Jörg Haidertől Sešelj vajdáig, Corneliu
Vadim Tudortól Jan Slotáig, a lengyel Radio Marija szellemi körétől a HZDS horvát
mozgalomig – bármikor hatalomra juthatnak, ott voltak illetve ott vannak az átalakulás sorstárs-országaiban szerte a térségben. Ezért biztos jó szolgálatot tenne a belpolitikában ellenérdekű felek mindegyikének és persze az állampolgárok közösségének is,
ha ezt a valós és ritka teljesítményt tudnák felmutatni, elismerve azt, hogy kormányzása
idején a másik fél sem csak szándékosan tört-zúzott, hanem valamiben előre vitte
mindnyájunk közös ügyét.
A gazdaság terepén ehhez nem is kell olyan nagy megerőltetés, hiszen a részletkérdések az egyes pártokat/politikai szövetségeket is megosztják, míg az az általánossági
szint, amin az átlagos külföldi Magyarország iránt érdeklődik, nem követeli meg azt,
hogy a válaszoló saját magától is elhatárolódjék (nemhogy más honfitársaitól).
Ez a konszenzus – ami nem mossa egybe az eltérő értékrendeket, stílusokat, célválasztásokat vallókat – szinte minden fejlett európai országban jellemző. Tony Blair
Angliája és a Kwasniewski–Buzek társbérletben élő Lengyelország ékes példája annak,
hogy sikeres gazdaságfejlődést csak az alapkérdésekben közösen vállalt gazdaságpolitikai
vonalvezetés hozhat. Magyarországon a dolog érdemét tekintve nincs okunk a szégyenkezésre: a nagy kérdésekre egy évtizede azonos zsánerű válaszok születtek, így
a gazdasági irányvonal folytonossága igazolható. Ez annál fontosabb, mert csak az érett
demokráciák sajátja az, hogy a demokratikus összfolyamatban kialakuló nemzeti érdek
képviselete nem egy-egy politikai erő vagy személyiség magánbirtoka, hanem a közélet

2000. június

31

iránt nyitott választóközönség egésze – vagy túlnyomó része – által vállalt és támogatott evidencia. Az ezt kétségbe vonó csoportok természetes módon szorulnak a partvonalon kívülre, s míg ők szektaszerű játékaikat és szertartásaikat tetszés szerint űzhetik, a nagyok játékába, és főképp a végeredmény kialakításába eleve nincs beleszólásuk.
Nálunk a privatizációtól a mielőbbi (2003-as) EU-tagság igenléséig elég sok az érdemi közös pont. Ugyanakkor az árfolyam-politikától az egészségügyi reform célszerű
módjáig számos olyan – nagy horderejű – kérdés marad, ahol a versengő társadalmi
erők és értékrendek „közhasznú módon” tudnak-tudnának versengő tervezeteikkel
a nyilvánosság elé állni. Ekkor fölöslegessé válna egymás lejáratása, és a választóközönség se 40 másodperces TV-információk alapján kényszerülne megkülönböztetni a (politikai) konkolyt a búzától. Ráadásul – több szem többet lát – és így sok százmilliárdos
ügyekben nem túlterhelt kishivatalnokok döntenének, a határidő szorításában, érdemben ellenőrizetlenül. Érvényesülne a nyitott társadalom és a piacgazdaság egymást
erősítő, a fejlődést és az állandó alkalmazkodást megalapozó alapvető előnye, méghozzá mindnyájunk számára érzékelhetően.
8. Ha a magyar átalakulás sikertörténet, miért nem érzékeli azt saját bőrén honfitársaink többsége?
Erre kézenfekvő a válasz. A magyar átlagos fogyasztói kiadás az ENSZ Európai
Gazdasági Bizottságának nemzetközileg egybevethető kimutatása szerint 1998 végén
még mindig 12%-kal (!) maradt el a rendszerváltás előtti, „utolsó békeév” szintjétől,
pedig az egyáltalán nem volt magas, sőt a régi rendszer leváltását részben az alapozta
meg, hogy ennél jobbat ígérni se tudott. Eközben Nyugat-Európa, ha lassan is, előre
haladt, az Egyesült Államok történelmének valaha volt leghosszabb és egyik legdinamikusabb fellendülését élte meg a 90-es évtized alatt.
Ez röviden szólva azt jelenti, hogy a hazánkat a Nyugattól elválasztó életszínvonalkülönbség az elmúlt évtizedben nem csökkent, hanem még nőtt is.
Igaz, 1989-ben egy válságban lévő, lefelé menő gazdaságban éltünk. Ahol nem volt
rendszerváltozás, például Ukrajnában vagy Moldovában – ott ma a nemzeti össztermék a szovjet szint 40 illetve 30 százalékán áll. Ehhez képest a magyar szülési fájdalmak sem voltak olyan nagyok – nálunk 18%-kal csökkent a GDP 1989–93 között.
A lényeg azonban az, hogy napjainkra már kialakult a fenntartható, adósságkorlátba
nem ütköző növekedés. Azaz már nemcsak a fény látszik az alagút végén, hanem kijöttünk az alagútból.
Igaz, az egy évtizeddel ezelőtti különbség a társadalom alsó és felső tíz százaléka
között 1:6-ról 1:8-ra (francia szintre) nőtt meg, ami nemzetközileg is jelentős. Ez az
érték a svéd (1:5) és az orosz (1:14) között van. Tovább súlyosbítja a helyzetet, hogy az
átalakulás terhét a középrétegek viselték, ezek leszakadása és tömeges leolvadása az átalakulás egyik legsúlyosabb költsége volt. Most azonban a kis- és középvállalati szektor,
valamint a képzettebb munka (piacon történő) jobb megfizetése révén megnyílik az
esély a középrétegek visszatöltődése előtt is.
Szembetűnően a közhatalom feladata maradt a területi különbségek növekedésének
megállítása. Ez csakis úgy lehetséges, ha a csökkenő állami szerepvállaláson belül
– a transzfer (fogyasztói, jövedelempótló) kifizetések kárára – tartósan megnő az állam
beruházási kiadásainak részesedése. Ez a közhatalmi funkciók ellátásához – így a közbiztonság megteremtéséhez – és az emberi tőkébe történő befektetéshez kötődik elsősorban.

32

tiszatáj

Sajnálatosan elterjedt tévedés a hazai pénzügyi irányítási gyakorlatban az, hogy az
oktatási – főképp a felsőoktatás – kiadásokat szociális, életkörülmény-javító vagy luxuskiadások tekintik, és ezért rendre maradványelven finanszírozzák. Amilyen örvendetes az, hogy a tanszabadság alapján országszerte fellendült és kibővült a felsőoktatásban részvevők aránya, annyira rémisztő a bővülés tárgyi igényeiről és a szélesebb bázisra alapozott kutatóegyetemekről (elitképzésről) „megfeledkező” gyakorlat. A pusztán a diáklétszámra, a kiadott diplomák mielőbbi megszerzésére irányuló szabályozás
az eredmény helyett a ráfordítást díjazza, pedig a szellemi tőke csak késve és decentrálisan, előre nem látható módon értékesül, mércéje pl. a szabadalom, a külföldi publikáció, a végzés után 10-15 évvel elért pozíció, azontúl még egy sor mérhetetlen minőségi tényező. A Ph.D. generáció külföldre és gyakorlatba áramlása, az utánpótlás hiánya hosszú, de már belátható távon a magyar fejlődés gátjává válik. Aki nem is tudja, mit
kellett volna olvasnia, milyen eszközökkel élnek versenytársai, az reménytelenül lemarad. Márpedig a pusztuló könyvtárak, a sekélyes oktatási anyag (1 tárgy – 1 tankönyv, azt is tanár úr írta), az öncélú sietség és a parttalan türelem együttélése, az egészében kutatás- és elméletellenes közhangulat együttesen és egymást erősítve vezetnek
az önpusztító folyamatok fölerősödéséhez. Ha arra gondolunk, hány könyvtárat, kollégiumot, ösztöndíjat, műszert, hiányzó épületet lehetne a pénzügyminisztérium előirányozta 250 Mrd és a földművelésügy tárca igényelte 413 Mrd Ft különbségéből
felvirágoztatni, még nagy vizionáriusnak sem kell lennünk ahhoz, hogy ezt a fejlődési
pályaátrendezést ne csak elképzelhetőnek, hanem megvalósíthatónak is véljük, méghozzá új Marshall-terv vagy új olajlelőhelyek föllelése nélkül is.
Szembe kellene nézni azzal a közismert ténnyel, hogy a XXI. századi fejlődés motorja a tőke és a munka, különösen az újító, fejlesztő, kutató tevékenység, nem pedig
a föld. A K+F kiadások szégyenletes szintje mellett – a GDP alig 0,7%-a a svéd-amerikai
3% ellenében – életveszélyes, hogy a legmobilabb emberek, azaz a legképzettebb oktatók és kutatók jövedelme 10-15-szörösen marad el még a dél-európai szinttől is, a célállamokat most már nem is említve. Ez a fejlődés szűk keresztmetszete, már most is,
nem pedig szociálpolitikai, méltányossági vagy újraelosztásbeli célszerűségi kérdés.
Ugyanígy nagyon veszélyes az, ha a fejlődés legérzékenyebb és legmobilabb tényezője, a tőke, társadalmilag utált és a kormányzat által lekezelt termelési tényezővé
válik. A bevezetőben említett tények arra utalnak, hogy mind a külföldi, mind a belföldi befektetők értékítéleteit közvetítő mutatók gyengülnek. Olcsó és veszélyes dolog
azon élcelődni, hogy vajon ki az a híres-neves megrettent befektető, mert a modern
tőkepiacok világában ezek százezerszám és milliószám vannak. Befektetendő vagyonukat megosztják, egymásra is figyelnek, százezrek hangulata alakítja a tőkefolyamot.
Ha valakit leírtak, a pixisbe visszakerülni nehéz, hiába a jó gazdasági adatok – ld. Szlovákia, Horvátország, vagy a legutóbbi időkig Lengyelország is. Ha nem jön a külföldi
tőke, magunknak kell helyette megtakarítanunk, azaz a megindult gazdasági növekedés gyümölcseiből még kevesebb juthat az „átlagembernek”.
Ez pedig épp a magyar társadalom fölerősödött polarizálódása, a területi egyenlőtlenségek fokozódása miatt a folyamat fenntarthatóságát kezdheti ki. Nem csekély a tét
– a nemzetközi elemzők Lengyelország mellett ma még Magyarországot várják az új
évtized növekedési bajnokának, évi 4–4,5 százalékos tartós fejlődési ütem mellett. Ez
nem sztálini-ázsiai „a határ a csillagos ég” ütem, de a társadalom számára már egyértelműen érzékelhető javulást, az EU-hoz való felzárkózást jelentő mérték. Meggondo-

2000. június

33

landó, hogy minek érdekében érdemes finanszírozhatóságát veszélyeztetni. Annál is
inkább, mert a NATO és az OECD csatlakozás után az EU-taggá válással szűnik meg
végleg Magyarország kompországi státusa.
A napokban egy konferencián az egyik legnagyobb világcég stratégiai elemzője úgy
fogalmazott: Magyarország nem szép jövő elé néz, Magyarország már ma maga a jövő.
Legyen erőnk hinni neki – no meg a tényeknek.
Berlin, 1999. december 6.

KAJÁRI GYULA: SZENCI MOLNÁR ALBERT

34

tiszatáj

CSATÁRI BÁLINT

Az Alföld mássága és lehetséges jövõje*
Bevezető
Nagy gond az ízig-vérig alföldi származású geográfus szerzőnek, kutatónak elfogulatlanul megnyilatkozni a szerkesztőség által kért problémáról, régiónk jövőjéről.
Ennek azt hiszem egyik oka, hogy családom öt tagja az Alföld öt városában született:
Karcagon, Túrkevén, Szegeden, Berettyóújfaluban és Kecskeméten. Kunmadarason
felnövő állatorvos édesapám, s a karcagi kun nemzetségből származó édesanyám, apám
hivatása révén egy közepesből igen kicsivé lett bihari faluban, Zsákán neveltek fel. Így
sokszor még a kifejezetten száraz és tisztán tudományos írásaimban sem tudok elvonatkoztatni attól, ami valóban bennem él, úgy, mint Alföld: Hát még mikor olyan
lehetőségem adatik, hogy efféle „korlátoktól mentesen” írhatok.
Az Alföld más, szindrómái1 és géniusai2 vannak. Meg persze születésnapja, amikor
Petőfi publikálta Az Alföld c. költeményét.3 Egy nagy, természeti földrajzi tekintetben
egységes és élő rendszert alkotó történelmi nagytáj, ahol az egyes tájaknak (Tiszántúl,
Hajdúság Jászság, Kiskunság, stb.) vagy sajátos területi egységeinek, részeinek (Háromváros, Viharsarok, Bácska, Sárköz, Sárrét) és településeiknek az emberek tudatában
mélyen gyökerező földrajzi tartalmuk is van4. Vagy talán csak volt?
Az Alföld a magyarság olyan törzs-szállásterülete, amely a honfoglalás óta minden
érdemi változást, történelmi kataklizmát „másképpen”, sajátosan élt meg, mint általában az „elvárható” lett volna. A tatárdúlás után „jöttek” a jászok és a kunok, majd
később híres redemptio-juk, az erős, összetartó önkormányzatiságuk révén megteremtett „megváltakozásuk”. Török hódoltság: háromfelé adózó khász mezővárosokkal,
majd egy csodálatosan kivirágzó tanyarendszerrel. Erős reformáció. S közben a némethonba terelt „száz kövér gulyák”, majd a „futóhomok és megkötése”, a nyomában a kivirágzó szőlő-, gyümölcs- és kert-kultúrával. Folyószabályozás és új földbőség, malomés élelmiszeripar, a Monarchia éléstára. S közben új és új mezővárosi középiskolák,
kollégiumok és igazi „géniuszok”, nagy számban. A hazát és a haladást szolgálva.
Az Alföld mindig az átmenet és az ideiglenesség régiója. Sokszor erényt kovácsolva
és eredményt felmutatva a leglehetetlenebb helyzetekben is. Trianon után a kolozsvári
egyetem Szegedre fogadása, majd több száz, a maga korában igen korszerű tanyai iskola épül mindenütt. Paraszt-polgárosodás. A földművelés és állattartás mellett egyre
fontosabb a tanulás. Paraszti életforma polgári igyekezettel. Élénk kulturális, közösségi és helyi társadalmi közélet. Sokszínűség, szorgalom és belső erő. Majd ismét mindezek negációja. Földosztás és újabb tanyák ezrei. Kisvártatva szocialista községesítés;
*
1
2
3
4

Esszé, készült a Tiszatáj felkérésére, az MTA RKK Alföldi Tudományos Intézetében, Kecskeméten.
Lásd Beluszky Pál: Az Alföld szindróma eredete, vázlat c. cikkét.
Lásd Hamvas Béla: Az öt génius c. munkáját.
Szabó Zoltán: Szerelmes földrajz.
Bulla Béla földrajz-professzor sokat idézett mondása.

2000. június

35

a városok és vidékeik közigazgatási „szétvágása”. Az új, már nem „csonka” megyék
megalakítása. Erőszakos kulákozás és kollektivizálás, majd szakszövetkezetek és háztájik. Szocialista decentralizációs „telephelyi” iparosítás. S újra valaminő „paraszt-polgárosodás” a második gazdaságban. Az elképesztő leleménnyel fabrikált csettegők. Az
„ember” ingázik a városi iparba, az „asszony” otthon a tsz-ben dolgozik, a „gyerekek”
már más szakma felé tanulnak, de otthon, együtt a háztáji gazdaság révén egészen szépen épülnek az új házak. Kerítésen belüli „urbanizáció” – mondják.
Szédítő még végiggondolni is, hogy az ötödik generációnak kell már valami egészen
mást és másképpen tennie, mint eleiknek itt az Alföldön ahhoz, hogy boldoguljon.
„A múlt hantja… a jövő torlasza?”5
Hiszen ismét „más” világ jön a XX. század végén, a XXI. század küszöbén. Rendszerváltozás. A „mesterséges” szocialista ipar szinte teljes csődje, a keleti piacok összeomlása, kárpótlás (természetes, hogy az Alföldön messze a legnagyobb az ősi jusst
visszaigénylők száma és a földek aránya), a nagyüzemek szétesése, munkanélküliség,
fokozódó ár- és belvízveszély. S vajon van-e hozzájuk újabb másság, amivel az Alföld
szolgálhat?
Az alföldi őseimtől örökölt szívós optimizmusom alapján és három gyermekemre
gondolva a válaszom egyértelműen igen. A sokfelé járt területi kutató, a tanár és értelmiségi énem kissé kétkedőbb. Ennek okát, nemcsak a fenti történelmi változások
által okozott „felfordulásokban és következményeikben” kereshetjük, hanem abban,
hogy ezek nincsenek is kellően és igazán tisztázva. Már legalábbis az alföldi társadalom
vagy az érte felelősök tudatában.
Az alföldi múlt tanulságairól, másképpen
Ezeknek az általánosítható tanulságoknak a vázlatos és „másképpen” való áttekintésére azért érzem, hogy szükség van, mert a ma gyakran divatos múltba-fordulást
teljesen alkalmatlannak találom arra, hogy a régió jövőjéhez valaminőképpen felhasználható legyen. Annál inkább hiszem viszont, hogy a sok visszatekintő és persze szükségképpen idealizált Alföldképből- és történetből nagyrészt hiányzik azoknak az elveknek, tényeknek, folyamatoknak és összefüggéseknek a feltárása, amelyek – egy
szerencsésebb fekvésű ország szerencsésebb régiójában – a modern területi fejlődést
éppúgy megalapozták, mint azok a források vagy az ún. EU pályázati pénzek, amelyekről a mi napi híradásaink is szólnak. S amelyektől a régen várt, ismételt „emelkedést” reméljük.
Az első ilyen „alföldies” történeti tanulság a táj és „természetének” tisztelete, a vele
való együttélés harmóniája. Ezen a gyönyörű és igen érzékeny, sok veszélynek kitett
Alföldön a természeti erők felett aratott szocialista tervgazdálkodási győzelem pirruszi
volt. A táj homogenizációja, a természetes tagoltságának megszüntetésére irányuló
durva beavatkozások súlyos következményekkel jártak. Az elmúlt évtizedekben
– talán a nemzeti parkokban végzett igen szakszerű és tudatos munka nyomán fellelhető
„szépséges részek” kivételével – egyszerűen elfelejtettük őseinknek azt a természettel
való együttélés-szabályrendszerét, amely fasorokat telepített a tanyák köré és elé, amely
rétnek, kaszálónak és legelőnek használta, azt, amit bejárt a víz, amely – még a nagy
átalakítások után is (futóhomok megkötése, folyószabályozás) – egy élhető, sokszínű
5

Buda Ferenc: Homok haza c. verséből vett fogalmak.

36

tiszatáj

Alföldet hagyott hátra. Egészen a XX. század középéig. Szinte döbbenetes a tény, de
egy valamirevaló alföldi gazda pontosan azok szerint a szabályok és korlátok szerint
élt, amelyeket ma a legmodernebb „fenntartható fejlődési modellként” írnak le a globalizáció veszélyeinek e terrénumát taglaló szakcikkek. Hát hogyan fordulhat elő még
1999-ben is, hogy olyan „alvégi” helyekre építenek „belvizes segélyekből” vadonatúj
házakat, amelyeket százszámra önt el a következő 2000-ik év telének ismételt belvize?
Hogyan lehet, hogy az új – a kárpótlással földhöz jutott – gazdák egyszerűen betemetik az útjukba eső csatornákat? De lehet itt tíz és tízezer csőkútból engedély nélkül
vizet nyerni, a megépült csatornahálózatra (persze inkább a szegénység okán) nem rákötni. S jön itt már a legjobb minőségű békési földeken a soha nem volt pocok- és patkányinvázió. S hiába hoznak mindehhez akármilyen korszerű, új törvényt vagy akármilyen tilalmi és büntetési rendszert. Ha nem támad fel a táj népének okszerű cselekvését is magával hozó természet- és tájszeretet, (amelyet elődei néha akár Dankó Pista
kellemes műdalainak éneklésével is gyakoroltak), akkor nagyon gyorsan tovább romlanak esélyeink. (S mily érdekes, hogy a Kiskunság legkiesebb tanyás részein több száz
nyugati állampolgár vett már üdülőtanyát. Ők már tudják, hogy ez milyen hallatlan
táji értékekkel bír. Mi még nem.)
A második „másság-törvény” összességében a szabad(ság), a helyi közösségek önkormányzásának tanulságaiként aposztrofálható. A feudális korlátoktól részben mentes alföldi mezővárosias fejlődés bejárt útjai a szigorúan és korukat meghaladóan demokratikus, s bölcsen, a helyi társadalom önszabályozására, illetve annak generációkon átörökített rendszerére alapultak. De része volt ennek magas színvonalú iskolarendszerük szinte erőn felüli fenntartása, európai műveltségű tanári karaik gondos
kiválasztásával, a kollégiumok tehetséggondozásával együtt. Vagy a vallási tolerancia
(gondoljanak csak Kecskemét főterének öt különböző felekezethez tartozó templomaira). S ez utóbbi szinte megkövetelte magát a nyitottságot, a türelmet, az új iránti
fogékonyságot, az adaptivitás képességét is. A sokszínű alföldi helyi önkormányzásnak
és persze például a határhasználat rendjének híres statútumai voltak. S mindezeknek az
általános elve: „a közjó mindenek előtt”. S képesek voltak ez alapján sokszoros helyi
adót is kivetni. Az alföldi társadalom és a gazdaság ugyan mutatott egyfajta „kettőséget”, némileg az előbbi javára6, de hát akkor nem pontosan arról van-e szó, ami ma
hiányzik: a tudásra és a szakszerűségre építő, a közjó feltétlen szolgálatát biztosító,
széles társadalmi bázisú, az adaptivitást és a progresszivitást elősegítő igazi alföldi önkormányzatiságról. Csak legalább olyan „modernül” kéne most is megszervezni és működtetni, mint amilyen „modern” volt korához képest száz éve. S ez nem jelentene
mást, mint a legkorszerűbb regionális fejlesztési szóhasználattal: a humán erőforrásokra alapozott modern város- és térfejlődést.
A harmadik, az „alföldi másságokból” talán levezethető „törvény”: az itt élők önbecsülésének, vállalkozó szellemének, erős identitásának a törvénye. Persze tudjuk,
hogy közel egymillió alföldi vándorolt el, s azt is, hogy ők talán éppen a második ok
miatt másutt érvényesültek. De azt is tudjuk, hogy e régió alig fél évszázad alatt képes
volt szinte teljesen asszimilálni a kunokat és a jászokat. A török utáni betelepítések
nemzetiségei is nagyon hamar „ragaszkodó” és büszke alföldiekké váltak (ehhez bőven
elég a hajósi pincesoron egy kitelepített majd „visszaszökött” bácsival elbeszélgetni egy
pohár bor mellett). A múlt század földbősége révén „idevándoroltak” is a perspektívát
6

Baranyi Béla közlése Beluszky Páltól.

2000. június

37

látták; s a lehetőségeiket – alföldivé válva – igen hamar kiaknázták. A modern regionalitás három közismert kulcsszava: a homogenitás, a funkcionalitás és az identitás. Ez
utóbbi nagyon fontos kellene hogy legyen. Azért, mert igazán csak ennek alapján
vehet részt az Alföld régió egésze az egyre élesebb globalizálódó versenyben. S sejtéseim szerint ez az „Alföld-törvény” azt is jelentené, hogy a régió fentebb már taglalt
sokszínű táji-területi egységei, települései és társadalmai mind kialakíthatnák sajátos
programjaikat, s azok „ízei” alapján nem egymással versenyeznének elsősorban, hanem
– mint hajdan – megtalálva helyüket az egész régióban együtt hoznák mozgásba azt.
A modern regionális fejlesztés látszatra persze uniformizáltnak tűnhet. Az elvek szintjén az is, de a gyakorlata már éppen ezen törvényszerűség alapján nagyon sokszínű.
S mondhatjuk, hogy végeredményben szinte éppen ez alapján rendeződött át az elmúlt
két évtizedben Európa regionális fejlettségi térképe. Mert a puszta gazdasági kooperáció vagy a versenyképesség mellett a helyi, a regionális társadalom szervezettsége, önbecsülése, vállalkozó szelleme, identitása volt képes úgy fogadni az érkező forrásokat,
hogy azok lokális energiákat szabadítsanak fel, s egy kooperációképes újat hozzanak
létre. Ha ez a kétségtelen regionális verseny nálunk nélkülözné ezt a képességet, akkor
bizonyára sikertelen lesz. S azért lehet ezt ily bátran kimondani az Alföldre, mert e „törvény” szellemében már többször volt „itt” sikeres megújulás. Amely hajdan is jobban
hasonlított a hasonlóan erős identitású Tirol vagy Voralberg regionális fejlődéséhez
a Monarchián belül, mint a történelmi Magyarország más régióihoz. S lám, lám milyen erős volt e példaként hozott külhoni régiók megújulása a közelmúlt európai regionális versenyében.
Tudom, hogy akár önkényesnek, akár elnagyoltnak is tekinthetők ezek az alföldi
„tanulság-törvények”. Az azonban meggyőződésem, hogy fontosak, s nélkülük – mint
Buda Ferenc írta – a múlt a jövő torlasza lehet. Mert valahogy mégis biztosítanunk
kellene a többször megszakadt és sokszor sikertelen kényszerpályára került alföldi
fejlődés folyamatosságát is. S ez csak olyan módon lehet eredményes, ha a történelmi
mérlegelés után annak tanulságait tudatosan vállaljuk és egyúttal a jövőbe is tekintünk.
Az új európai területfejlesztési perspektívák és az Alföld
Az európai közösségi politikákban fokozódó szerep jut az ún. egységes fejlesztéspolitikának. A fő cél a területek kiegyensúlyozott és harmonikus fejlődése, amely nem
pusztán az általános területfejlesztést jelenti, hanem mindig az adott területek sajátosságaiból kiindulva, az egyes s a legfontosabb fejlesztési összetevőkre koncentrálnak. Az
ún. ágazatpolitikai célokat (pl. mezőgazdasági-, közlekedés-, vagy környezetpolitikai)
is szigorúan a területi hatásaikra tekintettel valósítják meg: A területi kohézió a települések, a mikrotérségek, a megyék, a régiók belső, eredményes partneri viszonyait megteremtő együttműködése.
Az Alföld egésze – mérete, mássága, érintettsége (pl. agrárpolitika, az Európát átszelő hálózatok fejlesztése, környezeti értékei és veszélyeztetettsége) okán – mint régió, komoly potenciális regionális integrációs lehetőségekkel bír. Mint korábbi Alföld
Kutatási Programunk is igazolta, régiónk legfontosabb fejlesztési összetevői – pl.
a szomszédos országokkal összekapcsolódó vízrendszerének környezeti igényei, a jelentős közlekedési-tranzit szerepe – egybeesnek ezekkel az ún. legfontosabb összeurópai
célkitűzésekkel. Sajnos a települési-társadalmi kohézió még gyenge, de mind a belső
térségi együttműködéseket illetően, mind a határmenti, sőt euroregionális kapcsolatok

38

tiszatáj

tekintetében is kedvező jelek tapasztalhatók (Kárpátok Eurorégió, Duna–Körös–
Maros–Tisza Eurorégió). Fontos tény, hogy külső, nemzetközi integrációra és kohézióra csak sikeres belső kohéziós együttműködések nyomán van valódi lehetőség.
Az ország és az Alföld reménybeli csatlakozásának kétségtelenül az egyik legneuralgikusabb pontja az agrárium. Az elmúlt évek EU agrárpolitikája elsősorban a nagy
termelékenységű mezőgazdaságnak adott prioritást. Ugyanakkor a túltermelés csökkentése érdekében 1993–94-ben mintegy 6 millió hektár területet vontak ki a termelésből. Érdekes folyamat volt az állatállomány csökkentése, amely egyes területeken
a földművelés helyreállításához vezetett. Összességében a kevésbé intenzíven termelő
régiók viszonylag kedvezőtlenebb helyzetbe kerültek.7
Az Alföld agráriumának vélhetően mindkét irányban – tehát az intenzív, a komparatív és egyedi, minőségi előnyeinket érvényesíteni képes, illetve az extenzív, tájkímélő
irányzatokat tekintve is – meg kell találnia a lehetőségeket. Érdekes tény, hogy az
Alföld történeti fejlődésének felívelő szakaszaiban a mezőgazdaságnak mindig jelentős
szerepe volt. Igaz ez a Monarchia védett piacaira, de a volt KGST-n belül is. Ha a valóban versenyképes, egyedi minőséget előállítani képes alföldi élelmiszergazdaság mellett
a régió megoldást tud találni új gazdasági ágazatok befogadására, telepítésére, s a modern, fenntartható vidékfejlesztés keretei között az ön- és tájfenntartó mezőgazdaság,
erdőgazdaság támogatására, akkor nemcsak e feltételrendszernek felelnénk meg, hanem az EU környezetpolitikájának is. Hiszen e tekintetben a termelő tevékenységeket
szigorú ökológiai szabályok alapján kell az adott környezeti adottságokhoz illeszteni.
A környezetpolitika terén az EU érvényes prioritásai (vízvédelem, a nitrátosodás
elleni fellépés, az ökológiai hálózatok koncepciója, a fejlesztések környezeti hatásvizsgálatainak előírásai, LIFE, NATURA 2000) eminens érdekében állnak az Alföldnek is.
Sőt ezekhez nagy értékű Nemzeti Parkjaink, tájvédelmi körzeteink, folyómenti területeink vagy az országhatárokon is átnyúló vízrendszereink alapján kiválóan csatlakozni is tudunk. Az Alföld regionális fejlődése jövőjének egyik kulcsterülete a szigorú
környezet- és tájvédelem alkalmazása. E területek szakmai és tervezési háttere is olyan
minőségű, hogy nemzetközi együttműködésre, érdemi bekapcsolódásra már jóval
a csatlakozás jogi aktusa előtt képes lehet. Hogy ez igazán sikeres lehessen, természetesen arra is szükség van, hogy a régió gazdasága, településeinek társadalma is elismerje,
hogy az Alföld ebbéli értékei és azoknak a jövő és Európa számara való megőrzése,
bemutatása elemi fontosságú érdek. A termelés és a védelem – „látszólag” ellenérdekeltek. Az Alföld ökológiai harmóniájának visszaállítása, táji rekonstrukciója azonban
olyan eurokonform hosszú távú érdek, amelyre mindenképpen tekintettel kell lenni.
Az Európát átszelő hálózatok tekintetében a közösségi politika kettős célkitűzést
követ. Valamennyi térség jobb megközelíthetőségének elvét, és a társadalmi-környezeti feltételekre is tekintettel a kombinált közlekedési módok támogatását. Ezek az
Alföldünkön is igen fontos elemek, de nagy lehetősége a régiónak nemcsak ezeken az
elveken alapuló megoldásokban van, hanem a nagy európai transzverzális összeköttetések területünkön való megvalósításában. A kiterjeszkedő európai közösségi határok
révén Magyarország és az Alföld is nagy távlatban – Románia, Ukrajna integrációja
nyomán – Európának a valóságos geográfiai centrumába kerül. Már ma is nagy verseny van arról, hogy a nagy Nyugat–Kelet folyosók hol haladjanak át. Vagy éppen
milyen összeköttetési lehetőségek teremthetők Észak- és Dél-Európa vagy éppen
7

Idézet az Európai Területfejlesztési Perspektíva c. dokumentumból.

2000. június

39

a Mediterráneum és Ukrajna, illetve Oroszország között. A már tagország Görögország
és a NATO-tag Törökország már ma is hatalmas átmenő forgalmat bonyolít le az
Alföldön keresztül. Hasonlóan érinti a régiót a Duna vonalának komplex fejlesztése,
vagy azok az egyre inkább megfogalmazódó román igények, amelyek értelemszerűen
az „Alföldön keresztül” kívánják megoldani az európai csatlakozás közúti, vasúti feltételeit. Hatalmas fejlesztési lehetőségek rejlenek az Alföld városai, határmenti területei számára e lehetőségek potenciális kihasználásban. A kombinált szállítási formák
megteremtésében (Debreceni repülőtér, Tisza-hajózás, Duna–Tisza csatorna, logisztikai központok, átrakó, csomagoló deponáló telepek, vámszabadterületek, határokon
átnyúló különleges gazdasági vagy vállalkozási övezetek stb.).
Ezen nagy általános, összeurópai fejlesztési elvekhez és programokhoz való kapcsolódásunk alföldi aspektusai tehát eléggé kézenfekvőnek látszanak. De a jövő lehetőségei nemcsak ezekből vezethetők le, hanem a nagy regionális politikai célok szerinti
egyes nagy alprogramok választási lehetőségeiből is. A mai Európai Unió belső, regionális politikája is változások előtt áll. Nekünk tehát – képletesen mondva – egy mozgó
vonathoz kell csatlakoznunk. Úgy tűnik, hogy a közeljövőben jelentős kutatás-fejlesztési programok indulnak el részben a területi politikákat meghatározó, új „területi
mutatók” kiválasztására, illetve a területi tipológiák kutatására
Az Alföldre is alkalmaznunk kell majd azt 7 kritériumból álló rendszert, amely
a földrajzi elhelyezkedés, a gazdasági erő, a társadalmi és térbeli integráció, a terület
terhelése, a természeti és kulturális vagyon alapján komplexen határozza majd meg azt,
hogy milyen típusú fejlesztések preferálására, támogatására alkalmas az adott régió,
s hogy mindezek alapján hogyan, s mennyire alkalmas a területi integrációra. Mint
a fentebb kifejtettek már jelzik, az Alföld igenis alkalmas lehet ilyenekre. Sőt. Az
utóbbiak igazolására azt hiszem elég áttekinteni a tervezett EU területi politika új
irányait.
A konkrét regionális fejlesztés egyik új iránya egy kiegyensúlyozottabb, policentrikus városrendszer és egy új urbánus-rurális viszony kialakítására törekszik.
Az Alföld városhálózata, mint köztudott, igen sajátos struktúrájú, s régtől fogva valóságos policentrikus rendszert alkot. Mint a közelmúltban elvégzett osztályozásunk,
faktoranalízisünk is mutatja, e különleges városrendszer csomópontjaiban kedvező
elmozdulások figyelhetők meg. A pozitív „főfaktorértékű” városokban (az Alföld 40
városában) a vállalkozások élénkülése, az új lakások építésének üteme, a beruházások
aránya, a kereskedelmi funkciók kiteljesedése egyszerre érhető tetten, együtt okozzák
a kedvező irányú változásokat.
E városcsoportok kialakulása európai jelenség, s alapvetően azt is jelenti, hogy a városok egyre „sokfélébbek”, s fejlődésük az ún. komplementaritás irányába mozdul el.
A fejlesztés és intézménytelepítés – jó közlekedési és kommunikációs összeköttetések
esetén ugyanis – hatékonyabb és hatásosabb is, ha nemcsak a már egyébként is túlterhelt nagyvárosokba, hanem azok kiegészítő komplementer központjaiba is szervezetten folyik. Szeged és Vásárhely, Debrecen és Szoboszló vagy Böszörmény, Kecskemét,
Nagykőrös és Cegléd, Szolnok és a jász vagy nagykun városok tökéletesen illeszthetők
ehhez az elvhez. A ma igen divatos vidékfejlesztés is csak úgy lehet eredményes, ha
a vidékek városi központjainak minősége, kisugárzó hatása erősödik. A tipikus „vidék”
központjainak tekinthető kisvárosok fejlesztése nevesítve is szerepel az európai unió új
területfejlesztési perspektívái között. A kisebb városok fejlesztését különösen a ritkábban lakott és gyenge gazdasággal rendelkező térségekben igyekeznek szorgalmazni,

40

tiszatáj

amelyek éppen a szűkös erőforrások, a szolgáltatások koncentráltabb felhasználását
illetve elérhetőségét teszik lehetővé.
A kisvárosok és vidékük kapcsolatrendszerében két fő területi típus alakul ki.
Azoké, ahol a vidék a város „nyomása alá kerül”, s azoké, ahol a mezőgazdaság egyoldalúsága és hanyatlása jellemző. Érdekes módon az Alföldön is előfordul mind a két
fő típus. Az előbbinél a város és vidéke konfliktusainak feloldása, a falvak és a városok
közös, és a környezeti terhelésre is tekintettel levő fejlesztése lesz a jövő fő iránya, míg
a másik esetben az úgynevezett fenntartható és komplex vidékfejlesztés. Ez utóbbi
területeket a diverzifikált fejlesztés irányába igyekeznek terelni, a helyi adottságok és
sajátosságok maximális kihasználásával. Természetesen tetemes állami, illetve közös
pénzforrásból is támogatva, esetleg új gazdasági ágazatok befogadását elősegítve.
A fejlesztési programok sora a mobil munkahelyek létesítésétől a megújuló helyi energiaforrások alkalmazásáig vezet. Az Alföld táji-természeti tagoltsága, Bácskától a Tiszahátig alkalmas lehet ilyen típusú programok fogadására és végrehajtására. Ehhez persze
az is szükséges, hogy a területfejlesztésnek minden szinten, így a kistérségek szintjén is
kialakuljon az a rugalmas, professzionális tervező-fejlesztő-menedzser intézményrendszere, amely képes e programok adaptációjára, megszervezésére, végrehajtására.
Az innováció és a tudás térbeli „szétterítése” a következő alapelv.
Természetesen e gondolatkísérlet terjedelme nem teszi lehetővé azt, hogy a jövő
európai területfejlesztési perspektíváinak minden – az alapdokumentumban pontokba
is foglalt – irányát áttekintsük. A fentebb sorolt főirányokhoz képest további elágazások, alpontok vannak, amelyek pl. az „azonos esélyek az infrastruktúra és a tudás elérhetőségében”, vagy a természeti és kulturális örökség megőrzésében címeket viselik.
A társadalmi megújulóképességről, az innovativitásról, a tudásról szóló alpontok általában véve nemcsak a regionális politika eszmeiségét, szellemiségét kívánják szolgálni,
hanem azt is rögzítik, hogy az elmaradottabb térségekben fejleszteni kell a felsőoktatást és a kutatást. A humán erőforrások fejlesztése ugyanis a legprogresszívebb megoldás az elmaradottság mérséklésére és felszámolására. Az Alföld – részben társadalmi
tradíciói illetve városhálózatának még ma is viszonylag fejlett intézményhálózata okán
– szintén alkalmas lehet ennek a megoldásnak a követésére. Ha összehasonlítjuk az
ország, illetve az Alföld statisztikai-területfejlesztési kistérségeinek általános és kulturális fejlettségét egy sokmutatós rendszer segítségével, akkor világosan látható, érzékelhető, hogy a régiónk sajátos városhálózata révén a kulturális, oktatási, közintézményi
ellátottság kedvezőbb képet rajzol, mint a gazdaság és az infrastruktúra által meghatározott általános fejlettségi szint. Hatalmas kihívás tehát az Alföld városai, társadalma
számára, hogy képes lesz-e ezt az európai perspektívákhoz szinte teljes mértékben
illeszkedő esélyét kihasználni. Ma még nem dőlt el igazán az a kérdés, hogy a humán
erőforrások tudatos fejlesztésével a régió gazdasági színvonala is emelkedni, integrálódni, felzárkózni fog-e, vagy a most gyengébb gazdaság színvonalára zuhan vissza
a kultúra és oktatás színvonala is. Ha tovább veszít arányaiból és jelentőségéből az Alföld felsőoktatási és kutatási kapacitása, ha bezárnak a vidéki, kisvárosi kisgimnáziumok, ha nem indul meg a modern tudást, idegen nyelvismeretet is adó, konvertálható
szakképzés, akkor az utóbbi variáns bekövetkezése valószínűsíthető. Ha a mostani
– s sajnos nemcsak látszólagos – válságjelenségek ellenére az informatika, az innováció,
a tudásalapú ipar, és a K+F együttesen is hatékonyságra törekvő, valóban új ágazatként jelenik meg az Alföld tudatos fejlesztésében, akkor területünk sikeres regionális
integrációja valószínűsíthető.

2000. június

41

Alföld-fejlesztési forgatókönyv-variánsok
A főbb múltbéli tanulságokat ill. az új európai regionális elveket, fejlődési irányokat szinte tézisszerűen megfogalmazó áttekintés után felmerül a kérdés, hogy hogyan
fogalmazhatók meg azok a speciális alföldi regionális problémák, amelyek alapján
a régió jövőbeli fejlődésének bizonyos alternatíváit, lehetőségeit, irányait felvázolhatjuk.
Az első ilyen fejlesztési tézis lehet, hogy az alföldi múltat nem kell „takargatni”
avagy „megtagadni”. Sokkal inkább arra volna szükség, hogy az alföldi települések lakói, elitje, vezető rétege, a helyi társadalma ismét ismerje fel múltja értékeit, s úgy „békéljen meg” az „alföldisége” sajátosságaival, hogy az jövőjére is pozitív hatással legyen.8
A második ilyen sajátos probléma a régió egésze fenntartható környezetfejlesztésének tézise. A fenntartható regionális fejlődés végső célja az életminőség, az életfeltételek javítása. Az ilyen típusú fejlődési pályára állás szükségességét és fontosságát a szegény és erős jóléti, fogyasztási vágyakkal teli magyar és alföldi társadalom még nem
érzékeli, érzékelheti. S így szinte „víziószerűen” igazak a régióra Enyedi György azon
megállapításai, hogy „arra ugyan nem igen számíthatunk, hogy a józan belátás vagy
a távlatos gondolkodás változtatja meg a fogyasztói társadalom iránti vágyakozásunkat,
ám ezt egy tragikus méretű környezetpusztulás kikényszerítheti”.9 Az utóbbi tíz év
alföldi környezeti jelenségei, az ár- és belvizek, a területhasználat és a földbirtokviszonyok kuszasága, a termelés „tájidegensége”, a települések környezeti infrastruktúrájának elmaradottsága bizonyíthatóan egy ilyen „katasztrófa” előtti állapotban van. Sajnos lehet, hogy a Tisza téli ciánszennyezése csak a kezdet.
A régió egésze gazdasági lehetőségeinek valós távlatai kimunkálatlanok. Ez a harmadik tézis azért fontos, mert mind a rendkívül érzékeny környezet és fenntarthatósága, mind a társadalom szempontjából csak új paradigmákat alkalmazva és új harmóniákat keresve, teremtve érhet el sikereket. S bár kétségtelen tény, hogy a gazdaság
fejlődéséhez az infrastrukturális, a szolgáltatási és tágabb értelemben az elérhetőségi
feltételek gyors megteremtése szükséges, de nem elégséges feltétel. A társadalom és
a gazdaság mindig is jellemző alföldi „kettősségének” egy kedvezőbb szinten megvalósuló harmóniáját csak az biztosíthatja, ha maga az alföldi társadalom biztos abban: talál
új megoldásokat, adaptálható fejlődési modelleket, sőt sajátos módszereket is alkalmaz
majd jóléte megalapozásához.
Ebből is levezethető a következő tétel: az Alföld régió felsőoktatása, kutatása, általában humán erőforrásainak céltudatos és célirányos fejlesztése nélkül nem jöhet létre
ez az új minőségű harmónia.
Az előbbiek megteremtéséhez ill. megvalósításához egyelőre nem alakult ki a régió
sajátosságainak megfelelően „alföldi” területfejlesztési szervezeti rendszer. Az alföldi
tér homogenitása sok tekintetben igen nagy, ugyanakkor belső kohéziója viszonylag
gyenge, a gazdasági, társadalmi kapcsolatrendszereivel nem adekvát térbeli fejlesztési
intézményei egyelőre nem képesek megfelelő, alulról építkező és sikeres területi és
települési integrációra. (Az Észak-Alföld megyéi négy évig – pusztán az elmaradottság
indokával remélt források reményében egy lényegében működésképtelen, hat megyés
Észak-kelet-Magyarország régióhoz tartoztak. A Dél-Alföld Területfejlesztési Régió8
9

Beluszky Pál: Vegyük például… (avagy a félreértett múlt – máig érő múlt) In. Baukó T. (szerk):
Az Alföld a XXI. század küszöbén, pp. 242.- 256.
Enyedi György 1996.: Regionális folyamatok Magyarországon, Bp. 102. p.

42

tiszatáj

ban talán kedvezőbb a helyzet. De ez mit sem von le abból a tényből, hogy európai
regionális kontextusban éppen az egész Alföld jelenthetne egy sajátos fejlesztési régiót.)
S végül – ez utóbbi gondolatra is tekintettel – két nagyon fontos közép-európai jelentőségű fejlesztési tétel.
Az Alföld jelentősége a nemzetközi regionális és területi munkamegosztásban felértékelődik, megnövekszik. A ma erőteljesen periférikus, fejletlen határterületei az EU
csatlakozás után sajátos közvetítő, transzfer zónákká válthatnak. A régió egész Keletdélkelet-Európa tranzitterületévé, fejlődési „fordítókorongjává” válhat. E távlatos regionális lehetőségek kiaknázására azonban csak akkor nyílik mód, ha a „belső” települési, térségi és regionális fejlődés bekövetkezik. Az új, euroregionális léptékű funkciók
megteremtésére és várható előnyeinek kihasználására a mai Alföld még nem képes.
A régió fenti és speciálisan az Alföldre érvényes fejlesztési téziseiből le lehet vezetni
bizonyos – mai tudásunk szerint persze ellentmondásokkal teli – fejlesztési forgatókönyveket is.
Amennyiben a kétségtelenül tetten érhető legnagyobb veszélyek okán a fenntartható fejlődést priorizáljuk, akkor e megoldások csak úgy lehetnek sikeresek, ha kezdetben jelentős külső támogatást kapnak, illetve ha a régió gazdasága és társadalma ezt
– akár jóléte növekedésének mérséklése árán is – szigorú önszabályzással együtt, tudomásul veszi, s a gazdasága új paradigmákra építő fejlesztésének hozadékából valóban
fokozatosan javítja az életminőséget és biztosítja a fenntartható fejlődést. Az Alföld
jelentős térségeiben a modern vidékfejlesztés európai normái alapján ez járható útnak
tűnhet.
Ha a gazdaság gyors fejlesztését priorizáljuk, akkor ezt ugyan megalapozhatja
a humán tényezők és a településállomány viszonylag kedvező állapota, de igen nagy
gátja a transzverzális infrastruktúrák kiépítetlensége, gyenge kapacitása. S bár egy erőteljes és gyors gazdasági fejlődés, felzárkózás nehezen priorizálható, veszélyei között
jelen lehetnek bizonyos „gyarmatosítási tünetek”, a környezet további romlása, a területi különbségek növekedése egyaránt.
Ugyanakkor a régió társadalma javuló adaptivitásával, innovativitásával és területi
kohéziójával számolva például egészen új gazdasági, szolgáltatási ágazatok, információs
és kommunikációs hálózatok fejlesztésével – az eurorégiós lehetőségekre is tekintettel –
kedvező változások és egyeben gyors felzárkózás is elképzelhető.
A hiányzó nagy infrastrukturális-közlekedési vonalak gyors megvalósításának
szükségessége aligha vitatható prioritás, ugyanakkor megvalósításukhoz a belső, regionális források szinte teljesen hiányoznak. Hiányuk esetén azonban nemcsak a gazdasági fejlődés lehetetlenülhet el, hanem az előbb említett távlatos nemzetközi lehetőségek is bezárulnak, sőt a környezeti veszélyek is növekedhetnek. Sajnos az is igaz viszont, hogy például bizonyos civilizatórikus, települési és térségi infrastruktúrák kiépítése nem jár együtt automatikusan a gazdaság fellendülésével, mert a lakosság jövedelmi szintje alacsony, fogyasztási színvonala mérsékelt.
Végül, ha a humán tényezők a társadalom és hozzá szorosan kapcsolódva a régió
települései, térségei kooperációján alapuló, jól működő fejlesztési intézményrendszerét
tekintenénk a fő fejlesztési elsődlegességnek, akkor vélhetően arra tényezőre alapoznánk, amely képes lenne minden fentebbi prioritásra tekintettel olyan, s ismét csak
hangsúlyozandó, sajátos alföldi fejlődést produkálni, amely tudatosan minimalizálná
a veszélyeket, maximalizálná a lehetőségek kiaknázását, s valódi távlatokat is nyithatna.
Ez a lehetőség egy a mainál sokkal összefogottabb, finom módszerekkel operáló, a par-

2000. június

43

ciális érdekeken felülemelkedni képes, bár változatlanul a régió sokszínűségére alapozó, rendkívül tudatos terület- és társadalompolitikát igényelne az Alföldön.
Befejezés
Talán – ha mindezekről, amelyekről e tanulmány szól, egy újfajta alföldi párbeszéd
kezdődne, s a vita gondolatai a megfelelő „helyükre” kerülnének, akkor az Alföld
régió másságán alapuló regionális fejlesztés sikeres, gyors, sőt európai léptékű lehetne.
Ellenkező esetben marad az „örökös elmaradottság” hangsúlyozásával együtt járó kiszolgáltatottság, az esélyek nélküli félperiféria, a jelentős területi differenciálódás. Vagy
a forrásokért folytatott, területi és társadalmi szolidaritás hiányában folyó küzdelem.
Nem igazán a kutatón múlik, hogy mely irány „választatik” és milyen valóban modern, a helyi, párt- vagy politikai érdekeken felül emelkedni tudó regionális együttműködés és fejlődés fog kialakulni (újra) az Alföldön.

KAJÁRI GYULA: SZÉCHENYI ISTVÁN

44

tiszatáj

MÉSZÁROS REZSÕ

Szeged a 21. században
RÉGIÓKÖZPONT ÉS NEMZETKÖZI VÁROS
A cím nem valamiféle vágyálom. Inkább annak a talán egyetlen esélynek a kifejezése, amely a város fejlődését hosszabb távon életben tarthatja. Meggyőződésem, hogy
csak egy magyar régióközpontnak lenni Szeged számára nem elegendő perspektíva.
Sőt, azt hiszem, hogy a régióközpont szerepkör nemzetközi funkciók nélkül erőtlen.
Érdemes tehát elemezni és értékelni az adottságokat, a hazai és nemzetközi körülményeket. Ez az írás ehhez kíván némi támpontot adni.
Várostörténeti érvek
Szeged város létrejöttét és létét helyi és helyzeti energiák (folyók, országhatár
menti helyzet) határozták meg. Feltételezhető, hogy a jövőben is szerepe lesz a város
sorsának alakulásában a földrajzi, politikai-földrajzi helyzetnek, a természeti-környezeti adottságoknak, valamint a központi szerepkörnek. Ezt a feltételezést megerősíti
a város története, amelyen meghatározó jellemvonásként végigvonul a nagyobb térségre
ható központi (mai szóval élve regionális) szerepkör.
Szegedet már a 12. században a regionális szerepkört megjelenítő kereskedelmi
funkció (sólerakóhely) emelte ki a többi település közül. De földrajzi helyzete révén,
a déli határvidéken, védelmi szerepet is betöltött. Korán, 1246-ban városi rangot kapott,
majd 1498-ban elérte a magasabb hierarchiai szintet, a szabad királyi városi rangot,
miközben az európai szellemi áramlat részévé vált és országos közéleti események
színhelye volt (királyi hadak gyülekező helye, nemzetközi tárgyalások, országgyűlés
színhelye) és tartósan őrizte nemzetközi kereskedelmi központ szerepét (Itáliába induló marhakereskedelem, borexport Bécsbe, Regensburgba, Gdanskba). Feltehetően
földrajzi helyzetének is köszönhető, hogy a török megszállás alatt fejlődni volt képes
és megerősítette kereskedelmi központ funkcióját. Ez a szerepkör bővült az 1700-as
években egy újabb, regionális hatókörű, az egész Délvidékre kisugárzó funkcióval; az
oktatással. A regionális funkciók életképességét nagymértékben segítette a város közlekedés-földrajzi helyzetének jelentős javulása a 19. században. A 19. század eleji reformkori általános fejlődés Szegedre is hatással volt. Tovább folytatódott a betelepülés,
s igen figyelemre méltó, hogy ez időben a betelepülők között jelentős számú kisiparos
volt. Erre az időszakra esik a Tisza szabályozásának megindulása, majd az 1850-es évek
közepétől a vasúti és közúti közlekedés tervszerű fejlesztése. Vasúti híd épült, és 1857ben megindult a forgalom Temesvár felé is. 1864-ben megnyitották az alföld-fiumei
vasútvonalat, amely Szegedet Szabadka és Nagyvárad felé kötötte össze az ország távolabbi részeivel, később pedig Fiuméval (Rijeka), vagyis a tengerrel. Mindez javította
a város közlekedés-földrajzi helyzetének minőségét és erősítette központi szerepkörét.
Az első világháborút követő államhatár-módosítás kedvezőtlenné tette Szeged
helyzetét. A város elvesztette déli vonzásterületének nagy részét és közlekedés-föld-

2000. június

45

rajzi helyzetének minősége is romlott. Ezek a körülmények ugyan lassították a város
fejlődését, de másrészről a regionális szerepkört számos új impulzus erősítette, amely
a város belső fejlődésére is nagy hatással volt: 1921-ben Szegedre költözött a Kolozsvári
Egyetem, 1923-ban ide tette át székhelyét Temesvárról a csanádi püspök, 1928-ban
Budapestről költözött a városba a polgári iskolai tanárképző főiskola, 1931-ben a külföld érdeklődését is felkeltő szabadtéri játékokat rendeztek a Dóm téren.
A déli területek elvesztése új vonzáskörzet kialakítására kényszerítette a várost.
Ekkor kezdődött formálódni az új országterület dél-alföldi részére kiterjedő vonzásterület.
A város fejlődése a második világháború után sem volt egyenletes. Továbbra is hátrányos helyzetben volt, mert a várost elkerülte az iparosítás első hulláma, a feszült politikai viszony Jugoszláviával kifejezetten fékezte a város fejlődését, térbeli hatókörének bővülését. Ekkor a határ menti helyzet kifejezetten előnytelen volt.
A fejlődés nagyobb lendületet a 60-as években vett. A város megyeszékhely lett, fejlődött gazdasága, felerősödtek nemzetközi funkciói. Elismert oktatási, kutatási, kulturális és egészségügyi központtá vált. De a nemzetközi szerepkör gyorsabb fejlődéséhez
nem volt kellően kiépített intézményrendszere, erőtlen volt a várospolitika is e tekintetben.
Európai minták
A 20. század második felében Európa nyugati részének fejlődésében három fő vonulat vált meghatározóvá: az egységes európai identitás és európai tér megteremtésére
irányuló törekvés (az Európai Unió létrehozása); a belső területi fejlődés gyakran országhatárokat átlépő, alapvetően gazdasági célokat szolgáló kategóriájának, a régiónak
általános megjelenése és szerepének felértékelődése, valamint a különböző szervezetek,
intézmények és települések egymás közötti kapcsolatai új formáinak, a nemzetközi
hálózatoknak a kialakulása.
Az új regionális téregységekben a központok új funkciórendszert voltak képesek
kialakítani. Elemzés készült a tagországok, valamint Ausztria és Svájc 200 000 főnél
népesebb városairól, amely azt vizsgálta, hogy milyen mértékben felelnek meg a városok azoknak a kritériumoknak, amellyel kifejezhető a városok nemzetközi tekintélye
és dinamizmusa. Természetesen a rangsor elején a nagy európai fővárosok és a fejlett
gazdasági alközpontok helyezkednek el (Marseille, Barcelona, Milánó). De ezt követően már azok a városok találhatók a rangsorban, amelyek az új európai fejlődés régióközpontjaiként jelentek meg (Utrecht, Augsburg, Graz, Bologna). A városok között új hierarchia alakul ki, amelyeknek élén – a külföldön általában pénzügyi metropoliszoknak nevezett – pénzügyi központok állnak. Ezek a városok az integráció legmagasabb fokát és a város, mint rendszer, legnagyobb koncentrációját valósítják meg.
A többi város aszerint helyezkedik el ebben a hierarchiában, ahogyan részt vesz
a termelés és fogyasztás nemzetközi rendszerében. Az a tapasztalat, hogy azok a pozíciók, amelyek az egyes városoknak a gazdasági átszervezése, funkcionális bővülése,
vagy azok nemzetközivé válása során létrejönnek, meghatározóak a jövőt illetően. Ez
a körülmény jelentősen érinti a várospolitikai ars poetica lényegét is. A várospolitika
hagyományos értelmezésében ugyanis döntően a helyi fejlődés és újraelosztás szabályozását tartalmazza. Vagyis egy „belső” politikáról van szó; a szűkebb és tágabb környezet legfeljebb a városban megtermelt áruk és szolgáltatások szempontjából fontos.

46

tiszatáj

Tehát a városon kívüli térségeket úgy szemléli, mint a helyi alapok egyfajta pótlólagos
erőforrását (pl.: munkaerő, fogyasztás, stb.). Az új szemléletű várospolitika viszont
arra az alaptényezőre épül, hogy a globális rendszerektől való függés következtében
előtérbe kerülnek a külső kapcsolatok szempontjai, alapvetően azért, mert az új funkcionális hálózatok különféle rendszerei adják az új viszonyítási alapot. Ez a viszonyrendszer természetesen a régión belüli és a régiók közötti kapcsolatok tartalmára, működési mechanizmusára is hatással van. Vagyis az európai középvárosok sorsát is alapvetően az alakítja, hogy képesek-e bekapcsolódni a nemzetközi termelési és fogyasztási
rendszerbe. Ez a körülmény Szeged jövője szempontjából is igen fontos lehet.
Ha megvizsgáljuk a nyugat-európai városhálózat különböző szintű elemeinek fejlődési folyamatait, azt állapíthatjuk meg, hogy a városrendszer különböző típusú elemeinél eltérő fejlődési tendenciák figyelhetők meg, amelyek rendkívül komplexek,
ugyanakkor ellentmondásosak is. Továbbra is növekedést mutatnak az európai kontinens legjelentősebb megavárosainak régiói (pl.: Anglia, Ile-de-France és a hollandiai
Randstad esetében), de Európa más régiói is, ahol a nagyvárosok a legnagyobb politikai és kereskedelmi funkciók hordozói (pl.: Koppenhága, Milánó, Madrid). Másfelől
a nagyvárosi hierarchia alacsonyabb szintjein álló városok régiói az előbbieknél sokkal
erőteljesebb fejlődési-növekedési dinamikát mutatnak. Ugyanakkor a legnagyobb és
legsűrűbben lakott városrégiókban határozottan érvényesülnek dekoncentrációs tendenciák is, nevezetesen egy, a nagyvárosokból viszonylag távol eső gyűrűk közepes
méretű városainak irányába, amelyek nagyrészt falusi térségek centrumtelepülései.
Ezek a jelenségek gazdasági realitásokra épülnek. A globalizáció és az informatikai
gazdaság a közvetlen információcsere lehetőségét biztosítják a legnagyobb városokban.
Ezekben vannak a legnagyobb kapacitású repülőterek, a gyorsvasutak, és az ingázás
központjai is. Ugyanakkor számos gazdasági hátrányt is mutatnak, mint például magas
bérleti díjak, a zsúfoltság, a szennyezettség. Ez idézi elő, hogy bizonyos városi tevékenységek (például a kutatás-fejlesztés) kivonulnak a nagyvárosi centrumokból, és
inkább vidéki városokban, a környező településgyűrűkben választanak telephelyet.
Tendenciaként értékelhető, hogy manapság a közepes nagyságú városok, a nagyvárosi agglomerációktól távolabb eső, inkább falusi térségekben elhelyezkedő helyi
centrumok fejlődése felgyorsul, de a jelenség meglehetősen heterogén. Kibontakozása
nagymértékben függ az adott városok földrajzi elhelyezkedésétől, infrastrukturális bekapcsoltságától és még számos egyéb tényezőtől. Világosan kirajzolódik azonban az
a tendencia, hogy a vidékinek nevezett térségek szolgáltatási centrumai egyre gyorsabban fejlődnek. Minthogy általában a városhálózat nagyobb elemeinél kedvezőbb környezeti adottságokkal rendelkeznek, jelentős vonzó hatást fejtenek ki a térségekbe kívülről jövő beruházók felé. Többségük a népesség bevándorlása folytán növekedést mutat.
Úgy tűnik, hogy a kisebb városok azáltal tudnak fejlődési potenciálhoz jutni, ha
egymás között megosztják a munkaerőpiacot, vagy ha valamilyen igen jelentős nagyvárosi régió gyűrűjében helyezkednek el. Hasonlóan fejlődési potenciált kölcsönöz
a városoknak, ha jelentős európai közlekedési folyosók közelében vannak. Néhány
esetben sikeres várospolitikai törekvések is elősegítették a kisvárosok fejlődését, de
nagyobb részük inkább spontán módon és nem tudatos beavatkozások eredményeként
fejlődött. Az mindenesetre megfigyelhető, hogy a jelentős tömegközlekedési vonalak
mentén elhelyezkedő városok mutatják a legstabilabb fejlődési dinamikát. Egyes országokban ennek tudatos elősegítését az országos városfejlesztési politika egyik fontos
elemének tekintik.

2000. június

47

Némiképp meglepő, hogy a főbb közlekedési vonalaktól távol eső, viszonylag elszigetelt közepes nagyságú városok is figyelemreméltó fejlődést mutatnak. Ez több
okra is visszavezethető. Egyik ok, ha a város jól prosperáló régióban helyezkedik el, de
felgyorsíthatja a városfejlődést az is, ha valami élenjáró vagy speciális szolgáltatási tevékenységeket tud a város felmutatni (pl.: az oktatásban, az egészségügyi ellátásban,
stb.). Igen sok esetben a történelmileg kialakult társadalmi-kulturális tényezők is a fejlődés motorjai lehetnek (pl.: Olaszországban).
Az viszont nem kétséges, hogy a korábbi telepítési tényezők (pl.: nyersanyag-lelőhelyek, hajózható vizek) szinte teljesen elveszítik jelentőségüket, és új növekedési tényezők veszik át szerepüket, mint pl.: pénzügyi vagy üzleti szolgáltatások, üdülőturizmus, a jó megközelíthetőség és a jó környezetminőség, a színvonalas városi atmoszféra.
A városhálózat jövőjét tekintve biztos, hogy a városok a globális piacon a versenyt
nem kerülhetik el. Az Európai Uniónak azonban mindenképpen jelentős szerepe lesz
abban, hogy a rendelkezésre álló erőforrásaival az optimális megoldások irányába kísérelje meg a fejlődési folyamatokat befolyásolni. Európa jövője szempontjából az
a döntő kérdés, hogy vajon sikerül-e a területfejlesztés stratégiáknak a strukturális alapok felhasználását hatékonyan befolyásolnia.
Figyelmet érdemel azonban az a körülmény is, hogy a szakértők egy része az európai regionális politika újrafogalmazását sürgeti azért, mert a világkereskedelem liberalizációja tovább szélesedik, a gazdasági-társadalmi szerkezetváltásban az állam szabályozó szerepe mérséklődik és ezzel párhuzamosan erősödik a nemzetközi gazdasági
integrációs szervezetek befolyása. Mindez megváltoztatja a nemzeti, hagyományos
munka- és életritmust, átformálja a társadalom történetileg kialakult térkapcsolatait és
alig érzékeny a kialakult, vagy éppen kijelölt régióalakzatok határaira. Lehetséges,
hogy át kell értékelnünk megszokott térfogalmainkat?! Lehetséges, hogy más tartalmat
kell adni az országnak, mint térnek, a megyének, a tájnak?!
Bizonyos, hogy megnő a térségek közötti innovációs verseny, minek következtében azok a városok kerülnek jobb helyzetbe, amelyek a nemzetközi együttműködésen
alapuló termelési ciklus és folyamat lerövidítésében kedvező adottságokkal rendelkeznek. Az a tapasztalat, hogy a termelés nemzetközivé válása, a piac globalizálódása és az
általános technikai és informatikai fejlődés előtérbe helyezi az idő szerepét a versenyhelyzet megítélésében. Ezért azok a városok lesznek jobb versenyhelyzetben, amelyek
rugalmasak és gazdaságosak az időfelhasználásban és ehhez a szükséges infrastruktúra
is rendelkezésükre áll. A multinacionális vállalatok már hosszabb idő óta ún. időzónákkal operálnak. A városokat különböző időzónába sorolják és az értékelés szempontjai között meghatározó szerepet játszik az elérhetőség időtartama.
Hogyan tovább?
A ’90-es évek folyamatai jól jelzik, hogy Szeged jövőbeni regionális funkciórendszerében nem a hagyományos dél-alföldi-központ szerepkör lesz meghatározó, hanem
egy olyan regionális kapcsolatrendszerből adódó központi szerepkör, amelyben a kapcsolatok többsége részben a Szeged–Békéscsaba–Arad–Temesvár–Szabadka–Novi Sad
térségben, részben az országon belüli speciális vonzásokban és részben egy tágabb
nemzetközi térben él. Ez a térfejlődési lehetőség a hazai magántőke és a nemzetközi
tőke számára is érdekes lehet.

48

tiszatáj

Több tény és történés utal arra, hogy a három megyére kiterjedő dél-alföldi régió
megszűnik karakteres régiónak lenni. Feltételezhető, hogy az északi, észak-nyugati sáv
leválik és a központi régióhoz kapcsolódik.
A mai régió déli része nemzetközi régióvá válhat, amelyben Szeged integráló szerepet tölthet be. Számos új tényező (deviza-elhelyezési, üzleti szolgáltatási, vállalkozásszervezési lehetőségek) működése is arra utal, hogy Szeged már jelenleg is e térség természetes központjaként funkcionál. Úgy tűnik, hogy Szeged történelmi lehetősége
aktívan részt venni egy európai régió kialakításában, vagyis érdemben bekapcsolódhat
az új európai regionalizációs folyamatokba.
De szükséges azt is látni, hogy ebben a térszerveződési átalakulásban Szeged „hagyományos” nagytérségi kapcsolatrendszere versenyhelyzetbe kerül. A Dél-Alföld más
központjaiban is fejlőd(het)nek a szegedihez hasonló funkciók, ami térbeli versenyt
teremt Szeged számára. A versenyerősödés a nemzetközi méretű funkciórendszer
tekintetében is érzékelhető. A város egyes hagyományos regionális funkcióinak monopol helyzete gyengül. Fennáll a regionális szerepkör erőtlenedésének veszélye. Ez a körülmény rendkívül fontos várospolitikai tartalmat, hosszú távú koncepcionális összefüggést hordoz, hiszen éppen ezek a nagytérségi funkciók adják a város magas hierarchiai szintjét. Ezért elkerülhetetlen kijelölni azon funkciók körét, amelyek a város távlati fejlődését a leginkább meghatározhatják.
A nemzetközi gyakorlat szerint a távlatokba ívelő tervezés akkor érezhet nagyobb
biztonságot, ha egy jól megrajzolt jövőképhez vezető utakat jelöl ki. A jövőkép nézetem szerint kulcselem, mert képes a szemléletet és a cselekvést kordában tartani a döntéshozók és a lakosság körében egyaránt.
Szeged kívánatos jövőképe ma már közismert: a város legyen olyan régióközpont,
amely működteti az európai középvárosi szerepkör intézmény- és kapcsolatrendszerét,
miáltal – legalább társközponti szinten – meghatározó módon képes részt venni a térségben fennálló, határokon átnyúló interregionális együttműködés eurorégióvá fejlesztésében, és mindehhez színvonalas életkörnyezetet és életlehetőségeket biztosít. Ez az
állapot azonban csak akkor érhető el, ha
– erősödik a város jövedelemtermelő képessége. Ez azt igényli, hogy a város gazdaságpolitikájának elsődleges szempontja legyen a színvonalas, nemzetközi
rangú gazdasági szervezetek megőrzése, fejlődési körülményeik biztosítása, valamint a tőke letelepedésének segítése,
– a város képes bekapcsolódni az európai áramlási, területfejlődési folyamatokba
és része lenni a funkcionális hálózatoknak. Vagyis mielőbb érintse autópálya,
gyorsforgalmi út, legyen regionális repülőtere, kikötője, vasúti tranzitkapcsolata,
– működtetni tudja a határmenti helyzetből adódó funkciókat és szervezeteket:
a logisztikai központot, üzleti, oktatási, tudományos központot, nemzetközi
termékkiállítást és vásárt, interregionális és európai információs központot,
– folyamatosan emeli az életkörnyezet minőségét. Komplex rendszerben formálja
a városképet, a város hangulatát, amelyben meghatározó elem a köztisztaság,
közlekedés és közbiztonság.
Kérdés azonban, hogy ez a jövőkép folytatása lehet-e a város eddigi fejlődési folyamatának, vagy pedig valami egészen új irányt jelöl? Nézzük meg tehát, hogy körvonalazott jövőkép szempontjából Szeged milyen adottságokkal rendelkezik.

2000. június

49

– a város földrajzi helyzete kiváló, három országhatár közelében fekszik,
– a dél-alföldi régió legnagyobb városa,
– a tudomány, a felsőoktatás, a kultúra központja, amely regionális és nemzetközi kapcsolatrendszert működtet,
– a város közelében van a magyarság legfontosabb történelmi emlékhelye, az
Ópusztaszeri Nemzeti Történeti Emlékpark, ami a világ magyarsága találkozóhelyévé fejleszthető, ami erőteljes idegenforgalmi funkciót teremthet,
– a város különleges, emberi léptékű és kellemes atmoszférájú település, amelynek
európai összevetésben is kiemelkedő eleme a belváros,
– Szeged nemzetközileg ismert helye számos gazdasági tevékenységnek, speciális
szolgáltatásnak, politikai eseménynek,
– a város életének szerves része a sokrétű etnikai közösség és kultúra.
Aligha vitatható, hogy a jövőkép levezethető az eddigi fejlődésből, a város jelenlegi
adottságaiból. Vagyis a múlt, a jelen és a jövő nem kényszerül elválni egymástól. Ez
a történelmi pálya a város talán legnagyobb tartaléka, belső erőforrása. Érdemes ezt
szem előtt tartani a jelen azon döntéseinél, amelyek a jövőt formálják.

KAJÁRI GYULA: NAGY IMRE

50

tiszatáj

ALBERT GÁBOR

Ceterum censeo…
avagy tántorgásunk a farkasverem szélén
TÖRTÉNELEMTUDATUNK TORZULÁSAI
Aki uralja a múltat, az uralja a jövőt is; aki
uralja a jelent, az uralja a múltat is.
(G. Orwell)
Régi kor árnya felé visszamerengni mit ér?
Messze jövendővel komolyan vess öszve jelenkort:
Hass, alkoss, gyarapíts: s a haza fényre derül!
(Kölcsey Ferenc)

Az ember puhatestű állat, eszköztelen, nincs olyan szerv birtokában, amely megvédené a természettel szemben. Tisztán biológiailag nézve kiesik a természeti láncolatból, s ezen a szinten úgyszólván értelmezhetetlen. Arnold Gehlen szerint emiatt szinte
a biológiai túlélésre sem volna esélye, neki magának kell megteremtenie azt az eszközt,
amellyel ezt a hiányosságát kompenzálja, amely mint a csontváz a testnek, tartást ad
neki, s mint a teknőst a páncélzata, védelmezi. Gehlen ezt az „eszközt” az intézményekben véli felfedezni, ezek létrehozására viszont csak az az „állat” képes, amellyel
nemcsak megtörténnek dolgok és események, hanem tudatosan átéli azokat, sőt értelmezi, azaz amelynek története, sőt történelme is van. Az embernek nevezett „puhatestű állat” önazonossága tudatára története során ébredhet, s igazi védelmet, páncélt,
hajlékot (azaz képességet arra, hogy társadalomban élve intézményeket hozzon létre)
egyedül ez a történelem, helyesebben ez a történelmi tudat adhat. „Az ember csak
közvetve tarthat fenn tartós viszonyt önmagával és a másfajtájúakkal – írja Gehlen –,
kerülő úton kell visszatalálnia önmagához, és ezen az úton találhatók az intézmények.” A „térkép” és az „iránytű” azonban, amelyhez „ezen az úton” lépéseit igazítja
maga a történelemmé sűrűsödött múlt. A történelem – a szubjektumokon keresztül –
ilyen értelemben alakítja, mondhatnám azt is, hogy szabja meg, jelöli ki a jövőt.
A múlt, a történelem azonban ezerarcú és mindenre kapható szörnyeteg. Olyan
rejtvény, amelyet minden időben meg kell fejteni, titkos írás, amelynek nincs egyértelmű olvasata, vagy ha sikerült is kibetűzni, a színjátszó szavak, hasonlóan az igazsághoz, irizálnak. Szüntelenül újra meg újra értelmeznünk kell.
A múlt határoz meg bennünket, de legalább olyan mértékben mi határozzuk meg
a múltat is. Már azzal is, hogy mit idézünk fel belőle, s amit felidéztünk, hogyan értelmezzük. Orwell sokat idézett maximája – „aki uralja a múltat, az uralja a jövőt is; aki
uralja a jelent, az uralja a múltat is” – nemcsak a diktatúrák népboldogító és népbolondító gyakorlatát bélyegzi meg, hanem olajos kerekeken futó mindennapjainkat is jellemzi. Akarva-akaratlanul nap mint nap mi is hódító útra indulunk, s mivel hitünk
szerint a jelen teljességgel birtokunkban van, ezt az uralmat a jövő érdekében a múltra
is ki akarjuk terjeszteni.

2000. június

51

Csakhogy milyen múltat birtoklunk? Milyen a történelmi tudatunk? Erőforrás, vagy
tehertétel, amitől meg kell szabadulnunk? Bátorítást meríthetünk belőle, vagy jobb, ha
a szégyellni való zsákutcák sorozatáról elfelejtkezünk? Felhasználható építőanyag-e, vagy
csupa értéktelen hulladék? Legjobbjainktól mit örököltünk? Ez az örökség képessé tesz-e
bennünket arra, hogy szembe nézzünk a sűrű fátyol mögött rejtőzködő jövővel? Milyennek ismerjük, tudjuk és merjük elképzelni a részben ebből a múltból építkező jövő Magyarországát? Mert erről van szó, az otthonunkról és gyermekeink, unokáink otthonáról,
az ezerszáz éve a Kárpátokon belül élő magyarság sorsáról.
A kommunista diktarúra évtizedeinek legsúlyosabb öröksége éppen a tudatos történelemhamisítás, amely – sajnos meglehetős eredménnyel – igyekezett bűntudatot
gerjeszteni a magyar társadalomban, s elhitetni velünk azt, hogy a magyar és egyáltalán
az emberiség igazi története a baloldali gondolatot megtestesítő kommunista diktatúrával kezdődik. Tanításuk szerint ennek az osztálytársadalmi berendezkedést megdöntő, a nemzeti történelmeket meghaladó egyetemes, internacionalista történelemnek vezető ereje, követendő példaképe a Szovjetunió. Igaz magyar kommunista, sőt
igaz magyar hazafi csak az lehet, aki elismeri és elfogadja a Szovjetunió primátusát.
Negyven éven keresztül ezt sulykolták az óvodától az egyetemekig, erről kellett mesélnie az óvónőnek, a középiskolákban ezt tanították, s nemcsak a pártszemináriumokon, hanem az egyetemi előadásokon is ezt hallottuk.
Mondhatnánk persze – s némileg joggal –, hogy mindez már a múlté, a felejtésre ítélt
múlté. Csakhogy felejteni sem könnyű. A viasztáblát egyszerű volt elsimítani
a stílusvessző lapos végével úgy, hogy a korábban írtaknak nyoma sem maradt. Az emberi emlékezetben ilyen tabula rasat létre hozni sokkal nehezebb. Évtizedek szükségesek ahhoz, hogy a tudat mélyére süllyedt salaktól, a hazugságoktól, a megkövesedett
előítéletektől megszabaduljunk. S ne felejtsük el, a történelmi tudatformálás műhelyeiben, az egyetemi tanszékeken, az oktatásban azok a szakemberek tevékenykednek – kik
is lehetnének mások! –, akik ennek a hamis, megideológizált történelemnek, részben kialakítói, de egy ideig feltétlenül propagálói voltak. Közülük valószínűleg sokan csak
kényszerből, esetleg csak látszatra szolgálták az igazságellenes, s épp ezért nemzetellenes
„tudományosságot”, de talán mégsem tekinthető „boszorkányüldözésnek”, ha feltételezzük, hogy azért olyanok is akadnak köztük, akik foggal és körömmel ragaszkodnak
régi énjükhöz, bizonyos módosításokkal régi elveikhez. Ez az elvhűség önmagában még
becsülhető is volna, ha nem tudnánk, hogy ezek az elvek amellett, hogy idegen érdekeket szolgáltak, az elemi igazság-kritériumoknak sem felelnek meg. És mint ilyenek,
ahelyett, hogy mozgósítanának, ellenkezőleg, lefegyverzőek és bénítóan hatnak.
Csak egyetlen elszomorító példát említek, s ezt azért tekintem fontosnak – és elszomorítónak is – mert éppen olyan kiadványról van szó, amelyet részben az ifjú tudósjelöltek szerkesztenek és valószínűleg főként ők is olvasnak. A Sic itur ad astra című, a Fiatal
történészek folyóirata alcímet viselő periodikáról van szó. Ennek bevezetőjéből idézek:
„Szerzőinknek elsősorban… azokat a jobbára történelem szakos egyetemi hallgatókat tekintjük, akik történésznek, kutatónak készülnek, illetve a posztgraduális képzésben résztvevőket… Kérjük, hogy a lapban publikálni szándékozók munkáikat egy
rövid tanári ajánlással együtt juttassák el az ELTE BTK Egyetemes Középkori és Koraújkori Történeti Tanszék Titkárságára.”
A lapban megjelent tanulmányok tehát egyetemi tanári ajánlással érkeznek a szerkesztőségbe, s minden bizonnyal így érkezett az a dolgozat is (1999/ 1. 97–128.), amely

52

tiszatáj

egyébként a Politikatörténeti Alapítvány támogatásával készült. A dolgozat címe
A Rákosi-kultusz kialakulása és megnyilvánulásai 1945 után. A fiatal szerző szinte majdnem kizárólag a leghitelesebb korabeli forrásra, a Szabad Nép híradásaira támaszkodik,
ezek alapján rajzolja meg „Rákosi édesapánk” kultuszának hiteles – nyomtatott dokumentumokkal is igazolható – történetét. Akinek népszerűsége csupán Kossuth Lajoséhoz mérhető. A tárgyilagos hangon előadott dolgozatot nem kis megdöbbenéssel tettem le. Abban ugyanis egyetlen szó sem esik arról, hogy a tárgyalt időszakban, 1945től a Szovjetunió megszállva tartotta Magyarországot, hogy ezekben az időkben fejtette ki tevékenységét az ÁVH, majd az ÁVO, hogy a beszolgáltatással, majd a brutális
szövetkezetesítéssel hogyan tették tönkre a parasztságot, hogyan nyertek kékcédulákkal országgyűlési választást, mindezekről, és a Rákosi korszakot jellemző törvénytelenségekről semmit sem tudhatunk meg, s akinek erről a korszakról nincsenek tapasztalatai – mint ahogyan sem a szerzőnek, sem a fiatal történészeknek ilyen tapasztalatuk
nem lehet – azt hihetik (és miért ne hinnék!), hogy Rákosit kezdetben Horthy bírósága előtt tanúsított hősies magatartása miatt, később a földosztás, az újjáépítés eredményei miatt, majd az összeesküvők elleni harc hőseként osztatlan népszerűség övezte.
A nép ugyanis volt olyan ostoba, és – hasonlóképpen a tanulmány szerzőjéhez – mindent
elhitt, amit a Szabad Népben olvasott. Hogy egy tapasztalatlan egyetemi hallgató az
írott szó bűvöletében ilyen dolgozatot hoz össze, még talán érthető is, de vajon melyik
egyetemi tanár volt olyan „naiv”, hogy javasolta ennek a dokumentált, de velejéig
hazug és káros dolgozatnak a közlését? A dolgozat ugyanis az én olvasatomban, miközben a Rákosi-kultusz álobjektív történetét előadja, lényegében arról szól – esetleg
a dolgozat szerzőjének szándéka ellenére is –, azt sugallja, hogy a magyar nép birkanyájhoz hasonló. Ha elöl egy tekintélyes szamár (Szabad Nép) ballag és körülötte „magánszorgalmú kutyák” csaholnak (a propagandagépezet újságírói), még a diktatúrák szokásos kényszerét sem kell alkalmazni, a nyáj dicshimnuszokat bégetve békésen legelészget. Holott arról kellene szólnia, hogy a diktatúra propagandagépezete tíz év alatt
vajmi keveset ért el, hiszen a megalázott és önbecsülésétől megfosztottnak hitt magyarság 1956-ban felegyenesedett, s mint a folyóba dobott kutya, egyetlen mozdulattal
rázta le magáról azt a sok mocskot, amelynek egyik szerzője éppen Rákosi Mátyás
volt. Egyetlen egészséges mozdulattal! Ezért tévednek azok, akik (mint például Debreczeni József a Magyar Nemzetben közölt cikkében – 2000. január 8.) a Rákosi korszakot „nemcsak a huszadik század, de talán egész történelmünk legmélyebb pontjának”
tekintik. A brutális diktatúra évei alatt ugyanis a magyar társadalom védekező mechanizmusa jól működött. A terror ugyan nem engedte, hogy megnyilvánuljon, de az
„idegpályák” épen maradtak, és ha esetleg sérültek, képesek voltak regenerálódni.
A szervezet működőképes maradt, az erkölcsi kategóriák még nem relativizálódtak.
Az ország jobbára még nemzetként vette nyakába az igát, s a lakosság nagyobbik része
még pontosan tudta, hogy mi a jó és mi a rossz, a kettőt el tudta választani egymástól.
Tudta, hogy a kommunizmus rossz, hogy a Szovjetunió nem a barátunk, s hogy
a Rákosi-kultuszt kik szítják és milyen céllal. S hogy így volt, 1956 a koronatanú.
A magyar történelem, a magyar társadalom a legmélyebbre a Kádár-korszakban került, az úgynevezett puha diktatúra idején, mikor egyre többen találták meg a számításukat, egyre többen érezték magukat jól, kellemesen, elviselhetően, anyagilag gyarapodtak, s nem volt okuk panaszra. De hát akkor ez a viszonylagos jólét, konszolidáció
miért tekinthető mélypontnak?
A következménye, a „gyümölcse” miatt.

2000. június

53

Történelmi korszakok, súlyos évtizedek értékelését nem az dönti el, hogy az abban
élők, az azt élvezők vagy szenvedők hogy érezték magukat benne, hanem az, hogy mi
következik utána. Milyen a hatása a teljes társadalomra. Az alkoholmámor kellemesnek mondható, de ami utána következik, már korántsem kívánatos. A kábítószeresek
is jól érzik magukat, ennek ellenére a kábítószerezést mégsem vezetjük be intézményesen, mert tudjuk, hogy mi az utóhatása, milyen mértékben károsítja a pszichét, de
magát a szervezetet is. A Kádár-korszak a kábítószerre szoktatás ideje volt, és – természetesen – nagyon sokan jól érezték magukat. Ezért hát nem ok nélkül, de oktalanul
még vissza is sírják az akkori kábulatot.
Az „eredmény” közismert. A társadalom szinte elvesztette a személyiségét. Az intézményesített lopás időszakában, mikor a negatív kiválasztás lett a természetes,
a megalkuvás, a minél tökéletesebb mimikri az egyetlen erény, a társadalom erkölcsi
érzéke megrendült. Minden relativizálódott, s az emberek naponta tapasztalták, hogy
az igazmondás káros, a hazugság a célravezető, az erkölcs pedig olyan luxus, amelyet
csak a balekok és a normálisnak is alig-alig tekinthető önsorsrontók engedhetnek meg
maguknak. A metafizikai értelemben vett „gonosz” uralma azért lett igazán végzetes,
mert nemcsak az erkölcsöket rontotta meg, hanem az erkölcsképző szerveket tette
tönkre. Démonikus hatalmát látva olykor még a legjobbak is téves következtetésre
jutottak. Az értékeket – főként az életet – óvó túlélési stratégiájukkal, az ésszerűségre
hivatkozva nemhogy az egészséges belső ellenállást növelték, helyette jószándékuk
ellenére gyakran a még működő pszichikai ellenállást is lefegyverezték.
Gyümölcséről ismeritek meg a fát, mondja a Biblia, s mindig a következmények, az
édes, fanyar vagy epekeserű gyümölcsökről lehet megismerni és ítéletet mondani
a történelmi korszakok „fáiról”. Korábban a Kádár-korszak értékelésénél láttuk, hogy
azt annak ellenére, hogy sokan meglehetősen jól érezték magukat benne, mégis a magyar történelem egyik legkárosabb korszakának kell tekintenünk. Hasonlóképpen és
hasonló okból negatív időszaknak kell tartanunk Tisza Kálmán liberális korszakát is,
amelyben a szabadságharcot követő passzív ellenállás idején anyagilag megrendült
középnemesség tagjai jogos és megérdemelt „kárpótlásként” hivatalokat, jól jövedelmező szinekurákat kaptak. Ezzel felgyorsult az a korábban is tetten érhető káros folyamat, amely ezt a réteget leszoktatta az erőfeszítésről, életképtelenné tette, s kitenyésztette a Kathánghy Menyhértek élősködő dzsentri típusát. Ha nem is teljes egészében, de részben bizonyára a Tisza Kálmán adagolta semmittevés ópiumának lett
áldozata ez a képességei alapján feltétlenül jobbra érdemes réteg. Az olykor kedvesen
élősködő dzsentri arcképét, valóban eltorzult alkatát Mikszáthtól Wass Albertig többen is megrajzolták. Ebből a szempontból még igazat is lehetne adni Bibó István egyik,
szokás szerint erősen jogászos szemléletű dolgozatának, amelyben az eltorzult magyar
alkatról ír. Tanulmányának lefegyverző részletelemzései mellett – például ahogy az
1848–49-et követő „kemény diktatúrát” szembe állítja a jóval kártékonyabb 1867 utáni
„puha diktatúrával” – végső következtetése csak erős fenntartással fogadható el.
A kiegyezés közjogi ellentmondásosságát, annak „hazugságra” kényszerítő, vagy inkább
ösztönző hatását ugyanis abszolutizálja, érvényességét a társadalom egészére kiterjeszti,
holott ez elsősorban, és kizárólagos érvénnyel csak a politikai elit életterét szabta meg,
csak a politikában aktívan résztvevők gondolkozását torzította el. Kétségtelen, hogy ez
mintát adott a társadalomnak, de semmiképpen sem annak egészének, s ne felejtsük el,
hogy mint minden magatartás, ugyanakkor polarizálta is a politikával érintkező társa-

54

tiszatáj

dalmat, ellentétét is kitermelte. Tanulmányában Bibó többek közt a kiegyezést követő
terméketlen közjogi szemlélet térhódítását is nehezményezi, s közben nem veszi észre,
hogy időnként ő maga is ennek a jogászos szemléletnek lesz áldozata.
Annak illusztrálására, hogy a magyar alkat állítólagos torzulásának katasztrófába
torkolló következményeit a legkiválóbbak jóval a kiegyezés előtt is észlelték, sőt
a vészharangot is megkongatták, általában Kölcsey két sötét tónusú, torokszorító,
a mottóban idézett Huszttal is „vitatkozó” versét szokták idézni, a Zrínyi dalát (eredeti
címe Szobránci dal volt, s csak a cenzúra megtévesztésére került a címbe Zrínyi neve)
és a nemzethalál víziójától terhes Zrínyi második énekét. A népességfogyás ijesztő statisztikai adataival sokkolt mai olvasó persze beteljesült jóslatként olvassa Kölcsey sorait, hogy 'A dicső nép, mely tanúlt izzadni, / S izzadás közt hősi bért aratni, / Névben él
csak, többé nincs jelen.” Vagy a Zrínyi második énekéből: „És más hon áll a négy folyam
partjára, / Más szózat és más keblü nép;” . Pedig itt is majdnem ugyanarról van szó, mint
Bibó István tanulmánya esetében. Csak míg ott Bibó általánosít tévesen, Kölcseynél
ezt a műveletet a torz történelmi tudat elméletével fertőzött és az ijesztő statisztikákkal elrettentett jelenkori olvasó végzi el. Az első verset ugyanis Kölcseynek „a vármegyei életben tett baltapasztalatai sugalmazták”, míg a másodikat „magánéletében
megbántatása (tagosítás), a szólásszabadság elleni erőszakoskodások, Wesselényi üldöztetése, a Wesselényi-pör magyar szereplőinek meghunyászkodó aljassága” (Horváth János) provokálta ki. A „más hon”, a „más szózat”, a „más keblü nép” nem egyértelműen
idegent jelent, hanem mást. Azt is mondhatnánk, hogy a „más szózattal” és a „más
keblü néppel” a Nemzeti dalt, a Márciusi fiatalok eljövetelét jósolja meg. Kölcsey verse
elsősorban a politizáló elit fölött tartott gyászbeszéd. Mivel akkor csak a nemesi nemzet
politizálhatott – a nemesek összessége jelentette a nemzetet – joggal lehet és lehetett az
akkori értelmezés szerint a nemzet feletti gyászbeszédnek értelmezni, amelyet azonban
a történelmi események tíz esztendő múlva – a Zrínyi második énekét Kölcsey 1838ban írta – nemhogy nem igazoltak, hanem ellenkezőleg, fényesen cáfoltak.
Evvel a frappáns és szívet melengető cáfolattal Kölcsey versének esztétikai értéke
természetesen semmivel sem csorbult. Nem úgy azonban politikai, nemzetkarakterológiai, történelmi tudatunkat formáló üzenete. (Csak így zárójelben emlékeztetek arra,
hogy ugyanaz a Kölcsey, a „gyászbeszéd” szerzője, meg tudta írni a mottóban idézett
Huszt tettre serkentő jelmondatát is.)
A jelenkor történelmi eseményei nemcsak a jövőnket alakítják (a „determinálják”
szó használata félrevezető volna!), hanem visszafelé is hatnak. A múltban elhangzott és
akkor helyesnek tekintett megállapítások a következmények fényében elveszthetik
igazságtartalmukat, tévedésnek bizonyulhatnak. Ilyen értelemben a jelen újra meg újra
átírja, újra meg újra értelmezi a múltat és a történelmet. G. Orwell már idézett megállapítása a diktatúrák módszerét bélyegzi meg, a diktatúráknak azt a gyakorlatát,
ahogy céljaik érdekében átalakítják (meghamisítják) a múlt valóságát. A múlttal szemben azonban ezt a diktatúrát maga a jelenkor valósága, eseménye is gyakorolja: saját
létének igazolására pusztán azzal, hogy megtörténik – hogy megtörténhetett –, átírja,
cáfolja a múltban elhangzottakat, az akkori véleményeket, amelyek épp a jelenkor
valóságával szembesülve – vagy ha ez nem történik meg, akkor szembesítve – valótlannak bizonyulnak. Mivel Arisztotelész szerint minden olyan mértékben létezik, amilyen mértékben részesül az igazságból, ezek az egykor igazságnak hitt vélemények
nem is léteznek. Az szinte már mellékes, hogy ezek a jóslatok a borbélyműhelyben
hangzanak el hajvágó olló csattogása közben, vagy a Tudományos Akadémia szék-

2000. június

55

foglalóján, könyvek éltetik vagy csupán szájhagyomány útján terjedtek, miután nem
teljesültek automatikusan, úgyszólván minden erőszakos beavatkozás nélkül kerülnek
a felejtés óriási papírkosarába.
A két „diktatúrát” természetesen ég és föld választja el egymástól. Az egyik, gyakran véres korrekcióit (Orwellét) brutális politikai erőszakszervezet hajtja végre, a másik esetében viszont a történelem szinte észrevétlenül lép a fiaskót vallott elvek és
vélemények nyakára, vagy egyszerűen túllép rajtuk. Ez az automatikus tisztulási folyamat (a történelmi valóság erőszak és vér nélküli „diktatúrája”) a természetes fejlődés
elfogadott velejárója.
A magyarság történelmi tudatának megtorpedózására, történelmünk negatív értelmezésére a kommunizmus éveiben mindent megtettek, mert jól tudták, hogy a történelmét vesztett nép nem tud nemzetként viselkedni, ellenállóképességét elveszti, s így
valóban arra megy amerre terelik, nincs vele semmi baj, s „békésen bégetve legelészget”.
A negyven éven át propagált ideológia érvényesülését olykor nem is könnyű tetten érni,
mert az, ha másképp nem, épp a védekezés rejtett hajszálgyökerein keresztül szűrődik
be sejtjeinkbe, gesztusainkat, túlzott reakcióinkat így vagy úgy, de befolyásolja, és salakja megüli a lelket. Ennek ellenére történelmi tudatunknak ez a pontosan meghatározható ideológiához kötődő torzítása még viszonylag könnyebben leleplezhető.
Sokkal nehezebb azonban akkor eligazodni, ha a jelen vagy a közelmúlt által megcáfolt tétel vagy állítás olyan környezetben hangzott el, olyan szájból, hogy maga az
állítás is magán viseli a kétségbevonhatatlan nagy tehetség bélyegét, vagy éppen a zseni
stigmáját. Éppen ezért korántsem jelenti Ady költészetének lebecsülését, ha a történelem természetes nyomásának engedve, Adynak Tisza Istvánt becsmérlő állítását – „úrnak, magyarnak egyként rongyot” – a kiselejtezendő, a történelem által kilúgozott, s a történelmi tudat szempontjából értéktelen, ezért káros, legfeljebb esztétikai értékkel bíró
vélemények közé sorolom. Mindazok, akik Adyra hivatkozva vélik elítélhetőnek
Tisza István személyiségét és politikáját, hihetik magukról, hogy ők a törvényhozó
művészetek prófétái, a felsőbbrendű esztétikum parancsának engedelmeskednek, valójában azonban nem mások, mint egy velejéig hamissá vált politikai eszme félrevezetett
támogatói. Ady Endrének nemcsak Tisza István felett mondott ítéletét söpörte el az
idő, de a baloldalhoz fűződő kapcsolatait, reményeit is másképp kell vagy kellene értékelnünk a baloldal szerencsétlen első inkarnációja, a proletárdiktatúra időszaka után.
Az 1919-es vörös terror végérvényesen kompromittálta azt a magatartásformát, amelylyel Ady szimpatizált, és ebben az esetben sem szabad (volna szabad) az esztétikumot
egybemosni a politikával, amit a baloldal, fittyet hányva a logikának és a történelmi
tapasztalatnak a saját érdekében természetesen mindig is nagy előszeretettel gyakorol.
Ennek a hamis következtetésrendszernek igazolására Ady és egyáltalán a mindenkori
művész baloldaliságát úgy igyekeznek – meglehetős sikerrel – a véleményformáló és
felettébb hiú művészek asztalán tálalni, mintha ez az elv művészetük hihetetlen megbecsülését, a művészetek társadalomformáló hatásának elismerését jelentené, holott
nem más ez, mint csali, vagy inkább istráng és hám, és akik ezt magukra veszik, jó muraközi módjára húzhatják a gyeplőt tartók szekerét.
Napjainkban a távlatos történelmi eligazodást nagyban gátolja, olykor szinte lehetetlenné teszi az az értelmiség, és különösen a humán értelmiség körében közkeletű –
igazságnak semmiképpen sem tekinthető – vélekedés, hogy a magyar kultúra sugallatának engedve a gondolkodó (magyar) ember csak baloldali lehet. Az alkotók között

56

tiszatáj

a rejtett (titkolt) vagy nyilvánosan is vállalt „gyermekbetegség”, a naivan értelmezett
baloldaliság éppen a korábban emlegetett „stigmák” miatt számottevő gyakorisággal
szedi áldozatait. Eltekintve a „bélyegektől” kétségtelen, hogy ennek a mitizált baloldaliságnak történelmi gyökerei nagyon mélyre nyúlnak. Első – a baloldalisággal rokon –
megnyilvánulásait a magyarság érdekeit semmibe vevő idegen hatalommal szemben
kialakult kuruckodó ellenzékiségben találhatjuk meg. Ellenzékiség és baloldaliság attól
kezdve, mit sem törődve a két fogalom esetleges diszkrepanciájával, kart karba öltve
együtt jár, olykor még szinonimként is szívesen használják, már csak azért is, hogy
a kettő különbségét, épp gyakori egybeesését kihasználva, egybemossák.
Az összemosásban a baloldal kezére játszott mindenekelőtt a brutálisan méltánytalan trianoni békediktátum, amely a proletárdiktatúra kérdését és értékelését egy csapásra másodrendű kérdéssé degradálta. A trianoni sokk nem hagyott időt arra, hogy
a társadalom a kommunista kísérlet tanulságait feldolgozza. A trianoni felhő árnyékában
nem kerülhetett sor arra, hogy a történelem eltakarítsa a hulladékot, s annak rendje és
módja szerint, „szinte észrevétlenül a fiaskót vallott elvek nyakára” hágjon. Az összemosásban az így sértetlenül továbbélő, Ady stigmatizálta baloldalnak maga a Horthykorszak is felmérhetetlen szolgálatot tett. Mi sem természetesebb, hogy a lecsonkolt
ország politikájának egyik központi kérdése lett az elfogadhatatlan trianoni békeszerződés, hogy annak revízióját állította politikája középpontjába. A módszer azonban,
a „kveruláns revizionismus”, az egész Magyarország mennyországként való deklarálása
nemcsak elfogadhatatlan volt, hanem eleve magában hordta a kudarcot. Ahelyett,
hogy felébresztette volna Európa lelkiismeretét, csak az ellenséges, a zsákmányt féltve
őrző kisantant nacionalizmusát élesztette. Azt viszont már egyértelműen elfogult túlzásnak, sőt tévedésnek tartom, amit erről Illyés Gyula Herdernek és Adynak címzett
nevezetes válaszában írt. Szerinte ugyanis azokban az évtizedekben a magyar nép
a „Horthy-rendszerrel szemben szinte a szomszédos országok szellemével érzett közösséget”, s hogy Masaryktól és Beneštől „több jót várt, a nép, a nemzet javára, mint
a magyar állam irányítóitól”. (Ehhez csak annyit, hogy a történelem ezt a kardinális
tévedést a gyászos emlékű, és máig vissza nem vont jogfosztó beneši dekrétummal látványosan és meggyőzően annullálta.)
A baloldaliság mítosza azonban a történelmi tapasztalatok ellenére is át tudta menteni magát. Hogy az 1945–48-as időszakban a moszkvai véres emigrációt túlélő kommunista emigránsok, ha másért nem, hát az életük védelmében és hatalmuk biztosítására ezt az elvet vallották, több mint érthető. Az is természetes, hogy a torznak bemutatott magyar társadalmi fejlődéssel szemben a bolsevik párt vezette Szovjetunió világmegváltó, messianisztikus küldetését hirdették. Az viszont már keserű szájízt hagyott maga után, mikor Bibó István tollából olyasmit olvastak, hogy „a 19. század
Európájának egyik legnagyobb reménysége éppen az a visszhang volt, melyet az európai szabadságeszme Kelet-Európában kiváltott. Ez a reménység Oroszországtól eltekintve nem vált be”. Néhány sorral odébb: alkati okok alapján nem lehetett előre
látni, „hogy a 20. század közepére nemcsak Oroszország, de Törökország is a társadalmi fejlődésnek egyenesebb vonalában lesz, mint például Lengyelország vagy Magyarország.” És: „…ezeknek az országoknak (Cseh- Lengyel- és Magyarországról van
szó – AG) a társadalmi és politikai fejlődése megakadt, vagy ha tovább folyt is, nem
tudta felmutatni azt az egyenesvonalúságot és belső hitelt, mely egyrészt a Nyugat- és
Észak-Európa, másrészt a Szovjetunió fejlődését jellemzi.” (Bibó István: A kelet-euró-

2000. június

57

pai kisállamok nyomorúsága.) A tanulmány az Új Magyarország című napilap 1946.
május–júliusi számaiban jelent meg, s a mai olvasó döbbenten teszi fel a kérdést: Bibó
valóban hihette, hogy a diktatúrába süllyedt, gulágokkal megrakott, a koncepciós
pereiről hírhedt sztalini Oroszország társadalmi fejlődése egyenesebb vonalú mint Lengyelországé és Magyarországé? És ha ezt még el is fogadjuk, hogy értelmezzük és minősítsük azt az abszurd vélekedést, hogy a Nyugat- és Észak Európa államainak fejlődése
párhuzamba állítható a Szovjetunió fejlődésével, s mindkét régiót az egyenesvonalúság és a
belső hitel jellemzi. Vagy azt a sub specie aeternitatis talán érvényes, de 1947-ben félreérthető, mindenképpen életidegen és doktriner túlzást, amely szerint „az egész szovjet
forradalom nem más, mint az összes… kelet-európai népek idevágó erőfeszítéseit sikeresen túlhaladó nagy történelmi vállalkozás az orosz népnek a keleti társadalmi fejlődés
zsákutcájából való kihozására.” Vele szemben Magyarország „egy szerencsétlen, ferde
és káros fejlődésű ország”. (Az elsőt Az 1945. évi fordulat értelme /1947/, másodikat
A magyar demokrácia válsága /1945/ című tanulmányból idéztem.)
Ha ezt elfogadjuk, a korabeli olvasó joggal kérdezhette: mi értelme tiltakozni a növekvő szovjet befolyás ellen, szabad-e útját állni a Szovjetunió támogatását élvező
kommunista párt, igaz erőszakos, de a nyugat-európai mércével mérve is hiteles rendszert propagáló törekvéseinek? Vagy a fentieket csak taktikából írta volna le Bibó?
A félelem mechanizmusa nyűgözte le az értelem mechanizmusát? 1946-ban? Vagy rejtett gúnyt kell benne sejtenünk? Esetleg ez a súlytalannak hitt barátságos engedmény
volt az ára az egyébként igen tanulságos és a társadalmat a fenyegető, kemény békekötésre is felkészítő tanulmány megjelenésének?
Vagy ezt a tanulmányt, illetve annak idézett gondolatait a rosszul működő ösztönök termékének kell tekintenünk – amelyről maga Bibó is annyit ír –, amely tévesen
ítéli meg a magyarság történeti érdekeit, amelynek helytelen képzetei vannak a magyar
fejlődés zsákutcáiról, a magyarság belső szükségleteiről és kitörési lehetőségeiről?
Bibó István még 1945-ben terjedelmes, és a kommunista körökben nagy visszatetszést keltő tanulmányt írt a magyar demokrácia válságáról. A válság okát abban látta,
hogy két egyaránt légből kapott, ennek ellenére félelmet keltő rémkép bénítja a friss
magyar demokrácia fejlődését. Az egyik a Habsburg restauráció rémképe, a másik
„jellegzetesen középosztályi eredetű” rémkép, „mely a megszállás válságos hatásait
a szovjetállamiság tudatos előkészítésének, a kommunista pártakciók támadó szellemét
a proletárdiktatúra előkészítésének véli, és a kettőt egyugyanazon tervnek tulajdonítja.”
Utólag persze könnyű kockázat nélkül okosnak lenni, de annak idején akár ő, akár
a tanulmány kiadója, Szabó Zoltán oly naiv lett volna, hogy a két „rémképet” jóhiszeműen egy nevezőre tudták hozni, s nem érezték, hogy ezzel a társadalom amúgy
is rosszul működő tájékozódó képességét zavarják meg? Vagy úgy gondolták, hogy
a tanulmány végére illesztett, kiemelten szedett összegzéssel az egész kérdés méregfogát
kihúzhatják? Ott ugyanis ritkított szedéssel ez olvasható: „Aki Magyarországból szovjettagállamot akar csinálni, az hazaáruló, aki Magyarországon Habsburgot akar restaurálni, az is hazaáruló, aki pedig Magyarországot az elé a hamis alternatíva elé próbálja
állítani, hogy csak e kettő között választhat, az kétszeresen hazaáruló, mert a kettő között ott van a harmadik, egyedül helyes út, a belsőleg egyensúlyozott, de radikális reformpolitikát folytató, demokratikus, független szabad Magyarország lehetősége.”
A logikai háló sajnos nem fedi le a valóságát, s ezzel megint az igazság sérül. A végkövetkeztetés ugyanis azt a hamis látszatot kelti, mintha a „jellegzetesen középosztályi
rémkép” felrajzolói azonosíthatók lettek volna a Habsburg restaurációt kívánókkal.

58

tiszatáj

Ami teljes képtelenség, s egyértelműen a „jellegzetes középosztály” rágalmazása. Az
a gyanú kerülget, hogy a Habsburg restaurációt ezen az úton lehetett a képbe csempészni, erre pedig azért volt szükség, hogy a szovjettagállamot akarókon el lehessen
verni a port.
De vajon megérte-e a „középosztályt” beáldozni? Bibó valóban hihette, hogy a kommunista „gleichschaltolás” csupán rémkép? Elhitte, hogy az igazságnak ilyesfajta figyelmen kívül hagyásával egy másik, lényegesebb igazság érvényesülését segíthetjük?
Egymás sarkába hágó kérdések, amelyeket mind elsöpörte a történelem, a kommunista
„fordulat éve”, s csak dadogva állapíthattuk meg, de azt is csak igen halkan, hogy talán
mégis…, hogy elhamarkodott volt…, hogy nem kellett volna…, mert ha egy kötött
pulóvernek nincs elvarrva a szála, s elkezdem húzni, az egész kötés könnyen felbomolhat. És talán nemcsak hazudni, de tévedni sem igen (lehet) szabad a politikában, s aki
sokat beszél a zsákutcákról, az olykor maga is könnyen zsákutcába tévedhet.
(Bibó állításával szemben közhelynek számít, hogy Oroszország fejlődésének zavarai pontosan a folyamatos történeti fejlődés hiányából eredeztethetők. Először a mongolinvázió, másodszor a szovjet rendszer, azaz Marx utópia-elméletének Oroszországba átültetett változata szakította meg ezt a fejlődést, ahogy ezt a hagyományos
szovjetbarát francia baloldallal szemben Hélène Carrère d'Encausse francia akadémikus budapesti látogatása során is kifejtette.)
A trianoni csapás kábulatából eszmélkedő nemzedék legfontosabb feladatának azt
tekintette; hogy végére járjon, s megkeresse azokat az okokat, amelyek az ország széthullásához, a magyar nemzettest feldarabolásához vezettek. Tanítójuk és mesterük,
a legnagyobb magyar sorslátó, a halálával korszakot záró Ady Endre fogta kezüket,
munkásságuk magán viseli az ő szellemi ujjlenyomatát. Ekkor és így bontakozott ki az
a – nevezzük így – „sorskérdés-irodalom”, amelynek legnagyobb hatású képviselője
Szabó Dezső és Németh László volt. Elég Az egész látóhatár tartalomjegyzékét átnézni,
itt-ott belelapozni a két vaskos kötetbe, hogy lássuk, Szabó Dezsőnek milyen lesújtó
véleménye volt az úgynevezett történeti Magyarországról, az azt képviselő két Tiszáról, a millenniumban önmagát ünneplő Magyarország vezetőiről. Vigasztalan, siralmas
kép, s mindezt csak az a heroizmus és hit oldja fel, amellyel a jövő Magyarország freskóját megrajzolja. Németh Lászlót múltkritikájában szintén Ady kalauzolja. Felmentésre okot nemigen talál, s a tragikus színekkel sem fukarkodik. Híres Debreceni kátéjában csak a reménytelenségben rejtőző reményben hisz, a „tragikus életérzés csodájában”. Az olykor hisztérikusnak is bélyegzett sötéten látást a reformba, a mozgalomba,
„a lappangó jobbakba, a magyar nép aránylag érintetlen tömegeibe” vetett hit és bizalom teszi vitálissá. A minőség forradalma jelöli ki azt a harmadik utat, amelyen haladva a magyarság túlléphet a jobb és baloldal hamis alternatíváján.
Hatásuk azért lehetett olyan átütő és az értelmiség körében olyan tömegeket megmozgató, mert a múltat elítélő kritika mellett pozitív célokat is adtak, a gondolatok
körül mozgalmak szerveződtek. Ha ezt a társadalomkritikát meghaladó többletet
– egy rosszindulatú elméleti kísérlet során – kivonnánk, „sorskérdés-irodalmi” munkásságukból nem maradna más, mint nagy erudícióval és elhitető erővel előadott történet
egy olyan szerencsétlen önsorsrontó nemzetről, amely kudarcot kudarcra halmoz,
egyik zsákutcából a másikba támolyog, és csupán az isteni gondviselésnek köszönheti,
hogy szánalmas életét eddig sikerült tengetnie.

2000. június

59

Ezt az „elméleti kísérletet” a második világháború után a történelem végezte el.
Nem rosszindulatúan, de annál inkább aljasul. „Bebizonyította”, hogy Szabó Dezső és
Németh László elmélete nem egyéb – s itt végeérhetetlen sora következhetnék a lekicsinylő és semmibe vevő ostoba vagy szellemességre is igényt tartó minősítéseknek,
de mi csak maradjunk a legszelídebbnél – káros kispolgári fantazmagóriánál. Az éltető
társadalmi közegből kiemelt, a hazug vádakkal intézményesen ellenségesnek és retrográdnak nyilvánított gondolat hatóereje minimálisra csökkent. Azzal ugyan, hogy
a kommunista diktatúra könyveiket egy ideig anatéma alatt tartotta, azok egy kisebb
kör számára olyan értéket kaptak, mint az ősi Rómában a szibilla-tekercsek. Ennek
azonban már alig-alig volt, vagy lehetett lemérni pozitív társadalmi méretű hatását.
Múltat bíráló, az „úri” Magyarországot elutasító nézeteiket viszont, amelyek az új
értelmezés szerint a kommunizmus létjogosultságát és elkerülhetetlenségét igazolták,
nyakra főre idézték, már csak azért is, hogy még meglévő titkolt híveik szemében saját
hitelük növelésével az idézettek hitelét rontsák.
Ekkor vált teljessé a magyar történelmi tudat torzulása. Akik azt hirdették, hogy
a múltat végképp el kell törölni – többek közt azért, mert gyalázatos és szégyenletes –
azok ezt a súlyos negatívumot a kommunista jövő szédületes perspektívájával tartották
egyensúlyban. Így a „hazaárulók” – akik (tételezzük fel) teljes jóhiszeműséggel elfogadták a „Magyarországból szovjetállamot” boldogító perspektíváját – nyilván nem szenvedtek történelmi tudatzavarban. Akik viszont annak idején abban nőttek fel, hogy
a neobarokk társadalom és azok ellenében, akik a trianoni katasztrófába sodorták az
országot, a harmadik úton haladva fel kell (és fel is lehet) építeni valamiféle független,
parasztdemokrata, esetleg boldog Kert-Magyarországot, azok most megzavarodva
néztek körül. A tétel első felét még úgy-ahogy el tudták fogadni (szakítás a régi, még
szégyenletesnek is tekinthető Magyarországgal), de az ezt egyensúlyban tartó, pozitívnak deklarált jövőkép (a kommunista „gleichschaltolás”) ellen még sejtjeik is tiltakoztak. A nemzeti függetlenség eszméjével ezt még a legkörmönfontabb kommunista
rabulisztika is nehezen, és csak látszólag tudta összebékíteni. A kommunista diktatúrát
– bár a „szovjettagállam”-effektus később már megszelídülve csak úgy jelentkezett,
mint „szovjet érdekszféra”, varsói egyezmény vagy KGST – a magyar társadalom súlyos társadalomlélektani károsodást szenvedve élte át. A betegség tüneteit, ijesztő morális és demográfiai következményeit jól ismerjük.
A megzavart történelmi tudat egyik torz produktuma a baloldaliság mitizálása. Ez
részben a múlt radikális elutasításában gyökeredzik, bár semmiképpen sem azonos
vele, másik éltetője a jobboldal negatív mítoszának szándékos és hamis demonizálása.
Nyomai még azokban az elméletekben is felfedezhetők, amelyek szándékuk szerint
túllépnek a politikai jobb- és baloldal szembeállításán. Képviselőik jószándékában
nincs ok kételkedni, példájuk azonban kétségtelenül kártékony, s az öntudatos, taktikázó baloldalnak éppen ők a hitelesítő kirakatfigurái. Legfontosabb érvük a szociális
igazságosság, amely – meggyőződésük szerint – egyedül a baloldal hitbizománya,
a jobboldalt viszont a liberális szabad versennyel, a gyengéket letipró kapitalizmussal
azonosítják. Valljuk be, némileg joggal, különösen, ha világpolitikai perspektívából
nézzük. A magyar tapasztalatok azonban egészen más felé mutatnak. Különösen
a közelmúlt eseményei, kormányváltásai. A baloldal valóban sokat beszélt a szociális
igazságtalanságról, de abban a pillanatban változik a kép, ha itt is érvényesítjük azt
a bibliai elvet, hogy gyümölcséről ismerjük meg a fát. Ne felejtsük el, a baloldal egyik
legnehezebben megemészthető gyümölcse a „gulág”, az Andrássy út 60 és „Recsk”.

60

tiszatáj

A szociális gondolat kisajátítása jellegzetesen baloldali demagógia, s a magyar példa
mutatta, hogy csupán az ellenzék politikai fegyvereként használták. Ahogy döntéshozó pozícióba kerültek, nemhogy kiterjesztették volna a támogatást, a meglévőt is
megnyirbálták (gyes és a gyed). És ne felejtsük el, Teréz anya valószínűleg nem volt se
bal- se jobboldali, csupán a szeretet parancsának engedelmeskedett.
1956 levert szabadságharca után a hatvanas években konszolidálódott a világ, a véres
megtorlás befejeződött, és a nagyhatalmak közül egyiknek sem volt érdeke megbolygatni a kialakult helyzetet. Európa térképét, úgy látszott, éppen senki sem kívánja
átrajzolni, mindenki örömmel nyugtázta a viszonylagos békét. A Kádár rendszer is
szelídebb, megbocsátó arcát fordította felénk, és az állandóság, a megváltozhatatlanság
már korábban, az ötvenes években gyökeret vert palántája kilombosodott. Ebben az
üvegházi, mesterségesen előállított klímában alakult ki és mérgezett az a tájékozódási
tudatzavar, amelyet nevezhetünk „farkasverem-effektusnak”. A farkasverembe esett
ember ugyanis, ha semmi reménye sincs, hogy társai megszabadítsák – mert talán tudomásuk sincs verembe zuhanásáról vagy önzésük köti meg kezüket –, mi mást tehetne,
megalkuszik, megpróbálja a lehetetlent: magához szelídíteni az életére pályázó csikaszt.
A szovjet hatalmi zóna akkoriban olyan véglegesnek, zártnak és megdönthetetlennek látszott, hogy esztelenség lett volna szembe fordulni vele, hogy annak el nem
fogadása egyenlő lett volna a kollektív öngyilkossággal. Akkor már senki sem hitt az
ember millióinak gyászkönnyeiben, hisz nyilvánvaló volt, hogy elszakításunk Európától és bezáratásunk egy bizantinikus világ szellemi börtönébe – amely csak a százötven
éves török uralomhoz hasonlítható – a nagyhatalmak megkönnyebbült jóváhagyásával
történt, és semmi jel sem mutatott arra, hogy ez az egyensúly úgy változnék meg,
hogy Oroszország lemondana régi vágya teljesüléséről, a hódításról, s visszahúzódnék
eredeti határai mögé. Ebben a történelmi farkasveremben az élet, a túlélés volt a legfontosabb, s a szellem emberei közül sokan úgy vélték, a túlélés érdekében, saját belső
ellenállásukat megvesztegetve, erkölcsi kötelességük megtenni bizonyos engedményeket. Ezen az áron – vagy ezzel az áldozattal – a szólás, a megszólalás jogát és lehetőségét is megszerezhették. Így szűrődtek be – hogy csak a legnagyobbakat emlegessem fel
– Németh László és Illyés Gyula életművébe is olyan, az egészhez viszonyítva alig
számottevő, de mégis észrevehetően „idegen” motívumok és gesztusok, amelyek
ugyancsak megzavarhatták a puha diktatúra kábítószeres mámorában elbizonytalanodott társadalmat. Hogy megszólalhassanak, hogy lényeges igazságaikat is elmondhassák, a hiúság belső parancsa ellenére, mely a terméketlen hallgatás csonthéjába zárta
volna a szellemet, megszólaltak az Élet, a Túlélés érdekében. A szálláscsináló az aggodalom volt, de nem a személyes sors, a karrier derékba törésének, az „önmegvalósítás”
esetleges kudarcának rettenete, hanem a szolgálni akarás szenvedélye és a nemzetféltés
(A korábban elemzett Bibó tanulmányok nehezen értelmezhető rezdüléseinek is talán
ez lehet a magyarázata.) Ugyanez a féltés kényszerít arra, hogy mindezt szóba hozzuk.
A visszaható történelmi események bebizonyították, hogy a szillogizmus (szerencsére)
téves premisszákból indult ki, s így az abból levont következtetés, a konklúzió sem
állja meg a helyét. A szovjet hatalom ugyanis lehet, hogy megdönthetetlennek látszott,
de ugyanakkor életképtelen is volt, s lényegében külső beavatkozás nélkül, megoldhatatlan belső feszültségei miatt omlott össze. És most ránk, az utókorra maradt, hogy
tapintatosan, de következetesen eltakarítsuk azokat a történelmi lim-lomokat, amelyek a tájékozódást megzavarhatják.

2000. június

61

1989-cel, a rendszerváltozással, a szovjet csapatok kivonulásával, a demokratikus
választásokkal formailag új korszak kezdődött a magyar történelemben. De csak formailag, a lehetőség szintjén. Hic Rhodus, hic salta, most ismételten bebizonyíthatjuk
– ez a történelem legfontosabb, bizalomébresztő tanúsága –, hogy az annyiszor elsiratott
és torzultnak minősített magyar alkat képes a megújulásra, az egyetemes magyarságnak
most is lesznek (és vannak) olyan erőtartalékai, amelyeket mozgósítva pozitív, nem
lefegyverző, hanem ellenkezőleg, a „puhatestű” magyarságot védelmező és megerősítő
múltszemléletet tud kialakítani. Az új szellemű történelmi tudat inspirálója (írhatnám
azt is, hogy 'bénítója') már nem a herderi jóslat, nem a trianoni csapást követő kábulat,
és súgója nem a történelmi farkasvermet igazolók cinizmusa vagy a farkasverem kiszolgáltatottságát szenvedők túlélési stratégiája. Ez már csak egy újfajta, a saját erejének,
képességeinek tudatára ébredt nemzedék egészséges szemléletének lehet a terméke.
Hogy hol van ez a nemzedék? Egyelőre szétszórtan, lehetőség szerint, mert hiányzik az egymásra ismerés, az ebből fakadó szolidaritás. Ahogy azonban a történelem
folyamatosan végzi tereptisztító munkáját, ahogy a ránk zúdított eszmék kaotikus
dzsungelében utak és ösvények nyílnak, egyre valószínűbb, hogy ezek a törekvések
egymásra találnak, s a szándékok összegződnek a közös hit jegyében.
Ennek alapja pedig nem lehet más, mint az a szemlélet, amely nem tagadja, hogy
történelmünk során a magyarság olykor önhibájából, máskor külső erők nyomasztó
súlya alatt elbukott, de a régi korok tanúságát komolyan összevetve a messze jövendővel és a jelenkorral, arra a következtetésre jut, hogy a múltból nem az az emlékezetes
számunkra, nem azt kell számon tartanunk, hogy hányszor buktunk el, hogy a külső
támadás túlerejével szemben milyen tehetetlenek voltunk, hányszor tiportak le, aláztak meg, hanem azt, hogy eddig még minden alkalommal – legutóbb 1989-ben is –
sikerült felállnunk, a végzetesnek és véglegesnek hitt farkasverembe is létrát nyújtott
megmentésünkre a sors, kikászálódtunk, s most itt állunk, tántorgunk a peremén. Ha
legjobbjaink tévedtek is olykor, azt mindig volt erőnk és képességünk korrigálni, s ha
kellett, mindent újrakezdtünk.
„A közösségi rémképeknek – írja Bibó István egy helyütt – megvan az a szörnyű
tulajdonságuk, hogy fantáziából születnek ugyan, de abban az arányban, ahogyan hisznek bennük testet tudnak ölteni.” Szerencsére ez a „szörnyű tulajdonság” nemcsak
a rémképeket jellemzi, s ez vigasztalónk is lehet.
Mert a siker a lehetőség bölcsőjében ring, s ha sikerül az új pozitív „rémképet” közösségivé emelnünk, ha az 1989-es változást életet sugalló tartalommal tudjuk megtölteni, akkor abban az arányban, ahogyan és amilyen mértékben hiszünk benne, olyan
mértékben testet is fog ölteni.
Végezetül engedtessék meg nekem, hogy mintegy catói ceterum censeoként önmagamat idézzem. 1989 után a botladozó reménység korszakában írtam:
Minden nemzet olyan, amilyennek hittel el meri magát képzelni. Amilyennek tulajdon
lelkében felépíti. Ezt az alkotó hitet kell a társadalomban felnövesztenünk, s akkor megáll
a népesség ijesztő fogyása, csökken az öngyilkosságok száma, és a jövő építése közben a belső
igényhez tudjuk szelídíteni a külső kényszert.
Budakeszi, 2000. január utolsó napjai

62

tiszatáj

BARNA GÁBOR

Magunk keresése
KULTÚRAKUTATÁS, A NÉPRAJZ KÉRDÉSEI AZ EZREDFORDULÓN
MAGYAR ÉS EURÓPAI IDENTITÁS-ÉPÍTÉS
Az utóbbi években egyre többen veszik fel egyetemeinken a néprajz szakot. A felvételt kérők száma is évről évre nő. Nemcsak szegedi jelenség ez, hanem egyaránt
jellemzi többi egyetemünket is. A valamikor „kis szakként” számon tartott néprajz
mára már a múlté. Nem csökken a történelem és a magyar irodalom iránt érdeklődők
száma sem, és jelentősen megnőtt a régész és szociológus, újabban pedig a politológus
hallgatók létszáma is. Mi áll e mögött a létszámbeli növekedés mögött? Mi okozza ezt
a (felfokozott?) érdeklődést a történelem, a kultúra és a társadalom kérdései iránt?
Miért vállalják fiatalok Szegeden és más egyetemeken azt, hogy diplomaszerzés után
biztosan más pályán kell elhelyezkedniük, hiszen sem néprajzkutatóként, sem régészként, sem pedig szociológusként nem tudnak annyian munkát találni, mint ahányan
végeznek. Mi vonzza akkor őket mégis ide? Miért van ilyen nagy érdeklődés a kultúrát, a társadalmat kutató szaktárgyak iránt?
Az 1970-es évek egyik nagy erdélyi és hazai könyvsikere, Beke György: Magunk keresése című könyve volt. Beke riportjai és esszéi Moldva, Gyimes és a Székelyföld magyarjairól új képet rajzoltak: nem elsősorban a földrajzi, fizikai térben, hanem lélekben
térképezve fel az emberek állapotát, az önmagukról, a másokról, a helyzetükről kialakított képet. Rövid írásom címét innen vettem. Nem véletlenül, hiszen úgy gondolom,
a néprajzkutatás is hasonló: törekvés önmagunk megismerésére, más szóval önmagunk
keresése. Ám mivel az egyén csak másokkal való kapcsolataiban létezik és érthető meg,
hisz társadalomban él, önmagunk keresése legalább annyira mások, a másik keresése és
megismerése is. Ennek céljai és módszerei koronként eltérőek voltak, s napjainkban is
változnak.
Mint mindennek, a néprajznak is megvan a maga (tudomány)története, amelyben
értelmezhető. A néprajz (Magyarországon beleértendő a folklorisztika, a zenefolklorisztika is, és bizonyos összefüggésben az európai etnológia, az antropológia is) a közkeletű felfogás szerint a magyar nyelvtudománnyal, az irodalomtudománnyal és a történelemmel együtt alkotja a magyarságtudományt, a hungarológiát. Ez nem véletlen,
s nincs ez másként más nemzetek esetében sem. Oka pedig az, hogy a néprajz a polgári
nemzetté válás XIX. századi időszakában alakult ki, akkor fogalmazta meg először
célkitűzéseit, alakította ki szemléletét és módszereit. Ez az időszak nálunk egybeesett
az ipari társadalom fokozatos és általános térhódításával, azaz egy nagy gazdasági
és társadalmi átalakulással. A nemzet kialakítása a társadalompolitikában együtt járt
a jobbágyparasztság széles tömegeinek a polgári nemzet sáncai közé való beemelésével.
Ennek előfeltétele volt a parasztság kulturális elismerése. A paraszti kultúra több elemét ennek folyamán tették nemcsak a nemzeti kultúra részévé, hanem emblematikus
módon a magyar kultúra jelképévé. A paraszti műveltséghez akkor nyúlt a XIX. szá-

2000. június

63

zad, amikor azt már jórészt elhagyta, mert benne fedezte fel egy eltűnt valamikori harmonikus állapot gyökereit, a nemzeti múlt emlékeit, s a korabeli társadalom összefogásának szimbolikus eszközét. Az eltűnt aranykor széttört tükörcserepeit vélték sokan a
lassan alakuló paraszti műveltségben még meg-megcsillanni. A szaktudomány szemléletét és módszereit tehát egy jórészt írástudatlan, illetőleg a szóbeliséggel hangsúlyosabban élő, erősen közösségi szellemű réteg számos gondolkodásbeli, technikai és technológiai archaizmust őrző kultúrájára dolgozták ki erős evolucionista szemlélettel, a polgári nemzet kialakításának időszakában.
Ez a szemlélet vezetett másutt is Európában a néprajzi gondolkodás kialakulásához.
Így született meg a múlt században a saját kultúrát vizsgáló európai néprajz (Volkskunde, ethnographia), amelynek figyelme elsősorban a parasztságra és kultúrájára irányult. Ezt a parasztságot azonosították a néppel, s született meg a tudomány tárgyi kánonja, amely a kulturális jelenségeket mind a nép-, a népi jelzővel illette: népmese,
népdal, népballada, népi építkezés, népviselet. (Hogy mi a nép, hogy ki számít a néphez tartozónak, hogy a népnek tartott parasztság erősen tagolt, azt nem tisztázták elméleti vitákban.) A nép és a paraszt szavunk ugyanazt jelentette. Ez a megkonstruált
népi kultúra lett az ősi, a magyar, a tiszta forrás – ahogy szeretjük idézni ma is. E véleményben azonban nemcsak egy idealizáló törekvést, hanem mindenkori viszonyainkat
illetően egy kultúr- és társadalomkritikát is észre kell vennünk. Ez a szemlélet egy átalakuló, a korábbi kereteket lebontó és újakat építő kor elbizonytalanodott, a korábbi
közösségi keretekből kiesett, önmagát a másikhoz és másokhoz, s leginkább a múltjához mérő ember viszonyulása volt saját magához, közösségéhez, saját múltjához és jelenéhez. A múltban példát és követendő mintát látott. Saját bizonytalan helyzetével
szemben azt biztosnak látta és idealizálta.
Ez a szelektív, rekonstruáló és esztétizáló szemlélet erősen etnocentrikus volt mindenütt, azaz nálunk magyar szempontú. Megszülettek az első, ma már klasszikusnak
számító eredmények, könyvek a magyarok ősi foglalkozásairól, a halászatról, pásztorkodásról, hitvilágáról, s – bár az ősi magyar eposzt nem találta meg senki – felfedezték
a balladákat. Ráirányult a figyelem az ősinek tartott díszítőművészeti motívumokra,
a szokásokra, a népdalokra és a szokásdalokra. A korábban „felfedezett” Erdély és
Kalotaszeg után ráterelődött a figyelem az Alföldre: észrevették gazdag balladakincsét,
leírták – mégha jórészt nomád örökségnek tartva is – az alföldi puszták pásztorkodását, építkezését. De felfedezték más tájainkat, egyáltalán a kulturális kistájakat, s megszülettek első tájmonográfiáink is. Lassanként az ország egész területéről sorjáztak az
adatok. Megkezdődött a néprajz intézményesülése: folyóiratok jelentek meg, tudományos társaság alakult, a paraszti élet (díszes) tárgyai helyet kaptak a múzeumi gyűjteményekben is.
Ezek a néprajzi munkák a múlt századforduló paraszti kultúrájának sok esztétikailag értékes elemét mutatták meg. A kor a paraszti kultúra utolsó kivirágzásának időszaka, amelyben nagyon magas esztétikai szinten megalkotott kulturális teljesítmények kaptak helyet: pompás népviseletek, funkcionálisan – az adott igényeknek és
szükségleteknek, életmódnak – megfelelő építészet, tárgykultúra, szimbolikus tárgyak
sora; vagy az epikus költészet egy-egy balladaváltozata, vagy a veretes nyelvezetű, szürrealista képeket fölvonultató archaikus imádságok. Tökélyre fejlődött a ritusok szimbolikus nyelve, a tánchagyomány, a vokális és az instrumentális zene, amely megszólal
Bartók, Kodály és mások szerzeményeiben, s amelyre építve Kodály zenei anyanyel-

64

tiszatáj

vünket szerette volna megalapozni. Egy sok évszázados fejlődésnek, változásnak szinte
utolsó nagy lobbanása mindez. Gyakorlati haszna a nemzeti műveltség megformálásában, a magyar identitás és a nemzetállam megteremtésében volt. Ezután már csak a tömegkultúrában való mind erősebb feloldódás következett.
A XIX. századi elődök után a század elején született nemzedék képviselői tették
akadémiai tudománnyá a néprajzot és a folklorisztikát, s ezt teljesítették ki tanítványaik. Általuk nyerte el egyetemi tanszékeit is; az elsőt Szegeden 1929-ben. Ez társadalmi elismerését jelentette, annak jelét, hogy a társadalom igényli a néprajzkutatás
„szolgáltatásait”. Az első nemzedék megteremtette a maga összefoglalóját, megírta
A magyarság néprajzát. Tanítványaik kezdték el és fejezték be a Magyar Néprajzi
Atlaszt, adják ki (máig folyamatosan) a Magyar Népzene Tára sorozatát, jelentették meg
a Magyar Néprajzi Lexikont, írták meg a Magyar Néprajz VIII kötetes sorozatának,
amely ennek a paraszti kultúrának talán utolsó összefoglalása, már több kötetét. Mindkét nemzedék szemléletét az határozta meg, hogy „Európa nem arra kíváncsi, hogy
mit vettünk át tőle, hanem hogy kultúráját mivel gazdagítottuk”. Ám ezt megmondani
akkor lehet, ha ismerjük, mit jelent Európa, mihez járultunk mi hozzá a magunk kultúrájával. Aki erre választ tud adni, az azt is tudja, hogy miben vagyunk közösek más
nemzetek kultúrájával, s miben térünk el attól. Mindezt akkor tették, amikor a történelem a magyar nemzetállamot létrehozta, majd területét és a magyar nemzetet fölbomlasztotta – más nemzetállami imperializmusok feldarabolták –, és szükség volt egy
erős nemzeti öntudat kialakítására. Ezt szolgálta a néprajz is. Ám ebben a helyzetben
nem lett soviniszta. Törekedett más kultúrák megismerésére, összehasonlításra, s kialakította nemzetközi kapcsolatrendszerét, benne a szomszédos országokkal való intézményi együttműködés kereteit is – a népek közti kulturális kapcsolatok építésének
vált eszközévé.
A XX. században megváltozott a néprajzi érdeklődés súlypontja és iránya. Egyes
kulturális jelenségek helyett mindinkább a kultúrahordozó emberre, annak egész kultúrájára, ünnepnapjai mellett mindennapjaira figyeltek, s nemcsak az ősi jelenségekre,
hanem a mindenkori jelen kultúrájának rögzítésére is. Az előző századhoz képest nagy
volt a változás. Mégis azt mondhatjuk, hogy évtizedekig a visszatekintő és rekonstruáló, újraszerkesztő szemlélet volt az uralkodó. A terepmunkák kiteljesedésével azonban ez a szemlélet fokozatosan oldódott.
Az első világháború és az azt követő trianoni országcsonkítás máig ki nem beszélt,
föl nem dolgozott tragédiája következtében nemcsak a magyarság népes csoportjai
kerültek más országok politikai fennhatósága alá, s indultak el egy sajátos XX. századi
külön fejlődési úton, hanem más-más irányokat és utakat vett az erdélyi magyar és
román, a felvidéki szlovák és magyar tudományosság is. Az elcsatolt területek átmeneti felszabadulása után az 1950-es évektől kialakult a kisebbségi magyar néprajztudomány, amely az 1990 körüli politikai változások nyomán a saját intézményi kereteit (kiadványok, egyetemi katedra, tudományos társaság) is létrehozta, eléggé sajátos
helyzetet teremtve (nemcsak) a (néprajz)tudományban. Tudomásul kell vennünk,
hogy kisebbségi (elnyomott) helyzetben a saját népi (paraszti) kultúra hangsúlyos önazonosságot erősítő tényezőként jelenik meg. E „folklór-öntudat” kritikája ezt elfogadhatatlannak tartja.

2000. június

65

A XX. század második fele mind erősebben teret nyitott új szemléleteknek, új kutatási módszereknek, amelyek nem egyszer más tudományok felől érkezve termékenyítették meg a néprajzi gondolkodást. A történeti szemlélet továbbra is erős maradt.
Ez már nem ősi jelenségekre összpontosított elsősorban, hanem történeti változásaiban, folyamatként próbálta a jelenségeket leírni. A kultúrtörténeti alapú összehasonlító szemlélet mellett előtérbe került a kartográfiai szemléletet, alig valamennyi késéssel követve az európai törekvéseket. Mivel pedig a kartografikus szemlélet erősen jelenre orientált, vele egyidőben kibontakoztak a jelenkutatások is. A folklorisztikában
a formalista iskolák hódítottak: a strukturalizmus, a szemiotika. Mindez bizonyára
a „világfalu”, a nagy nyitás, a globalizálódás párhuzamos tükröződése tudományunkban, egyúttal a társadalmi változások tükre is. Figyelemre méltó, hogy a történelmi
materializmus ideológiája nem hatotta át a magyar néprajzot teljesen. S bár ma többen
azt mondják, hogy a néprajz kiszolgálta az uralkodó szocializmust, az én véleményem
más: a népi kultúrára építés inkább egy ideológiai alternatívát kínált fel az uralkodó
eszmerendszerrel és gyakorlattal szemben.
Itt szeretnék egy rövid kitérőt tenni. A néprajznak sokak szerint csak az 1960–
1970-es évektől meginduló paradigmaváltása szerintem még a két világháború közötti
időszakra visszanyúlik. Jóllehet, ez inkább csak a gyökereket jelenti, de visszatekintve
ma már látjuk, hogy ebből a gyökérből milyen megtermékenyítő gazdagság bontakozott ki később. Nemcsak a pszichológiai szemléletre és értelmezési kísérletre gondolok, vagy a társadalomlélektan megjelenésére, az első „szemiotikai” munkák kiadására.
Sokkal inkább szeretném felidézni mellettük Bálint Sándor méltánytalanul figyelmen
kívül hagyott örökségét. Ő ugyan nem írt elméleti tanulmányokat, de munkáiból
szemlélete kibontható. Ő egységben látta s láttatta az embert és műveltségét. Nemcsak
az emberi kultúrát, hanem a traszcendens és az immanens összefüggését, az Isten és az
Ember kapcsolatát. Holisztikus szemlélete ma éppen a követendő minta, hiszen mind
a történettudomány, mind a szociológia átveszi ezt a megközelítést: antropologizálódik. Ezért gyakran diszciplinák határterületein mozgó problémákkal és kölcsönhatásokkal foglalkozik, például az egyén szerepe egy közösségi jellegű kultúrában, az írásbeliség szerepe egy inkább szóbeliségre épülő kultúrában, a kisemberek mindennapjai,
mentalitása, érzései, örömei, félelmei a történeti múltban és jelenben, s mindezeknek
megismeréséhez néprajzi módszereket használ.
Bálint Sándor munkásságában mindezt már együtt találjuk. Legfontosabb összefoglaló írásai tudományköziek: néprajz, folklorisztika, történelem, helytörténet, zene-,
építészet-, irodalomtörténet, liturgiatörténet, teológia stb. eredményei mind benne
vannak.
A néprajzi paradigmaváltás egyik elindítójának Magyarországon ezért én a vallási
néprajzot tartom. Nemcsak amiatt, hogy vizsgálatainak társadalmi körét kiszélesítette,
s a parasztság mellett egyre inkább figyelme körébe vont más társadalmi rétegeket,
hanem azért is, mert kutatási tárgya is nagymértékben szélesedett. Jóllehet megmaradt
elsősorban az Európában meghatározó keresztény (népi) vallásosság formáinak vizsgálatánál, a felekezethez nem kötődő vallási jelenség iránti érdeklődése azonban nagymértékben tágította az elemzés és értelmezés érvényességi körét. A vallásgyakorlás
önmagában is egy ritualizált viselkedésforma, amely szimbolikus tartalmakban nyilvánul meg. A ritualizálódás – a rítustalanodás is egyfajta ritualizálás – keretet, biztonsá-

66

tiszatáj

got, kiszámíthatóságot vitt a mindennapi életbe. Privatizálódásuk és individualizálódásuk azonban konfliktusok lehetőségét rejti.
Az 1970-es évektől kezdődően a világ mindinkább kinyílt számunkra. Főleg az
1990-es változások óta van lehetőség arra, hogy hazai kutatásaink elméleti vonatkozásban merítsenek Európa és Amerika kutatási irányzataiból. Az egymást gyorsan
váltó szemléletek ha nem is egyforma mértékben, de termékenyítőleg hatottak főleg az
egyéni kutatásokra, s szakmánk egy részét célkitűzései, módszerei átgondolására késztették. Ez a megváltozott szemlélet mindinkább megjelenik szakmai vitákban, formálódik az egyetemi képzés keretei között is, amelynek célja, hogy elméletileg jól képzett, az empirikus kutatások, a terepmunka módszereit és technikáit jól ismerő, azt
alkalmazni tudó szakemberek kerüljenek ki az egyetem falai közül. Olyanok, akik
tisztában vannak a társadalomtudományok sajátos megismerési nehézségeivel, figyelemmel vannak a szubjektum szerepére e folyamatban. Azaz egy önmagára, szemléletére és módszerére is reflektáló tudományos gyakorlat szakemberei legyenek.
A 80-as évektől mindinkább új problémák tolultak a néprajzi érdeklődés előterébe:
a múlt kulturális jelenségeinek rekonstrukciós megalkotása mellett és helyett egyre
inkább mindennapi életünk aktuális problémái kerülnek a kutatás és az oktatás érdeklődésének előterébe. Például a mindennapok kommunikációjának, a társadalmi érintkezésnek szimbolikus formái. Hiszen a társadalmi diskurzus minden szintjén szimbolikus tartalmak nehezítik a megértést. Ezekről gondolkodni, beszélni, írni kell. Nálunk is jól érezhető, hogy a világ, s benne Európa egyre inkább a globalizáció és a helyi
kultúrák ütközésének színtere, az országok helyett az etnikumok és a régiók Európája
lesz mindinkább. Ebben a helyzetben újra fontosak, átgondolandók lettek az etnikus
kérdések, a nemzeti/etnikai/vallási identitás problémái, a nacionalizmus és a kozmopolitizmus kérdései. A konfliktusok az etnikumok szerepének felértékelődését mutatják: délszláv válság, Észak-Írország, Koszovó, Baszkföld, a Vajdaság, Erdély, Kárpátalja, stb. De ez az alapja a határokon átnyúló együttműködéseknek is, amelyek szerte
Európában, de nálunk is az ún. Euro-regiók sorát hozta létre szomszédos országok között. Ma úgy látszik, egy nagyobb, globálisabb rendszerben elképzelhető, hogy a határok egyszer átjárhatók lesznek – mint voltak egykor évszázadokon keresztül, egészen
az első világháborúig, amelynek lezárása egymásra féltékeny kis országok sorát hozta
létre nemcsak a Kárpát-medencében, hanem egész Közép-Európában. Fontos a valóságos és a szimbolikus határok, a határmellettiség, mint élethelyzet kutatása.
A globalizációnak, a nemzetközi méretű piacnak, a fogyasztásra orientált világkultúrának hatását látjuk, érezzük egyre inkább itthon is. Nemcsak az elbizonytalanodást,
a kapcsolatok személytelenné válását okozza ez főleg a média agresszív hatalmának
tulajdoníthatóan, van pozitív hozadéka is. A határok máris nyitottabbak, mi magyarok is ugyanazt az árut látjuk üzleteinkben, mint bármelyik nyugat-európai vásárló.
Ám éppen ez a nagy nemzetközi piac veszélyeztetheti a helyi termelést, s a kulturális
piacot is. A nagy kérdés pedig, mi lesz a helyi kultúrákkal? Beilleszthető-e ebbe a nagy
nemzetközi piacba és tömegkultúrájába egy helyi kultúra, egy helyi tájnyelv, egy helyi
hagyomány?
Úgy tűnik, mégha konfliktusok és megosztó társadalmi viták közepette is, hogy
igen. Európa-szerte és nálunk is mozgalmak szerveződtek és alakulnak a helyi hagyományok megőrzése érdekében. S ez nemcsak a nemzeti kultúrák védelmét, őrzését je-

2000. június

67

lenti, hanem a helyi kultúrák: nyelvjárások, tánchagyományok, viselet, gondolkodás és
szokások megtartását, s ezt a törekvést fontosnak tartja, támogatja az UNESCO is.
A politikában a kultúrák sokszínűségének védelme, fenntartása, támogatása nem a maradiság, pláne nem sovinizmus, hanem a humanitás lényegi jegyeinek el- és felismerése.
Egyfajta alternatíva a feloldódással szemben. Van (volna) tehát feladata a néprajznak!
Eddigi eredményeire is jobban lehetne támaszkodni. A helyi sajátosságok jól „eladhatók” a turisztikai világpiacon. Tanszéki kutatásunk a „szögediség” megszerkesztéséről,
a helyi új ünnepekről tehát közvetlenül is fölhasználató (lehetne).
A nemzetközi tudományos kapcsolatokat is a nyitottá válás jellemzi. Nem új felismerés, hogy a kultúra és társadalom működésének említett problémáit csak nemzetközi tudományos eszmecserék révén tudjuk mind jobban megérteni, de ez évtizedekig
vágyálom volt. Magunk részéről Szegeden minden keretet és erőnk szabta lehetőséget
kihasználunk a nemzetközi együttműködésre. Finn kollegáinkkal közös terepkutatást
végzünk a Bánság három ország közt megosztott területén, vizsgálva a vallásosság,
a vallásos képkultúra sajátosságait, az etnikus folyamatok és a nemzeti, vallási identitás
változásainak problémáit. Igyekszünk Szeged köré szervezni és inspirálni az európai
vallási, néprajzi kutatások számos törekvését. Diákjaink utazhatnak Finnországon
kívül Németországba, s egy közép-európai diákcsere program keretében Lengyelországba, Csehországba és Szlovákiába is. (Ez az utóbbi programban lehet, hogy működik bizonyos történelmi nosztalgia a Közép-Európaiság iránt, amelynek keretet
sokáig a Habsburg birodalom adott, de inkább a kulturális sokszínűség józan el- és
felismerése, igény a határok ismételt átjárhatósága iránt, amit az első világháború szűntetett meg.) Hogy kölcsönös látogatásokkal, egymásról való tanulással újra felfedezzék,
megismerjék egymást azok, akiknek történelme, kultúrája a múltban ezer és ezer szállal átszőtte egymást, de a nacionalizmus századában nagyon messze kerültek egymástól. Az előítélet-mentességnek vagy -lebontásnak pedig nincs más útja, mint egymás
jobb megismerése.
Nem folytatva tovább a (tudományos) problémák felsorolását, idézését, megkérdezhetjük: mire jó mindez? Mire volt és mire jó valóban mindaz, hogy – egyfajta kronológiát követve a tudományos problémák sorjáztatásában – megismerjük kultúránknak azt a részét, amelyet népinek, populárisnak mondunk, amely jórészt nemzeti kultúránk része lett, sőt tudatos alakítással nemzeti karakter hordozója is (csárdás, gulyás,
stb.)? Hogy ismerjük a népzenét, a néptáncokat, a népköltészetet, a különböző népszokásokat? Vagy egyáltalán a kultúra, a szokások, a rítusok, a szimbólumok rendszerét és működését? Az azonosságtudat szerkezetét? Hogy ismerjük az ünnepek mellett
a hétköznapokat, a nagy kultúrák mellett a kicsiket, vagy a szubkultúrákat? A kulturális
folyamatokat? Nem elavult, ósdi, haszontalan dolog már mindez?
Az előzőekben utaltam rá, hogy tudományunk aktuális célkitűzése, s annak tudományos megvalósítási módszere, ennek társadalmi igénylése és megítélése koronként
változott. Ezek természetesen összefüggésben voltak, vannak társadalmi és kulturális
problémák (akár) aktuális (politikai) megoldási kísérleteivel. Ennek alapján feltételezzük, hogy a néprajztudomány kutatási eredményei segíthetnek aktuális és akut társadalmi és kulturális problémák megértésében, s esetleg kezelésükben, netán megoldásukban. Ezek jóllehet tudományon kívüli feladatoknak tűnnek, mégis nagymértékben
visszahatnak a tudománynak önmagáról alkotott képére és a tudományos diszkurzióra.

68

tiszatáj

Napjainkban is foglalkoztatja az a kérdés szaktudományunkat: mi a feladata a tudósnak, a szakkutatónak? Lehet-e, van-e joga beleavatkozni kulturális folyamatokba?
(Csak zárójelben utalok arra, hogy ez nemcsak a néprajztudományban kérdés és vita,
hanem például a nyelvtudományban is, amely ott a nyelvművelés mellett az anyanyelvűség megőrzésének kérdései körül forog.) S ezzel összefüggő másik vitapont: lehet-e,
kell-e, szabad-e visszatanítani a „hagyományt”? Mit, hogyan és miért? Mi a kutató
feladata: a kultúra értelmezése és dokumentálása, vagy pedig a hagyományápolás is?
A néprajzkutatónak választási lehetősége van, de akár többszörös tudathasadása
támadhat: a kultúra teljességét kutatja, tehát nem válogat(hat) esztétikai szempontok
szerint, ám amikor ennek felhasználásáról van szó, akkor már valamilyen alapállásból,
tudatos értékválasztás alapján szelektál. Nálunk Magyarországon, s közép-európai
térségünkben amúgy is történeti hagyománya van az írástudók társadalmi felelősségvállalásának. De vajon érvényes-e ez most, amikor – a totális diktatúrát odahagyva, bár
annak nyomasztó terheit sajnos még sokáig cipelve – közeledünk a demokrácia azon
fokához, hogy valóban kialakul egy demokratikus politikai közélet? A néprajzkutató
is értelmiségi (talán), s mint értelmiséginek kötelezettségei vannak, lehetnek. Benne él
a társadalomban. Nem, vagy nem teljesen függetlenítheti magát érdekektől és deklarált
értékektől, a társadalom aktuális gondjaitól, akár szociális és erkölcsi problémáitól.
A magam részéről azt hiszem, kell ilyen szerepet vállalnunk. Ha nem is direkt módon, de közvetetten. Hisz akarva, akaratlanul, tudatosan vagy tudattalanul szolgál(hat)unk társadalmi törekvéseket, politikai érdekeket. Legyünk tudatában annak, hogy
tudásunkat, kutatási eredményeinket mások, politikusok vagy nem-politikusok felhasználhatják és fel is használják. De ezt, a hatalom és tudomány kapcsolatát is tudnunk kell állandó visszacsatolásokkal értelmezni. Szerepünkkel tisztában kell lenni.
A néprajz, s a néprajzkutató társadalmi szerepét érezheti legtöbb hallgatónk is,
akik néprajz-tanári diplomát szeretnének kapni, hogy mindazt a kulturális ismeretet,
a kultúra működési törvényszerűségeinek ismeretét átadhassák fiatalabb generációknak,
azaz átörökítsenek jelenségeket, szimbolikus tartalmakat, ezekről szóló ismereteket.
Ebben az összefüggésben az esztétikai kultúra mind fontosabb lesz egy többnyire konszenzuson alapuló humanista, keresztény európai értékrend alapján. Jól tudom, hogy
ez további társadalmi és politikai diskurzusok tárgya lehet. Ám ez a mögöttes értékrend-választás lényegi választóvonal.
Tanítványaink ismereteket akarnak közvetíteni diákjaiknak például a már említett
történelmi események okozta problémák kulturális következményeinek vizsgálatáról.
Ilyen lehet a nemzeti szétszakítottság problémája, a kisebbségben élő magyarok azonosságtudata, gyors változásokkal teli napjainkban a társadalmi, egyéni elbizonytalanodás gondjai – láttuk, nem először a történelemben –, a nagy mobilitás, a szociális
gondok és érzéketlenség, a nagy szegénység. Nemcsak az identitás átalakulásával szembesülünk, hanem az identitásvesztés, az értékvesztés, az individualizálódás problémáival is, a közösségi kapcsolatok újbóli szétesésével, vagy hiányának fennmaradásával.
Ezt pedig már századunkban jónéhányszor átéltük. Ugyanakkor a totális diktatúra,
a szocialista társadalom történelmi bukásával létrejöttek az önszerveződés, a civil szerveződések megalakításának lehetőségei. S a társadalom él is ezzel: minden szinten és
téren újraszervezi önmagát. Ennek kapcsán a politika, a politikai kultúra, az érdekek
szimbolikus megjelenítése is tárgya lett/lehetne a néprajzi/antropológiai kutatásnak.

2000. június

69

Nem igazán látjuk még azoknak a kulturális mintáknak, szimbolizmusoknak és normáknak a működését, amelyek a szocializmusnak nevezett totalitarizmus évtizedei
alatt alakultak ki, s amelyek napjainkban választások idején, de általában is irányítják
az emberek tömegeinek vélemény-nyilvánítását olyannyira, hogy például a(z) (utód)Pártot visszaszavazzák a hatalomba.
Részesei, szemlélői vagy tevékeny alakítói vagyunk mindennek. Korunk tehát, különösen itt a volt szocialista országokban, forrongó, változó, kereteket és benne egyéni
életutakat át- meg átszabó kor. A társadalom működtetéséhez, a kultúra és azonosságtudat(ok) alakításához és fenntartásához, ápolásához pedig biztos, nyugodt körülmények (volnának) szükségesek. Ezt a káoszból a kozmoszba, a bizonytalanságból a biztonságba vezető utat szolgálják például a rítusok. S nemcsak a vallásiak, hanem a deszakralizálódás, rítustalanodás révén kialakult „rítusok”, s a politikaiak is. (Így válhatott a locsolást és kapcsolatos rítusait elutasító, az előlük „menekülő” ember húsvéti
kirándulása kvázi-rítussá elég széles körben. Nem említve most a természetközeliség
ebben szerepet játszó modern gondolatát.) A ritualizált cselekmények és viselkedés
profán és vallási megnyilvánulási formái, szimbólumai és mintái iránt nagy a társadalmi és hallgatói érdeklődés. De az értékrend hiánya, vagy az értékrendek pluralizmusa miatt nagy a tájékozódás bizonytalansága is.
Meg kell próbálni megértenünk az identitás megformálásnak, identitáskeresésnek
különböző útjait, változó módjait: mikor a vallás, máskor a kultúra, a nyelv, vagy éppen a gazdasági/politikai érdek a döntő. Nap mint nap részesei vagyunk ezeknek a folyamatoknak. Értelmeznünk kell a honfoglaláshoz és az államalapításhoz visszanyúló,
a napjainkban sokak számára népszerű, nemzeti mítoszteremtési és történelmi emlékezetformáló kísérleteket (filmek, musical-ek, egyesületek, kiadványok stb.). Tudnunk
kell, miről beszélnek a kitalált új hagyományok, akár egy-egy új lokális ünnep (települési jubileumok, kulturális jelenségek megszerkesztett sajátosságként való ünneplései:
halászlé főző népünnepély, kolbászfesztivál sbt.) Látnunk kell, hogy mi áll, milyen érdek- és értékrendszer a Szent Korona szerepének (a korábbi évekkel szembeni) átértelmezése, vagy a helyi közösségek, a család, a gyermek, az egyházak társadalmi szerepének hangsúlyozása mögött, amelyek a folytonosság, a stabilitás érzését keltik. Vagy mi
húzódik meg az ezeket elutasító nézetek mögött. Mára már alkalmas módszereink és
átgondolt nézőpontjaink vannak a szubkultúrák, az „új” kulturális jelenségek (adventi
koszorú, Valentin nap, írásos devóció, a táncház, az új egyéni és közösségi ünnepek,
mint a zsúrok, a ballagás, az állami ünnepeink, stb.) kutatására. Mindezek mögé társadalmilag elfogadott értékrende(ke)t kell képzelnünk.
Nem veszít fontosságából a mindig újraalkotandó egyéni és közösségi azonosságtudat, az identitásformálás folyamatainak megértése itthon és határon túli többnemzetiségű közegben. Vagy az éppen ennek függvényében kialakított életstratégia vizsgálata. Az ezeket tükröző jelek, szövegek, családi mítoszok megkonstruálása éppen úgy
aktuális marad, mint annak kutatása, hogy a nagyobb közösség, például Szeged, miben
próbálja önmagát, „szögediségét” maga és a világ számára megfogalmazni, újra és újra
alkotva megmutatni. S ha már képet említettem, a vizuális kultúra, a képkutatás jövőbeni tudományos munkánk egyik sarkpontja kell maradjon, hiszen napjainkat domináns képkultúra uralja. Az utóbbi időben merült fel az a lélektannal közös problémakör, hogy megnézzük, hogyan vesszük birtokba mindennapi életterünket, hogyan

70

tiszatáj

formálódnak mentális térképeink, hogy szimbolizáljuk mindennapi életünk során a különféle határokat.
Ezeket, vagy ilyen problémákat kutat(hatna), értelmez(hetne) a jövőben a néprajz.
Aktuális feladat közösség kialakítása a határainkon túli magyarokkal, a kultúrnemzet
(újbóli) kialakítása, fenntartása és működtetése. Ezzel párhuzamosan át kell gondolnunk a nem-magyarokhoz, itthoni kisebbségeinkhez, a cigányokhoz, szomszédainkhoz és távolabbi népekhez főződő viszonyunkat. S ebben szerepe lehet a kultúrát,
a társadalmi érintkezés formáit, a szimbolikus viselkedés, a rítusok világát elemző és
értelmező néprajztudománynak is. Vagy hatalmas elvégzendő feladat a privatizált
mezőgazdaság tanulmányozása, az ember és természet, az ember és a föld viszonyának
leírása, az új helyzetben megfelelő életstratégiák kialakítása. Célunk lehet egy magyar
és egy európai identitás kialakítása és összekapcsolása, kulturális konfliktusok kezelési
eszköztárának kialakítása. A szegedi néprajzi tanszéken folyó oktató és kutatómunkát
főleg ehhez az utóbbi problémakörhöz tartozó témák, írások jelzik, jóllehet, az érdeklődés palettája természetesen sokkal színesebb és szélesebb. Hiszen célunk az, hogy
a saját és az európai kultúrát történeti vonatkozásaiban, kapcsolatrendszerében is ismerő, a kultúra működéstörvényeivel tisztában lévő, ezeket az ismereteket továbbadni
tudó, napjaink kulturális és társadalmi viselkedésmintáit értelmezni tudó és alakítani
képes szakembereket képezzünk. A néprajz szegedi gyökerei természetesen befolyásolták az 1992/1993-tól kibontakozó egyetemi néprajzi képzést és kutatást. Ebben ugyan
az evolucionista szemléletet tükröző hagyományos néprajzi kánon is jelen van, s az
esztétikai szempontból klasszikus értékeket felmutató tradicionális paraszti kultúra
jelenségeinek és intézményeinek is fontos szerep jut, az oktatás és a kutatás egésze
azonban mindinkább a Bálint Sándortól előbb már idézett irányba, azaz egy, a társadalomtudományok metszéspontján sajátos szemléletével és módszereivel a kultúra egészét, s a kultúrát hordozó társadalmat vizsgáló néprajztudomány irányába halad.
Látjuk, hogy szaktudományunk (mindig is) aktuális társadalmi problémákkal foglalkozott. Éppen az aktualitás miatt (is) megfigyelhető napjaink társadalmában a kultúra, vagy másképpen a néprajz kérdései iránti felfokozott érdeklődés. Soha ennyi
„néprajzkutató” nem volt hazánkban (de talán másutt sem), mint mostanában. A néprajzi tudás, mint az ősök tudása, vagy mint ezoterikus tudás jelenik meg. Hiszen aggály
nélkül néprajzkutatónak tartja és jeleníti meg magát a művészettörténész, köjálos, az
orvos, a költő, az újságíró, a fizika tanár, s a különböző foglalkozású „önkéntes gyűjtők” széles tábora – általában erős berzenkedést kiváltva a szakma céhbeli tagjai részéről, akiknek (majd) mindegyike rendelkezik szaktudományos elméleti és módszertani
kiképzéssel, valamint az önmaga szerepével szembeni reflexió (ritka, de elvárható)
készségével, mint a tudomány kritériumaival.
De ugyanilyen kényszerítő erejűnek érzem a tudományos érzékenység kialakítását,
fenntartását a szaktudomány mai, régi-új problémáival, önmagunkkal szemben. Ezt
a célt szem előtt tartva például az identitás-megszerkesztés mai folyamatainak értelmezése során az egyik következő feladatunk éppen a Tiszatáj „Honnan jövünk? Mik
vagyunk? Hová megyünk?” sorozatának, benne ennek az önmagunkról szóló írásnak
az elemzése lesz.
S mindez arra jó, hogy önmagunkat és másokat is jobban megismerhessünk.

2000. június

71

LACKFI JÁNOS

A belga–magyar határon*
Antwerpenben élő kitűnő flamand költő-barátom, Benno Barnard biztatott játékosan: ugyan alapítanánk már meg a Belga–Magyar Határért Baráti Társaságot. Féléves
brüsszeli ösztöndíjam idején és rövidebb belgiumi tartózkodásaim alatt éppúgy, mint
részben Belgiumra irányuló fordítói munkám során itthon, engem is gyakran foglalkoztat a gondolat: hol is helyezkedik el ez a – talán valóságos – határ, s miként könynyíthető meg átlépése.
A belga–magyar (magyar–belga) kapcsolatok meghatározó tényezője a rendkívül
népes belgiumi magyar emigráció. Számuk csak a főváros környékén közel ötezerre
becsülhető, ami annál is jelentősebb, minthogy a közel tízszeres lélekszámú, sokkal
nagyobb kulturális vonzással bíró Párizsba mindössze ötször ennyi magyar került ki.
A Belgiumba szakadottak több hullámban érkeztek, s bár olyan ismerősöm is akad,
akinek nagyapja trieszti (magyar) huszárként keveredett belga földre, s ott megnősült,
letelepedett – ez inkább csak kuriózum –, a két főbb hullám alighanem a 30-as évekre
(a gazdasági válság idején számosan érkeztek az akkor még prosperáló bányákba dolgozni vagy éppen ragadtak itt az ígéret földje, Amerika felé igyekvőben), és mindenekelőtt 1956 utánra tehető, amikor az ország nagy nyitottságról, befogadó- és segítőkészségről tett tanúbizonyságot (adománygyűjtések, menekülttáborok létesítése, a „kitántorgottak” ruhával-szállással, sőt, munkával való ellátása, stb.). Egy felmérés szerint e
magyaroknak csupán kis része értelmiségi. Egy orvosi stage-ra, részképzésre Brüsszelbe
érkezett erdélyi egyetemista viszont a számára kijelölt kórház folyosóján sorakozó
doktorok névtábláin három-négy magyar nevet is felfedezett. Alighanem másod, harmadgenerációsokról lehetett szó. Akik közül pedig, mint tudjuk, legtöbben már belgának vallják magukat. A leuveni bolhapiac egyik árusa, meghallva, hogy magyarul
beszélünk, szóba elegyedett velünk. Ötvenhatos volt, tájízű kiejtéssel. A beszélgetés
közepén aztán hirtelen két lépést tett hátrafelé, és kijelentette: „De én már belga vagyok!” Mellette álló nem is értette „keleti” nyelvünket.
Ha Belgiumban „az utca emberét” kérdenénk hazánkról, vállvonást kapnánk válaszul. Könnyen előfordulhat, hogy visszakérdeznek: Hongrie? Az Európában volna? Bár
ezt nyílt, szimpatikus fiatal orosz ismerősöm is megkérdezte régebben egy franciaországi ifjúsági táborban, s a részletes magyarázatot követően is állandóan, önkényesen
Ausztriával egyesített minket. Az átlagfrancia ugyanezt tenné, alighanem ugyanilyen
éllel, ugyanezzel a nagyhatalmi szórakozottsággal, tétova érdeklődéssel. A kulturális,
nemzeti sokszínűséghez hozzászokott, arab, török, fekete-afrikai polgártársaival együttélő, együtt dolgozó brüsszeli visszakérdezése talán mentes lenne az effajta ösztönös
gyanakvástól, mindamellett épp ekkora tájékozatlanságról vallana.
Azon belgák zöme, akik valamelyest ismerik Magyarországot, többnyire az emigrációval való közvetlen vagy közvetett (általában magánemberi) kapcsolat révén válik
*

Az alábbiakban Belgium francia részéről (annak is csupán személyes szegmentumáról) esik
szó, lévén hogy nyelvismeretem és tapasztalataim az országnak ehhez a feléhez kötnek.

72

tiszatáj

a kérdésben érintetté. Kinttartózkodásom alatt különböző bankfiókok alkalmazottai
útlevelem láttán több ízben köszöntek rám magyarul (elhangzott még: „Egezsegedre”,
„kozonom”), egyikükkel rendszeresen udvarias, pár mondatos beszélgetést is folytattam – felesége magyar volt.
Az érdeklődő átlagbelga tudásáról ékesen árulkodó levél volt kezemben Brüsszelben. A magyar „kultúra” két lelkes hódolója írta, tudni akarták, hol lehet szalámit,
kolbászt, tokaji bort és hamisítatlan magyar paprikát kapni Belgiumban, említették,
hogy nagyon csodálják a magyarokat, amiért hat lovat ülnek meg egyszerre, s szerettek
volna valódi magyar zenéhez jutni. Nos, nekik is, magunknak is azt felelhetem: Brüszszelben van magyar húsbolt, magyar kocsma és vendéglő, tokajit árusít még a legnagyobb üzletlánc, a GB is, az egyetem CD-kölcsönzőjében pedig Bartók-, Kodálymuzsikát, s egynehány meglehetősen jó ízléssel válogatott népzenei lemezt is fellelhetni. Igaz, ettől még a paprikából spanyolt, borból franciát, szalámiból, kolbászból
belgát vagy olaszt vásárol a nem túl megveszekedetten magyarpárti polgár.
A „magaskultúra” művelői és közönsége részesülhet a más országokba is eljutó
programokból, zenészeink, például Kocsis Zoltán vagy a száztagú cigányzenekar, fesztiválok, koncertek rendszeres résztvevői, ottlétem alatt járt Gentben az európai körúton lévő nagybányai kiállítás, találkoztam Hubay Miklós darabjának bemutatóját
hirdető plakátokkal, belga irodalmi folyóiratok (köztük a nagymúltú Journal des
poètes) szívesen közölnek magyar szerzőktől, s néhány éve jelent meg André Doms és
Fázsy Anikó magyar költészeti antológiája. Ez a szúrópróba persze nem volt, nem is
lehet kimerítő, egy teljes lista olvasása nyilván szolgálhatna még érdekes részletekkel,
a kultúrkapcsolatok részletes taglalása viszont jóval alaposabb tanulmányt kívánna.
A (városban élő) belga zenehallgató nagy érdeklődéssel fordul más országok népzenéje felé. Alighanem azért, mert a flamand-vallon népi hagyományok elevenen tartása egyáltalán nem jellemző az országra. A karneválok, köztük a leghíresebb, a biche-i,
őriznek még valamit e kézen-közön adott, lassanként elkopott tudásból. Ilyenkor rezesbanda hangjaira jár körtáncot a sokaság, dobpergésre vonulnak fel a (talán a gyarmati
uralom eufóriáját idézendő) narancsot dobáló gille-ek, bohócok. Brüsszelben a Grand
Place ódon házai négyszögében évente egyszer középkori öltözetben jelenik meg
a belga arisztokrácia, megszemlélni a lovagi játékokat. Mindez azonban egy-egy, jobbára
elszigetelt ünnep erejéig tart, a hétköznapokon is élő táncház-mozgalmunkhoz hasonlót hiába is keresnénk. Egy Budapesten járt belga ismerősöm nem is igen tudott mit
kezdeni a táncház kosztüm nélküli, szocmodern kultúrházba zárt világával. A belga
szórakozóhelyeken, vendéglőkben, kiskocsmákban dúl és dívik viszont minden nembelga táj muzsikája. Eredeti orosz cigányzene (tangóharmonikával), dél-amerikai, fekete-afrikai, ázsiai melódiák, s természetesen az elmaradhatatlan (igen jó színvonalú)
jazz ezernyi alakváltozata. Gyanúm, hogy ezt a miliőt minden különösebb erőfeszítés
nélkül meghódíthatná a magyar népzene is. Folk- és World Music fesztiválok alkalmával persze szerepelnek prominens együtteseink. Érdekes azonban az a kettős viszony,
mely a magyar emigrációt evvel kapcsolatban jellemzi. Az '56-ot követő esztendőkben
két-három nagyvárosban rendszeresen összejártak a kiszakadt magyarok táncolni, énekelni. A színvonalat némi rózsavízben oldott, nótás-csárdásos átlagmuzsika jelentette,
ám a lelkesedés és a rendszeres „tréning” keltette összetartóerő kétségbevonhatatlan
volt, s Liège-ben ez a hagyomány sokszor ma is felelevenedik. Később, a hetvenes
években, a brüsszeli magyar házban megszállott néprajzosok kis csapata „csak tiszta
forrásból” táplálkozó népi hagyományőrző tanfolyamot indított. Az eredmény ekkor

2000. június

73

is kettős volt: az érdeklődő belgák kevés idő elteltével meg tudták különböztetni a régi
és új stílusú népdalokat, különböző tájegységek motívumkincsét, s hamar belejöttek
a táncolásba, miközben az összejöttek mindössze egyötödét kitevő emigránsok általában ógtak-mógtak a sarokban, s néha erélyesen az „Akácos utat” követelték. Magyar
ismerősöm látott egyszer ugyancsak Liège-ben, valamely magyar ünnepség alkalmával
egy fiatalembert, aki annyi beleérzéssel, olyan figurákkal járta a néptáncot, mint egy
idős parasztember. Ismerősöm a szám után odarohant hozzá, s lelkes szavak közepette
kezet rázott vele. A táncos kissé zavartan, udvariasan mosolygott: egy szót sem tudott
magyarul, lévén tősgyökeres flamand.
A magyar irodalom a (részben önzetlen magyar fordítók-irodalmárok erőfeszítéseinek következtében létrejött) számos publikáció ellenére is csupán a szakma körein belül ismert. A két ország PEN Clubja a hatvanas-hetvenes években szorosan együttműködött, a legkiemelkedőbb költők, Robert Goffin, David Scheinert, Pierre Della
Faille és mások sokat jártak Magyarországon, fordítottak magyar költőket, nem egynek közülük még magyar tárgyú versei is születtek. Akkoriban íróink is számos alkalommal jártak Belgiumban, például a knokke-i költészeti biennálén. Ám nem kevésbé
igaz, hogy az – általános iskolában, gimnáziumban kizárólag, egyetemen is 99 százalékban – csak francia irodalmat tanuló francia-belgák még saját irodalmukat sem, vagy
alig-alig ismerik. Az a belga (nem irodalmár) értelmiségi, akivel belga irodalomról
behatóbban tudtam beszélgetni, egy magyar emigráns pénzügyi szakember volt. S ha
már itt tartunk, hadd említem meg, hogy az egyetlen tanár, akinek a louvain-i (leuweni) egyetem flamand, illetve frankofon részre való szétválása után mindkét fél továbbra
is katedrát kínált, a jeles magyar jezsuita közgazdász, Muzslay páter volt. Mi magyarok
tehát olykor belgábbak (nyitottabban és egyetemesebben belgák) tudunk lenni, mint
a belgák maguk. S ha igaz az a bon mot, melyet egy prominens belga politikus ejtett el,
nevezetesen hogy „Európa vagy belga lesz, vagy nem lesz”, úgy némely tekintetben
európaibbak is vagyunk sok nyugat-európainál.
Tegyünk fel egy kísérleti kérdést: mit szólna hozzánk egy belga, ha látna bennünket igaz valónkban, mit mondana rólunk magában, min ütközne meg, és mi nyerné el
tetszését? Másként mondva: melyek a magyar, illetve a belga mentalitás azon megkülönböztető jegyei, melyek nehezíthetnék a megértést, s ama bizonyos határsáv felállítását?
A recept egyszerű. Végy egy Magyarországon élt belgát, és kérd meg, hogy szedje
rendbe élményeit! Szerencsémre részesülhettem egy ilyen fejtágítóban is. Guibert
Boone, aki három évig a mohácsi gimnáziumban tanított, 1995-ben a mons-i egyetem
érdeklődői elé tárta tapasztalatait.
Szerinte a (belgához viszonyított) magyar mentalitás három sarkalatos pontja közül
az első a térhez való viszony. A személyek közötti távolságok például errefelé sokkal
kisebbek. Mikor odaérkeztekor újdonsült magyar kolléganője végigvezette a város
szűk utcáin, lassanként kénytelen volt a falat súrolni, mert a hölgy vállával időnként
– önkéntelenül – hozzá-hozzáért az ő vállához. Az igazgatónő, mikor először találkoztak, barátságosan hátbaveregette. Ezek a gesztusok pedig belga tájon elképzelhetetlenek, csakúgy, mint a – Boone úgy látta – állandó kézrázás is. Magyarországon az emberek figyelnek egymásra, mondhatni figyelik egymást, míg egy belga sosem kérdezi
meg rosszkedvű, ingerült munkatársától: „Mi van, mi fáj?”, s nem teszi szóvá arcán
a pörsenést, borotva-vágást. Valóban, Belgiumban hosszú évekig lakhatnak emberek
úgy egy házban, akár egymás melletti lakásokban is, hogy egy szokványos jónapotnál

74

tiszatáj

több szót ne váltsanak, s mindvégig tökéletes tudatlanságban leledzzenek a szomszéd
családi viszonylatai, politikai-közéleti irányultsága, az aktuális eseményekről való keresetlen véleménye, szakmája, kórlapja felől.
Boone azt is elmondta rólunk, hogy – onnan nézve – nagy hazafiak vagyunk. Mikor egy tábortűz alkalmával őt és honfitársát, tanár-kollegáját a magyar diákok megkérték, énekelnék el nemzeti himnuszukat, s ők az első két-három taktus után nevetve
belesültek, mert a Brabançonne-nak nem ugyanazon változatát ismerték, a fiatalok ezt
nem tudták mire vélni. Egy időben a magyarhoz hasonlóan még a belga tévében is
elhangzott műsorzáráskor a himnusz. A belga tévénéző azonban még az első akkordok
előtt, míg a magyar, Boone tapasztalata szerint, csak a himnusz után zárta-zárja el a készüléket. S ugyanígy ismeretlen arrafelé a Himnusz hangjaira történő újévi koccintás.
A piros-fehér-zöld, mint fogalom, szerepel a magyar Értelmező Kéziszótárban, annak
belga változatában viszont – számukra természetes módon – hiába keresnénk a feketesárga-pirost. Ugyanígy nincs náluk megfelelője bűntudatunknak, Mohács és Trianon
állandó, szavak mögötti jelenlétének, sem kötelező rezignáltságunknak, vagy annak
a siránkozó-panaszló hangnemnek, melyben a magyar beszélők legtöbbje rendesen
megnyilatkozik. (Érdekes adalék, hogy az 1830-as államalapításig más és más urak kezén lévő belga földön is szinte egymást váltották a véres hadjáratok és megtorló akciók, századunkban pedig mindkét háború folyamán sokkoló hirtelenséggel rohanta le
Németország éppen Belgiumot. Persze az is igaz, hogy az erős kereskedővárosok az
előző századok során általában megőrizték függetlenségüket, s a két világháborútól eltekintve az államiságban létezés idestova több mint százhatvan esztendeje is nagyjából
zavartalannak volt mondható.)
Harmadsorban mentalitásunk nyelvi-udvariassági vetületéről esett szó. Hazánkban
nagy a tekintélytisztelet, hangsúlyozottak a „doktor úr”, „tanár úr” címek, a felnőtteknek kijáró „kezitcsókolom” fordulat pedig a kívülálló számára sosem hallott dolog.
Az egyes szám harmadik személyű magázódás alázatos szokása Boone-nak még értelmezési zavart is okozott. Mikor a takarítónő közölte vele: „Jövő héten nem leszek itt,
jó lenne, ha a Tanár úr felsöpörné a folyosót”, ő belga fejjel azt felelte: „Jó, majd megmondom neki”. Csak nagy sokára kapott észbe, hogy az előkelő Tanár úr voltaképpen
ő maga. Az étkezés és vendéglátás „különc” magyar szokásait is csokorba lehet gyűjteni. Nálunk a vendég kiskirály, nem mosogathatja el az edényt a háziakkal, sőt, sokszor a gazda sem mosogat, mert az női dolog; itt még a családtagok is megköszönik az
étkezést; aki befejezte az evést, felállhat, míg a belgák olykor órákat is eltöltenek
együtt az asztalnál; vidéken mindig az asszony merít, s mindig először a férfiaknak…
A patriarchális szemléletet nyelvünk egyes aspektusai is tükrözik, a hitves felveszi férje
nevét, a „feleségül venni”, „férjhez menni” kifejezések egyirányúságról tanúskodnak,
a fiúk gyakran kapják apjuk keresztnevét. Mindezek a számunkra természetes tények
belga szemmel nézve szokatlan merevség, ómódiság érzetét keltik.
Az udvariassági szokások másféleségéről nekem is adódott személyes tapasztalatom. Ha Brüsszelben családostul vendégségbe hívtak, mosolyogva megköszöntük és
zsebretettük a meghívást, úgy véltük, hogy ha az illető komolyan gondolja, amit mondott, nem csupán udvariaskodott, lesz szíves pontosítani, időpontot kérni-mondani.
Úgy véltük, ennél mi sem természetesebb. Míg aztán egyik ismerősünk, miután már
harmadszor vagy negyedszer ajánlotta fel vendégszeretetét, kifakadt: most akarjuk,
vagy nem akarjuk meglátogatni? Kiderült, az adekvát eljárás az lett volna, ha az első
ajánlat elhangzásakor előkapjuk noteszunkat, rögtön konkrét dátumot ajánlunk, azon

2000. június

75

melegében szaván fogva a meghívót. Ha ezt a rendszert itthon bevezetnénk, minden
bizonnyal jelentősen csökkennének a spontán (és felelőtlen) vendégszeretet megnyilvánulásai.
A belga–magyar határ tehát – ember és ember közötti viszony tekintetében – olykor nagyonis élesen meghúzható, kulturális ismeretek és mentalitás tekintetében is
jócskán akadnak eltérések. Minél több (kulturális vagy személyes) átlépéssel viszont
gazdagíthatjuk egymást, s azt hiszem csakis egyfajta kölcsönösség elve alapján, vagyis
a nyitás gesztusa révén ismertethetjük meg jobban magunkat is.

KAJÁRI GYULA: NÉMETH LÁSZLÓ

76

tiszatáj

NAGY KÁROLY

Szigeteket, szórványokat is megtartó haza
a magasban*
EKE: – Ön a szigetmagyarság fogalom alkotója. Ha jól tudjuk, 1984-ben New Yorkban
megjelent könyvében vezette be, és a nyugati országokba emigrált magyarság kisközösségeit,
e kisközösségek összességét jelölte meg. Mekkorára becsüli – lélekszám szerint – az összmagyarság e részét? Milyen demográfiai tendenciákat lát érvényesülni ebben a népességben?
N. K.: Az 1981-ben Pécsett rendezett negyedik Anyanyelvi Konferencián felolvasott előadásomnak ez volt a címe: „A magyarságtudat őrszigetei.” Áttekintve a szakirodalom megállapításait, statisztikai elemzéseit a Magyarországon kívül élő magyarok etnikai tömbjeinek szórványosodásáról és ezáltal magyarságát fokozatosan elvesztő asszimilálódásáról, feltettem a kérdést: széthullóban, megszűnőben van tehát a Magyarországon kívül élő több mint öt milliónyi magyarság?
Tapasztalataim alapján azt a választ adtam e kérdésre, hogy nem, vagy még nem.
Mert a szórvánnyá széledés helyett sok helyen kialakult, máshol most alakul a magyarság-megtartásnak egy már nem tömbben élő természetességi módozata: a sziget
életforma, amely egyre inkább az önkéntes vállaláson és felelősségtudaton alapul.
Tíz éve élesztgeti, buzdítja, támogatja Anyanyelvi Konferenciánk ezt a vállalást és
felelősségtudatot – mondtam. Munkásságunk második évtizedébe lépve fel kell mérjük: milyen lehetőségei, adottságai, szükségletei vannak ennek az új közösségi életformának, a lassan világszerte kialakuló magyar archipelágónak, hogyan támogathatja
anyanyelvi mozgalmunk legjobban a magyarságtudat, a magyarságmegtartás őrszigeteit, a magyarság e külföldi közvetítőállomásait.
A nyugati magyarság lélekszáma tudományos pontossággal ez idő szerint nem megállapítható. Számos egymástól eltérő meghatározást és kritériumot használó demográfiai adalék-részlet alapján különböző becslések láttak napvilágot az utóbbi években.
A legalacsonyabb Szabó A. Ferencé („Hiedelem tizenötmillióról”, Népszabadság, 1999.
augusztus 20.), szerinte 285 000 magyar él nyugati országokban. (Ő az összmagyarság
jelenlegi létszámát egyébként 13 millióra becsli. A legmagasabb a Magyarok Világszövetségéé (A világ magyarsága, 1998.), amelynek térképe szerint a Kárpát – medencén
kívül élő magyarok létszáma 1 675 000. Az én ismereteim szerint a valóságot leginkább
Pomogáts Béla becslései közelítik meg („Magyarok Szigettengere”, Magyar Nemzet,
1999. január 8.; „Minden hatodik magyar”, A Hét, 1999. február 11.). Szerinte a nyugati világban jelenleg körülbelül egymillió kétszáz–háromszázezer magyar él. Legmérvadóbb bemutatásuk, leírásuk Borbándi Gyula szakavatott köteteiben található:
A Magyar emigráció életrajza 1945–1985 (1989), Nyugati magyar irodalmi lexikon és bibliográfia (1992) és Emigráció és Magyarország 1985–1995 (1996).
*

Fejezet az Erdélyi Könyv Egylet (Stockholm) tizedik, 2000 tavaszán megjelenő, Haza felettünk, haza bennünk c. kötetéből.

2000. június

77

Egyedi történelmi adottság e nyugati magyar nemzetrész jelenlegi helyzete. Eltérően a század eleji „kitántorgottak” szerencsét próbáló százezreitől, és napjaink kis
létszámú gazdasági vagy karrier-kivándorlóitól, a nyugati magyar szigetek és szórványok jelenleg legaktívabb csoportjainak jelentős része küldetéssé igyekezett képesíteni
helyzetét, a magyarság önként vállalt külképviseletévé fejlesztette származtató és befogadó népeihez való viszonyát. A politikai, gazdasági, tudományos, kulturális, egyházi, társadalmi élet területén szerzett pozícióját, szavát, befolyását, lehetőségeit rendszeresen és eredményesen használja az összmagyarság legfontosabb sorskérdései ismertetésére, tudatosítására, támogattatására.
Az összmagyarságnak így tehát jól felfogott önérdeke is e külképviselet – készség és
képesség e jelentős nyugati magyar erőforrás együttműködő gondozása.
Ugyanakkor azzal is szembe kell néznünk, hogy ez az egyedi történelmi adottság
veszélyeztetett helyzetben van, a jelenlegihez hasonló szinten már csak néhány évtizedig lesz működtethető.
A nyugati sziget- és szórványmagyarság létszáma évről-évre csökken. Újabb kivándorló hullámok szerencsére nem gyarapítják. Az elöregedés, kihalás, a vegyes házasságok, a szórványosodás, a beolvadás máris fogyasztani, gyengíteni kezdte például a nyugati magyar nyelv és kultúra műhelyei számát, hatásosságát. Intézményeit, szervezeteit, egyházait, egyesületeit, fórumait fenntartó nemzedéke jelentős részének élettartama már csak évtizedekben számlálható. A külföldön született nemzedékek magyar
nyelv- és kultúra-ismerete ugyanakkor egyre ritkábban és egyre kevésbé anyanyelvi
szintű. A magyar nyelv és kultúra tudása, ismerete nélkül viszont kevésbé esélyes,
hiteles és értékes az érdekképviselet – jobb, ha a szószóló ismeri is a képviselt szót.
(Lásd: N. K. és Papp László szerk.: A magyar nyelv és kultúra megtartása, USA, 1997.,
Anyanyelvi Konferencia, Budapest, 1998.)
Önmagát, értékeit és az összmagyarság számára létfontosságú, önként vállalt közvetítő szerepét megőrzendő, többek közt három feladatnak néz elébe a nyugat magyarsága az új század elején.
Késleltetni igyekszik a fogyatkozás jelenségeit, arra törekszik, hogy a lehetőségek
végső határáig fenntartsa külföldi magyarságmegtartása kereteit és programjait.
Fejleszteni, gyarapítani törekszik olyan nemzetközi magyar struktúrákat, programokat, mint amilyenek pl. a jelenleg működő Nemzetközi Magyar Filológiai Társaság, A Magyar Nyelv és Kultúra Nemzetközi Társasága – Anyanyelvi Konferencia,
a Magyar Református Egyházak Tanácskozó Zsinata, a Magyarok Világszövetsége,
a Magyar Professzorok Világtanácsa, stb., és ezek mintájára egyéb területeken is együttműködést szolgáló folyamatok, szerkezetek intézményesítését szorgalmazza.
Hozzáfogott, hogy feltárja és kidolgozza a külföldi nem-magyarnyelvű és -kultúrájú magyarságszolgálat lehetőségeit, módozatait, területeit, fórumait.
E törekvések sikere nem csak tőle, hanem immár a Kárpát-medence magyarsága segítségétől, jelentős mértékben Magyarország támogatásától is függhet.
– Mi a legfőbb kritériuma annak, hogy valaki magyar? Az, hogy magyar az anyanyelve? Az, hogy érzelmileg azonosul a magyar anyaországgal, a magyar nemzettel? Az,
hogy ismeri a magyar történelmet, értékeli a magyar kultúrát, és valamiképpen örökösének
érzi magát? Úgy tudjuk, az Egyesült Államokban operáns fogalom a magyar származású;
egy nemrég rendezett népszámláláskor állítólag másfél millióan vallották magukat effajta
amerikainak. Amerikai szempontból, úgy gondoljuk, ez elég egyértelmű minőség – de milyen minőség magyar szempontból?

78

tiszatáj

Ki a magyar? Magyar az, aki magát magyarnak tartja és aki a magyarságát vállalja.
Tudat és akarat, identitás és szolidaritás. Modern korunkban egyre elismertebb jog és
egyre inkább felismert felelősség. És nem csak a nemzettudaté az, hanem alkotóelemeié is: a történettudaté, az etnikai, kulturális, vallási, közösségi, nyelvi tudaté, identitásé is egyre inkább az emberi jogok részévé válik. Az érvényesítés joga a legtöbb országban még nem kodifikált, tehát nem védett és nem végrehajtható, de már több szinten is elkezdődött a nemzetközi jogérvényesítés folyamata.
Nemzet-, etnikumtudat és -vállalás nehezen kvantifikálható emberi magatartás,
népszámláló demográfusok még nem találták meg a statisztikailag kimutathatósága
formáját. Ezért tehát számszerűleg nem tudjuk, hogy a világon hány ember tartja magát magyarnak (írnek, kurdnak, stb.), hány ember vállalja magyarságát – vagyis, gyakorlatilag: hogy a magyar nemzeti közösségek tagjai hány nemzettársukra számíthatnak.
Az Egyesült Államokban a népszámlálás kérdései közt két etnikai identitásra utaló
kérdés szerepelt 1980-ban és 1990-ben. „What is this person's ancestry or ethnic origin?” – Mi e személy, származása, etnikai eredete? E kérdéshez a magyarázó szöveg így
segített: „Print the ancestry group with which the person identifies” – Írja ide nyomtatott betűvel annak a származási csoportnak a nevét, amellyel a személy azonosítja
magát (eredeti kiemelések). „Persons who have more than one origin, may report two
ancestry groups. A religious group should not be reported as a person's ancestry.” –
Aki több, mint egy eredetű, az ideírhat két származási csoportot. Vallási csoport nem
jelölhető egy személy származási csoportjaként. 1980-ban az USA-ban 1 776 902, 1990ben 194 600-zal kevesebb: 1 582 302 ember válaszolt e kérdésre úgy, hogy ő magyar
származásával (is) azonosítja magát.
A másik kérdés így szólt: „Does this person speak a language other than English at
home? What is this language?” – Otthon más mint angol nyelven beszél-e ez a személy? Mi ez a nyelv? 1980-ban 180 000 ember (a magyar származásúak 10.12 százaléka), 1990-ben 147 902 ember (a magyar származásúak 9.35 százaléka) jelentette azt,
hogy otthon magyarul(is) beszél – tíz év után 32 098-cal, 17.83 százalékkal kevesebben.
Az Egyesült Államokban is nyitott marad tehát a kérdés: hány magyar él az országban (lásd: N.K.: „Hány magyar él az Egyesült Államokban a XX. század végén?”,
Hitel, 1993. augusztus, 38–42. oldal). 150 000 magyarul (is) beszélő – Szabó Ferenc csak
őket számítja –, vagy 1 582 302 olyan ember, aki magyar származásával (is) azonosítja
magát?
A válasz néha olyankor mutatkozik meg, amikor kiderül, hogy kire lehet számítani szükség esetén. Amikor szovjet megszállás és kommunista egypárti diktatúra nyomorítja Magyarországot, amikor magyar egyetemet szüntet meg, értelmiségieket hurcoltat el, falvakat rombol a diktátor Erdélyben, vagy magyar jogvédőt börtönöznek
be, iskolaigazgatókat tesznek állástalanná Szlovákiában a bizonyítványok magyar
nyelvű kiállításáért, vagy amikor háború dúl a Délvidéken, vagy árvíz tombol Kárpátalján, akkor ki emel szót, ki tiltakozik, ki lobbizik, ki tüntet, ki adakozik, ki cselekszik, ki mozgósítható a nemzettársai érdekében.
Ezekről a számokról szakszerű kimutatások nem készültek, de annyi biztos tapasztalat, hogy a szívében, szolidaritásával, cselekedeteivel is magyarságvállalásra kész embercsoport nem minden tagja beszél, vagy beszél jól magyarul, vagyis több magyarra
számíthatnak a magyar nemzetrészek Amerikában, mint ahányan magyarul beszélnek.
S minthogy ez tény – e készség számontartása, megtartása, fejlesztése közösségi feladat
és felelősség.

2000. június

79

– Ön nemcsak teoretikusa a szigetmagyarság létállapotának, hanem cselekvő tényezője
is annak, hogy a nyugati magyarság fennmaradjon mint magyar nyelvű népesség – vagy
olyan kétnyelvű népesség, amelynek egyik nyelve a magyar. Ennek érdekében egyik elindítója volt az anyanyelvi mozgalomnak, s majd három évtized tapasztalattal rendelkezik
ezen a téren. Mit mutatnak a tapasztalatai? Milyen tanulságokkal szolgált ez a harminc év?
Az anyanyelvi mozgalom a nyugati szigetmagyarság egyik szigetéről, a New
Brunswick-i (New Jersey, USA) Magyar Öregdiák Szövetség Hétvégi Magyar Iskolájából indult el, amit 1960-ban alapítottunk a Rutgers Egyetemen, s amelynek huszonöt
évig én is egyik tanítója voltam. (A Szövetség negyven éves (1960–2000) működésének
dokumentált története a Csokonai Kiadónál a közeljövőben jelenik meg Emigránsok –
küldetésben címmel.)
Mivel a foglalkozások csak hetente egyszer folytak, nagyon fontos volt a hatékonyság. De eleinte nem voltak megfelelő, modern tankönyvek, nem voltak tanmenetek,
semmi, ami a heti egyszeri tanításhoz használható lett volna. A magyarországi tankönyvek meg tele voltak propagandával, ezeket nem óhajtottuk használni. 1965-ben
egy felmérő tanulmányt készítettem arról, hogy hol és hogyan folyik még az Egyesült
Államokban a miénkhez hasonló magyaroktatás. Ezt a huszonhárom iskoláról szóló
tanulmányt levelek kíséretében elküldtem haza Magyarországra Kodály Zoltánnak,
Illyés Gyulának és Váci Mihálynak. Azt írtam nekik, hogy itt kulturálisan hátrányos
helyzetű szórványmagyarok magyarsága megtartásáról van szó, akiket az anyaország
nemhogy nem gondoz: egyenesen letagad, ellenségnek tekint. Itt az ideje, hogy ez
a szemlélet megváltozzék, hogy összefoghassunk hazai szakemberekkel és kidolgozhassuk a szórványban való magyartanítás módszertanát. Sokáig leveleztünk, Illyés Gyulát
1966. június 29-én Rutgers Egyetemen egy szövetségünk rendezte irodalmi esten is vendégül láttuk Weöres Sándorral együtt és ez alkalommal erről is sokat beszélgettünk.
Végül sikerült Kodálynak, Illyésnek és másoknak, de főleg Vácinak elérni, hogy
1970 augusztusában összehívták az első Anyanyelvi Konferenciát Debrecenben és Budapesten. Sajnos addigra Váci már nem élt, de Bárczi Géza, Lőrincze Lajos, Imre Samu,
Czine Mihály és számos más kitűnő szakember felkarolta az ügyet. Az ő segítségükkel
sikerült elindítani egy olyan mozgalmat, amely Anyanyelvi Konferencia – A Magyar
Nyelv és Kultúra Nemzetközi Társasága néven mára közismertté vált, és rendszeresen
támogatja a szórványmagyarság, de most már legfontosabb teendőjeként a kisebbségi
magyarság anyanyelvi oktatását és kultúrája művelését. Jelenlegi elnöke Pomogáts Béla,
a Magyar Írószövetség elnöke, nyugati társelnökei Lázár Oszkár, a Lund egyetem tanára és én, kárpát-medencei társelnökei Gál Sándor kassai költő és Kántor Lajos, a Korunk főszerkesztője Kolozsvárott. Öt tankönyvet adtunk ki több ezer példányban, tananyagokat készítettünk, szórványban és kisebbségben élő magyar gyerekek számára
minden nyáron magyarországi oktatótáborokat szerveztünk, folyóiratot indítottunk
Nyelvünk és Kultúránk címmel, határokon túli társszervezeteinkkel együtt évente tucatnyi nyelv- és kultúravédő és -művelő szakmai találkozót szerveztünk, és nyolc nemzetközi konferenciát rendeztünk. A harmincéves jubileumi kilencedik konferenciát
2000. augusztus 10-14. között Marosvásárhelyre tervezzük összehívni.
E harmincéves munka egyik tapasztalata szerint a történelem azt igazolta, hogy érdemes volt ezt a programot kezdeményezni, szorgalmazni és fejleszteni akkor is, ha
a létfontosságú magyarságmegtartó ügy érdekében diktatúrákkal és ellenséges értetlenséggel kellett szembeszállni.

80

tiszatáj

A Szovjet-megszállta Magyarország kommunista egypártrendszere a diktatúra mindenkori érdekeinek próbált érvényt szerezni az anyanyelvi mozgalom életében is.
Nem volt könnyű dolga, mert az Anyanyelvi Konferencia nyugati állampolgárai fölött
nem volt hatásköre, így a nyugatiaknak nem kellett kompromisszumokat kötniük.
A magyar kormány legfeljebb az országba való beutazásukat tilthatta meg, de például
szólásszabadságukat már nem. A magyarországi ellenzéki értelmiséggel való rendszeres
találkozásaikat sem, és a honi szakemberekkel közösen készített tankönyvek, tananyagok, folyóiratpéldányok, közösen szervezett gyermeknyaraltató és tanárképző
tanfolyamok kommunista pártpropagandától való mentességét sem.
Élve a viszonylagos „diplomáciai immunitásukkal”, a nyugatiak közül többen állandó témaként hangoztatták a konferenciákon az akkor tabuként tiltott magyar sorskérdéseket, például a Kárpát-medence magyar kisebbségei elnyomottságát (és azt, hogy
az Anyanyelvi Konferenciákon való részvételük elengedhetetlen), az 1956-os forradalom tényeinek meghamisítását, a nemzeti függetlenség, szabadság, a demokrácia hiányát. A Konferencia eddig elkészült öt tankönyve és számos egyéb taneszköze pedig
nemcsak hogy propagandamentes, de pedagógiailag és módszertanilag modern és aktivizáló, kulturális „mikrokozmoszt” nyújt, példatárát a világ teljes magyar irodalmából
meríti és a Kádár-rendszer iránti elfogultsággal nemigen vádolható Kovács Imre 1980ban New Yorkban bekövetkezett halála előtt megjelentett írása szavai szerint fejezeteit
– „nemes, veretes hazafiság hatja át”.
Azt viszont érvényesíteni tudták a Kárpát-medence szovjetek ellenőrizte diktátorai,
hogy saját állampolgáraik nem vehettek részt szabadon az Anyanyelvi Konferencia
munkájában. Az 1977-es budapesti konferenciára ugyan – követelésünkre – már kaptak meghívót a szomszédos országok szakemberei közül is néhányan – és attól kezdve
egyesek el is jöhettek (az 1977-es, az 1981-es pécsi és az 1985-ös veszprémi konferencián
tizenketten előadóként is, mások csak titokban, „betévedt turistaként”), – de szabadon
először az 1989-es kecskeméti konferencián találkozhattunk csak egymással. Ekkor
– és együtt – indítottuk el azt a folyamatot is, amelynek eredménye a mozgalom 1992-es
esztergomi megújulása: függetlensége, demokratikus szervezete, érdekképviseleti, jogvédő feladatvállalása is lett.
A másik tapasztalat az, hogy az Anyanyelvi Konferencia modell, példa értékű.
Történelmében először a világ magyarságának most van egy olyan nemzetközi
műhelye, ahol a szétszakíttatásból, szétszórattatásból származó hátrányait valamelyest
ellensúlyozhatja. Összefoghatja, de legalábbis esetenként együttműködtetheti az oldott
kéve kalászait.
Köteteket, közvetítőket toborozhat és képezhet ki a kitántorgottak, a kitaszítottak,
az elszakítottak, az emigráltak, a kiszóródottak millióiból – olyan hűséges tolmácsokat, akik magyarságukat fontosnak tartják, akik magyar testvéreiket vállalni, támogatni akarják és tudják. Megsokszorozhatja ezáltal világszerte a hangját és szavát,
amellyel jogos helyet biztosíthat sorsának, valóságainak, szükségleteinek és akaratának
a világ népeinek tudatában.
E minta, e tapasztalatok átvétele, hasonló nemzetközi magyar programok létesítése, működtetése nemzeti érdek.
– Mi, akik ezeket a kérdéseket feltesszük, egyértelműen értéknek érezzük és valljuk a magyarságot. Nem nagyobb értéknek, mint bármely más nyelv és kultúra örökségét, de a mi
számunkra kedvesebbnek az által, hogy a mienk – mi neki adattunk és ő nekünk adatott.
Mit gondol ön a nemzeti érzésről, öntudatról? Idejét múlta? Vagy reneszánszát éli?

2000. június

81

Mint többek közt öntől is tudjuk, az Egyesült Államok példája bizonyítja, hogy a szinte
teljes gazdasági, politikai, sőt nyelvi integrálódás sem tünteti el a kisközösségeket, nem szünteti meg azok szükségét, jelentőségét az emberek életében. Lehet-e az életképes szigetmagyarság léte és létformája a megmaradás modellje az egész nemzet számára?
Czine Mihály nem csak tudós irodalomtörténész volt, hanem a magyar szigetvilág
peregrinus prófétája is, tartva, erősítve a nemzettudatot a nemzethűséget is világszerte
mindannyiunkban. Sosem mulasztotta el Adyt idézni: „A magyarság szükség és érték
az emberiség és az emberiség csillagokhoz vezető útja számára.”
Ennek a szükségnek, ennek az értéknek, a magyar kultúrának, a magyar nyelvnek,
a magyarságtudatnak a megtartása továbbra is felülmúlhatatlan, egyedi kincs birtokosává, emberségéhez is gazdag energiaforrás részesévé teszi a megtartót. És a megtartás,
a művelés, a következő nemzedékeknek való átadás jelenkori történelmünkben egyre
inkább elismert emberi jog kisebbségi, tehát sziget-helyzetben, szórványlétben is.
Nyelvhasználati jog, iskolafenntartási jog, a mindennapi életben önrendelkezési
jog, vagyis a kultúra, a közösségi sajátosság megtartásának joga. Nem ellenkezik ez a
jelenkori fejlődési irányzatokkal: a globalizálódással, az integrációval, az egyesüléssel?
Nem szeparatisták, szakadárok, szegregácionisták a koszovóiak, a kurdok, a baszkok,
a szlovákiak, kárpátaljai, romániai és délvidéki magyarok és vajon nem széthúzás,
destabilizáció és konfliktus okozói-e, ha kulturális jogokat, etnikai autonómiát követelnek?
Az ismeretlentől való félelem – és ennek egyik okozata: az ismeretlen gyűlölése –
gyakran arra a meggyőződésre juttatott közösségi vezetőket, hogy a társadalmi összefogás, együttműködés legjobb biztosítéka az uniformitás, a társadalmi integráció egyetlen hatásos módja a homogenizálás. A heterogenitást veszélyesnek tartották: mennél
eltérőbbek egymástól a társadalmat képező különböző csoportok, annál nagyobb az
esély az érdekellentétekre, a konfliktusokra, a diszintegrálódásra. Ezért többnemzetű,
több vallású, több etnikumú, több kultúrájú társadalmak, államok vezetői a múltban
gyakran arra törekedtek, hogy csökkentsék, megszüntessék a heterogenitást. Módszereik helyenként és időnként az asszimiláció erőszakolásától az etnocidiumig, a tömeges
deportálásoktól a genocídiumig terjedtek.
Egyesek szerint a nacionalizmus okozza a mássággal szembeni erőszakos türelmetlenséget, de ez a megjelölés félrevezető. A nacionalizmus egy nemzet szeretete, a nemzethez való tartozás intenzív tudata és érzése – szótári meghatározással: hűség a nemzethez, a nemzeti egység vagy függetlenség támogatása – a patrióta hazaszeretete konstruktív energiaforrás. Nem szeretet, hanem gyűlölet, nem nacionalizmus, hanem gyilkos erőszak, embertelen agresszió ölte tömegsírokba Katyn, Auschwitz, Törökország,
Mandzsúria, Ruanda, Srebrenica áldozatait.
A jelenkori tapasztalatok azt mutatják, hogy a nacionalizmus sok embercsoport
számára továbbra is fontos, jelentős kollektív tudati jelenség, a nemzeti szuverenitás,
a független nemzetállamiság pedig mozgósító program, közösségi törekvés, sorsdöntő
cél. Az Egyesült Nemzetek taglétszáma az elmúlt 10 év alatt 156-ról 185-re emelkedett.
Paradoxonnak tűnik, hogy közösségek nemzeti függetlenséget, önrendelkezést, kulturális autonómiát követelnek ugyanakkor, amikor nemzetközi integrációra aspirálnak,
például a NATO, az Európai Unió tagjai akarnak lenni.
A jelenkori nemzetközi fejlemények néhány tanulmányozója e látszólag ellentétes
törekvéseket kongruensnek, összeillőnek, sőt szükségszerűen egymást kiegészítőnek
tartja. Egyesek szerint a globalizálódás paradox módon még fontosabbá tette a kis

82

tiszatáj

nemzetek számára az önálló állammá válást, hogy segélyekért, forrásokért, befektetésért versenyezhessenek.
A nemzeti önrendelkezésre és a nemzetközi integrációra való egyidejű törekvés azt
a felismerést is megerősítette, hogy a különbözőség emberi jog, sőt, hogy értékek, és
nem szükségszerűen konfliktusok forrása.
Svájc, Finnország, Svédország és számos más példa is megerősíti azt a történelmi
tapasztalatot, miszerint igenis integrálhatók heterogén, multietnikus társadalmak is,
különbözőségeik, nemzeti kultúrájuk megtartásával is képesek és hajlandók tartós
együttműködésre egy-egy régió, ország, társadalom csoportjai, közösségei.
Az Egyesült Államok például egyre kevésbé érvényesíti „olvasztótégely” metaforával kifejezett korábbi asszimiláció – elvárásait, azt, hogy amerikaivá válva vesse el,
felejtse el mindenki az eredeti kultúrát. Egyre inkább a „mozaik” metafora használatos
az amerikai társadalom jellemzésére. Az amerikai kultúrát úgy tehetik magukévá egyre
többen, hogy közben megtartják, tovább művelik etnikai örökségüket. A megtartott
kulturális elemek sajátosságának megőrzése nemcsak megengedett, hanem fontos, sőt elengedhetetlen, mert nélküle nem egész a „gestalt”, nem is lehet teljes értékű kép a mozaik. Amerikai állami iskolák ezreiben folyik többnyelvű oktatás, a multikulturalizmus mind a hivatalos, mind a mindennapi élet egyre elfogadottabb része.
A kulturális jogok nemzetközi elismerése is egyre gyakoribb és egyre egyetemesebb
elvárásként nyilvánul meg.
Az Egyesült Nemzetek által elfogadott Emberi Jogok Egyetemes Nyilatkozata
1948-as deklarációja után negyvennyolc évvel az UNESCO védnökségével tanácskozó
Nyelvi Jogok Világkonferenciája 1996. június 6-án Barcelónában elfogadta és az ENSZhez is elfogadásra terjesztette be a Nyelvi Jogok Egyetemes Nyilatkozatát.
E dokumentum ötvenkét cikkelye elidegeníthetetlen emberi jognak nyilvánítja
mindenki számára saját anyanyelve magánszférában és nyilvánosan való használatát,
saját kultúrája megőrzését és fejlesztését, saját nyelve és kultúrája oktatását és a tömegtájékoztatási eszközökben való használatát, a kormányszervek és a társadalmi-gazdasági kapcsolatok terén való figyelembe részesülését.
A Nyilatkozatot az UNESCO eljuttatta összes tagállamainak kormányához, javasolta elfogadását az ENSZ szakosított szerveiben, majd közgyűlésén, és kezdeményezte
egy kormányközi értekezlet összehívását. A katalán parlament úgy döntött, hogy
a dokumentumot az Európa Parlament elé terjeszti. Ezekkel a lépésekkel megkezdődött
nemzetközi jogi érvényűvé válásának folyamata. (Teljes szövegét angolul lásd: „Universal Declaration of Linguistic Rights”, http://www.troc.es/mercator/dudl-gb.html;
magyarul: A Hét, 1996. 26., 27., 28., és Magyar Napló, 1996. október).
A Regionális vagy Kisebbségi Nyelvek Európai Kartáját – Strasbourg, 1992 – eddig
már húsz ország írta alá (lásd: „Más nyelven beszélnek”, HVG, 1999. augusztus 21., 39–40
old.) (A Karta magyar szövegét lásd: Pro Minoritate, Budapest, 1996. nyár, 106–118 old.).
Jelenkorunkban tehát nyilvánvalóan történelmi adottság is a magyarság tömbjei,
szigetvilága és szórványai számára az, hogy nemzeti kultúráját, nyelvét elismert jogként és méltányolt értékként őrizze, művelje, hagyományozza, tanítsa és terjessze.
E történeti esély és adottság így most kihívás és felelősség is.
Történelmünkben nagyszerű energiákat tudtunk mozgósítani a megsemmisítéssel,
a megszállással, a szétdarabolással, az elnyomással szembeni magyarságunk megtartása
érdekében.

2000. június

83

Jövőnk egyik nagy feladata most a globalizálódás, az információ-áradat, a világnyelvek, a világhatalmi és világkereskedelmi stílusok homogenizáló erőltetése, az integrálódások asszimiláló hatása közegében is sikeres magyarság-megmaradás módozatainak kidolgozása.
Nemcsak magunk megtartásáért, hanem egymás támogatása küldetésszerű folytatásáért is. Vagyis ne csak kincsként adjuk át külföldön a magyarságot a következő nemzedékeknek, hanem segítséget igénylő nemzetrészeink, nemzettársaink jövőjét jobbító
programként is. Küldetésként, misszióként! Szeretettel és kötelességérzettel vállalt feladatként.
Az „emelkedő nemzetté” forrott magyarság szolidaritása némi nyereséggé tudta
tenni a tragikus számú 56-os kimenekülők okozta emberveszteséget a nyugati világban.
Történelme során a magyarságnak talán soha nem volt még olyan létszámú önkéntes
és hatásos külképviselete, mint most. Feladat és felelősség is most az, hogy a nyugati
magyarság jelenlegi külképviseleti készségét még jobbá, hatásosabbá tegyük, és hogy
időben meghosszabbítsuk, utánpótlást is biztosítva.
Két- és többnyelvű többkultúrájú magyar szigeteink világszerte értékes, eredményes mintákat alkottak és működtetnek e küldetéses magyar megmaradás érdekében.
Legtöbbjük kész a legsikeresebb módszereik megosztására.
Jövőnk a tét, hogy hogyan élünk e nemzetközi magyar adottság értékeivel a határok feletti, a „magasban” is megtartó hazában.
A mi nemzedékünk kötelessége az, hogy átadjuk ezeket a módszereket, a „bűv-igéket”, „titkainkat” amiket „szabad mezőkön” összeszedtünk, mindazoknak, akiket most
más vasfüggönyök és „új tatárhadak” nem ölnek, nem ijesztenek.
A következő nemzedékeknek a jobb magyar jövő iránti felelőssége pedig az, hogy
„tanulják a messzehangzó példát”, „új hont fürkészve” lépjenek be a „varázskörbe”, új
„kufárhadakkal” szemben is tanulják meg „a szókat”, öltsék magukra a „varázsinget”,
hogy megmaradjon „hazánk a magasban”.

84

tiszatáj

BALLA D. KÁROLY

Ki marad le a luxushajóról
avagy van-e nemzetstratégiánk?
Kocsiút az éjszakában

Minden egész eltörött.
Ady

Amikor – jó évvel ezelőtt – azt hallottam a Híradóban, hogy a magyar Külügyminisztérium kebelén belül ad hoc bizottság alakult, amelynek feladata az lesz, hogy
összehangolja Magyarország európai integrációjával és a határon túli magyarság helyzetével kapcsolatos álláspontokat, elégedetten csettintettem: végre, hiszen, mint köztudott, kétszer ad, aki gyorsan ad hoc. Ám, ami a gyorsaságot illeti, már akkor súlyosak
voltak a kétségeim: nem késett-e el máris ezzel az intézkedéssel a magyar vezetés,
s nem akkor – négy-öt éve – kellett volna erre a problémakörre komolyabban odafigyelni, amikor az első aggodalmak megfogalmazódtak (éppen a határon túli magyarok részéről), másrészt meg azért tartottam az ügyet aggályosnak, mert ezúttal nem
egy hegedűt meg egy brácsát kell összehangolni, hanem egy limuzin gyorsuló száguldását kell összeegyeztetni a kátyúkon bukdácsoló kivilágítatlan szekér döcögésével.
Ráadásul pontosan tudható, hogy a limuzin utasai roppant sietnek, mert mielőbb el
kell érniük a 2002-es kilométerkőig (ahonnan már állítólag felszállhatnak a luxushajóra), így alig hihető, hogy a szekérrel vagy azok néhány utasával vesződni fognak,
főleg, ha esetleg kiderül, hogy a szekeret irányító kocsis talán nem is ugyanabba az
irányba hajtja a lovakat, mint amerre a limuzin igyekszik.
Így aztán félő, hogy az összehangolási kísérlet újabb disszonanciákat eredményez.
Azon a szekéren ugyanis sokféle utas ül, s nem kétséges, hogy a többség miféle hangnemű szólamokba kezdene, ha egyesekre például érvényessé válna a „kettős utas” intézménye, vagy kiderülne róluk, hogy bár szekéren ülnek, mégis limuzin-ülés van az
ülepük alatt. Illetve, másrészről, ama luxushajón győzelmi fanfárok helyett nem vészharangok kongatásával fogadják-e majd a bejelentést, hogy a végre megérkező limuzinnak nem is annyi az utasa, mint ahányan benne ülnek, hanem néhány leszakadt
atyafi még döcög valahol az áramszünetes éjszakában egy rozoga társzekéren, felettébb
gyanús társaságban.
Félretéve most már a „Kocsiút az éjszakában” szimbolikáját, szögezzük le: a magyarság több országba szakadtságának kedvezőtlen következményei közül az egyik
legsúlyosabbikkal kell szembenéznünk akkor, amikor azt vizsgáljuk, milyen fejleményeket von maga után Magyarország betagolódása az európai katonai és politikai-gazdasági tömbökbe, miközben tényként kezelendő, hogy az elszakadt magyar nemzetrészeket magukban foglaló országok közül ezzel a csatlakozással egyik sincs szinkronban. A környező államok többsége, ha kisebb- nagyobb fáziskéséssel is, valószínűleg
belátható időn belül maga is az integráltak közé fog tartozni, ám Magyarországnak
akad olyan szomszéda is, amelynek erre a legkisebb esélye sincs.

2000. június

85

Talán érthető, hogy ezen országok egyikének állampolgáraként sajátos nézőpontból tekintek azokra a problémákra, amelyekkel a magyarságnak szembesülnie kell
a harmadik évezred fordulóján.
A válságból kitekintve
Magyarország európai integrációjának a kérdését a nemzet részeként értelmezett
kárpátaljai magyarság kiszolgáltatott helyzetének kontextusába helyezve szeretném
megvizsgálni.
Eközben tényként kezelt kiindulási pontom az, hogy a kárpátaljai magyarság helyzete válságosra fordult. Lélekszáma csökken1, értelmisége kivándorol, a szülőföldjükön
maradók döntő többsége pedig vegetálásra kényszerül: az Ukrajnában kialakult súlyos
gazdasági krízis közepette permanens létbizonytalanságban küzd fennmaradásáért. Az
etnikai határok elmosódásával és a szociális kiszolgáltatottsággal egyenes arányban
mázolódik el az itt élő magyarok nemzeti arculata, vész el identitástudata.2
E pozícióvesztésnek három fő okát látom:
Először is az ukrán törvényekben biztosított egyéni és kollektív nemzetiségi jogok
gyakorlása úgyszólván lehetetlenné vált az állandósult pénzhiány, a roppant kedvezőtlen gazdasági viszonyok miatt (például: működhetnek magyar iskolák, de télen nincs
bennük fűtés, a pedagógusok még éhbérnyi fizetésüket sem kapják meg; sorra bezárnak
a művelődési házak, községi klubok, könyvtárak; a magyarság-szervezetek fenntarthatósága, a lap- és könyvkiadás, a színház, a rendezvények lebonyolíthatósága – mind
a magyarországi támogatásoknak van kiszolgáltatva; egyre csökkennek a termelési mutatók, mind nagyobb az energiahiány; stb. – ezek persze országos, és nem „magyar
gondok”, de a kis létszámú kisebbség felmorzsolódását felgyorsítják, mert a nemzeti
értékek megőrzésére, a jogok gyakorlására egyszerűen nincs mód). Tegyük ehhez még
hozzá, hogy Ukrajna nemzetiségi politikájában is visszarendeződés tapasztalható: míg
megalakulása után a fiatal állam meglehetős toleranciával viseltetett a kisebbségek
iránt, addig mára senki számára sem lehet kétséges, hogy a vezető körök nemzetállamban gondolkodnak, amikor pl. az új nyelvtörvény vagy az új oktatási koncepció tervezetét társadalmi vitára alkalmasnak találták.
Másodszor: nem állnak a helyzet magaslatán az ugyancsak alapvető hiányokkal
küzdő nemzetiségi érdekvédelmi szervezetek sem: lelkesedésből ma már senki nem
végez kisebbségi többletmunkát, így szervezeteink nem ritkán a közösség érdekeinek
szolgálata elé helyezik önnön érdekeik védelmezését, s tevékenységük nagyobb hányadát mára saját legitimitásuk igazolására és kialakított működési kereteik (székház,
iroda, gépkocsi, fizetett státusok stb.) fenntartására fordítják; erre pedig csak akkor
nyílik módjuk, ha a „magyar ügy” mind több területét uralják, s igyekeznek a Magyarországról érkező támogatások újraelosztásának jogát mindinkább kisajátítani.
Harmadik helyen említeném a határon túli (így kárpátaljai) magyarság és az anyaország viszonyának rendezetlenségét, ellentmondásosságát, amely nem hogy megoldódni nem látszik, hanem Magyarország európai integrációja következtében még paradoxálisabbá válik.
1
2

A statisztikai adatokat feldolgozó legújabb munkák közül ajánlom többek között Csernicskó István: A magyar nyelv Ukrajnában (Kárpátalján) c. könyvét (Budapest, 1998).
E jelenségekkel részletekbe menően foglalkoztam Kisebbségi áramszünet a schengeni fal tövében c. tanulmányomban (Magyar Napló, 1999/szeptember)

86

tiszatáj

Mert miről is van szó?
A kárpátaljai magyarságnak sorozatosan csalódnia kellett anyaországában: itt talán
elegendő az annak idején jókora port kavart, az itt élők részéről fájdalmasan megélt,
még az Antall-kormány által megkötött államközi alapszerződésre utalni (amelynek
passzusai közé iktatták a területi igényekről való végleges lemondást, s ennek ellentételezéseként még az ukrajnai magyar kisebbség autonómiára való jogát sem sikerült az
okmányban rögzíteni) vagy arra, hogy a hivatalos Magyarország illetékesei többször is
hangoztatták a kettős állampolgárság kizárását (itt sietve hozzáteszem, hogy ezt Ukrajna alkotmánya amúgy is lehetetlenné tenné), ugyanakkor még senki sem tudta
megnyugtatóan és világosan – a frázisokon túl, konkrét elképzeléseket is vázolva –
elmondani, hogy az európai tömbökbe csatlakozó Magyarország részéről bevezetendő
idegenrendészeti szigorításokat (pl. vízumkényszer, magas biztosítási összegek, jogkorlátozások a munkavállalás területén stb.) hogyan lehet összeegyeztetni a határon túli,
így kárpátaljai magyarság érdekeivel és igényeivel; miként lehet majd különbséget
tenni az eleve potenciális bűnözőnek vagy legalábbis nem kívánatos elemnek tekintett
ukrán állampolgár, illetve az anyaországával fizikai kapcsolattartásra törekvő ukrajnai
magyar ember között; ha ilyen különbségtételre nincs mód (illetve, ha lenne is, ez
a különbségtétel az eredetivel azonos fajsúlyú problémákat vetne fel), nos, akkor a határon való átkelés és a Magyarországon-lét minden „ukrán” számára egyformán szankcionálttá – és anyagilag kedvezőtlenné, csak a jómódúak számára elérhetővé – válik,
s így nehéz elképzelni, mik is lennének azok a sokat hangoztatott előnyök.
Épp ezért a kárpátaljai magyarság válságát nem enyhíti, hanem tovább súlyosbítja
annak tudatosulása a lakosság körében, hogy néhány éven belül Csap és Záhony között húzódik majd Európa legáthidalhatatlanabb tektonikus vonala. Hiába hangzik el
oly gyakran felelős nyilatkozók szájából az, hogy Magyarország EU-csatlakozása a határon túli magyarság számára is előnyökkel jár, mert az anekdotabeli Pista bácsinak,
aki eddig hat államban élt már anélkül, hogy kimozdult volna Munkácsról, nos, neki
még senki nem magyarázta el, melyek is lennének ezek az előnyök. Ő csak azt tapasztalja, hogy ha Magyarországra utazik, akkor az ukrán határon még magyarnak számít,
aki rosszul beszéli az államnyelvet, ám mire átér a Tisza-hídon, csodálatos módon
átváltozik és a magyar határon már ukránnak tekintik; útlevele – és nem anyanyelve –
alapján ítéli meg nem csupán vámos és rendőr, hanem minden hatóság és hivatal. Akit
hivatalosan ma is idegenként, turistaként kezel anyaországa, s aki azt is tudja, milyen
tortúra ma ukrán állampolgárnak Nyugatra kijutni, az hiheti-e, hogy néhány éven
belül nem ugyanez vár-e rá akkor, ha csupán az „övéihez” siet.
Ismerjük persze a hangoztatott szólamokat, amelyek közül az első az, hogy a NATOtag és EU-tag Magyarország nemzetközi tekintélyét latba vetve majd sokkal hatékonyabban léphet fel érdekeinkben. Nos, az ilyen előnyökkel való kecsegtetés meglehetős nyugtalanságot kelt. Egyfelől a balkáni háború tanulságai számunkra inkább riasztóak, semmint biztonságérzetet keltőek, mert valahogy nem fér a fejünkbe, miként
szolgálhatta a bombázás a vajdasági magyarok érdekeit, ha egyszer őket is bombázták
(nemrégiben – a háború befejezése óta először – sikerült vajdasági írókollégáimmal
találkozni; megerősítették azt, amit hasonló cipőben járó kisebbségiként sejtettem: az
egész bombázást – és abban Magyarország részvételét – gyalázatos dolognak tartják,
mert az igazság lovagjainak képében fellépők a lakosságot büntették meg a vezetőik
által elkövetett gaztettekért). Másfelől a hol megújuló, hol el-elcsituló szlovákiai és
romániai magyarellenes állampolitikával szemben, úgy tűnik, a Nyugat – és annak

2000. június

87

részeként Magyarország – tökéletesen tehetetlen. E kettő egybevetése nagyjából azt
jelenti, hogy a csatlakozott anyaország addig nem képes határon túli kisebbségeit megvédeni, amíg népirtás nem történik az adott országban; ha ez megtörténik, akkor pedig
úgy védi őket, hogy az ő városaikra is bombát szór.
Az előnyökkel való másik kecsegtetés azt hangsúlyozza, hogy a már integrálódott
Magyarország eredményesen szorgalmazhatja a magyar lakossággal rendelkező szomszédos országok tagfelvételét. Ám esetünkben e kijelentésnek sincs valóságtartalma:
Ukrajna (vagy akár Szerbia) EU-tagsága igen merész utópia, s ha sok-sok évtized múlva
– szorgos szorgalmazások révén – reálissá is válhatna, addigra minden bizonnyal megoldódik a kárpátaljai magyarság problémája – az érintett addigra megszűnik szerves
népcsoportként létezni. Ezért a szomszédos országok csatlakozására való hivatkozás
Kárpátalja vonatkozásában csak illúziókeltésre alkalmas, arra, hogy a rövid távon bizonyosan megmutatkozó negatívumokat elfedje.
Ugyane szempontból azt hinni is illúzió, hogy Magyarország (sajátos nemzetiségi
beágyazottsága okán) kivételességet, különös elbírálást, halasztást, egyes EU-törvények
érvényességének a felfüggesztését – úgynevezett derogációkat – kérhet és kaphat az EUtól. Ugyan ilyesmire a jogalapok is meglennének, de Magyarországnak szerintem derogál derogációkat kérni, mert minta-csatlakozó szeretne lenni és semmi olyat nem kíván
tenni, amivel kockáztatná vagy legalábbis késleltetné felvételét. Magyarország a mielőbbi csatlakozás érdekében minden fizikailag teljesíthető követelményt és elvárást
teljesíteni fog, sőt, ahogy a magyar mentalitást ismerjük: igyekszik majd túlteljesíteni
őket. (Lásd Magyarország NATO-túlbuzgóságát.)
Mindezzel együtt könnyű belátni: Magyarország számára az európai csatlakozás
létkérdés, s valószínűleg nincs más választása, mint az integrálódás; ugyanakkor ideje
lenne hivatalos körökben is kijelenteni, hogy ez esetben az államérdek nem rendelhető
alá a határon túli magyarság érdekeinek, azaz nem várható el egy tízmilliós országtól,
hogy egy idegen állam döcögő szekerén vergődő százötven ezer kárpátaljai magyar
miatt lemaradjon a luxushajóról.
Van a kérdésnek erkölcsi, érzelmi vonatkozása is. Csak aki saját bőrén tapasztalta,
az a megmondhatója, milyen ambivalens érzés, milyen skizofrén állapot kárpátaljai
magyarként határt átszelni, Magyarországon tartózkodni, netán valamit elintézni,
hivatalos ügybe keveredni. Hosszasan sorolhatók lennének a példák, amelyek kisebbik
része azt igazolná, milyen felemelő érzés magyarnak lenni a magyarok között, „otthon” lenni a magyarságban, milyen jó tapasztalni a segítőkészséget, szolidaritást; a példák nagyobbik része azonban azt mutatná be, milyen elutasítást, hátrányos megkülönböztetést, nem ritkán megaláztatást kell elszenvednie annak, aki ugyan magyar nemzetiségű, de útlevele szerint ukrán állampolgár. Ez a negatív tapasztalat csak növekedni
fog a határőrizet erősödésével és az idegenrendészeti szabályok szigorodásával.
Mindez még kiszolgáltatottabbá teszi a kárpátaljai magyarságot, annak szinte minden rétegét. Nem titok, hogy ezrek, talán tízezrek élnek ma abból, hogy a határon kis
motyójukat átcsempészve piacolnak (ezt nem jókedvükben teszik, hanem más megélhetési lehetőség hiányában), igen jelentős a Magyarországon hivatalosan vagy illegálisan munkát vállalók száma, s az értelmiségi elit számára is egzisztenciális kérdés az
anyaországgal való rendszeres kapcsolattartás (magyarországi ösztöndíjak, meghívások,
résztvétel a nemzeti művelődés vérkeringésében, publikációs és kutatási lehetőségek
stb.). Ha ezek az adottságok megszűnnek vagy korlátozódnak, anyagilag kedvezőtlenné válnak – az újabb érvágást jelentene.

88

tiszatáj

Végül még egy szempont.
Köztudott, hogy a kárpátaljai magyarság körében immár évek óta tartó újabb kivándorlási hullám észlelhető. Ennek ugyan első és legfőbb oka az ukrajnai létfeltételek
hiánya, ám emellett az áttelepülési hullám felívelésének másik kiváltója Magyarország
közelgő EU-csatlakozása. Magyarok sokaságának végső elhatározásában igenis szerepet
játszik az a körülmény, hogy belátták: néhány év múlva itt húzódik majd Európa
szűrője, mérhetetlenül nehezebbé válik a kapcsolattartás, és akkor áttelepülni úgyszólván lehetetlen lesz. Ezért hát a dolog nem halogatható tovább. Persze nem állítható,
hogy az EU-csatlakozás elmaradása vagy a kettős állampolgárság intézményének bevezetése megállítaná a migrációt, de valószínű, hogy sokak azért döntenek a lakhelyváltoztatás mellett, mert nem szeretnének annak a civilizációs szakadéknak a rossz
oldalán maradni, amelyet ma még át tudnak ugrani.
Hogy mi lenne a megoldás?
Annak esélye, hogy Ukrajna belátható időn belül jóléti jogállammá és így az EU
számára szalonképessé válik, elhanyagolhatóan csekély. Ugyanígy fölösleges lenne Kelet-Közép-Európa politikai térképének számunkra kedvező átrajzolhatóságában bízni.
Illúzió azt hinni, hogy a kárpátaljai magyarság a jelen viszonyok közepette megerősödhet, gyarapodásnak indulhat (vagy akár csak nem sorvad-romlik tovább). Légvárat épít
az is, aki azt hiszi, hogy az európai orientációt vett anyaország és a széleken leszakadó
perem-magyarság viszonya mindenki számára megnyugtató módon rendezhető.
A helyzet rossz, de reménytelen.
Némi javulást egy átgondolt nemzetstratégia következetes érvényesítésétől várhatnánk. De:
Van-e nemzetstratégiánk?
Független és kételkedő, talán némi cinizmussal is beoltott kárpátaljai magyarként
én úgy látom: ilyen stratégiával e percben nem rendelkezünk.
Az egymást váltó magyar kormányok kapkodnak, mint a matató ménkű. Megválasztásakor Antall József tizenöt millió magyar miniszterelnökének mondta magát,
Horn Gyula beérte tíz és fél millióval (számítsunk átlagot?), Orbán Viktor pedig kijelentette, amit nélküle nem tudtunk volna, hogy a nemzet határai nem esnek egybe az
országhatárokkal. Az Antall-kormány nagy érdeme, hogy állampolitikai szintre emelte
a határon túli magyarság kérdését, de önmaga gesztusától meghatódva érzelmi szinten
kezelte a problémát, és a gyakorlatban sok-sok baklövést követett el. A Horn-kabinet
kitalálta a három prioritás abszurdumát (tudvalevő: a prioritás épp attól az, hogy csak
egy van belőle), és érzelmi elfogódottság nélkül követte el és állandósította ugyanazokat a hibákat. Az Orbán-kormány még nem döntötte el, hogy ez ügyben pragmatikus
kíván-e lenni vagy emocionális, de a határon túli magyarság kezelésének ellentmondásaiban nincs különösebb változás: a nyilatkozatok és a cselekvések nagyjából ugyanazoknak a legó-elemeknek a variálásából épülnek immár tíz esztendeje. Mint korábban, most is más elemek váltakoznak a szavakban, és másokat illeszt egymáshoz a gyakorlat. Miközben azt halljuk, hogy az anyaország fokozott felelősséget vállal a határon
túli magyar közösségekért és maximálisan figyelembe veszi érdekeiket, aközben semmi
sem változik – például – a tekintetben, hogy a kárpátaljai magyar ember Magyarországon továbbra is turistának számít, s hogy vámos, határőr, rendőr minden további nélkül „leukránozza”. Miközben állandóan elhangzik, hogy Magyarország a határon túli

2000. június

89

magyarok helyben maradásában érdekelt, aközben egyrészt intenzíven folyik az agyelszívás (az anyaország láthatóan a kárpátaljai fiatalok magyarországi tanulásának támogatását preferálja az otthon maradók továbbtanulásának támogatásával szemben),
másrészt a „helyben maradást” a hatóságok úgy értelmezik, hogy akadályozzák-lassítják a kárpátaljai magyarok beutazását az országba, s hogy az idegenrendészeti törvények alkalmazásában nincsenek tekintettel magyar nemzetiségükre.
Azaz: hiányzik az a nemzetstratégiánk, amely megoldotta volna, de az is, amely
legalább terveket dolgozott volna ki a probléma megoldásra: hogyan lehet a „határon
túli magyar” státust kiemelni a „turista”, a „devizakülföldi”, az „idegen” fogalomköréből. A határozottságot, amellyel a magyar politikai vezetés elveti a kettős állampolgárság lehetőségét, a határon túli magyarság negatív üzenetként értelmezi, amelyet nem
enyhít, nem tesz elfogadhatóvá valamilyen más státus kilátásba helyezése. Ez a kérdés
Magyarország EU-csatlakozásával különösen élessé válik: a vízumkényszer farkasa már
a kertek alatt jár. (Közbevetőleg: Szlovákia törvényt hozott a „határon túli szlovákok”
státusáról, amelynek köszönhetően az érintettek – anyaországukban tartózkodva –
közel ugyanazokkal a jogokkal rendelkeznek, mint a szlovák állampolgárok.)3
Nincs olyan nemzetstratégiánk sem, amely életképes elképzeléseket tartalmazna
a tekintetben: hogyan kell – és hogyan lehet – a magyar nemzeti kibontakozás érdekében felhasználni azt a „hátrányt”, hogy minden harmadik magyar ember a határokon
túl él, azaz hogyan lehetne ebből az akár vélt, akár valódi hendikepből erényt, előnyt
kovácsolni. A határon túliakat – Kárpátalja esetében legalábbis ez a tapasztalatom – az
anyaország nem „használja” közvetítőként az ukrán nemzet és állam felé, nem aknázza
ki nyelvismeretüket, nincs szüksége tapasztalatukra. Az itt működő nemzetiségi intézményeket, sok évtizedes tapasztalattal rendelkező értelmiségieket gyakran még
formálisan sem vonják be sem a politikai, sem a szakmai tárgyalásokba – ám utólag
mégis számítanak egyetértésükre.
Végül nem hogy nemzetstratégiánk nincsen arra vonatkozólag, hanem hivatalos
körökben még felvetni sem hallottam, hogy Magyarország lakosságának ijesztő demográfiai mutatóit és a határon túli magyarság problematikáját együttesen lehetne vizsgálni. Talán ezt a témát sem kellene kínosan kerülni, tabunak tekinteni. Hiszen – akár
tudomásul vesszük, akár nem – a határon túli magyarság e szempontból a magyarországi magyar lakosság emberanyag-tartalékának és genetikai rezervoárjának tekinthető. Aligha szolgálja az összmagyar nemzeti érdekeket e kérdés szemérmes agyonhallgatása, miközben egyrészt: a) az anyaország lakossága ijesztő mértékben fogy;
b) a fogyás a magyar nemzetiségű lakosság körében a legnagyobb; s eközben másrészt:
c) a határon túli magyarok fokozatosan beolvadnak a szomszédos országok többségi
nemzetébe; d) a határon túli magyarok jelentős rétegei szülőföldjükön emberhez méltatlan körülmények közt vegetálnak.
Magam sem hiszem, hogy Magyarország a környező országok magyarságának betelepítésével oldhatná meg egyszer s mindenkorra népesedési problémáit, mint ahogy
azt sem: ez a határon túliak gondjainak is legjobb áthidalása lenne. Ám határozottan az
a véleményem, hogy a „helyben maradásban” való érdekeltség túlhangsúlyozása ilyen
3

Ezen írás befejezése után érkeztek az első hírek arról, hogy a magyar kormányzat részéről
felmerült a határon túli magyarság jogi státusának megalkotására vonatkozó szándék. Jobb
későn, mint soha. Nagy kérdés, hogy mikor lesz ebből – ha lesz egyáltalán – törvény, és hogyan lehet majd a gyakorlatban érvényesíteni.

90

tiszatáj

körülmények között legalább is nem indokolt, mint ahogy a fenti tendenciák – a), b)
c), d) – erősödése közepette az is furcsállható, miért állítanak a magyarországi hatóságok a környező országokból áttelepülni szándékozó magyarok elé évről évre áthághatatlanabb akadályokat. Bármilyen hihetetlen: egy kínai piaci árus ma könnyebben és
gyorsabban kaphat tartózkodási vagy letelepedési engedélyt Magyarországon, mint egy
kárpátaljai magyar mérnök vagy tanár.4
Szükség lenne tehát egy olyan nemzetstratégiára, amely abból indul ki, hogy a határon túli magyar kisebbségek Magyarország számára nem tehertételt (pl. a szomszédos országokkal való tárgyalásokban), nem hátrányt (pl. az európai csatlakozásnál),
nem nyűgöt és kiadási tételt (a támogatásoknál), nem elutasítandó bevándorlókat (az
áttelepülők esetében), hanem előnyt, értéket, érvényesíthető többletet jelentenek.
Ehhez persze nem csupán szemléletváltásra lenne szükség, hanem a mindennapi gyakorlat megváltoztatására is.
És minderre természetesen csak akkor mutatkozna igazi esély, ha az anyaország
ebbéli szándéka párosulna a kisebbségek egyetértésével és alkalmasságával. Ám – kell-e
mondanunk – e tekintetben is sok a hiányosság, az ellentmondás, az anomália.
Az első probléma a következőkben ragadható meg: Magyarország nem ismeri megfelelő mélységében a határon túli magyar közösségeket. Ennek több oka is van. A első
nyilván az, hogy a sok évtizedes elzártság akadályozta a kommunikációt. A második:
az elmúlt tíz esztendőben egyik fél sem törekedett megfelelő mértékben a hiteles információk beszerzésére, illetve továbbítására. Magyarország különböző körei egyrészt
a saját illúzióik („ott élnek az igazi magyarok”) vagy előítéleteik („ott már csak elfajzott magyarok élnek”) beigazolódása felé torzították a valóságot, másrészt saját belpolitikai érdekeiknek megfelelően állították be a kisebbségek szükségleteit (lásd például a Duna TV teljes problematikáját vagy azokat a vitákat, amelyek olykor a kisebbségi vezetők és a magyarországi politikai élet képviselői közt robbannak ki). A határon
túli kisebbségek szervezetei pedig, hasonlóan, saját érdekeiknek, leghatékonyabb önigazolásuknak megfelelően traktálták az általuk képviseltek helyzetét, problémáit: így
például gyors és nagyobb támogatást remélve nem ritkán túldramatizáltak eseményeket, máskor pedig saját érdemüknek tudtak be hatósági intézkedéseket, engedményeket. Az anyaország hivatalos körei csak ezen szervezetek révén tájékozódtak a kisebbségekről, fenntartás nélkül – kényelmességből – elfogadták az általuk mondottakat,
leírtakat. Természetesen lehetetlen a szervezetlen lakosság minden tagjának kikérni
a (külön)véleményét, ám nagy hiba lemondani a független értelmiségiek tájékoztatásáról
(erre Kárpátalja esetén alig-alig tudok példákat), vagy arról, hogy magyarországi független szakemberek a helyszínre utazva, ott hosszabb időt eltöltve tanulmányoznák
a helyzetet (erre sem tudok példát).
Az ismerethiány következménye, hogy az anyaországnak nincs reális képe a kisebbségek lehetőségeiről és képességeiről. Hivatalos, e témában érdekelt körökben sem
tudják felmérni, mely feladatok azok, amelyek nem szorulnak támogatásra (vagy azért,
mert megoldásuk lehetséges önerőből, vagy azért, mert eleve nem szolgálnak jó célt),
melyhez szükséges Magyarország támogatása – és melyik az, amit teljes egészében át
kell vállalni. Így aztán a magam részéről a kisebbségekkel való eredményes együttműködés másik akadályának az elhibázott (vagy legalábbis ellentmondásos) támogatási
4

A kérdésről számos – itt fel nem sorolható – tapasztalattal rendelkezem közvetlen baráti és
családi körömből.

2000. június

91

rendszert tekintem. Az ezek megítélésében és felhasználásában mutatkozó anomáliák
bemutatása külön tanulmány tárgyát képezhetnék. Erre nem térek ki, sommás véleményem azonban az, hogy egyrészt senki sem vitatja: ezeknek a támogatásoknak felbecsülhetetlen jelentőségük van az anyanyelvű oktatás és művelődés fenntartásának
szempontjából, másrészt azonban morális szempontból ezek a juttatások mérhetetlen
rombolást okoztak, megosztották a magyarságot, állandó klientúrát hoztak létre, kimunkálták a kedvezményezettek arroganciáját, ugyanakkor ösztönözték a látszateredmények létrejöttét és a koldusmentalitás kialakulását. A most már menetrendszerűen
érkező támogatások a kárpátaljai magyar szervezetek és intézmények vezetőiben (egyben a támogatások haszonélvezőiben) egy tökéletesen torz, egészségtelen szemléletet
alakítottak ki, az általuk képviselt (lefedett!) területen – szerintem – csökkentette a vitalitást, a kreativitást, a probléma-megoldási készséget, az önzetlen „kisebbségi többletmunkára” való hajlandóságot. A támogatási rendszerben nem érvényesül a teljesítmény- és minőségelvűség, hanem a látszateredmények dominálnak: a támogatottak
szorgalmasan építik a kárpátaljai magyar Potemkin-falut. Eltorzultak az arányok, eltorzult a gondolkodásmód, jó ideje már a farok csóválja a kutyát: a kérdést már senki
sem úgy teszi fel: mit kellene tenni, hanem így: mihez lehetne pénzt szerezni. Egy
rendezvényt már nem azért tartanak meg, mert arra valóban szükség van, hanem mert
annak idején megpályázták, s kaptak is rá pénzt, most meg már közeledik az elszámolási határidő, hát gyorsan el kell költeni a támogatást – hogy lehessen újat kérni.
Ezáltal a kisebbségek – egészüket tekintve – egyre alkalmatlanabbakká válnak az
érdemi együttműködésre (miközben szervezeteik egyre nagyobb profizmussal sajátítják ki a „magyar ügy” egészét, s ragadják magukhoz a támogatásokat, illetve szerzik
meg a támogatások újraelosztására szóló felhatalmazást), már rég nem akarnak partnerek lenni. Csak kapni szeretnének, és végképp megfeledkezni látszanak arról, hogy
kivételes helyzetükben adhatnának is, hisz olyan értékkel rendelkeznek, amely nagyságrendekkel felülmúlja a viszonzás nélkül kapott adományokat. Senki sem akad, aki
tudatosítaná bennük: felbecsülhetetlen helyzeti tőke birtokosai ők, egyedüli kiváltságuk
lehetne, hogy ezt kamatoztassák, ha Magyarország végre felismerné, mily égető szüksége van erre a tőkére, s ha a kisebbségi szervezetek nem az aprópénzre váltásában
lennének érdekeltek.
A kisebbségben élők kiváltságos helyzetének a széleskörű fel- és elismerése lehetne
az alapja annak, hogy Magyarország nemzetstratégiájában méltó helyére kerüljön a határon túli magyarság.
Ez valóban érdekeinket szolgáló előrelépés lenne.
Addig is minden marad a régiben, „nemzeti arculatunk” groteszk fintorba torzul,
amikor azon tűnődünk, addig sem nyújtózkodó fázó lábunkra vajon az állampolgárság
lyukas zokniját vagy az anyaország távolodó, rövid takaróját húzzuk-e rá először.
Ungvár, 1999. szept.-okt.

92

tiszatáj

BEKE GYÖRGY

Emelt fõvel
Magyarságkép a románoknál? Románságkép nálunk? Alighanem ezeknek a tükröknek az „újracsiszolásával” kellene kezdődnie minden kéznyújtásnak, ha lelki mélységekben és gondolati magasságokban akarjuk a „történelmi kibékülést”, nem taktikázó diplomaták tárgyalóasztalánál, kényszerűen megkötött, nagyhatalmi nyomásra
létrejött alapszerződésekkel. Béke ugyanis csak lélekben születik, és előfeltétele a kölcsönös megismerés, méghozzá történelmi arányokban és szociológiai alapossággal.
Egymagában ez sem oldhatja fel a feszültségeket vagy nem mindegyiket a megalapozott vagy mesterségesen keltett ellentétek közül, de hiszen még a családi élet sem örökös idill; ha valaki így képzeli el a társas emberi együttlétet, az vagy képmutató vagy
reménytelenül gyáva ahhoz, hogy szembenézzen a valósággal.
Ezt a tényt, a kölcsönös megismerést, amely már-már kontinentális arányokat ölt
„Európa kapujában”, eddig is emlegettük Erdélyben, a diktatúra „szelídebb” időszakaiban. Szinte minden alkalommal kizárólag a román nép és az erdélyi magyar kisebbség
kapcsolataira szűkítve le, nem a két nemzet viszonyára alapozva, miként ezt természetesnek találjuk ma, és természetes lett volna akkor is. Csakhogy a román pártdiktatúra
– e vonatkozásban tovább folytatva az 1945 előtti nacionalista kurzusok hagyományait –
eleve nem ismerte el a népek, nemzetiségek, népcsoportok egyenlőségét az ország határain belül. A kisebbségi magyarságot eltiltották saját történelmétől, ehelyett a román
nacionalizmus történelmi mítoszait erőszakolták rá az iskolákban, a sajtóban, a szellemi életben.
Cinikusabb román írók azzal indokolták ezt az eljárást – a lelkiismeretesebbek önmaguk előtt is –, hogy a románoknak ugyanilyen sorsuk volt a magyar főhatalom
alatt. Ki lapozta fel például a négyéves észak-erdélyi „magyar világ” idején megjelent
kolozsvári román napilap, a Tribuna Ardealului gyűjteményét, pedig ebben érdekes
nyomokat találni e vonatkozásban. Így 1941. március 9-én George Dancus, a kulturális
rovat vezetője ilyen címmel érkezett: Dacizmul în literatura (Dacizmus az irodalomban.) Ebben a dákóromán eredetmítosz legfőbb képviselőit idézte meg. Nyomatékosításképpen közreadta George Cosbuc versét, amely a dákóromán folytonosság jegyében
fogant:
Az élet úgyse jó neked,
Ha nem kedvedre élheted!
Csak nem tűrne nyakad igát,
Mit egy hóhér nép vetne rád?
(Decebál beszéde a néphez. Szabó Magda fordítása)

A vers kelte: 1896. Kell-e magyarázni, hogy a költő nem a római hódítókban látott
„hóhér népet” – holott Decebal dák vezér velük vívott élet-halál harcot –, hanem a magyarokban? De magyar tannyelvű iskolákban, magyar újságokban a diktatúra idején
Árpád nevét is tilos volt kimondani, leírni, a magyar honfoglalás „betörés” volt az ősi
román földre, a honfoglalók pedig ázsiai barbár hódítók!

2000. június

93

Természetes, hogy ilyen viszonyok között torz szemlélet, hamis érzelemvilág alakult ki mind a románokban, mind a magyarokban. Többségiekben a fölény, a gőg,
ami a jogosnak tartott uralkodási vágyat, kisebbségiekben a megalázkodás vagy lefojtott düh, a kisebbrendűségi érzést plántálta el. Legtöbbször szinte észrevétlenül vagy
pedig – hamis ösztönnel – önvédelemnek képzelve az udvarias önfeláldást, a „rugalmas” alkalmazkodást.
Javíthatta volna-e a románság magyarságképét a szépirodalom, amely fordításban
évtizedeken át bő csatornákon áramlott a két nemzet között? Történelmünkben nem
volt példa ilyen irányú, tervezett, államilag ösztönzött, megkövetelt, egyben támogatott kulturális cserére, mint a magyar–román közös könyvkiadási egyezmény. Úgy
sommázhatjuk, hogy a klasszikus és kortárs román irodalom minden értékes műve
– kivéve a cenzúrától tiltottakat – megszólalt magyarul, méghozzá többségük igen jó
tolmácsolásban. Fontosnak tartott „időszerű munkák” is, felső sugallatra, eljutottak
a magyar olvasókhoz. Méghozzá nemcsak az erdélyiekhez és anyaországiakhoz, de
a felvidéki magyarokhoz is. A magyar nyelv közvetítésével a román irodalom otthonossá vált az egész Kárpát-medencében. A román irodalom magyar fogadtatásáról Domokos Sámuel budapesti egyetemi tanár két kötetet is közreadott, egyik az 1831 és
1960 között magyarra fordított román művek bibliográfiája, másik az 1961 és 1970
közötti évtized lustrája. Az első kötet 911 nyomtatott oldal terjedelmű, a második 876
oldalas. Vagyis tíz év fordítói termése majdnem annyi volt, mint 1960 előtt 129 esztendőé. Sajnálatos, hogy a román irodalom magyar bibliográfiája azóta sem folytatódik. Pedig, tudtommal, Domokos Sámuel tovább cédulázott.
Kiadásra került, a Kriterionnál, a Magyar irodalom románul, 1983-ban. Időben lényegében ugyanazt a szakaszt dolgozta fel, mint a két Domokos-bibliográfia. Csakhogy Réthy Andor és Váczy Leona könyvészete elfért 1064 nyomtatott oldalon! Vajon a magyar irodalom lefordításra méltó össztermése 140 év alatt feleannyi volt, mint
a román irodalomé? Eltűnődhetünk azon, hogy Tamási Áron (1897–1966) életművéből 1970-ig egyetlen önálló kötet sem jelent meg románul, csupán egy tízoldalas írás
(Test és lélek) 1939-ben a Gand Románesc folyóiratban. Pedig Ion Chinezu irodalomtörténész és műfordító 1930-ban megjelent erdélyi magyar irodalomtörténetében
(Aspecte din literatura maghiaro ardeleana) méltóképpen foglalkozott Tamási írásművészetével. Valamivel több szerencséje volt e vonatkozásban Nyírő Józsefnek (1889–
1953), akinek Isten igájában című regénye eljutott a román olvasókhoz E. Daianu
fordításában, 1933-ban – az eseményt a kolozsvári Ellenzék vezércikkben üdvözölte –,
és még előbb szerepelt Nyírő a Ioan Lupu szerkesztette és fordította, az erdélyi magyar elbeszélőket bemutató 1929-es antológiában (Poverstitori unguri ardeleni); ennek
az előszavát a nagy román regényíró, Liviu Rebreanu jegyezte. Érdekes a névsor azokról, akiket az akkori román irodalom az erdélyiek legfontosabb prózaíróinak tekintett: Benedek Elek, Berde Mária, Gyallay Domokos, Kaczér Illés, Ligeti Ernő, Nagy
Dániel, Nyírő József, Sipos Domokos és Tabéry Géza. Egy-két kivételtől eltekintve,
kiállták az irodalomtörténet próbáját is.
Ha húsz évvel később jelenik meg ez az antológia… Nem, egyáltalán nem jelenhetett volna meg: egyazon kötetben erdélyiek és anyaországiak? A magyar irodalom románul egyszerűen kettőbe tépte a magyar irodalmat, egyik részét anyaországinak minősítették, másikat az erdélyinek, jól elhatárolva őket egymástól. Ez árulkodott legjobban, hogy a magyar–román kulturális és közös könyvkiadási egyezmények árnyékában
milyen szándékokat érvényesített – a kulturális életben szokatlan durvasággal – Buka-

94

tiszatáj

rest. Olyan esetben, ha egy magyar író, költő pályája ide vagy oda átlépte a trianoni
határt, azt önkényesen valamelyik csoportba sorozták, a másikban meg sem említették. Így tépték ketté Ady Endre, Áprily Lajos, Jékely Zoltán, Benedek Elek s annyi
más erdélyi születésű vagy pályájával Erdélyhez kötődő alkotó életművét. Szegény
Adynak igazán gondolnia kellett volna arra, hogy ha már a Partiumban született és
Nagyváradon indult, akkor ne folytassa pályáját Debrecenben és Budapesten, mert
egykor majd határt húznak az Ér partján!
Nem véletlen „szétválasztás” volt ez a bibliográfiában. Ez a szempont érvényesült
abban a négykötetes antológiában is, amely a magyar irodalmat volt hivatva bemutatni, a kezdetektől nagyjából, a második világháborúig. A válogatást Lőrinczi
László, Majtényi Erik és Szász János végezte, a Világirodalmi Kiadó gondozta, 1965 és
1969 között. A felülről megparancsolt szerkesztési elv kirekesztette a huszadik század
magyar irodalmából az erdélyieket; hiányoznak olyan jellegzetes írók, mint Tamási
Áron, Nyírő József, Dsida Jenő, nem is beszélve Reményik Sándorról. Kaphatott-e
ezekből a kötetekből a román olvasó megbízható képet az erdélyi magyarság hangulatáról, érzelemvilágáról, gondolkodásáról – éppen a Trianont követő időkből?
Érdemes egy pillantást vetni arra is, hogy kikkel kezdődik a magyar irodalom román antológiája? A népköltészet fejezete után, az első név: Apáti Ferenc, az 1500-as
évek elején élt költő. Bornemissza Péter a XVI. század második felébe visz vissza.
Helyet kapott Moldovai Mihály énekszerző, szintén a XVI. századból. Itt megállhatunk
egy szusszanásra. Ha már a vándor énekmondó a régi magyar irodalmat képviseli a román olvasó előtt, akkor ugyan hol maradt Pázmány Péter, a XVI. század végéről,
a XVII. század elejéről? Hát a régebbi, még régebbi magyar irodalom, amely nélkül
csonka és félszeg irodalmunk valóságos költészete? Miért maradt ki a XIII. század
végéről az Ómagyar Mária-siralom, a legrégibb magyar vers, illetve versfordítás, üde,
modernül ható alliterációjával: „Világ világa / Virágnak virága!” Milyen okból mellőztetett a magyar humanizmus nagy korszaka, Vitéz János, Panus Pannonius ott, ahol
vándorénekesünk ilyen piedesztálra emeltetett?
Feleletet egy másik antológiában találunk, illetve ennek alapján következtethetünk
ki. Négy évvel korábban elindult egy másik sorozat – dicséretes módon –, A román
irodalom kis tükre (1961–1964). Két kiváló filológus állította össze: a román Mihai
Gafita és a magyar Lőrinczi László. A csodálatos népköltészeti alkotások után, a régi
román irodalom itt csakugyan a legelején, Varlaam és Dosoftei metropolitákkal kezdődik, a XVII. században. E krónikásokat követően, az első verses műveket románul
a XVIII. században szerezték; Ion Budai-Deleanu írta a Cigányiászt, Ienochita, Vazarescu négysoros himnuszát az anyanyelvhez.
El lehetett volna-e tűrni, hogy a „betolakodó”, barbár magyarok első költeményét
öt évszázaddal előbb írták, mint az „őslakos” románokét, akik ugyebár, a latin kultúra
igazi örökösei?
Árulkodik A román irodalom kis tükre a magyar irodalmat, a nemzetet széttépő
szemlélet érvényesüléséről is. Jól szemügyre vehető, hogy a Mihai Beniuc aláírását
viselő előszót utólag kicserélték a kötetben. A magyarázatot az első mondat adja meg:
„A román irodalom kis tükre első kötetének megjelenését úgy kell üdvözölnünk, mint
fontos lépést a Román Népköztársaságban együtt élő román nép és a nemzeti kisebbségek kölcsönös megismerésének és a felszabadulás óta folyton mélyülő és erősödő
testvériségének útján.” Őrzöm azt a példányt, amelyből kitépték az eredeti előszót
(a könyv néhány hétig raktáron állt). Ez a szöveg a román és a magyar nép, két nemzet,

2000. június

95

két irodalom szellemi kapcsolatairól, kölcsönös megismeréséről szólt. Hiába volt Mihail
Beniuc a Romániai Írószövetség elnöke – egyik legfontosabb román költő, Petőfi, Ady,
József Attila lefordítója – a pártcenzúra nem engedett, az előszót ki kellett cserélni.
Írtuk pedig az 1961. esztendőt. Még négy év volt hátra Ceausescu trónralépéséig, de
már ő érvényesítette a saját – vagy az egész pártvezetés? – felfogását a nemzetek, népek,
irodalmak „egyenlőségéről”. Mikor a román nyelv erőszakolása mindenek fölött álló
kötelességgé lett, és a magyar lapokat, főleg az ifjúsági kiadványokat ennek az „eszmének” a népszerűsítésére kötelezték, Bajor Andor, a tiszta lelkű és zseniális tollú író
a Napsugár gyermeklapban, a maga bűbájos, látszatra naiv módján cikket közölt arról,
hogy milyen szép dolog is, ha megtanuljuk egymás nyelvét, magyarok a románt, románok a magyart. Ceausescu felhördült, mikor jelentették ezt neki, és Bajor Andort
személyesen dobatta ki a Napsugártól, amelynek 1957-es indulásától munkatársa volt,
Asztalos Istvánnal, Fodor Sándorral az alapítója. A jövendő diktátor cinikusan meg is
indokolta lépését: „A proletár internacionalizmus nem azt kéri, hogy a románok tanuljanak meg magyarul, hanem azt, de mindenképpen, hogy a magyarok tanulják meg
a nagy román nép nyelvét, ismerjék meg eredetiben a kultúráját. Másként nem érvényesülhetnek a szocialista Romániában!”
Még a helyi, kolozsvári pártvezérek is túlzásnak találták Bajor büntetését, és „átmentették” az Irodalmi Kiadóhoz.
Így érkeztünk el az 1989 előtti magyar–román szellemi kapcsolatok mélypontjához,
ahhoz a hamis, koncepciós vitához – inkább sztálini per volt! – amit a román párthatalom indított a Köpeczi Béla akadémikus munkaközössége által kidolgozott, 1986-ban
megjelent háromkötetes Erdély története ellen. A torzulás és torzítás iszonyú példája!
Noha a maga módján eléggé „szelíd” tanulmánygyűjtemény óvakodott a román „érzékenység” megsértésétől, a magyar tudománynak végre vállalkoznia kellett – szigorú
tények alapján – az évtizedek óta folyó román történelemhamisítás mítoszaira. A magyarországi történészek ugyan 1986 előtt is sok vitás részletkérdést tisztáztak, és minden esetben heves válasz érkezett Bukarestből, akkor még hivatásos történészek aláírásával. A magyar álláspont egésze azonban soha nem ismert felbőszülést váltott ki
Ceausescu udvarában. Az Erdély története ellen mozgósították az egész propagandagépezetet. A történészekkel együtt, akik megadták a hangot, a „kórus” magyar kutatókból, aktivistákból, szerkesztőkből állott, akik kész kottát kaptak a kezükbe. Színét
sem látták a köteteknek, amelyeket a legdurvább szavakkal kellett elítélniük. Hiszen
a határon a román vámosok jobban vadászták az Erdély történetét, mint a kábítószercsempészeket. A szépirodalmi lapok sem mentesültek a gyalázkodó cikkek közlésétől.
Miként fogadta ezt a heves támadást az erdélyi magyarság? Legjobban megmutatta
magatartását az a kiszemelt felszólaló, akinek a Magyar Nemzetiségű Román Dolgozók Tanácsában – akkor már hivatalosan „magyar nemzetiségű románok” lettek az
erdélyi magyarok – kellett volna felolvasnia a tőle lélekben idegen szöveget, ő azonban
inkább öngyilkos lett, minthogy árulójává váljék nemzetének és az igazságnak.
És hány barátságot gyilkolt meg Ceausescu parancsa! Írók, művészek, tanárok, értelmiségiek és munkások személyes kapcsolatait zavarta meg. Leginkább meglepő volt
Titus Popovici neves író nyilatkozata, hiszen őt addig a barátunknak tudtuk. Elsőnek
és egyedül szólt például Az idegen című regényében, még 1955-ben, a Maniu-gárdák
1944-es szárazajtai tömeggyilkosságáról. Popovici máig fájó tüskét hagyott minden
magyarok lelkében. Az ő szövegét nem kellett másoknak megírniuk, tudatlan pártaktivistáknak. A történelmi igazság nevében a legképtelenebb rágalmakat szórta szét

96

tiszatáj

a magyar történelemről. A román nép eredendő humanizmusa nevében köpte szembe
a másik népet, a vérig alázott, keresztre feszített magyarságot. Aki csak írt erről később, 1989 után – mikor már lehetett – mind felemlegette árulását, amit Petőfi Sándorral szemben követett el. Nemcsak román barátainak emlegette szívesen a magyar költőt, miként Domokos Géza emlékeztet erre, de írásba is adta, 1972-es Tolmács nélkül
című interjúkötetem számára: „Beteges gyermek voltam, s lázas, álmatlan éjszakáimon
anyám Eminescu versei mellett, Petőfi-verseket olvasott fel nekem. Ezeknek a lángoló
szellemeknek a sorsa sokáig foglalkoztatott engem…” Másfél évtized múlva a „lángoló
szellemből” irredenta magyar lett, románellenes Petőfy, a gőgös nacionalizmus, mármár törzsi szemlélet megtestesítője, aki a „magyarok Istenére” esküdteti népét, vagyis
még Istent is kisajátítja magának. „Különös »rádöbbenés ez«, Titusz! – jegyezte fel
naplójában, 1987. április 1-jén Sütő András. – Aggasztó is, hogy a magad fejétől nem
jöttél rá, miszerint a »Magyarok Istene«, a pogány magyarság idejéből örökölt fogalom, a költő szóhasználatában már úgy jelent Istent, ahogy Zeusz az ókori görögöknél,
vagy Jupiter a rómaiaknál: egy meghaladott korszak emléke, metafora: történelmi sors
és jelkép, fátum, büntetés egyrészt, remény és fölemelkedés másrészt. Mindig nagyra
becsült intellektuális képességeidet erősen rövid gyeplőre fogtad, Titusz, amikor nyelvünk metaforikus fogalmából a világszabadság eszméjét istenítő Petőfi Sándor sovén
szemléletét »kihüvelyezted«. Azt már nem is kérdem: miért írsz Petőfy-t és Babics-ot?
Utolsó találkozásunk idején még jól tudtad, melyik hogy írta a nevét. Mit szólnál
hozzá, ha én azt írnám: Eminesco? Caragialescu?”, (Heródes napjai, 1994.)
Domokos Géza láthatóan hinni szeretné, hogy a Petőfy – a következetes névelírás –
üzenet volt: jelzése annak, hogy Titus Popovici kényszer alatt írta meg a maga szövegét. (Nikita rosszkedvei, Helikon, 1999. október 10.) Titus Popovicinak, a rendszer
kegyeltjének is csak annyira telt a lehetőségéből – bátorságából –, hogy térden állva
lázadjon? És Sütő András csak titkos naplójának írhatta meg az eredetileg nyílt levélnek szánt üzenetet egykori barátjához, Titus Popovicihoz? Mert „nyílt levélként ki
fogja közölni?” Aligha kell ennél vádlóbb bizonyíték arra, hogy a diktatúra a szellemet, így a kölcsönös megismerés és tisztelet eszméjét és gyakorlatát is halálos szorításba fogta?!
Különösnek tűnhetik, amit most mondok. A megfélemlítő hadjáratnak „haszna” is
volt az erdélyi magyarság körében. A Bukarestben kelt „válaszok” ugyanis először
árulták el nyíltan, hogy mik is az igazi ütközési pontok a magyar és román történészi
álláspontok között: a dákóromán elmélet, az Erdélyi Fejedelemség jellege, a 48-as szabadságharc, a kiegyezés, Trianon. Világossá vált az is, hogy a nyolcvanas évek második
felében milyen álláspontot képviselt a budapesti tudományosság az erdélyi történelem
vitatott kérdéseiről? Az anyaországi vélemény ugyanis valamiképpen mindig leképződött az erdélyi magyarság történelemfelfogásában is. Jó példám van erre. Valamikor,
a hatvanas években, mikor Csomakőrösön és a szomszédos Kovásznán szobrokat akartak állítani Csoma Sándornak – ma már állnak a szobrok –, a körzeti propagandatitkár, magyar ember, botrányt csapott: hogyan merészelnek kultuszt űzni egy angol
imperialista ügynökből? Ugyan, honnan vette a képtelen baromságot a magyar ügyekben egyébként érzékeny és segítőkész vidéki pártaktivista?
Kubassek János dr. 1999-es Csoma-könyvében (A Himalája magyar vándora) említi
a nagy nyelvész Érden álló szobrának a történetét is. Antal Károly műve még a negyvenes években készült el, de akkor nem állították fel. Az ötvenes évek elején Ligeti
Lajos akadémikus, orientalista tapogatózva megkérdezte Révai Józseftől, a magyar

2000. június

97

kulturális élet akkori mindenható urától, hogy nem avathatnák-e fel végre Csoma
Sándor hányódó szobrát? A pártvezető művelt ember volt, még toleráns is egybenmásban, a népi írókról szinte-szinte elfogadhatóan nyilatkozott 1942-ben Moszkvában
írt könyvében (Népiesség, demokrácia, szocializmus – Kállai Gyula neve alatt). A „felvilágosult” pártvezér így felelt:
– Kétségtelen tény, hogy Kőrösi Csoma nagy tudós volt, amit nem lehet vitatni.
A származásával sincs baj, mert osztályhelyzetét tekintve szegényparaszti környezetből
került ki. Az azonban már gondot jelent, hogy erdélyi, s ez okot adhat a nemkívánatos
nacionalizmusra. A legnagyobb probléma azonban az, hogy Kőrösi Csoma tibeti–angol
szótárát az Ázsiában gyarmatosító angolok megbízásából készítette el. Ezért őt a brit
imperializmus ügynökének kell tekinteni, és ezért nem kaphat szobrot.
Révai véleménye nem jelent meg soha, de a népi érintkezés hajszálgyökerein eljutott Kovásznára is.
Még különösebbnek tűnhetik, hogy az Erdély története körül lefolytatott hivatalos
román rágalom-hadjárat a román értelmiségieket is segítette a tájékozódásban. Csak
éppen ellenkező előjellel, mint ahogy a román pártvezetés szerette volna. Közvetve
ebből a vitából ismerték meg a magyar tudományosság álláspontját, ami nagyrészt
megegyezett a nemzetközi történettudomány nézeteivel. A román értelmiség ugyanis
még jobban el volt zárva a világ korszerű eszmeáramlataitól, mint a hajszálgyökereken
Budapesttel mégiscsak érintkező erdélyi magyarok. Hozzájuk egyedül a Szabad Európa Rádió román adásai jutottak el, de ezek a műsorok – eléggé rendszeres hallgatójukként állíthatom – az erdélyi magyarság sorsát illetően nem mutattak túlságos megértést és rokonszenvet.
Persze, kérdés az is, hogy egy nemzetek sorához szóló „nemzetközi” rádióadó,
amely nyilván mindenkor a fenntartó érdekeit tartja szem előtt, alkalmas-e közvetíteni
a népek között a felfakadó ellentétek elsimításában? Példa lehet az 1990. március 19-i
marosvásárhelyi magyarpogrom, Sütő András majdnemhogy meggyilkolása, amit
a müncheni rádió lényegében eljelentéktelenített, Tőkés László nyilatkozatát nem is
sugározta, amiért a püspök Bush elnöknél tiltakozott. (Borbándi Gyula: Magyarok az
Angol Kertben. A Szabad Európa Rádió története, 1996.) Egyébként egy rádióállomás
– még ha olyan elterjedt körben hat is – nem pótolhatja az irodalmak szerepét egymás
megismerésében. A lelkek békéjét csak az írói szavak munkálhatják. Márpedig éppen
most, 1989 után, lényegében megszűntek a kölcsönös fordítások. A „globalizáció” legnagyobb dicsőségére, csak néha-néha érkezik el egy mai román mű a magyar olvasókhoz és viszont!
Hézagos és bizonytalan ismereteink vannak arról a jégzajlásszerű folyamatról, amit
egy bukaresti történészprofesszor, Lucian Boia kötete indított el a román közvéleményben: Történelem és mítosz a román köztudatban. A Bukarestben élő, a román
történészek világában kiválóan tájékozódó Demény Lajos professzornak köszönhetjük, hogy ha szűk körben is, de magyarul aránylag gyorsan ismertté vált Boia könyve,
amely 1996-ban jelent meg, magyar fordításban 1999-ben Romániában. A román történészeknek szakítaniuk kell a nemzeti öndicsőítés és kizárólagosság mítoszaival, amelyeknek a gyökerei a XIX. századba nyúlnak vissza, majd a pártdiktatúra, különösen
Ceausescu korszaka egyetlen üdvözítő tanná emelt, nemzetárulássá átkozva az 1945
előtt még jelentkező realista, kritikus önszemléletet. Erre a következtetésre jut a most
56 éves, nyugati tanulmányutakat tett román történész, aki készséggel felülbírálta saját,
korábbi nézeteit is. Szembefordul a román történelmi mítoszok megtévesztő, zsák-

98

tiszatáj

utcás, a mai Európa uralkodó áramlataitól mindenképpen idegen jellegével. (Demény
Lajos: Kísérlet a román történelmi mítoszok tárgyilagos vizsgálatára. Tiszatáj, 1999.
március.) „Igaz, hogy maga sem szabadul Erdély=román ország mítoszától, de már
nem hallgatja el az egység-mítosz képtelenségeit. Az eső nem eshetett példának okáért
a Bánságban, csak Románia délnyugati tájain.” A Ceausescu-uralom kétségbeesett erőfeszítéseket tett a „román egység” hangsúlyozására mindenben, s ennek érdekében
száműzni kívánta az ezeréves vagy még régebbi földrajzi megnevezéseket is.
Lucian Boia 1998-ban újabb tanulmányt közölt, Játék a múlttal címmel, s ebben talán az eddiginél is nagyobb hangsúlyt kap az „Erdély-mítosz” megítélése. Erről is
Demény Lajostól értesülhetünk (Még egyszer a román történelmi mítoszokról. A Hét,
1999. november 4.). Magyarok számára is reményt ad a román történelmi mítoszok
lebontása, mert a lelki kibékülést készítheti elő. Ugyanakkor a bukaresti professzor
szemléletében felleljük a román hódítási törekvés régi nyomait, mégpedig a modern
geopolitika képében. Szerinte a román egységet „ideális határok” foglalják magukban:
keleten a Dnyeszter, Nyugaton a Tisza, délen a Fekete-tenger és a Duna. Riasztóan
csengenek a fülünkben Eminescu szavai: „A Dnyesztertől a Tiszáig”. Területszerző álmaiban a múlt századi költő a Tisza forrásvidékére gondolt-e, amely egy kis szakaszon
valóban a románság északi nyelvi határa. A román diplomácia számára a „költői álom”
elérendő cél lett, tárgyalások témája, katonai szerződések, háború okozója. Az 1916-os
bukaresti titkos szerződésben az antant hatalmak Romániának ígérték az egész Tiszántúlt, s csak a hadiszerencse változása mentette meg ezt a magyar vidéket. Boia professzor geopolitikája eszünkbe idézi, amire az antant urai nem figyeltek. Román győzelem esetén Romániáé lett volna Békés megye, mai lakossága 422 ezer lélek, SzabolcsSzatmár, 584 ezer lakossal, Hajdú-Bihar, itt csak Debrecen kapott volna kegyelmet,
550 ezer lélek, Szolnok megye kétharmada esik a Tiszántúlra, majdnem 300 ezer és
Csongrád több mint a fele, 230 ezer fővel. Ha leszámítjuk a 200 ezer fős Debrecent, akkor is nagyjából 1 millió 900 ezer lakost érintett volna az elcsatolás, olyan területen,
ahol a román nemzetiségűek nem nagyon érik el a 20 ezer főt, vagyis az egy százalékot.
Mi volt a szerencsés hadi esemény, ami ezt a tervet meghiúsította? Az Erdélybe
1916-ban betörő román csapatok veresége, majd az ezt követően megkötött fegyverszünet és béke. Ezáltal Románia megszegte a titkos bukaresti szerződést, mert az előírta, hogy nem köthet békét semmi szín alatt a központi hatalmakkal.
Vajon milyen geopolitika jegyében szabad „felújítani” a hamis állítást, hogy a Tisza
a román etnikai határ nyugaton? A békét építő szándéknak nem kellene számolnia
a Trianonban mégiscsak Magyarországnál maradt lakosság érzéseivel? Mivel ennek a lakosságnak eszébe jut megkérdezni: vajon mi lett volna Szeged, Békéscsaba, Nyíregyháza sorsa az eltelt 80 évben? Ami Kolozsváré, Marosvásárhelyé, Nagyváradé!
Zsákutca ez a „geopolitikai” riasztgatás is, akárcsak a történelmi mítoszok. Pedig
Boia professzor felismerte, hogy „az egységes Európában csak kisebbségek lesznek,
egyik nemzet sem lesz többségi, ami megköveteli, hogy a kisebbség-többség viszonyát
mostantól új szempontoknak megfelelően tegyük vizsgálódásaink tárgyává.” Roppant
fontos, hogy kimondta: véget kell vetni, nyilván Romániában, a belső asszimilálásnak.
Tisztában van azzal is, hogy térségünkben két európai civilizáció él egymás mellett
(Erdélyben keveredve), a nyugati és a keleti kereszténység világa, amelyeket – tapasztalhatjuk – egyáltalán nem könnyű összebékíteni. Felveti a kérdést, hogy vajon miként
lehet egyensúlyba hozni megannyi történelmet és nem ritkán egymásnak ellentmondó
nemzeti örökségeket? Az igazi európai történelem, amelyben „az összes európaiak

2000. június

99

magukra találnak, és amely senkit sem fosztana meg önazonosságától, semmivel sem
lesz könnyebb kísérlet, mint magának a közös Európának a felépítése” (Játék a múlttal).
Mintha Ady verseit hallanók, egy évszázadnyi mélységből! A magyar progresszió –
maradjunk meg a szokásos elnevezésnél – a századforduló táján vívta meg a maga harcát történelmi téveszméinkkel, mítoszainkkal és a belőlük fakadó öncsalással, amely az
első világháború végzetét hozta reánk. A Holnaposok, illetve a Nyugat irodalmi forradalma, zászlaján Ady nevével, a Huszadik Század, az új utakat kereső társadalomtudomány alakította ki a reális magyar önszemléletet – még akkor is, ha egyben-másban túl csonkára faragta a hazaszeretet, a nemzeti hűség eszményét –, amely kibírhatóvá tette a kibírhatatlant is, a trianoni traumát. Enélkül semmilyen kapaszkodónk
nem maradt volna a jövőbe. Alapjaiban hatékony ma is, noha figyelnünk kell arra,
hogy a mai fiatal erdélyi magyar írónemzedék elutasítja a sommás romantikát: „Dunának, Oltnak egy a hangja”. Az elmúlt évtizedek romániai kisebbségi viszonyainak
kiábrándító valósága után, idillinek találja ezt a látásmódot, hiszen sorsdöntő történelmi fordulókon csak óhaj volt, nem valóság soha, hogy „magyar, oláh, szláv bánat /
Mindigre egy bánat marad.” De hiszen Ady is, a Magyar jakobinus dala előtt három
évvel, megírta Erdélyt féltő, Erdélyt elsirató gyászbeszédét: Ismeretlen Korvin-kódex
margójára. A verset és a publicisztikát aligha lehet elválasztani egymástól.
Időben majdnem ugyanakkor zajlott le, talán előbb is valamivel, a reális önszemlélet és a mítoszteremtő nemzeti romantika küzdelme a román szellemi életben. A balkáni életstílust maró gúnnyal kipellengérező drámaíró, Ion Luca Caragiale és a nemzeti eszményt mindenek fölé helyező, a heveny antiszemitizmusig eljutó legnagyobb
román lirikus, Mihai Eminescu – egyébként személyes barátok – képviselték a két
végletet. A harcot Caragiale elveszítette, lényegében emigrációban halt meg, 1912-ben,
Berlinben.
Ezt a küzdelmet folytatná, egészen más körülmények között, más fegyverzettel,
Lucian Boia? A román tudomány és irodalom hosszú évtizedeken át „az önkényuralmi
és idegengyűlölő sugallatú nacionalista mítoszokat”, az öndicsőítést, a nemzeti kizárólagosságot tekintette eszményének, amit a pártdiktatúra még inkább primitív történelemszemléletté torzított. Demény Lajosnak igaza van, hogy férfibátorságot követel
meg mindezzel szembeszállni, az 1989 után még fékevesztettebbé vált, szélsőséges,
támadó ideológiát megcáfolni, legyőzni.
Erdély magyarságát, nemkülönben az egész magyar nemzetet létében, jövőjében
érinti Lucian Boia új nemzetszemléletének remélt győzelme. Éppen ezért támadhat
a kérdésünk: vajon lehet-e ugyanazokkal az eszközökkel, gondolatokkal, taktikával
fogadni a gyűlölet mítoszaitól megtisztított új román ideológiát, mint amellyel a pártállam idején kétmilliós erdélyi magyar közösség megpróbálta védelmezni önmagát?
Miért ne tekinthetnénk vissza mondjuk, az erdélyi románok 1918 előtt vívott közéleti harcaira, akár azért, hogy példát keressünk a mára? Ennek a politizálásnak a lényegét Iuliu Maniu (1873–1953) pályafutása érzékeltetheti hitelesen. Mit sem változtat
ezen az erdélyi magyaroknak okozott keserűségek, az 1944. augusztusi fordulat után
a székelyeket gyilkoló Olteanu-féle gárda gyászos emléke, a félelemkeltés, a hisztéria
máig kísértő szelleme. Most arra figyelhetünk, hogy Maniu miként védelmezte, kisebbségi politikusként népét. Tizenhat politikusi éve esett kisebbségi időkre: a Román
Nemzeti Párt alelnöke, illetve 1906-tól parlamenti képviselő a budapesti országházban.
Egyik legtekintélyesebb közéleti személyiség, akit 1944 után a kommunista párt legfőbb ellenségének tekintett: 1947-ben, 75 évesen életfogytig tartó börtönre ítélték,

100

tiszatáj

majd halála után máig ismeretlen tömegsírba temették. Alakját, érthető módon idealizálva, a Kereszténydemokrata Nemzeti Parasztpárt mai jelképének tekinti. Eddigi,
legalaposabb életrajzát Apostol Stan írta meg: Iuliu Maniu. Nacionalizmus és demokrácia. Egy nagy román életrajza, 1997, Bukarest. Egy magyar szerzőpáros munkája is jó
eligazító, Bárdi Nándor és Wéber Péter tanulmánya a Limes 1998. évi 4. számában.
Mindezekből minket most a kisebbségpolitikus szemlélete és tevékenysége érdekel.
E vonatkozásban Maniut mindig a rugalmasság és a következetesség jellemezte.
Amíg nem látott reális esélyt az erdélyi román törekvések érvényesítésére – egyesülés
az anyaországgal –, addig a bécsi udvarban keresett támaszt a magyar állam ellen. De
a történelmi magyar állam iránt is lojálisnak mutatta magát, egészen az 1918-as összeomlásig: akkor ő jelentette ki Aradon, Jászi Oszkár, a Károlyi-kormány nemzetiségi
minisztere előtt, hogy immár egyetlen megoldást lát: a teljes elszakadást Magyarországtól. Ismét változott viszonyok között, az 1940-es bécsi döntés után a lakosságcserében vélte az erdélyi kérdés megoldásának lehetőségét; erre az elképzelésre több
ízben visszatért. De az 1944. augusztusi fordulatot követően, ő búcsúztatta Bukarestben az Észak-Erdélybe induló önkénteseket, ama bizonyos Olteanu-gárdát, és őt kereshetjük a pártjához tartozó északerdélyi kormánybiztos, Ionel Pop mögött, aki az
erdélyi magyarság kiűzésének elképzelését vetette fel.
Maniu a magyar parlamentben, az 1906-os költségvetési vitában nem követelte
ugyan Erdély autonómiáját, mert a viszonyok nem nyújtottak erre lehetőséget, de
nyíltan hangsúlyozta, hogy az önrendelkezés jogáról egyáltalán nem kívánnak lemondani! Hatalmas energiával védelmezte a román diákok anyanyelvű oktatását. „Önök
talán amúgy is nagyon sokszor olvashatták, hallották is, rossz néven is vették tőlünk,
románoktól, hogy mi a román kultúrának az emlőin akarjuk legalább részben a mi
intellektuális és érzelmi világunkat fejleszteni” – mondta egyik parlamenti beszédében.
Ha mondanivalóját Deák Ferenc szavaival fejezhette ki a legjobban, akkor a „haza
bölcsét” idézte; máskor báró Eötvös Józsefet: „Uraim, egy szabadságra törő népet
elnyomni ideig-óráig lehet, de megsemmisíteni soha.”
Politikai taktikázásból sem tett soha engedményt román népe kárára, még kevésbé
alapvető elveiben. Nem magyar politikát folytatott a románok körében, hanem román
politikát a magyar közéleti palettán.
Ez az alapállás örök meghatározója egy kisebbségi politikusnak. Trianon után a közéleti szerepet vállaló erdélyi magyar írók, jogászok, papok, újságírók ugyanígy: magyar
politikát vittek a román közegben. A közvélemény akkor el sem fogadott volna más
magatartást, csak olyant, ami a magyar közösség önbecsülését, létérdekeit, hagyományait tükrözte. Az emelt fő politikáját. Egy ezer éven át szabad, önsorsát meghatározó
közösség vergődött a kisebbségi elnyomatás alatt, de egy pillanatig sem tartotta magát
– kevesebb lélekszáma miatt – kisebbrendűnek. Kós Károlyról, Jakabffy Elemérről,
Balogh Arturról, Bethlen György grófról vagy az „ifjú törökökről”, Mikó Imréékről
el sem lehetett volna képzelni a tudatos önfeláldozást, lélekcsonkítást!
Majd 1945 után válik a kisebbségi létből kisebbrendűségi érzés. Szemlér Ferenc,
a költő és lapszerkesztő ismeri fel elsők között az erdélyi magyar társadalom testén ezt
a riasztó tünetet. Küzdelem a kisebbségi életérzés ellen – ezt adta vezércikke címének
az általa szerkesztett brassói Népi Egységben (1946. április 21.) Az erdélyi magyarságban
a tételesen meghirdetett jogegyenlőség méltóságérzetét kívánta felkelteni. Annak ellenére, hogy ezek a jogok nagyon bizonytalanok voltak. Lám, ugyanebben a lapszámban A nemzetiségi kérdés a legfontosabb feladat címmel azt taglalja, hogy Erdélyben

2000. június

101

a nemzetiségi kérdés tovább árnyal minden társadalmi és gazdasági vonatkozást. Sorolja a jogos panaszokat. A földosztás során elfogultság tapasztalható a magyar tulajdonosokkal, különösen a magyar egyházakkal szemben. Ravasz taktikával el akarják sorvasztani a magyar szövetkezeti hálózatot. Fokozatosan tönkreteszik a kisiparosokat,
márpedig az erdélyi magyarság nagy hányada kézműves, kisvállalkozó. Az anyanyelvű
oktatásban – a biztató eredmények ellenére – igen nagy veszélyek mutatkoznak. A román közvélemény közönyös, ha nem éppen ellenséges a magyarság gondjai iránt. Íme,
a kisebbrendűségi érzés forrásai, amelyek – és ezért az állam életére is károsak – bizalmatlanságot sugallnak a kormány iránt.
Dél-Erdély fakasztotta fel először ezt a kisebbrendűségi érzést, a lemondást és csüggedést. Az 1940-es bécsi döntés után, a szülőhelyén és ott magára maradt 400 ezernyi
magyar sorsa teljesen reménytelennek látszott, miután az addigi angol–francia garanciák után, most Németország ítélte szolgaságra sorsukat.
Negyvenéves párturalom után Tőkés László püspök kénytelen ezt a kórképet állítani ki lelkiállapotunkról: „Nemzeti meghasonlásunk kitermelte a kisebbrendűség érzését és tudatát. A kisebbségi tudat az ország kisebbedésével együtt alakult ki. A környező nacionalizmusok pedig belénk sulykolták az emésztő bűntudatot, mintha a magyarság bűnösebb lenne bármelyik más népnél ezen a földtekén. Lehajtott fejű nemzet
lettünk, amelyik nem bízik a saját erőiben” (Magyar Élet, 1994. január.)
Ez a kisebbrendűségi érzés vírusait szétszórta a nemzet egész testében. Fertőz és
rombol még a politikától leginkább semleges területeken is. Például a nyelvészetben.
Erdélyi magyar egyetemi hallgató a kolozsvári egyetemen kölcsönszavakról tanult,
főleg olyanokról, amelyeket a román nyelvből vettünk át. Pesti kollégája nem érti
a kifejezést, ő csak jövevényszavakat ismert. Mikor adta „kölcsön” egy nyelv a maga
szavait egy másik nyelvnek? Ez esetben nyilván vissza is kérte. Az új nyelvben jövevény volt a szó, ami csak származást jelzett, nem rangot is. 1945 előtt Erdélyben is
a magyar nyelvészek a jövevényszót használták. Bitay Árpád, a tragikusan rövid életű
nyelvész 1929-ben a román nyelv román elemeiről írt tanulmányt. Ez a téma kétszeresen is tilossá vált húsz év múlva: mivel a tudós jövevényszavakat emlegetett és a magyar nyelv hatását vizsgálta a román nyelvre. Tamás Lajos akadémikus, a romanisztika
budapesti professzora a második világháború előtt megbecsült tudósnak számított
a román tudósok között is. Éppen azért, mert legtöbbet és legalaposabban foglalkozott
a román nyelv magyarból átvett szavaival, nyelvi elemekkel, a román műveltség magyar
gyökereivel. Majd 1945 után persona non grata Bukarestben, egyenesen a románság ellensége. Ugyan, mit akart bizonyítani ez a magyar nyelvész? A román nyelv és a román kultúra alacsonyabbrendűségét a magyarral szemben? Fölényt? Gőgöt?
Egy román szó sehol, soha nem lehet jövevény!
Elképzelhetetlen lett volna a párturalom idején, hogy egy erdélyi magyar nyelvész
a moldvai román helységnevek magyar forrásokhoz vezető toponómiáját tanulmányozza. Noha egy jeles román tudós, Radu Rosetti akadémikus 1905-ben fenntartás
nélkül elismerte, hogy a moldvai Tatros folyó völgyének toponómiája túlnyomóan
magyar eredetű. Ő írta a legbarátibb könyvet románul a moldvai csángókról! Ma ideges dühvel fogadnák az ilyen kutatás tervét is. Hát már Moldvában is honfoglalók
a magyarok, nemcsak Erdélyben? Román kolléga mutatott – színlelt – megbántottságot,
ha magyar társa eleve, törvényszerűen nem hajtott fejet a román nyelv és történelem,
irodalom elsőbbsége előtt. Az újabb nemzedék pedig beleszületett ebbe a kényszerkalodába, neki már elfogadnia sem kellett, csak folytatnia…

102

tiszatáj

Ártatlannak tetsző szavak, udvariasnak ható sorrend, a kisebbrendűségi érzés ott
volt mindenütt. A szerkesztő ösztönösen megfordította a sorrendet, ha a szerző magyar–román kapcsolatokról írt. Pedig az ilyen viszony-jelzésnél minden nép önmagát
említi először. A magyar nyelvű erdélyi sajtóban egyedül a csíkszeredai Hargitában
olvashattunk magyar–román együttélésről. A főszerkesztő, Albert Antal azzal érvelt,
hogy megyéjében a magyarok élnek jóval nagyobb lélekszámban, őket illeti meg az
elsőség. Nem is tűrték meg sokáig a főszerkesztői székben!
Mondhatná valaki: ezek jelentéktelen apróságok. Akkor miért kanonizálódtak anynyira, hogy némelyek szemében a kisebbség hazafiságának bizonyító jegyévé váljanak?
A nyelv, a nyelvezet, a szavak lehetnek a kisebbrendűségi érzés legárulkodóbb jegyei!
Fogadhatjuk-e ezekkel a reményeink szerint kialakuló új román magyarságszemléletet? Erőtlen lenne a kézszorításunk, ha ott maradnánk – a magunk lelki fogságában.
Csak emelt fővel egymás szemébe néző, magukat mindenben egyenlőnek tartó nemzetek rendezhetik végre, József Attila álmai szerint, közös dolgaikat a Dunánál, mielőtt
elérkeznének a Rajna, a Majna, a Szajna tájaira, ahol nyelvet, népet, kultúrát csak
a kölcsönös önbecsülés, a méltányosság, a mindegyiknek kijáró történelmi igazság őrizhet meg attól, hogy belevesszen az egység egyszínűségébe. Megbecsülést magának az
a nép várhat el, amelyik – legyen kicsi vagy nagy, éljen éppen többségben vagy kisebbségben – méltóképpen meg tudja becsülni önmagát.

KAJÁRI GYULA: BARTHA MARGIT

2000. június

103

GÁL SÁNDOR

Közel az omega-ponthoz
Amikor megszülettem, ezen a csodálatos bolygón, amit mi Földnek nevezünk,
mindössze két és fél milliárd ember élt. Alig több, mint hatvan évvel később, vagyis
ma, túl vagyunk a hat milliárdon. Könnyű ebből kiszámítani, hogy kurta hat évtized
alatt lélekszámunk bőven megduplázódott… Ha biológiai ismereteim nem tévesek,
akkor a rovarok, halak s a madarak után mi emberek állunk bolygónk faunájában
a megtisztelő negyedik helyen.(Az alsóbbrendű élőlényeket nem számolva persze!) Ám
ha a fajtákat külön lajstromoznánk, akkor szinte biztosra vehető, hogy még előkelőbb
helyre kerülnénk.
Ezek a látszólag érdektelen tények itt az ezredforduló lila közhely- és blöff-felhői
között, a nagy csinnadrattás globalizáció látomásában alig is érzékelhetők. Holott ha
bármiféle holnapról próbálunk gondolkodni, akkor – számomra legalábbis – ez az alfapont, ahonnan szemünket a jövő horizontja felé fordíthatjuk.
Szóval itt van ez a hat milliárd…
Ahogy tapasztalhatjuk: mind egy szálig ember!
Néha – lehunyt szemmel persze, másként hogyis lehetne? – elképzelem, hogy valahol itt Európa közepén összegyűlik ez az irdatlan tömeg, és súlya alatt behorpad az
egész Kárpát-medence…
Persze ilyen földrész-behorpadás nem lesz. De lesz más. Jobb, rosszabb, alig is tudható.
Merthogy a mindenségidő és az ember-idő között van némi különbség. Az előbbi
– legalábbis számomra – mindig jelen-idejű, mondhatnám Isten-tartalmú, míg az utóbbit
mi magunk alkottuk meg, házi szükségleteink alapján, bár látszólag tudományos
igénnyel.
Ám ebben sem vagyunk valami nagyon egységesek. De – hosszabb távon – ennek
az égvilágon semmi jelentősége sincsen. Az ember-időt mindenségidő egykor – százkétszáz év múlva? – gond nélkül annektálja.
És addig?!
Ez itt a kérdés! Mondhatnám, ama hamleti. De ha komolyan az árnyak mögé nézünk, kiderül, hogy a kérdés felesleges és időszerűtlen.
Amióta az ember birtokába vette a tüzet, s „feltalálta” a kereket, lényegében ember-mivolta jövőjének majdbéli határát is megvonta. Ugyanis a tűz és a kerék segítségével a természet tiszta demokráciáját mára sikeresen tönkre tette, megfeledkezvén
arról, hogy maga is a természet oszthatatlan része. Amíg a természet demokráciájának
ésszerű kiválasztási rendszere működött, létezett e földi világban olyan megtartó
egyensúly, amely a flórát és faunát képes volt működtetni. Amióta azonban az ember
erőszaktevései oly méreteket öltöttek, hogy ez a szép és derűs egyensúly elbillent,
valami visszafordíthatatlanná vált glóbuszunkon.
Hallhatóan ketyeg ama bizonyos „biológiai pokolgép” (Taylor), amely a tüzet és
a kereket birtokló, és működtető homo primigenius indított el annakidején a diluvium
jégvirágos tájain.

104

tiszatáj

Ettől számítva a földi ember-jelenlét folyamatos agresszivitásának vagyunk cselekvő részesei, tanúi, elszenvedői – mikor hogy. Az bizonyos, hogy az a földi élet-ív,
amely az ember-időt jelzi, példátlan a közelebbi naprendszerek ma ismert valóságában.
Megtörtént ugyanis az a csoda – vagy katasztrófa? –, hogy bolygónkon létrejött egy
lény, amelynek van emlékezete. Valami, ami felette áll minden ösztönnek, amely például a madaraknál, halaknál, s az egyéb, ember által ismert élőlényeknél a megmaradást, a szaporodást vezérli. Az emlékezet tette lehetővé, hogy évmilliók tapasztalatai
megmaradjanak bennünk, s ezeket a tapasztalatokat – mondjuk a kőbaltától a lézerágyúig – hasznosítani tudtunk. Ám ez a tudás, ma már természetellenes. Olyan
aszinkronitást szült, amely az ember és a természet közötti – korábban említett –
egykor-volt meghitt egyensúlyt megsemmisítette. A civilizáción kívüli világban ma is
működik a természetes kiválasztódás kegyetlen, ám demokratikus rendje, az emberi
civilizációban azonban éppen az ember tudásából következően ez megszűnt. Az emberi faj önmagán felül ma már ezt képes irányítani, ha kell meg is tudja szüntetni. Így
lehetett alig hatvan év leforgása alatt a 2,5 milliárdból hat milliárd. De: 2050-re ez
a szám felduzzadhat akár 16 milliárdra is. (ENSZ demográfiai előrejelzés). Elméletben
bolygónk még ilyen embertömeget is képes volna eltartani. Azonban már ma is olyan
gondok mutatkoznak, amelyek ezt az elméleti lehetőséget igencsak kétségessé teszik.
Mert például gyermekkorom hajnalán ha kutat ástunk, azzal a reménnyel dolgoztunk, hogy a kút mélyén felfakadó víz kristálytiszta lesz, hűvös és iható. Sőt, még
ennél is több: lesz otthon-íze!
Hol áshatnak ma kutat emberek ilyen reménnyel?!
Aztán az sem egészen elhanyagolható kérdés, hogy meddig lesz még tiszta(?) levegő. És milyen következményei lehetnek az ózonpajzs szitávályuggatásának?! Milyen
genetikai feneségek szakadhatnak nyakunkba az 03 hiányában? És a felmelegedés? Ha
elolvad a sarki jég, olyan országok, mint Hollandia, Dánia új Atlantisszá változnak,
tengermélyi tulipánbirodalmakká…
És akkor még az emberi tudás csúcsairól, a különféle nukleáris és egyéb pusztítóeszközök globális lehetőségeiről nem is szóltam.
Ilyen ezredvég- és ezredkezdet valóságával szembesülve érdemes feltenni olyan kérdéseket, hogy „Honnan jövünk?” – „Mik vagyunk?” és „Hová megyünk?” Jó, az első
kettőre még ilyen-olyan hiteles válaszokat is fogalmazhatunk – de minek? –, ám az
utolsó kérdés eleve adott: tetszik, nem tetszik, eljutottunk az omega-ponthoz. Azazhogy annak időben már-már behatárolható közelségébe.
Átléptük az embermindenség pusztulásának a küszöbét; ott vagyunk ama jelképes
pitvarban, amelynek nyitottkéményét akár huzatos fekete lyuknak is felfoghatjuk.
Hogy ez a feketelyuk mikor szippantja fel azt a természetellenes képződményt, amit
jobb híján embernek, emberi civilizációnak nevezünk, az nem a mi akaratunktól és
tudásunktól függ.
Szinte magam előtt látom, hogy e sorok olvastán nálam derűsebb alkatú embertársaim kajánkodva elmosolyintják magukat, mondván: „Mit riogat bennünket ez a vészmadár?!” Egy-két emberöltő jövő-távlatából iménti kétségeim valóban így is felfoghatók. De egy két emberöltő a naprendszer mozgásában nem is mérhető.
Ha az ember-lét eföldi távlatát ilyennek látom, akkor egy-egy nemzet, vagy kisebbségbe kényszerített nemzetiségi csoport holnapja miként jelenik meg bennem, vagy
előttem? A globális pusztulási folyamatok közepette van-e értelme az ilyen kicsinységekről akárcsak gondolkodni is, ha a végeredmény egy ember nélküli bolygó?!

2000. június

105

Tény, hogy ehhez kell bizonyos fokú fatalizmus.
De még valami más is!
Történetesen annak a tudása, hogy ebben a nagy egészben a mi jelenlétünk hol van,
s hogy milyen ez a jelenlét? Parányi, hallom a kézenfekvő választ, kicsinyke pont,
mondjuk ennek a mondatnak a végén. Ám ez a kicsinyke pont számunkra egy különuniverzumot jelent, olyan teljességet, amelyben nyelv, történelem és kultúra egysége –
ha még ugyan egységes a magyar kultúra – adja azt, ami mi vagyunk: emberek e földgolyón, magyarok Európában, vagy akárhol… De Európában is hányfelé, és hányféle
sorsban?!…
Helyzetemnél fogva folyamatosan rákényszerítenek a hétköznapok, hogy ezeket
a tényeket, mondhatni nemzeti különvalóságainkat számba vegyem. Az szinte már közhelynek számít, ha a trianoni ősbutaságra utalok. Azonban az igazi tragédia nem ott
kezdődött, hanem sokkal korábban. Trianon a korábbi magyar politikusi farkas vakság végkifejletét jelenti és tetőzi be. Azt a nem nagyon felemelő tényt, hogy roppant
buta politikusaink voltak. Nem mintha ma ennek az ellenkezője volna igaz, á, dehogy!
Ám azok, akik a nemzetet Trianonig juttatták el, valami egészen hétköznapi dolgot
nem étettek meg. De lehet hogy meg sem próbálták. Feudális, nagyúri gőgjükben nem
ismerték fel azt a kicsinységet, hogy a Kárpát-medence kiválasztottjai nem mi vagyunk. Mindenféle hamis „régi dicsősség” narkotikumától voltak függőek, s döntéseik
végkövetkezménye a huszadik század magyarságának többszörös tragédiájába torkollott; iszonyú területi csonkolást vontak maguk után, több milliós népességvesztéssel…
Még ma, a 2000. év januárjának hófútta, fehér viharai közepette is belémnyilal
a kétségbeesés és a borzalom, s az „embernek kél káromkodni kedve”, amikor az elmúlt másfél évszázad magyar politikusainak elképesztő döntéseit felidézi magában.
A szelíd Arany Jánosnak volt – van! – igaza (A nagyidai cigányok): még kivívott
győzelmeinket sem tudtuk megtartani. Csoda-e hát, ha az egykori Felső-magyarországból Szlovákia lett?! Iderekesztve – és egyben az országból kirekesztve – több, mint egy
millió magyar, s kiszolgáltatva a beneši nemzetállam-filozófia tekintetnélküliségének
kénye-kedvére. Mert nem csak ma, 1918 és 1938 között is volt ám nyelvtörvény! De
volt – s folyamatosan létezik – területkisajátítás is.
Az elszakítást követő idők alapszámai nálunk ezek voltak: több, mint egy millió
magyar, s több, mint egy millió hektár mezőgazdasági terület. Meg a bányák, a vasút,
s egyéb ipari létesítmények tucatjai. Olyan tulajdonvesztés, amely csak azáltal volna
pótolható – pótolható egyáltalán? –, ha az egész, egy esetleges jóvátétel keretében viszszakerülne egykori tulajdonosához – együtt a területtel.
Az elmúlt nyolcvan év alatt mindezt – durván számolva – a felére apasztották
Csehszlovákia határain belül.
Hogy miként? A módszerek tömegeit sorolhatom: Kezdődött a húszas években
meghirdetett földreformmal; ennek kapcsán a cseh kolóniák kialakítása a magyar térségben a Csallóköztől a Tiszahátig. 1945 után a teljes jogfosztottság, lakosságcsere,
deportáció s a reszlovakizáció az egyik oldalon. A másikon – a jogfosztottság egyenes
következményeként – a magyar intézményrendszer teljes megsemmisítése, a magyar
iskolák bezárása, a könyv- és lapkiadás teljes tilalma…
Lényegében a második világháborút követően – máig – folyamatosan működött és
működik az a feldarabolási stratégia, amely az ezredvégre az egykori dél-szlovákiai
kompakt magyar etnikumot földarabolta, sőt több helyen mára már vegyes lakosságú
térséggé változtatta.

106

tiszatáj

Ezek a statisztikai adatok és mutatók azonban csupán a fizikai állapotokat jelölik.
Ami azon kívüli, vagy azon túli, azzal mi lesz ezután?
Most következik az a nem egészen elhanyagolható kérdés, hogy van-e valamilyen
esélyünk egy következő nyolcvan, vagy akárhány esztendőre itt, e ligetes Szlovákiában? Kicsit tágítva a kisebbségi magyarság létezési körét: pótolhatja-e valaha valami
mondjuk történelmünkben, kultúránkban Kassát, Nagyváradot, Kolozsvárt, Marosvásárhelyt?! Rákóczi nyugvóföldjét, Mátyás szülőhelyét?…
A huszadik század szétroncsolt valami olyan egészet, amelyet többé nem lehet rekonstruálni. Mégpedig a tömeg miatt! Elég példának Kassa, vagy Kolozsvár nemzetiségi arányeltolódásaira utalni. De van még sok egyéb olyan sajátosság is, amelyet az
elmúlt század szült meg. Itt volt a Csemadok, amely közel kilencvenezres tagságával
ötven év alatt egy jól működő nemzetiségi immunrendszert alakított ki és működtetett
Szlovákiában. Az elmúlt tíz év alatt a szlovákiai kvázidemokrácia ösztönsovinizmusa
ezt a szövetséget teljesen lebénította; a Csemadok szervezetei vergődnek, koldulni
kényszerülnek, mintha a szlovákiai magyarság gazdasági potenciálja – évi több milliárdos értékkel – nem is a szlovák államkasszát gyarapítaná… Vagy: jelenleg Szlovákiában
több, mint 25 felsőoktatási intézmény működik; egyetemek, főiskolák. Úgy 230-250
ezer lakosra jut belőlük egy. E számokat ismerve, minimum egy ilyen intézmény,
egyetem, vagy főiskola, minket is bőven megilletne. Naná! De erről szó sem esett.
Azonban!
Azonban ha valami csoda folytán ez a kicsinyke intézmény mégis létrejönne, bizony akkor kerülnénk csak igazán bajba. Mert lehet, hogy hallgatókat még sikerülne
találni, de megfelelő oktatógárdát aligha… Szép nyomorúságunk horizontján több
ilyen fragmentum található, bárha erről ritkán esik szó.
De beszélhetnénk – beszélek is – a kisebbségi politikai képviseletek – pártok, mozgalmak – „tevékenységéről” is, amelyek úgy vannak, hogy – nincsenek. Ezt a posztmodern abszurditást, tudom, elég nehéz értelemmel feloldani. De nincs is rá különösebben nagy szükség. Mert: a teljes eredménytelenségnél van-e ékesebb bizonyíték
tízéves „szereplésükre”. (Romániában az egyetemalapítás csődje, Szlovákiában a magyar kultúra támogatásának kudarca, a lapok, intézmények folyamatos tönkretétele,
a restitúciós törvény elfogadása, a két barbár nyelvtörvény stb.)
Noshát: Mik vagyunk? Merre tartunk?

2000. június

107

KALTENBACH JENÕ

Honnan jöttünk, merre tartunk?
Egy ilyen kerek évforduló, amit nemrég a hátunk mögött hagytunk, különösen jó
alkalmat kínál arra, hogy legalább képzeletben egy pillanatra megállítsuk a rohanó
időt, és az így előállt szusszanásnyi szünetet felhasználjuk egy kis számvetésre. Hogy
szemügyre vegyük, mit hagytunk magunk mögött, és hogy elgondolkozzunk azon,
merre visz az út tovább. Azaz „honnan jöttünk és merre tartunk?” Abból a szemszögből nézve azonban, ahonnan én látom a dolgokat, ez a kérdés csak a második. Az első
ugyanis így hangozhatna: kik voltunk és vagyunk?
Amikor nálunk nemzetről esik szó, akkor a gondolatok jellemzően Vereckéig
szállnak vissza az időben és mindent ami az után következik, egy homogenisztikus
szemüvegen keresztül látunk. Egy olyan szemüvegről van szó, ami a nemzetet egyszínű masszának láttatja, felbontó képessége igen csekély, így a részletek elmosódnak.
Ezen keresztül etno-kulturálisan csak „térkép e táj”.
Hajlamosak vagyunk elfeledkezni arról is, hogy az etnikailag egységes nemzet mint
egyetlen államalkotó tényező XIX. századi fogalmának visszavetítése korábbi századokra nemcsak anakronizmus, hanem a tényeknek is ellentmond. Ezzel szemben történelmi tény, hogy etno-kulturális értelemben homogén nemzet nem létezik és sohasem létezett Európában, Magyarország esetében pedig ez a tétel még inkább igaz.
A magyar történelem során – az ismert történelmi és geopolitikai okok miatt – óriási
változások történtek a lakosság etnikai összetételében. Ennek ellenére a homogén
nemzeti doktrinája a legcsekélyebb mértékben sem kérdőjeleződött meg. Ennek köszönhetően különösen az európai nacionalizmus korszakában, azaz a XIX. században
és a XX. század elején az „idegenek” jelenléte egyre fokozódóbb mértékben zavaró, sőt
fenyegető tényezőként szerepelt a politikai tudatban. A nemzet létét féltő, sőt a nemzethalál veszélyét felrajzoló gondolkodásmód igen elterjedt volt a két világháború
között, és egyes elemeiben ma is tovább él. Mindez egy olyan országban, ahol a magyar nyelv és kultúra abszolút dominanciáját az égvilágon semmi nem fenyegeti. Ez
a Bibó István által oly találóan leírt „zsákutcás” gondolkodásmód ma sem halt ki. Ennek
köszönhető az a kiáltó ellentmondás, amely a magyarság nemzettudatának hazai és külföldi megítélése között feszül. Míg hazai körökben meggyengült, szétvert, elbizonytalanodott stb., ezért megerősítésre, vagy legalábbis korszerűsítésre szoruló nemzettudatról esik szó, addig a bennünket többé-kevésbé jól ismerő külföldiek a magyarság
Európában egyedülállóan erős nemzet- ill. történelmi tudatáról beszélnek.
Hogyan illeszkedhetnének a mai puszta létükért küzdő magyarországi nemzetiségek egy mai nemzetképbe ilyen körülmények között? A beilleszkedés tudati feltétele
a „mi” és „ők” tudatnak az „egész és a rész” tudattal való felváltása. Mint ahogy az egész
része a falusi, városi regionális foglalkoztatási stb. közösség, ugyanúgy a nemzetiségi
közösségnek is azzá kell válnia. Ez persze nem jelentheti az önállóság, a belső autonómia feladását, mint ahogy az is természetes, hogy egy falu vagy város sok kérdésben
önálló. De egy falu vagy egy város esetében sohasem fordul meg a fejünkben, hogy ők
ne tartoznának hozzánk, hogy ne lenne beleszólásuk abba, ami az egész közösséget

108

tiszatáj

érinti. Hát persze hogy együvé tartozunk, hiszen azonos az országunk, a nyelvünk és
a kultúránk, vághatnánk rá rögtön. De igaz-e ez? Nem úgy van-e, hogy az ország, nyelv
és kultúra különösen Európának ezen a felén sohasem esett egybe. És mi mégis makacsul újra és újra mérhetetlen szenvedés és pusztulás árán is megkíséreljük előállítani ezt
a sohasem volt egybeesést, és persze mindig hiába. Legalábbis fizikailag, mert a fejekben igen gyakran a haza képzetéhez csak egy kizárólagos nyelv, egy kizárólagos kultúra és egy, e nyelv és kultúra által kizárólagosan birtokolt ország tartozik. Többnyelvűség, többes kulturális kötődés ezzel nem fér össze. Ilyenkor többségről és kisebbségről kezdünk el beszélni, és amikor az utóbbiakat, bár nem hozzánk tartoznak, de hozzánk közel állóknak tekintjük, akkor kettős identitásukról szoktunk beszélni. Az
előbb említett falu vagy város lakóinak is persze megvan a nemzeti mellett a falusi,
városi identitásuk, de az ő esetükben mégsem esik szó kettős identitásról.
Mindez azért van, mert a jó öreg nemzetállamban így szoktuk meg, és mert – legalábbis eddig – úgy gondoltuk, hogy ez így van jól? És mert ez így egyszerű és átlátható. Itt vagyunk mi és ott vannak ők, és köztünk a határ, ami elválaszt. Persze mindig rossz helyen, mert folyton átlóg belőlük is meg belőlünk is egy-egy darab, amin
alkalomadtán jó lenne változtatni. Igaz, hogy ez így sok bajjal jár, de sokáig nem volt
más alternatíva.
Mára azonban a helyzet alapvetően megváltozott.
A nemzetállami keret ugyanis számos tekintetben sokat veszített jelentőségéből.
Nemcsak azért, mert a határok egyre kevésbé választanak el fizikailag, a tömegkommunikációnak köszönhetően még kevésbé kulturálisan, hanem azért is, mert alapvetően megváltozott az egyén, a kisebb közösség és az állam viszonya. A mai polgár
nem alattvaló, nem az állam, pontosabban az államhatalmat birtokló elit szolgálja.
Jogai vannak, amelyeket kikényszeríthet. Megváltozott az egyén és a nemzeti közösség, a haza viszonya. Hazafiság egykor valaminek a feltétel nélküli szolgálatát jelentette, olyan valaminek, aminek meghatározásába a legtöbb „hazafinak” nem volt beleszólása. A legkevésbé persze azoknak a honpolgároknak, akik nem az államalkotó
többséghez tartoztak. A hazafiság, a nemzethez tartozás egykor és sokak számára ma is
egy domináns nyelvi kultúrával való teljes azonosulást jelentett és jelent. A másfajta
nyelv és kultúra, a többes kötődés a kis falusi, városi közösség szintjén még elfogadható, sőt helyenként természetes volt, de a nemzet szintjén az egyszínűségen volt
a hangsúly.
Tartható-e ez ma is? Vannak, akik szerint igen, sőt vannak, akik úgy gondolják,
hogy a határok elmosódása a nyelvek és kultúrák keveredése a nemzet létét veszélyeztetik. Különösen a kis nemzetek létét féltik sokan a globalizálódó világtól.
Ezek a félelmek nem minden alapot nélkülözők. De mi a válasz ezekre a kihívásokra? A homogén nemzetállami keretekbe való bezárkózása talán? Az idegen vagy
annak hitt kultúra elleni állandó küzdelem? Lehet-e a nemzeti közösséghez való viszony fokmérője az egynyelvűség, az egynemzeti kultúra felsőbbrendűségének hite? És
ha a válasz mindezekre a nem, akkor hogyan rajzoljuk meg a nemzetképet, ami alkalmazkodik a mai kihívásokhoz, és hogyan illeszkedjék ebbe a szűkebb nemzetiségi
közösség?
Ezek olyan kérdések, amelyekre válaszokat kell találnunk és e válaszok helyességén
múlik a mi generációnk, de még inkább az utánunk következők sorsa. Sokkal nagyobb

2000. június

109

a tét tehát annál, hogy a válaszadást elhamarkodjuk. És az is közismert, hogy az elfogultság általában nem használ az ítéletek helyességének.
Vannak, akik úgy gondolják, hogy a válaszokat a nagy, a nemzeti közösség szintjén
kell keresni. Ez esetben a kérdés úgy hangzik, milyen legyen a nemzet képe? A hagyományosnak és igazságosnak vélt képlet szerint ezt természetesen a számszerű többség ízlésének kell meghatároznia. A kisebbségek részletkérdésekben a saját szintjükön
„kulturális ügyekben illetékesek”.
Ez esetben mindig nagy a veszély, hogy az ilyen kép állókép lesz, merev, rugalmatlan, egyszínű. Ennek egyenes következménye, hogy a polgároknak ehhez kell alkalmazkodniuk, ennek kell megfelelniük.
De ez nem az egyedül lehetséges megközelítési mód. Ha fordítva nézzük, a kérdés
úgy hangzik, milyen legyen a polgár, az egyén, a kisebb közösség? Ez esetben a nemzet
képe mozaikszerűen ebből tevődik össze.
Az előbbi modell felülről építkezik, az utóbbi alulról. Nos, az elmúlt kétszáz év
a francia forradalomtól a II. világháborúig a felülről építkezés jegyében telt el. A háború
befejezése után nem sokkal Adolf Gasser svájci föderalista Gemeindefreiheit als Rettung
Europas című művében egészséges és törékeny demokráciáról beszélt és a kettő közti
különbséget abban látta, hogy az egészséges demokrácia alulról, a törékeny felülről
építkezik. Talán ez a gasseri felfogás az egészséges demokráciáról közelebb áll a mai
kor követelményeihez, több sikerrel biztat.
Ezért térjünk hát vissza a korábban feltett kérdéshez, azaz milyen legyen a polgár?
Ehhez alkérdésként hozzáteherjük, legyen-e különbség kisebbségi és többségi polgár
között? Az utóbbi kérdést a végére hagyhatjuk abban a reményben, hogy ha megválaszoltuk az előzőt, akkor az utóbbira már nem kell válaszolni. Azt hiszem, a válasz
nem kívánja tőlünk új elméletek megalkotását. Az emberiség történelme során a vallások és más társadalomformáló ideológiák elemeiből összeállíthatók azok az elvárások,
amelyek eligazítanak bennünket a mai bonyolult viszonyok között is.
E szerint a jó polgára a hazának:
– mentes az alattvalói magatartástól,
– maga akarja kezébe venni a sorsát és boldogulását nem másoktól várja,
– embertársait nem származásuk, hanem tulajdonságaik alapján ítéli meg,
– nyitott a világra, a sajátján kívül megbecsüli mások kultúráját, nem tör kizárólagosságra,
– számára az együttműködés és nem a konfrontáció az irányadó magatartásforma,
– kollektív identitását a közös értékek alapján keresi és vállalja,
– az emberi méltóságban hisz és maga is részt vállal annak megvédésében,
– a szolidaritás, a bajba jutottak segítése jellemzi,
– számára az egyenlőség feltétele nem az azonosság.
A hagyományos felfogás szerint, amit ma az érintettek is jobb híján vallanak, a kisebbségi közösségek csak az ún. kisebbségi ügyekben illetékesek. Különösen jól követhető ez a felfogás a parlamenti képviselet körüli vitában.
A tényleges integráció azonban éppen azt jelenti, hogy a kisebbségeknek ki kell
törniük ebből a gettóból és a társadalom szerves részévé kell válniuk.
Részt kell venniük mindazokban a folyamatokban, amelyek az egész közösségre
érvényes tartalmat hordoznak.

110

tiszatáj

Törekedniük kell arra, hogy az a hagyományos közfelfogás, amely őket marginális
helyzetbe szorítja, megváltozzék.
A feladat igen nagy, hiszen évszázados, sőt örök érvényűnek hitt dogmákat kell
megváltoztatni, de meggyőződésem szerint a siker esélyei jobbak, mint bármikor az
európai történelemben.
Lehet, hogy ezt sokan másképp gondolják, hiszen saját korunkkal szemben gyakran vagyunk szkeptikusak, de azt gondolom, az elmúlt 10 évben jelentős lépéseket
tettünk. Legalábbis a jogi kereteket és intézményeket illetően. Amit tennünk kell:
ezeknek a kereteknek a tartalommal való megtöltése, ami elvezethet a közgondolkodás
kívánt módosulásához.
Minden kudarc, veszély és bizonytalanság ellenére szerencsésnek mondhatjuk magunkat, hogy részesei lehetünk ennek a kétség kívül izgalmas korszaknak.
Budapest, 2000. 02. 09.

KAJÁRI GYULA: SINKA ISTVÁN PORTRÉJA

2000. június

111

Tamás Attila hetven éves

Önfegyelem és öntörvényûség
Amikor 1973-ban az Irodalom és emberi teljesség c. kötet megjelent, Kiss Ferenc így
jellemezte Tamás Attila irodalomtörténészi és kritikusi habitusát: „civakodásoktól
irtózó komolyság, s a szenvtelenséggel határos önfegyelem. […] Jelen volt és mindent
végiggondolt, a legkeményebb és legbonyolultabb elméleti, poétikai kérdéseket különösen, s olyan szuverenitással, amely egy öntörvényű rendszer birtokosának önérzetéhez is elég fedezetnek.” Talán ezért is volt meglepetés a tíz évvel ezelőtt írt esszé-füzér.
A Töprengés az irodalmi értékről szerzőjének alapmagatartása itt is a meditáló, absztraháló, távolságtartó teoretikusé. Ezen a dominancián belül azonban a személyesség, a vallomásos őszinteség is meghatározó. Ám az első személyt még itt sem vállalja, gondolatainak közlésére az önmegszólító másodikat találja alkalmasnak.
A köszöntés írója talán még Tamás Attila szerint is megmutathat valamit személyes
arcából. Elmondhatja, hogy negyedszázaddal ezelőtt magyar szakos szegedi bölcsészek
egy csoportja (sok más kiváló tanár, Keserü Bálint, Kovács Sándor Iván, Csetri Lajos,
Horváth Károly, Nacsády József, Ilia Mihály mellett), ahogy mondani szokás, Tamás
Attilára esküdött föl. Szakmailag megalapozott, ideológiamentes, pontos, racionális
gondolatmeneteiből még a katedráról is sugárzott az élmény forrósága. Az a meggyőződés, hogy minden nagy mű elolvasása után kissé megváltozik az életünk is. Hogy
a műalkotás – miként Ingarden mondja – kiemel bennünket a mindennapokból, s „a lét
ősalapjaihoz ereszkedünk alá”. Ezt nevezi Pilinszky „kegyelmi állapotnak”, Lukács és
Hartmann az ember nembeli lényegére való ébredésnek. Vagyis a különféle indíttatású, mentalitású írók, tudósok végül is mind ugyanazt próbálják megközelíteni, az
egyetemes létösszefüggésekben kívánnak eligazodni mindannyian. Ezért is lehet alapja
Tamás Attila kérdésének: „Ma már annak a művésznek lenne igaza, aki végérvényesen
lemondott mindenfajta fogódzónak a kereséséről?” „Meddig mehet valaki abban, hogy
épp hiányokat, arcfintorra ingerlő abszurditásokat érzékeltessen anélkül, hogy – kozmikus világrendek egykori sugallójából – ő maga is abszurditások érvényre juttatójává
fokozódjék le?”
Tamás Attila 1963-tól 1972-ig tanított a József Attila Tudományegyetemen, s egy
interjúban azt mondta, hogy a Szegeden töltött évekről „vegyes” emlékei vannak.
Szauder József hívta ide, itt lett egyetemi oktató, itt nősült, itt születtek leányai, itt
talált jó barátokat. De itt gyanúsították meg, hogy ellenzéki gócot hoz létre (Bata Imrével és Mocsár Gáborral), s „zavaros antimarxista nézetei” miatt is itt tett panaszt
ellene valamelyik kolléga. Itt váltják le – minden magyarázat nélkül – a tanszékvezetésről, s a Tiszatájtól is távoznia kell. (1964–66-ban Tamás Attila a Tiszatáj művészeti
rovatát vezette.) Mindez újabb adalék ahhoz, hogy ez a város nem becsüli (talán a mai
napig sem értékeli) igazán tehetségeit. Nem befogadó, hanem elengedő.
Költői világképek fejlődése Arany Jánostól József Attiláig (1964, 1998), A költői műalkotás fő sajátságai (1972), Irodalom és emberi teljesség (1973), Líra a XX. században

112

tiszatáj

(1975), Weöres Sándor (1978), A nyelvi műalkotás jelentése (1984), Illyés Gyula (1989),
Töprengések az irodalmi értékről (1993), Értékteremtők nyomában (1994) – a tudományos pálya kötetekkel mérhető állomásai. Tamás Attila most az Irodalomtörténet
főszerkesztője. Amikor szerzőnek és szerkesztőnek sok jó kéziratot kívánunk a továbbiakban is, akkor a következő évek, évtizedek töretlen alkotóerejére gondolunk.
A szegedi barátok, kollégák, tanítványok nevében írom: Isten éltessen sokáig, Professzor Úr!

Olasz Sándor

In honorem Tamás Attila
A debreceni Kossuth Egyetemi Kiadó
Görömbei András szerkesztésében harmincnyolc szerző tanulmányát adja közre Tamás
Attila professzor tiszteletére. A kötetben
– többek között – Németh G. Béla, Szörényi
László, Imre Mihály, Imre László, Dávidházi Péter, Nagy Miklós, Tverdota György,
Poszler György, Aczél Géza, Szigeti Lajos
Sándor, Fried István, Monostori Imre, Bodnár György, Szegedy-Maszák Mihály, Olasz
Sándor, Márkus Béla, Görömbei András,
Rónay László, Szirák Péter, Dobos István,
S. Varga Pál és Kulcsár Szabó Ernő írása olvasható.

_J1Z.11

2000. június

SZIGETI LAJOS SÁNDOR

A virrasztó költó
JÓZSEF ATTILA NYOMÁBAN
A hetvenéves Tamás Attilának

Tamás Attila 1964-ben megjelent Költői világképek fejlődése Arany Jánostól József Attiláig című könyvének utolsó előtti kis fejezete Kállai Ernőt idézi: „Egry látomasa...
tündériesen, légiesen szárnyalva világgá tárul, akár a Ming-korszak kínai tájfestészete...
Ugy érezzük: itt van a világ közepe... E könnyedén lebegő szerkezetnek függélyes
nehezéke, horgonya a pallón álló emberi alak... Ehhez a földbe gyökerezett, magányos, szilárd figurához viszonyítva tárul fel a kép keleties igézete: a fényszőtte, csöndes, légies végtelen." Tamás Attila azért fordul Egry festészetéhez, hogy kimondhassa,
ehhez hasonlóan áll szemben egymással ember és kozmosz József Attila verseiben is.
„A Téli éjszakában a homályból előrehajló fa alatti ember én-je köti igazán egy ponthoz
- önmagához - a képet; máskor esetleg vasgyár tömör szögletén állva »csillámló«,
kimagasló sziklafalon, üres tér közepén ülve néz szembe a végtelennel, de mindig
egymagában." Bizonyságul idézi is a költőt, mégpedig az Alkalmi vers egy részletét és
ahhoz kapcsolódva így folytatja: „Az »elhagyott csolnak« képe megint különös módon idézi föl a belső, zárt egyedülállóság élményét. Valóban: valahogy merőben idegen
testet képez a hatalmas, alakját örökkön váltó őselem, a víz színén nehézkesen, mereven meg-megbillenő, emberalkotta s nélküle értelmét vesztő holt tárgy. [...] A József
Attila festette táj képein... alapegységeiből épül föl a kozmosz, az egységek viszonylagos önállósága is kidomborodik. Az ember is részint azért jelenik meg egyediségében,
magában, ugyanakkor, amikor azt is észrevesszük, hogy szerves része egy nagyobb
közösségnek, a nagyobb egésznek. A külvilág törvényeit szépnek látó ember számára
a törvény - a fölismert szükségszerűség - egyjelentésű a szabadsággal." A mindössze
két oldalnyi kisfejezet zárásaként négy sort idéz a szerző a költőtől: „Alszanak a nyers,
nehéz szavú, / kiszikkadó parasztok. / Dombocskán, mint szivünkön a bú, / ülök.
Virrasztok." A fejezet címe is beszédes, a részlet önálló mondatot képező ige: „Virrasztok." 1 Tamás Attila itt latensen egy jellegzetesen huszadik századi modern költői magatartásformára hívta fel a figyelmet, amely relevánsán jelentkezik a Falu című versben, amelyben az egyes szám első személyű igealak „foglalja egybe az egész versszakot,
az éji csendet, a természet bűvöletét." 2 Vajon miért éppen a Faluban ismerhető fel e
magatartásforma ilyen nyilvánvalóan? Szabolcsi Miklós egyik utolsó tájversének tartja 3
és N. Horváth Bélával egybehangzóan vallja, hogy a költő ekkor mintegy válaszúton
1

2

3

Tamás Attila: Költői világképek fejlődése Arany Jánostól József Attiláig. Csokonai Könyvtár,
Debrecen, 1998. 1 8 9 - 1 9 1 . [Első kiadás: Akadémiai Kiadó, 1964.]
Szabolcsi Miklós: Kész a leltár. József Attila élete és pályája 1930-1937.
Akadémiai Kiadó,
1998. 403.
Szabolcsi Miklós írta a vers első hosszabb elemzését, melynek rövidített változatát adta
közre monográfiája zárókötetében. Vö. Vers és politika. Valóság, 1947. dec. 1 0 8 - 1 1 5 .

^ ^

114

tiszatáj

áll: ez a mű a tárgyiasított világ ábrázolásának egyik utolsó példája nála, ugyanakkor
már a befelé forduló költő szorongásával teljes. 4 E befelé történő utazást szolgálja
a vers kompozíciója, szerkesztésmódja is. A természeti indításban a költővel nem találk o z u n k , háttérben van, mintha valami láthatatlan emelkedőről, tárgyilagosan és
„a hangulatba beolvadva, de a lerögzítés igényével, messzebbről figyelné a falut." 5 Nem
meglepő, hogy a Külvárosi éjre és a Téli éjszakára, emlékeztető módon a Falu kompozíciója a csöndversekére utal: itt is megfogalmazódik a szegények éje képzete s a benne
létezőkkel, jelen esetben a földmívesekkel, a parasztokkal való együttérzés magatartása
is. A verskezdés lágy, simogató esti csendje ugyan kétségbeesett, elfelejtett csenddé
modulálódik („S körülem, míg elfed hallgatag / a lágy borongás bokra, / ugatások
némán hullanak / nagy bársonyokra..."), de még ekkor is őriz bizonyos tisztaságot és
mitikusságot. Különösen szépen példázza ezt a vers hetedik szakasza: „Örök boldogság
mos / egy rekedt, csorba téglát. / Smaragd Buddha-szobrok harmatos gyepben a békák". Tamás Attila Arany János Családi körét idézi s megállapítja, hogy a „S mintha
lába kelne valamennyi rögnek, Lomha földi békák szanaszét görögnek..." sorokban
még nem kap különös hangsúlyt az est sötétjét puha, nehézkes ugrásaikkal fölbolydító,
hüllőszerű kis állatok titokzatossága; József Attila versében meredt nézésükből évezredes keleti mítoszok varázsa árad. De ez a varázslat ott volt már korábban, az „örök
boldogság forrásá"-ban is. Felhívja Tamás Attila a figyelmet a jellegzetes szerkesztésmódra is: a megfoghatatlan végtelen és a beléje helyezett nagyon is konkrét és egyedi
rész ellentététének egységére: „Az est puha csöndjében az egyhangú forrás- vagy csermelycsobogás valóban a tudatba idézheti az időtlenség képzetét, a dallamos, lágyan
üveges bugyborékolás ugyanakkor pihentető, szép élményt kelthet a tülekvő, könyörtelen hajsza lármájából érkezett emberben; valóban mintha maga a boldogság nyugalma áradna tova. Ebben az öröknek tűnő áramlásban helyezkedik el az ember-alkotta világ egy darabja - mint az éjszaka végtelen csendjében a vonat, az omladék-szerű
gyárépület, a megtört kő, az ághegyen akadt szalag-foszlány. Lágy, végtelen áramlás és
kemény lélek, ős-természetességgel formát váltó anyag és kiégett, elhasznált, értelmetlenné merevült formájával kicsinyesen egyedi tárgy. Halk, eleven hangok és tompa,
»rekedt« némaság." 6 De a Falu - nem véletlenül - emlékeztet a vele nagyjából egy időben írt Eszméletre is, hiszen mint ilyen, egyúttal fölismerés-, eszmélésvers is: itt is nyitottá válik az ember önmaga megmérésére, a világ fölfogására, a környezet pedig - a kölcsönhatás szellemében - készségesen felfedi a lebegő, csilló könnyűséget és a determináló, nagy törvényszerűségeket. A z idemutató versekben az eszmélés a dereng, derengés szavakban mutatkozik meg, itt a kilencedik és tizedik szakaszban követhető az
eszmélés folyamata a csendtől, a csíramozgástól a pontos kirajzolódásig, a kemény tárgyiasságig tartó út, valamint maga az eszmélő érzékenység. 7 A falu éjszakájára vonatkozóan így ír a költő: „... Benne csend van. Mintha valami / elhangzott volna csengve.
/ Fontolni lehet, nem hallani. / Nincs, csak a csendje. / S ahogy földerül az értelem, /
megérti, hogy itt más szó / nem eshetett, mint ami dereng: eke és ásó." íme, a csendet

4

5
6
7

Szabolcsi Miklós: i. m. 396. Vö. N. Horváth Béla: „Egy ki márványból rak falut". József Attila
és a folklór. Szekszárd, 1992. Babits Kiadó. 1 4 9 - 1 6 2 .
Vö. Szabolcsi Miklós: i. m. 397.
Tamás Attila: A költői műalkotás fő sajátosságai. Akadémiai Kiadó, 1972. 152.
Vö. Levendel Júlia: A z értelemig és tovább. In: B. Csáky Edit (szerk.): „A mindenséggel mérd
magad!" Tanulmányok József Attiláról. Akadémiai, 1983, 1 1 7 - 1 1 8 .

2000. június

_J1Z.11

tehát csak a parasztok munkájának lényegét: gondját és örömét jelentő „szó" törheti
meg („szó, mert velük szólal a paraszt / napnak, esőnek, földnek"), amely ugyanakkor
egyúttal a költői megszólalás esélyét, lehetőségét, belső parancsát is magában hordozza
(„Szó, mint szóval mondom én el azt gondos időnek."). A vers zárórészében, az utolso
három szakaszban - a felismerést követően - lép előtérbe a költő, mégpedig a maganyos virrasztás jellemző magatartását testesítve meg, amely a tűnődés és eszmeles
együttérző hallgatásában nyilvánul meg, mégpedig úgy, hogy e hallgatást szóval, költői
szóval mondja el a költő versének nehéz szavú hősei helyett és nevében: „...Hallgatom
az álmodó falut. / Szorongó álmok szállnak; / meg-megrebbentik az elaludt / árnyú
fűszálat." 8
Hangsúlyoznom kell, hogy bár együttérző hallgatásról van szó, fontosságot a befelé történő érzelmi-gondolati mozgás kap, bár az intellektus felelősségét és a közösséghez tartozást is jelenti az egyes szám első személyű forma, bár a gondoskodás kötelezettsége teszi igazán nyilvánvalóvá az együvé tartozást, a zárószakaszok logikai konstrukciója (a hallgatástól a megértett sors viszonylatán át a virrasztásig vezető magatartás) is magában rejti e kapcsolatot 9 , mégsem gondolom, hogy a verszárlat - a falu
sorsának, jövőtlenségének felismerését és az abból adódó etikai viszonyt értelmezné
elsősorban. N. Horváth Béla Bókay Antalra utalva azt írja, hogy a záróformula a korábbi nagy gondolati versekre (A város peremén,
Téli éjszaka, Elégia) emlékeztetve
„a versfolyamatban az egyén-valóság viszonyban végbemenő változást tudatosítja" es
a Faluban „a virrasztás ennek az etikai viszonynak a megjelenési formája, az ébrenlet
fegyelmével követi a költő a közösség sorsát." 11 Értelmezésem szerint a virrasztás lehetséges formáit másutt is kereshetjük, a motívum előzményeit keresve Szabolcsi Miklós Eisemann Györgyöt hívja segítségül, aki individualitás és objektivitás, kívülállás és
részvétel kapcsolatának olyan értelmezésére mutat rá, amely - talán platóni reminiszcenciaként is - az őrzés motívumával hozható összefüggésbe. Az áldozatra berendezkedett élet körének őrzése elterjedt világirodalmi toposzként mutatkozik Mallarmétől
Nietzschéig, Stefan Georgénél és Rilkénél sem hiányzik. Bizonyítékként Franz Kafkát
idézi: „te virrasztasz, őrszem vagy, a melletted levő rőzsehalomból kihúzott égő fadarabot lengeted, úgy leled meg a hozzád legközelebbit. Miért virrasztasz? Egynek
virrasztania kell, úgy tartják. Egynek ott kell lennie." (Éjszaka, Tandori Dezső fordítása). A magyar irodalomból utal Ady Endre Intés az őrzőkhöz című versére és Ambrus
Zoltán regényére, melyben Midász király ezt írja naplójába: „Nem vagyok ebbe a világba való". Eisemann megállapítja, hogy „Midász elhagyta, sőt nem is találta meg
igazán »őrhelyét«, noha abból a feltételezésből indult ki, hogy éppen annak kell »ott
lennie«, aki nem »ebbe a világba való.«" 12 A z őrzés funkciója kerül előtérbe a népi
szokásokra figyelve is, a virrasztás ugyanis nem más, mint az otthon ravatalozott halott éjszakai őrzése a temetésig, általában egy vagy két éjszakán át, oka részint a halot-

s

Vö. Szigeti Lajos Sándor: A József Attila-i teljességigény. Motívumértelmezések.

9

Vö. Tamás Attila: i. m. 1 5 5 - 1 5 6 .
N. Horváth Béla: i. m. 158. Vö. Bókay Antal: A város peremén. In: József
elemzése. 1 4 6 - 1 8 3 .
N. Horváth Béla: i. m. 158.
Eisemann G y ö r g y : Ősformák jelenidőben. Orpheusz K ö n y v e k , 1995. 56-59.

10

11
12

Magvető, 1988.

Attila-versek

^^ 114

tiszatáj

tói való félelem,/ részint a halott tisztelete. 13 Hasonlót tapasztalhatunk, ha a Bibliához
fordulunk. A z Ószövetségben nem fordul elő a fogalom, kivételt a Jób könyve jelenthet, ahol „sírdombja felett való őrködésről" van szó,14 - bár Károli így fordítja: „Még
ha a sírba vitetik is ki, a sírdomb felett is él" (21,32) - , az Újszövetségben azonban
gyakrabban előfordul, mégpedig az agrupneó és grégoreó jelentésben, Pál apostol kétszer is egyértelműen említi a korinthusbeliekhez írt második levelében: „Hanem ajánljuk magunkat mindenben, mint Isten szolgái; sok tűrésben, nyomorúságban, szükségben, szorongattatásban, vereségben, tömlöcben, háborúságban, küszködésben, virrasztásban, böjtölésben" (6,4-5.) és „Fáradságban és nyomorúságban, gyakorta való virrasztásban, éhségben és szomjúságban, gyakorta való böjtölésben, hidegben és meztelenségben." (11,27). Az agrupneó szorosan összekapcsolódik az éberséggel és a vigyázással,
ahol konkrét értelemben szerepel, ott a virrasztás fáradságos, megterhelő voltára esik
a hangsúly; Márk (13,33) és Lukács (21,36) evangéliumában Krisztus eljövetelével kapcsolatban arra int, nehogy aludva, készületlenül érjen minket az, hanem éberen, tettre
készen, és ezért kell virrasztani. A grégoreó szintén a nem alvást jelenti. Máté evangéliumában (26,38) Jézus arra kéri a tanítványokat, hogy együtt virrasszanak és imádkozzanak vele. Lukács példázatában (12,37) Krisztus eljöveteléről van szó. Máté (24,42)
és Márk (13,33) egyaránt eszkhatológiai virrasztásra, vigyázásra szólít fel. 15 A vigyázás
pedig éberséget, összpontosított lelkiállapotot és helyzetet fejez ki, mind a konkrét cselekvésben, mind pedig a felkészülést kívánó magatartásban. Mint az idemutató József
Attila-versekben, amelyek érdekes módon 1932 és 1934 között születtek, illetve viszszautal e magatartásformára legutolsó üzeneteiben is.
E versek azok, amelyekben egy meghatározott pontról tekint szét a költő, legyen
bár szó az e szempontból elsőnek mondható Ritkás erdő alatt (1932) című műről,
melyben szintén épp a zárórészben fogalmazódik meg a tűnődést követő felismerés
állapota: „Egy ember ült a porban s eltűnt a kifeslő jegyek közt". 16 A Külvárosi
éjben
(szintén 1932) a virrasztás verbálisan is megjelenik, igaz, még nem a lírai énre vonatkozóan: „Romlott fényt hány a korcsma szája, / tócsát okádik ablaka: / benn fuldokolva
leng a lámpa, / napszámos virraszt egymaga." A vers freskója elsőként jeleníti meg
a magyar külvárost a maga teljes sivárságában és iszonyatában. E komor képet követi
a befejező mellékdal, a szép József Attila-i decrescendók egyike 17 , immáron a lírai én
szempontjából megfogalmazva még nem a virrasztást, hanem az alvásba, az álomba
való menekülés egyedüli lehetőségét, melyben megjelenik a megnyugtatásnak szánt
kétségbeesés, a változatlanság bevallása és az együttérzés a szenvedésben: „Az éj ko13

14
15
16
17

Vö. Magyar Néprajzi Lexikon. Ötödik kötet. Akadémiai Kiadó, 1982. 572. Tátrai Zsuzsanna
a virrasztás szócikkben a következőket írja: „A parasztság társas összejöveteleinek egyik alkalma. A z egész ország területén szokás volt. Általában a r o k o n o k , komák, ismerősök,
szomszédok mennek virrasztani, de bárki mehet, meghívás nélkül. A z esti munkák befejezése után kezdődik a virrasztás, télen öt-hat óra felé, nyáron hét óra körül. Régebben hajnalig, az utóbbi időkben éjfélig virrasztottak. [...] Virrasztás közben nem volt szabad elaludni.
Dél-Dunántúlon a történeti adatok szerint is csörgőpálcával riasztották fel az elalvókat. [...]
A virrasztóénekek „a virrasztás alkalmával az elsőénekes, siratóasszony, imádkozóasszony,
énekesasszony, diktás, énekvezető stb. vagy kántor által, vagy vezetésével előadott énekek."
Vö. Keresztyén Bibliai Lexikon. Szerkesztette: dr. Bartha Tibor. Kálvin Kiadó, 1995. II. 699.
Uo. 696.
Részletes elemzése: Szigeti Lajos Sándor: i. m. 228-249.
Vö. Szabolcsi Miklós: i. m. 201.

2000. június

_J1Z.11

moly, az éj nehéz. / Alszom hát én is testvérek. / Ne üljön lelkünkre szenvedés. / Ne
csípje testünket féreg." Az ekkor kialakított „lírai rapszódia" kétségtelenül legtökéletesebb példája a Téli éjszaka18 (1932 végén, 1933 elején íródhatott), amely a külső és belső
tájat egyaránt hallatlan érzékletességgel állítja elénk és ennek a kifelé és befelé egyidejűen tartó útnak a végén már egyes szám első személyben, ott a virrasztó szava: „Hol
a homályból előhajol / egy rozsdalevelű fa, / mérem a téli éjszakát. / Mint birtokát
/ a tulajdonosa." A vers Szabolcsi Bence elemzése szerint Bartók Az éjszaka zenéje című
nocturnójára emlékeztet: „Nem arról van itt szó, hogy Bartók darabja valamiképp,
közvetve vagy közvetlenül hatott volna József Attilára. Egymástól független formák es
koncepciók ezek; de a mondanivaló és a tervezés általános hajlama így még jellemzőbb
lehet. Úgy látjuk, hogy ezek a nagy éjszaka-fantáziák, egymástól való teljes függetlenségük mellett is mélyen rokonok egymással: hasonlóan vagy ugyanúgy érzik és erzekeltetik az ember helyét a mindenségben, vagy pontosabban: a virrasztó ember helyet
egy kietlen és közömbös, mégis mindent átfogó és magába ölelő éjszakai világban. Az
ember virraszt - mondják - , s az ember virrasszon; így válik valamiképp testvéréve es
urává annak a némaságában is zengő, alvó és mégis készülődő mindenségnek, mely
körülveszi." 19 Míg a Téli éjszakában a költő a világ ág-bogáról szól, melyen „annyi mosoly, ölelés fönnakad", addig a Reménytelenül
című versben a hasonlóan embertelen
tájat a „semmi ágára" került lélek láttatja velünk. Nem véletlen, hogy Németh Andor
a Szép ózdban 1938-ban megjelent tanulmányának éppen ezt a címet adta: A semmi ágán.
A kifejezés jelképes lett, a József Attila-i költői életsorsot és egyfajta általános emberi
léthelyzetet jelölve, Bori Imre az egzisztencialista életérzés és létélmény megformálását
látta benne 20 , de értelmezhető ez magának a virrasztás léthelyzetének egyik legszebb
metaforájaként is. En legalábbis így látom s ezért értek egyet Bacsó Béla elemzésével,
amely közel áll ennek beláttatásához: „»A semmi ágán ül szivem / kis teste hangtalan
vacog« - ez a Reménytelenül
centruma. A vers lényegmeghatározottsága az, hogy a lelek Belső Világterében teljesen leépülnek a fogódzók és minden biztos pont hiányában
visszahúzódnak a szívbe, az érzés végső emberi momentumába. A leépülés teljes: »Az
ember végül homokos / szomorú, vizes síkra ér, / szétnéz merengve és okos / fejével
biccent, nem remél.« A külső táj sivársága, sík, azaz határolatlan jellege sugallja a remenytelenség érzését. A költő magát fejezi ki a tájban, ahol szinte semmi sincs, a horizont végtelenségének képe a lélek végességét rejti, a fogódzók nélküli táj szabad horizontja a lélek szabadságvesztését idézi. A táj semmit nem mutat, a nyárfa neszező
halálsuhintása melankolikussá teszi a lelket, de ez a melankólia együtt jár a helyzet
tisztázásának felelősségteli szándékával. Felelőssége önmaga iránt, a helyzet nem elleplező megfogalmazása teremt itt nagy verset. Számvetés a léthelyzettel. A félelem azonosságot teremt, és nem engedi a visszahátrálást a múlt valamiféle idilljéhez. A múlt és
jövő reményei csalókák - »Fortélyos félelem igazgat / minket s nem csalóka remény«
{Hazám) - , ami megmarad - mondjuk ismét - a lélek önállítása. A félelem állapota
a megvilágosodás állapotává válik, egyben az igazság feltárulásává - az igazság pedig az,
hogy nincs remény. Minden igazságot elleplező létező megtagadása az igazság kimon18

19

20

Első teljes elemzése éppen Tamás Attiláé. A verselemzések összefoglalását adja: Szabolcsi
i. m. 268-279.
Szabolcsi Bence: Vers és dallam. Tanulmányok a magyar irodalom köréből. Akadémiai Kiadó,
1959. 206-207.
Vö. Bori Imre: A „semmi ágán". Híd, 1962. 12. 1 1 1 5 - 1 1 2 9 .

^ ^

UL8

tiszatáj

dásának lehetősége. A z asztrális táj a létező radikális megtagadásaként mutatkozik
meg. A csillagok távoli, szelíd idegensége csak fokozza a társtalanságot. József Attila
nem fordul poétikus gesztussal a csillagok világához reményt keresendő. A számvetést
és distanciát végsőkig viszi. A semmit, mely egyben félelmet is okoz, adja meg korlátként, így a semmi az utópia ellenlábasa, de egyben felismerése a létnek, a lélek önállításának - azaz mondjuk ismét: visszaút önmagához." 21 Tegyem hozzá, nagyon fontos
figyelni arra is, milyen utasítást - mint partitúrákon szokás - ad művéhez a költő
a verscím alatt, a korpusz fölött: Lassan, tűnődve, amely nem csak az olvasás vagy alkotás módjára vonatkozik, sokkal inkább arra a kontemplációra, amely e jellegzetesen
huszadik századi virrasztó magatartásforma attribútuma. József Attilának e versei
palinódiái saját korábbi tájverseinek csakúgy, mint a természetben való feloldódás
klasszikus panteizmusának, de még e panteizmus modern kori változatát is visszavonja, még azt is, amely azt a félelmet fogalmazza meg, hogy az ember belesüllyed
a puszta vegetációba, itt ugyanis az emberi önmegismerésnek a külső világot is magába
záró, attól mégis egyúttal elforduló, a belső végtelenség felé tartó út folyamatát látjuk,
mégpedig úgy, hogy ez az „önállítás" egyúttal e folyamat megértésének szükségszerűségét is magával vonja, így mintegy - Pierre Bourdieu kifejezésével - a megértés megértését is posztulálva. 22 Ezt a folyamatot látszik belülről megérzékíteni maga az Eszmélet, amely - ha csak a címet vizsgálnánk is - az álomtól az éppen ébredésig tartó drámai
szakasz, a féléber-félálom állapot megfogalmazása (mint a Kései siratóban írja majd:
„Világosodik lassacskán az elmém..."). Az 1934-ben született mű a virrasztás belső,
szubjektív tárgyának körüljárása, egyúttal annak is bizonysága, hogy a virrasztás közege a csönd, amely ettől kezdve válik releváns motívumává József Attila költészetének. A reménytelenségre, az örök éjre ugyanis - úgy tűnik - egyetlen válasz lehetséges:
a hallgatás, illetve az elhallgatás, az előbbi a külső, az utóbbi a belső életre vonatkozik,
mégpedig abban az értelemben is, hogy ez a szabadság egyedül megmaradt formája,
mely nem más, mint a „fáj a szívem, a szó kihűl" költői magatartása (hiába hordozzuk
magunkban az emberi teljesség álmát, a szabadság hiánya meghiúsítja álmainkat). 23
József Attila ennek ellenére a végsőkig nem adja meg magát, az utolsó pillanatig nem
szűnik meg költő lenni, mert bár társadalmi-kulturális-egyéni válságok idején gyakori
a költők hallgatása, nagy a nárcista elzárkózás kísértése, azonban - ahogy Arnold
Hauser írja - „a tényleges elnémulástól megóv a társadalmasodást a teljes elidegenedéstől, a szellemi egészséget a zűrzavartól elválasztó szakadék". A költő utolsó verseiben
erőteljessé lesz az emlékezés mozzanata, e versek múltképére rávetül a negált jövő
képzete: „Ifjúságom, e zöld vadont / szabadnak hittem és öröknek / és most könynyezve hallgatom, / a száraz ágak hogy zörögnek." [Talán eltűnök hirtelen). A (Drága
barátim...) már a jövőbe vetített emlékezés mozzanatát köti össze a sajátjával, a jelenével, de ugyanabban a virrasztó vershelyzetben: „nektek írok most, innen, a tűzhely
oldala mellől, / ahova húzódtam melegedni s emlékezni reátok. / ... Emlékezzetek ott
ti is, és ne csupán hahotázva / rám, aki köztetek éltem s akit ti szerettetek egykor."
Susan Sontag írta, hogy a csönd létezik mint döntés - a művész példamutató öngyil21
22

23

Bacsó Béla: Határpontok. Hermeneutikai esszék. T-Twins-MTA Lukács A r c h í v u m , 1994. 181.
„Das Verstehen verstehen" Vö. Pierre Bordieu: Die Regeln der Kunst: Genese und Struktur des
literarischen Feldes. Frankfurt am Main: Suhrkamp, 1999. 449.
A z álom és a látomás motívumának fontosságára is - többek közt - éppen Tamás Attila és
Egri Péter hívták föl először a figyelmet.

2000, június

119

^ ^

kossága esetében (Kleist, Lautréamont), aki így tanúsítja, hogy „túl messzire" ment.
A döntés másik módja, amikor a művész megtagadja hivatását (Rimbaud, Wittgenstein,
Duchamp), de az, hogy e végleges csöndet választották, művüket nem érvényteleníti.
És létezik a csönd ú g y is, mint büntetés, mint bűnhődés: a művész megőrül (Hölderlin, Artaud), tanúsítva, hogy a tudat elfogadott határait néha csak az ép elme feláldozása árán lehet átlépni. 24 József Attila életében és életművében szó sincs egyik ilyen
döntésről sem, nála ugyanis a halált megelőzi a dalok csöndbe térése, a csöndben pedig
egy teljesebb világra ismer rá. József Attilát, a költőt ugyanis - értelmezésem szerint semmi sem kényszeríthette térdre, eszményeit nem tagadta meg. A z utolsó csöndversek csöndjében az érzéki világon túli valóságba, a teljességbe emelkedés valósul meg, a
kései versek csöndje a teljes üresség és a tökéletes telítettség egyidejű állapotát mutatja.
A csöndben sem halált látott tehát, sokkal inkább „dalai" (művei) örökkévalóságát,
utolsó verse pedig arról is meggyőzhet bennünket, hogy a remény sem hagyta el, hiszen az életmű utolsó szava - a kánonok egy része ki is használta - is erre utal, még ha
mindazt, mit hinni készült, másoknak hagyta is örökül: „Szép a tavasz és szép a nyár
is, / de szebb az ősz s legszebb a tél, / annak, ki tűzhelyet, családot, / már végképp
másoknak remél." Mert a szólni vagy visszavonulni lehetséges alternatívája szempontjából József Attila nem csak az emberi sors kegyetlenségét sejtette meg, de a döntésben
is segített, a tagadás helyett az állítást tárva a lehetséges költői-emberi magatartás mintájaként elénk, mert végül mégis mindig azt sugallja, amit egy 1933-ban írt töredékeben így határozott meg: „Nem! nem! kellene kiáltoznom / s azt suttogom: igen, igen,
/ h o g y a sors ringatózást hozzon / a tenger sírás vizeiben." Szeretném hinni, h o g y
a virrasztás költői magatartásformájának vizsgálatában egy olyan értelmezői szempontra leltünk rá 25 , amely alkalmasnak látszik a költői életmű egy lehetséges újraolvasására, ugyanis a költő itt egy olyan emberi szerep megértőjévé vált, amely egyértelműen bizonyítja József Attilának az európai költészettörténeti modernség klasszikusaihoz kapcsolódását és mérhetőségét. 26

24
25

26

Susan Sontag: A pusztulás képei. Európa, 1971.22.
A csönd m o t í v u m á r ó l és a hallgatásról írtam már: Szigeti Lajos Sándor: i. m. 2 4 9 - 3 4 1 , valamint (Dejformáció és (de)mitologizáció. Parabolák és metaforák a modernitásban.
Suprasegmentum, 2000. 287-296. A német nyelvű szakirodalomból a következőkre hivatkozom:
Georg-Michael Schultz: Neigung z u m V e r s t u m m e n . In: Negatvität in der Dichtung Paul
Celans. N i e m e y e r Verlag, Tübingen, 1977.; O t t o Lorenz: Schweigen in der Dichtung: Hölderlin-Rilke-Celan.
Studien zur Poetik deiktisch-elliptischer Schreibweisen. Vandenhoeck &
Ruprecht, Göttingen, 1989.
E l h a n g z o t t a K a b d e b ó L ó r á n t és Kulcsár Szabó E r n ő szervezésében rendezett miskolci
József Attila Újraolvasó Konferencián 2000. április 8-án.

120

tiszatáj

Tiszatáj Könyvek

Az Ünnepi Könyvhétre jelent
meg Nagy Gáspár Kossuth-díjas
költő legújabb verseskötete Húsz
év a kétezerből címmel. Az első
ciklus a költőnek a Tiszatájban
két évtized alatt publikált verseit,
a második a kötetben meg nem jelenteket tartalmazza. Ezek a művek 1999–2000-ben, a Szabadrabok c. gyűjteményes könyv
után születtek.

Ugyancsak a könyvhétre jelent
meg Hollósi Zsolt interjúkötete
A Tisza-parton mit keresek? címmel. A huszonkét szegedi beszélgetés 1997. augusztusától 2000.
májusáig jelent meg a Tiszatájban.

Tiszatáj-est Bécsben. A Collegium Hungaricum és a Bornemisza Péter Társaság szervezésében
május 11-én Tiszatáj-est volt az osztrák fővárosban. A szerkesztőséget Csúri Károly professzor,
a Collegium Hungaricum igazgatója köszöntötte, a folyóiratot Olasz Sándor főszerkesztő és
Hász Róbert szerkesztő mutatta be. Az est vendége volt Nagy Gáspár Kossuth-díjas költő.
A Tiszatáj folyóirat Novellapályázatának eredményhirdetése
A Tiszatáj folyóirat által 2000 januárjában meghirdetett novellapályázatra több mint ötszáz pályamű érkezett. A több hetes olvasás/válogatás után a Bírálóbizottság (Ilia Mihály,
Szilasi László, Hász Róbert) áprilisi, utolsó összejövetelén a következő döntést hozta:
I. díj: Medvevadászat (jelige: „D. J. Tempetőfi”)
II. díj: Az angyal (jelige: „ölu4325önbvö8024…”)
III. díj: Hallották már Glaumber úr kintornáját? (jelige: „Verkli”)
A díjazott pályaműveken túl a szerkesztőség további öt beérkezett írásról döntött úgy, hogy
szívesen közölné őket a folyóiratban. Ezek a következők: Apával elmegyünk havazni (jelige nélkül); Ezerkilencszáznyolcvanhat (jelige nélkül); New Age (jelige: „Madárbirs”); A szerelem vége
(jelige: „Alfa Rómeó és Zéró Júlia”); A szemüveg (jelige: „…mi pedig egyedül maradunk…”).
Kérjük a díjazott, illetve a közlésre szánt pályaművek szerzőit, hogy levélben vagy személyesen
jelentkezzenek szerkesztőségünkben. (Tiszatáj szerkesztősége, Szeged, Rákóczi tér 1., 6741)
„Honnan jövünk? Mik vagyunk? Hová megyünk?” c. sorozatunkat 1998. áprilisában Kristó
Gyula, Vekerdi László és Sándor Iván tanulmányával indítottuk, s azóta több mint negyven
írást közöltünk. Júniusi tematikus számunkban lezárjuk a disputát, melynek válogatott anyaga
néhány hónap múlva kötetben jelenik meg.
*
A szegedi Somogyi-könyvtár Csillag téri fiókkönyvtárának vendége volt április 25-én Olasz
Sándor főszerkesztő, akivel Hollósi Zsolt újságíró beszélgetett.
*
Néhány szerzőnkről: Albert Gábor író, műfordító, az Új Magyarország volt főszerkesztője. Balla
D. Károly Ungváron él, József Attila-díjas író. Barna Gábor a szegedi egyetem Néprajz Tanszékének docense. Csaba László egyetemi tanár, közgazdász, a Kopint-Datorg Rt. tudományos
tanácsadója. Csatári Bálint az MTA Regionális Kutatások Központja Alföldi Tudományos Intézetének igazgatója. Gál Sándor szlovákiai magyar író, Kassán él. Heiszler Vilmos történész, az
ELTE bölcsészkarán tanít. Kaltenbach Jenő a nemzeti és etnikai kisebbségi jogok országgyűlési
biztosa. Mészáros Rezső a gazdaságföldrajz professzora, a Szegedi Tudományegyetem rektora.
Nagy Károly szociológus az Amerikai Egyesült Államokban él, az Anyanyelvi Konferencia
egyik kezdeményezője. Rákos Péter professzor Prágában él, az MTA külső tagja.
Júniusi számunk tartalmából:
KOVÁCS ANDRÁS FERENC, TORNAI JÓZSEF, PETŐCZ ANDRÁS, TÉREY JÁNOS,
PINTÉR LAJOS, ZALÁN TIBOR versei
GION NÁNDOR, BOGDÁN LÁSZLÓ prózája
LÁSZLÓFFY CSABA, BÁLINT PÉTER esszéje
Összehasonlító irodalomtudomány – szegedi módra

