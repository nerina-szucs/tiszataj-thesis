tiszatáj
5 9.

ÉVFOLYAM

5~4e£Li
hr
SM

Aczél Géza,
Bánki Éva,
Hárs Ernő,
Lackfi János,
Veszelka Attila versei
Mészöly Miklósmotívumok
Bálint Péter,
Darvasi László
regénye
Szekér Endre
tanulmánya
Emlékezés
Nagy Lászlóra
Nagy Gáspár versei
Móser Zoltán fotói

72005. július

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
lí
a Nemzeti Kulturális Örökség Minisztériuma
Yys f f f
Nemzeti Kulturális Alapprogram
támogatásával.
NEMZETI KELTERÁLLS ÖRÖKSÉG
MINISZTÉRIUMA

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.

*ALlS

Internet: w w w . t i s z a t a j . h u e-mail: t i s z a t a j @ t i s z a t a j . h u

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 7. SZÁM
2005. JÚLIUS
ACZÉL GÉZA: (vissza)galopp (Lírai utószinkron) ...............

3

VESZELKA ATTILA: Debussy-prelűdök (Vitorlák; Hangaszálak; Tűzijáték) ........................................................

5

LACKFI JÁNOS: Bábel tornyai; Fényelnyelő felület; Hajtogatós ............................................................................

7

DARVASI LÁSZLÓ: Virágzabálók (regényrészlet) .................

10

HÁRS ERNŐ: Vadkacsák; Szavak a zenéről; Precesszió;
Mókuskerék .................................................................

21

JOHN W. WILKINSON: Tisztelet József Attilának (Fordította: Kabdebó Tamás) ...............................................

24

BÁNKI ÉVA: Peire Cardenalnak tulajdonított versek .........

29

BÁLINT PÉTER: Egy kretén vallomásai (regényrészlet) ......

32

MÉSZÖLY MIKLÓS: Motívumok 3 (Közli: Thomka Beáta)

50

80 éve született Nagy László
NAGY GÁSPÁR: Majd júliusban (Nagy László emlékének);
Arccal az égnek – mert Nagy László köztünk! ...........

53

MÓSER ZOLTÁN: Regő rejti… (A regösének kapcsán József
Attila és Nagy László egy-egy verséről) ......................

56

TANULMÁNY
SZEKÉR ENDRE: „Életre-halálra olvasni…” .........................

71

KRITIKA
VEKERDI LÁSZLÓ: Füzi László: Maszkok, terek… ...............

77

BALOGH TAMÁS: Szóban és írásban (Az irodalmi objektivitás természetrajza) ...................................................

88

MÁRKUS BÉLA: Monográfiából első (Szücsné Hankó Enikő:
Wass Albert írói pályaképe) ........................................

94

SZŰCS FERENC: Lengyelek – oroszok (Az Antikrisztus halála. Lengyel esszék Dosztojevszkijről) .......................

99

PAPP ISTVÁN GÉZA: Szekér Endre 70. születésnapján ....... 104

Szerkesztői asztal ............................................. a belső borítón

ILLUSZTRÁCIÓ
MÓSER ZOLTÁN fotói a címlapon, a 20., 28., 31.
és a 103. oldalon

ACZÉL G ÉZA

(vissza)galopp
(L ÍRAI UTÓSZINKRON)

5.
aztán egyszer csak a fától a levél-szindróma hatvanat írtunk de nemigen rogyott akkorát
a vadak előtt róma mint a kis család egy késő este mikor attila bátyámat a köhögő gőzös
szeged irányába elterelte s mi férfiak riadtan kísérgettük a sínekig egyedül anyánk nem
tudta fölmérni az integetés íveit ő beljebb érzett fogta a meleg szív alól letépett egészet
a haza-hazatérés ügyetlen nosztalgiáját a messze élés lassan fakuló gondjait mely később
valamennyiünket elért bepréselve egy különös szerepbe hol az elszakadó magzat olykor
még könnyeket is morzsol ám a sós csepp furcsa prizmájában már ott vibrál az önállóság
mákonyos vágya tolatna is hátra de fékezi az alattomos biológiai érés fölizgult ösztöne
odább szülei bolyongnak még mindig rövid nadrágos öcsköse itt várja a fölszakadt tér
hideg albérletekre ráüt sok átizzott éjszaka az egérszagú magány mögött pézsma illatú
nők varázsos illata a többször felrobbantott kiskonyha helyett igazi kékes laboratóriumok
a gyászra nincsen ok ám az egyetemes tragédiának már ekkor megképződnek oszlopi
hisz legkisebbként végül megmaradtam hagytam őket méltósággal az időben porlani
átvállalva az utolsó tanú kegyetlen terhét régen volt s bár nem röpködött arra hermész
a fogyást csüggedten megéltük még szerencse hogy jöttek az első kellemetlen pattanások
s ez a kamaszkori átok tükör elé vitt nem is homályosan kezdtem vizsgálgatni a portrét
a fej síkjához képest fülenagyot kiugró orromat s ha arra járt az első növekvő csöcsű lány
bizony feszengtem magamnak halk imát suttogtam az egeknek feszülő barna izmokért
a sóstói hideg strandon ráadásul kutyában úsztam majdnem a parton és fontos sakkpartira
a riválist mégsem hívhattam ki ebben a bódult kerengésben mondjon egy bölcset valaki
legföljebb az új a szocreáltól már kissé elemelt épületben izgatta tespedt agyunkat
vonza tanár úr addig sosem látott fizikai szertára hol űrbéli kalandokra csábított néhány
elektromos kisülés atomok ütközésére izguló petárda s ha jocó bácsi a közeli gimnáziumból nagy kék lobogó ingében átkarikázott versekről mesélni még a túlkorosok többsége
is maradt tűrte a recsegve fejéhez vágott bronzoheuszt dikhozeuszt a vadmarha szamarat
mert valami furcsát érzékelt életében először a tárgyi világon túl a sejtések mögött
a verssorokból kigurult verbális masszába nekik tetsző döbbenetes erőtér költözött
sokan máig se tudják a laza bioingereken az esztétikumnak nyilt föl első bizonytalan
szirmú hímporos virága mely hol gyorsan fonnyadt hol újra nőtt attól függve merre
terelte a sorsok árja a sok tornacipő szagú riadt gyereket meddig futotta az egy meg egy
közben persze az úttörő mozgalomban is izgalmiakká váltunk ropogó tábortüzek mellett
idétlen szövegeket vígan ordibáltunk – nem akarok a formálódó jellemre hajazni
hiszen sosem lett oly veretes ahogy a lélek benti romantikája kezdődő olvasmányok
nyomán szentebb vágyaiban szerette de kitartó magányos útjain pálcát se törjünk felette

4

tiszatáj

szóval én alig ordibáltam s már akkor éreztem a mókus meg a béke örs egy nagy marhaság
sok játék van benne kis közösségi kovász talán sose árt ám aprócska moccanásaiban
föntről keverve émelygős nyúlós sziruppal lett nyakon teremtve s a gyermekáriának
gyorsan alá is estem csapatvezetőként a széna téren szamuelyék dölyfösen tágas háza
előtt nem jelentkeztem az első tüzes esten viháncra így lett egynapos uralmam oda
lustaságból történt nem ellenállási az érdem de másnap kiszállt a legfelsőbb iroda
elvette fényes szalagomat különleges sípom nehogy azt higgyétek azóta pánra iszom
s kocoghattam vissza megszégyenülten de valahogy sosem volt eléggé mély ez a fájás
a csalódások rőt tüzei átfutottak bennem még a tettre látván alig fáradt ki az egyik élmény
hevületét már oltotta is a másik megágyazva az eltaszító közönyös felszínnek jósokáig
így hullt napra nap apám a párt karmaiból pénzintézetbe menekült anyámból is pontos
hivatalnokot alakított a két állásra négy éhes szájra hangszerelt kor szava hiányzó
bátyámnak horgas betűs levelei jöttek maga ritkán tért haza évekig az volt az ünnep
olyankor még füstös vendéglőbe is mentünk apám kopaszodó feje virított felettünk
két pincérjárás között puha szárnyakként lebegett anyánk aggodalma bátyus szelíden
motyogva egyre magabiztosabban csüngött rajta egyre merészebb tárgyakat hozott
majd váratlanul zörögni kezdett mambórádiója jelvények láncok kezdtek lógni róla
s a két öregedő félénken pislogott úgy látszik ez az egyetem suttogták mivel hátrébb
erre még senki sem kapott esélyt és jogot nem volt létező tere hát a kiábrándulásnak
ámulva lesték fiúk élelmiszerekben vegyészkedve egyre bátrabb hordja a sosem látott
konzerveket reklámozza a bontott csirkéket engem jobban érdekelt az iskolában is
körbe járatható másnapi enyészet – golyóstoll rágógumi merész fedelű kockásfüzet
furcsán torzító lencse csak azt utáltam hogy testvérem újra s újra rá akart szoktatni
nagy szenvedélyére a bélyegekre hozta zacskószám a színes afrikaiakat diszkréten
buja ázsiát majd gyengémre tapintva az ezerarcú sportot végül már drága albumokba
is dugta az olimpiás blokkot ma már megköszönném akkor virgoncan kilógtam alóla
másképp másztam rá a sportra ugrottam rohantam rúgtam dobtam ütöttem labdákat
még bokszoltam is míg szájba nem vágtak így nem lett belőlem semmi talán a sakk
az egyetlen melyet nehéz elfeledni a tervezés lendületét a lefagyott helyzetekben
szunnyadó erős konstrukciókat egy idő után már győztem a jókat gyűjteni kezdtem
a fényes medáliákat de megint csak hiányzott a megszállottság deleje végére járni
az egésznek ösztönös megnyitásaim magasabb szinten a kidolgozott tételek mentén
elenyésztek lötyögött fejemben a végjáték automatizmusa azóta is csak néhány
meglepetésre elegendő a hatvannégy kocka varázsos ritmusa s egy frusztrációra
ha a csatamező végéről jól számolok a latin nyelv örök bársonyos üzenete a másik
de még csak a nyolcadik osztálynál tartunk a női nemre nyiló kertünk sem virágzik
az iskolával szemközt egy fürtös fejű srác boci a barátunk vele gyorsan kiheverjük
ha függöny mögül nem néz ki apró vágyainkkal megcélzott leányunk nem mereszt
ránk parázna szemeket két unalmas óra között mivel még nem vegyes az osztály
olcsón adja most magát egy visszavetett rím – az osztáv de ha jól belegondolunk
tényleg kis benderek voltunk táskáink mögül ördöngősen cseleztünk hallgatóztunk
képünkre gyúrtuk a maszatos világot utoljára önfeledt koron kívüli kis diákok

2005. július

5

VESZELKA ATTILA

Debussy-prelűdök
( RÉSZLET)

Vitorlák
Emlékszel-e, mint pózoltál az előtt a sudár, kétárbocu szkúner előtt, azzal a döglöttkék
fényű makrélával? Kölcsön kérted a mólón
attol a kissé már tántorgó rakodótól. Szép lett az a kép. Idióta vigyorral a szádon,
napszemüvegben. Nem tudtad még: a szerelmet tartod kezeidben blende elé ama percben,
míg odakünn haragoszöld ragyogással lélegzik a tenger, s szállnak a karcsu vitorlák. (Később
vissza is adtad volna az árút, csak hát
köddé vált az a fickó. Sört vettél, s nekiültél,
lenn, a teraszlépcsőn, markodban a hallal).

Hangaszálak
Letéptem azt a hangaszálat,
s a Pére Lachaisenek eredtem,
mert – bár időm rá alig maradt –
az őszvégi csendben „nagyon dalolt a név zenéje bennem.”
Térképem nem lévén (a holtak
hallgattak) ügyem vesztésre
fordult hamar, tébláboltam csak
– elveszett birkája a nyájnak –,
mígnem lépteim neszére

6

tiszatáj
egy fínom úr mégis felfigyelt
(kék csokornyakkendője volt),
s megszánva bornírt csetlésemet
végighallgatott, s mint Hamletet
a szellem hívta egykoron,
intett, s én vakon követtem őt
végig a sírkert útjain,
s bevallom, félelmem egyre nőtt,
mert néha eltűnt, ám mielőtt
nyúlcipőt vettem volna, ím:
megállott, s nyújtotta tenyerét.
Arcom megnyúlt a nemtelen
gesztust megértve, bár némi pénzt,
beláttam, eme színjáték megért,
hisz itt a sír, kétségtelen,
hol egykoron Picasso, Jacqueline,
Cocteau, Férat és Max Jakob
állottak barátjuk hantjain
borongva, s most éppen én (a fickó végül is öt france-t kapott).

Tűzijáték
Maestro Szepesi nem jött velünk
(költőnknek idült tömegiszonya van),
helyette Edit lett kíséretünk
az ezredvégi Pestnek farsangosan
kavargó bugyraiban, és a Chagall
kiállításról értekeztetek,
míg odaértünk, és tömve volt a part
(a Margit hídnál találtunk helyet),
s már lángolt is fenn az ég, süvitett,
robbant és ropogott, sikongattál,
s én is „szájtátva álltam, s a boldogságtól föl-fölkiabáltam” (miként
hihettem volna akkor el mentőt
és altatót, s hogy többé nem leszel).

2005. július

7

LACKFI JÁNOS

Bábel tornyai
Nézd csak, ahogy
mennek az utcán a
testek-kabátok körbezárta
gerincoszlopok
mindegyik mint
egymásba rakott
teáscsészék tornya
úgy billeg ott
csoda hogy egy életen át
nem ejti ki
kezéből aki
a porcelánt viszi
Húsruha öleli
az egész miskulanciát
Láb és kéz csontjai
collstokként lengenek
az oszlop alatt-felett
Bizony mondom
lesz jó halomnyi sitt
ha egy napon
az egész szétesik

8

tiszatáj

Fényelnyelő felület
Megszaporodott mára a dédapáink, ükapáink
korában még oly ritkás fény, amelyet
parázsvedrekben, imbolygó lámpásokban,
kékes lángtapadástól varacskos fáklyákon,
véreres félszemű pipák öblében
mentettek egyik helyről a másikra
Ma a cirádás homlokzatok mindegyikét
felfele kúszó fény-nyelvek nyalogatják
aranyosra, lábunk alá csikket, sörkupakot,
galambganajt utcalámpa szór, szökőkutak
permetébe lisztet fényforrások vegyítenek,
a lenti országúton kanyarodó kocsik
be-betolják ablakunkon
némán üvöltő fényharsonáikat
Hogy mi a sötét, azt nem süket falusi éjszakán
tudtam meg, mikor zavaros ködmelaszban
oldódik semmivé az ég vacogó
kristálycukra, hanem egy kiugró bástyán
Nizza tengeröble felett
Dupla sor kandeláber jelölte ki ott
a part ívét, mint hajók vashasának
illesztéseit bumfordi fejű szegecsek
Egyik oldalt festékfoltos tejködben
sürgölődött a város, másik felől viszont
a tenger dupla hiánya: a sötét alatt a víz
mindig újrapótlódó rétegei
Tömény vákuum, elnyelő felület,
lüktető hályog a föld
narkotikumtól fénylő
tekintetén

2005. július

9

Hajtogatós
Inged gombold be, nehogy
belső szervei kipotyogjanak
A mandzsettát is szorosra,
az erek rideg huzalokként szét ne ugorjanak,
el ne szaladjon a pulzus, ez az
izgága kiskutya
Aztán terítsd ki T-alakban a felsőtestet,
mintha ejtőernyősként tárt karral bukfencezne
a téglalapnyi ágy végtelen
mélyébe-magasába,
majd fordítsd meg, és csavard
hátra karját, akárha rendőrként térdepelnél
földön heverő testre
Mégis szelíden simítsd hátra a két ingujjat,
mintha valaki magától kulcsolná össze
kezét a háta mögött, hogy görbedt
tartását egyengesse
Végül, mint kínai kaucsuknő, kiben az inakat
a sok gyakorlás szétszaggatta már,
háromrét hajlik az ing, nyakát
engedelmesen derekára fekteti,
feledve, hogy a szárítókötélen
mennyit handabandázott és hogy lobogtak
szárnyai

10

tiszatáj

DARVASI LÁSZLÓ

Virágzabálók
( REGÉNYRÉSZLET)

Klára egész életében emlékszik majd a csodálatos napra, a parton lökdösődő emberekre, az izgatottságuktól kipirult arcukra, és a morajra, mely a közeledő hajó
láttán tör fel a tömegből. Egy ismerős mészáros a kalapját dobálja a magasba,
s a gyermek arra gondol, hogy a férfi keze most is véres, mint amikor a boltjában
hatalmas húsokat mutogat az apjának, hogy aztán félelmetesen éles késével beléjük kanyarítson. A szegediek a sörházkaszárnya foltos, sárga falánál gyülekeznek, de a vártól lefelé, a Halpiacot is benépesítve végig izgatott sorokban tolonganak a parton, egészen a Boszorkány sziget bokros hajlatáig. Az apja felkapja, és
a magasba tartja a kislányt, hogy Klára jobban láthasson. Alsóváros apró házai
felől térdnadrágos legénykék rohannak felfelé, így kísérik a déli irányból pöfögő,
tajtékos hullámokat kavaró hajót. Némelyik fiú nem visel cipőt, talpuk alól öklömnyi sárdarabok repkednek, s a kislány hallani véli a cuppanásokat. Az egyik
gyerek halfogó hálóba gabalyodik, s kétségbeesetten integet a társai után. Amikor a lomha test a Boszorkány sziget magasságába ér, a hajó tarackjai háromszor
durrantanak a levegőbe. Klára megérzi a lőpor facsaró szagát, könny futja el
a szemét, nagyot tüsszent. Az apja nevetve engedi le a földre. A kislány az ég felé
szálló, gyorsan halványuló füstfelhőket bámulja.
Mindenre emlékezni akarok, ami fontos, gondolja a kislány, s lehunyja a szemét.
S amire majd emlékszem, segítsen engem, segítsen!
Aztán felnevet, s még mindig hunyt szemmel az apja kabátujját megrángatva
mondja:
és ami nem fontos, holnap az is legyen fontos!
Minden legyen fontos!
A gőzhajó fedélzetéről Széchenyi István gróf lengeti meg a kalapját a szegediek tiszteletére. A kislány újra kinyitotta a szemét, csodálkozva bámulja az apját.
Pelsőczy egész testében remeg, izzadságcseppek fénylenek a homlokán, és úgy
veszi a levegőt, mint aki fulladozik, Klára soha nem látta még ilyen felindultnak.
A férfit nem a dúsgazdag és ambiciózus gróf közelsége zaklatja fel. A „Duna” horgonyvetése után fölkéredzkedik a hajóra, és remegő izgalommal vizsgálja végig
a csillogó gépházat és a fenti utasteret, simogatja és próbálgatja a kormánykereket,

2005. július

11

tapogatja a padlózatot és a csillogó műszereket, megfogdossa a feszülő vitorlaköteleket, melyekkel a kéményeket rögzítették a hajótesthez, óvatosan érinti
a még mindig meleg gőzkéményt és a jóval magasabb füstkémény vaslemezeit,
hosszan vizsgálgatja a még mindig nehéz párákat eregető gőzgépet, a lapátkereket, majd a hajótestbe vezető lépcsőn a vendégszobába ereszkedik, és onnan kiabál a kislányának,
Klárikám, ez csodálatos,
Klárikám ez olyan csodálatos!
Erre mindig emlékezni fogunk!
A fölkavaró esemény után, amely 1833 kora őszén, még szeptember első napjaiban történik, a férfi nyomban munkához lát. A munka tárgya és célja olyan
egyszerű, mint amennyire lehetetlennek tűnik a kivitelezés. A feladat ezúttal az,
hogy pénzt, nagyon sok pénzt kell szerezni valahonnan. S ugyan kicsoda rendelkezik tekintélyes, ugyanakkor könnyen mozdítható tőkével a közelben és távolban, akitől Pelsőczy még nem kért, akinek nem tartozik, akitől nem vételezett
ilyen-olyan lejáratú hitelt? Akárhogyan is számolt, osztott és szorzott, mindössze
egyetlen ilyen embert ismert a férfi. Az apósának, Benedek gazdának rengeteg
pénze volt, még ha az öreg módfelett igyekezett is az ellenkező látszatát kelteni
annak, hogy nem csak hogy van mit a tejbe aprítania, de talán még templomot is
vehetne, ha arra támadna kedve. De ha pénzre terelődött a szó, a gazda csak ingatta a fejét, szörnyűség, tragédia, micsoda tragédia, hogy nincs, hogy mindig
híja van egy-két forintnak. Hanem a földek, a jól termő rókusi szőlők, és a város
környéki réteken legeltetett nyájai másféle pénzügyi állapotról tettek bizonyságot, mint amiről a gazda sóhajtozott. Benedekék szigorú takarékossággal, mármár nélkülözve életek, és Margit hozományába sem került annyi gazdagság, mint
amennyiről Pelsőczy ábrándozott.
Azon az estén, amikor a helyi potentátok Széchenyit kínálgatják inkább karcosan savanyú, mint sem természetesen száraz ízű vörös borral, s arról igyekeznek különösebb eredmény nélkül meggyőzni, hogy a gróf világ egyik legfestőibb
helyére érkezett, Pelsőczy gondosan fölöltözik, majd szórakozottan eltolja magától a felesége kezét. Az asszony lehajtja a fejét, s megvárja, míg az állára ér a víz
hidege. Nem a maga fölötti szánakozás miatt eredt el a könnye, dühében sír.
Mire felemeli a fejét, már nem hallani a férje lépteit, melyek az előbb még az utcaköveken kopogtak a távolba. A férfit ezúttal nem nyeli el a szegedi éjszaka.
Pelsőczy világos sarkok, kéken derengő, boltíves kapualjak mellett lépdel az esti
városban. Néhány perc múlva az Arany páva fogadó előtt veri csizmájáról a sarat,
majd a helységbe lép, hogy némi nyaktekergetés után a kevésbé füstös belső teremben egy horgas orrú, kellemetlenül tekintgető alak mellé ereszkedjen. Pelsőczy kancsó bort rendel, majd nyomban tárgyalásba fog. Féreg úr szemében
rossz fény villan, s máris gondterhelten ellenkezik. Borzas üstökét rázza, teátráli-

12

tiszatáj

san tárja szét a karjait, nem, ó, nem, amit Pelsőczy úr kíván, teljességgel lehetetlenség.
Mama Gyökért nem lehet befolyásolni a szerelem dolgában!
Mama Gyökér nem olyan, hogy tanácsot fogadna bárkitől!
Mama Gyökér csak a maga feje után megy!
Na, hát éppen ez az, szisszen közbe Pelsőczy, hiszen nem is a fejünkről van
szó!
Hogy maga milyen tapintatlan, Pelsőczy úr, meresztgeti a szemét Féreg úr!
Pelsőczy türelmét veszti, ököllel sújt az asztalra. Táncolnak a poharak, megbillen, s csaknem elborul a mázas kancsó. A férfi észbe kap, alázatosan elmosolyodik, majd színes szóvirágokban ígérni kezd, hosszan és körülményesen magyaráz, mígnem Féreg úr, aki a sarkokat számolgatta, az orrát dörzsölgette, vagy
éppen a fogadósné felé vetett jelentőségteljes, kacsintásokkal is kísért szemtelen
pillantásokat, mintha beleunna a másik végtelen szózuhatagába, váratlanul bólint. Jól van, de aztán semmi visszakozás, hogy így meg úgy, nem gondoltuk komolyan a dolgot, mert Mama Gyökérrel nem lehet viccelődni. Vagyis lehet, vigyorodik el Féreg úr, de csak roppant kiváltságos személynek. Pelsőczy komolyan
meglepődik. Percek óta remény nélkül beszélt, remény nélkül ígért és győzködött. Féreg úr fölhajtja poharából a maradék bort, elégedetten böffent.
Jól, van, Pelsőczy úr, megpróbálhatjuk, de ennek ára lesz.
Maga, kérem, nem is tudja miféle ára lesz.
Nem fenyegetőzik Féreg úr, csak szeret jelentőségteljesebbnek látszani, mint
amilyen valójában.
Ahogy ez lenni szokott, másnap délelőtt Mama Gyökér a piacon árulja portékáit. Az asszonyság éppen túlad néhány petrezselyem gyökéren és káposztafejen,
amikor Féreg úr sündörög mellé, majd a fülébe kezd sugdosni, s még ahhoz is veszi a bátorságot, hogy Mama Gyökér karját megrángassa. Más atyafi ehhez hasonló tapintatlanságért akkora legyintést kapna, hogy a sárban vetné a cigánykereket, és nyilván nem is egyet, ám Mama Gyökér most csak kelletlen grimaszt
vág, miközben tovasiető vevője után pillant. Féreg úr türelmetlenül toppant, két
tenyérrel húzza maga felé az asszony arcát, majd újra sugdosni kezd. Féreg úr
a szemét forgatja, és úgy mutogat, mint egy zavarodott karmester. De Mama Gyökér továbbra is ingatja a fejét, nem, nem, menjen csak Féreg úr lacikonyhásokhoz, rágjon inkább valamit. Különben is meglehetősen büdös Féreg úr szája, úgy
hogy húzódjon arrébb, vagy hallgasson el. Féreg úr dühében elvörösödik, azért is
Mama Gyökér füléhez hajol, de most már csak egyetlen egy szót súg, azt ismételgeti, majd hirtelen abbahagyja, és feszülten bámul az asszony arcába. Mama
Gyökér kelletlenül bólint. Na végre! Mama Gyökér beadta a derekát! Féreg úr
gyorsan odébb rugdos néhány gyökeret és krumplit, a földre huppan, majd akár
a testükkel mutatványoskodó keleti atlétaemberek, gondosan összecsavargatja
magát. Olyan lesz Féreg úr, mint egy komolyabb méretű húscsomag. Mama Gyö-

2005. július

13

kér érte nyúl, és behúzza ernyőként szétterülő, piros fodros szoknyája alá. Minden úgy történik, ahogyan történnie kell, bár Féreg úr olykor túlontúl hangosnak
mutatkozik. Mama Gyökér aznap már nem ad el több répát, retket, almát és
céklafejet. Csak ül mozdulatlanul, szoknyája púposodik, aztán szépen elsimul,
majd vad hullámot vet megint. Hiába lépnek hozzá, hiába kérnek tőle csak pár
szem krumplit, zöldség zöldjét, Mama Gyökér már nem szolgál ki több vevőt.
A piac porában ül, holott az utolsó árusok is pakolnak, majd a nyikorgó taligákkal,
kézikocsikkal elzörögnek a pesti út vagy az Alsóváros felé. Esteledik már, elhasalnak, s a szétömlő feketébe olvadnak bele az árnyékok. Mama Gyökér még
odaint egy fehér arcú fiúnak, aki úgy lapult meg egy közeli fa árnyékában, mint
valami gyík. Fehér arc világított az asszonyságra.
Látlak, kisfiú, dünnyögött oda Mama Gyökér.
Tudni szeretnéd, mi történik a szoknyám alatt, kisfiú?
Tudni szeretnéd, ki leszel, ha nagy leszel, mi nem leszel soha, ha nagy leszel?
Tudni szeretnéd, szeretnek-e, gyűlölnek-e, megölnek-e?
A gyerek végre felkiált, és elrohan.
Gyík, gyík, kicsi fehér gyík, sssss, búg utána mély hangon Mama Gyökér, majd
a szoknyája alá nyúl, és kirángatja Féreg urat, akinek a feje vörös, mint a cékla,
prüszköl, és tüsszög, az állát dörzsölgeti. De azért boldogan vigyorog. Mama
Gyökér a vigyorgó arcba bámul, aztán nagyot legyint Féreg úr elégedettségére,
s elindul a Főtér felé. Az ég nyugati felén még ott a vöröslik a napnyugta hosszú
sebe, de néhány csillag fénye átszúrta már az alkonyat lila vásznát, s egyik pillanatról a másikra a szél is elül. Nem cél nélkül halad Mama Gyökér a megnyugvó
városban. Ringó teste az Arany Páva fogadó felé veszi az irányt. S amikor a kivilágított vendégváró épületéhez ér, s belöki a súlyos faajtót, nem sokáig keresgél. Megilletődött férfiarcok pislognak rá, valaki még visszahelyezi poharát az
asztalra, jól hallani az illetlen koppanást. Kicsoda merészel krákogni, sóhajtozni,
susmorogni?! Kicsoda suttogja azt, hogy inkább holnap legyen vihar, szélörvény,
ma már fáradt a szívünk és a karunk, s legfőképpen a derekunk?! Ám Mama
Gyökér nem törődik a vendégek aggodalmával és ilyen-olyan kifogásaival, az igazán fontos elhatározásokat nem szokása fölülbírálni. Az asszony húsos karja máris előrelendül, és rámutat a kiválasztottjára. Margit apját, a szegény-gazdag Benedek gazdát parancsolja magához az asszonyság, és úgy viszi el az öreget, hogy
miközben szelíden, de ellentmondást nem tűrően kitolja maga előtt a fogadó ajtaján, a bent ülőkre még visszamosolyog. Ha ugyan mosolynak nevezhető formázata ez ennek a hatalmas, fekete arcnak, ennek a kortalan tekintetnek. Ezúttal
egy egész álló napon keresztül tart a kedveskedés, a titkos vendéglátás, holott
mások többnyire az első kakasszóra végeznek, ha Mama Gyökér magához parancsolja őket. Ám a szerencsés Benedek csak másnap este rúgja ki az Arany páva
fogadó ajtaját, hogy aztán halkan hörögjön bele a hirtelen támadt csöndességbe.
Küldjetek azért a kurvapecér Pelsőczyért!

14

tiszatáj

De nem kell küldeni a férfiért, Pelsőczy a félhomályos sarokban ül egy gyatra
kivitelezésű, ámde mégiscsak gőzhajót ábrázoló kép alatt, mellette Féreg úr dobálgatja elmélyülten a kockákat. A férfi feláll, elmosolyodik, és könnyedén int
meggyötört arcú apósa felé. Benedek fáradt léptekkel vonszolja magát az asztalig,
hirtelen elönti a szenvedély, nagyra tátja a száját, mint aki ordítani akar, s öklével a levegőbe suhint. A nyaka csupa lila és kéken sötétlő seb, és az arca húsán
harapásnyomokra emlékeztető vörös foltok díszelegnek.
Mennyi kell, kérdi aztán rekedten.
Sok, vihog fel Féreg úr, majd izgatottan felhörpinti az italát.
Mennyi lehetséges, ereszkedik vissza Pelsőczy a székére, helyet csinál az apósának, s közben int a vendéglősnek, hozzanak újabb boros kancsót, és poharat.
Az öreg fáradtan megcsóválja a fejét, és lehuppan. Aztán kezdetét veszi az ingerült horkanásokkal, döbbent felmordulásokkal is kísért tárgyalás, melynek végeredményét pedig már régen kiszámították.
Így jutott Pelsőczy ahhoz a tehetősebb összeghez, melynek révén már komoly
kölcsönöket számoltak le a kezébe, e kölcsönök pedig újabb kölcsönöket szültek,
míg végül együttállt az a tetszetős, most már igazán meggyőzőnek látszó hiány,
amellyel a férfi egy kisebb méretű, de tűrhető állapotban lévő, oldalkerekes gőzöst vásárolhatott a Dunai Gőzhajózási Társaságtól. Pelsőczy évekkel előzte meg
a Tiszai Gőzhajózási Társaság működését, az Attila vagy a Pannónia hajók közlekedését. Az ő fürge kis gőzöse, a Klára mindent tudott már a folyóról, amikor tehetősebb helybéli vállalkozók még csak tervezgették a hajózás megindítását, illetve rendszeres eseménnyé tételét. Első útján, amely voltaképpen próbaút volt
egy hűvös hajnalon, csupán néhány utast szállított a Klára. Fehéren gomolygott
a köd a víz fölött, a rikoltozó sirályok mintha a semmibe vezették volna az úszó
testet. Pelsőczy igazán boldog volt. Ősz derekában jártak, végül a délelőtti fény
elűzte a ködöt, s az úton végig Féreg úr rikoltozását visszhangozzák a vörös és
sárga színekben pompázó partok. Mama Gyökér a csodálkozástól eltátott szájjal
üldögél a hajóorrban elhelyezett karosszékben. Mellette a most is elegáns Levél
úr könyökölt a korlátra, és néha előre mutatott, nézd azokat az óriási jegenyéket,
Mama, nézd az égerfákat, néz, nézd! A hajó üdvözlésére elősiető szolnoki kikötő
parancsnoka igen csak meglepődött, amikor a hajóról csak egy bizonytalan járású utas esett a partra, imbolygott egy keveset, majd borízű böffentés kíséretében a karjai közé zuhant.
Próbaút, mondta Pelsőczy, és mosolyogva vonta meg a vállát.
A Klára általában Szolnokig hajózott föl, ám ha az utasok némelyike úgy kívánta, felúsztatott akár Tokajig is, de tovább már nem volt ajánlatos merészkedni. Tokajtól észak felé oly keskenyé és sekélyessé vált a folyómeder, hogy arrafelé már csak csónakokkal vagy tutajokkal lehetett közlekedni. Klára imádott
az apjával lenni, s a férfi, ha csak tehette, elvitte magával a kislányt ezekre a kalandos, már-már mérgezően önfeledt utakra. Holott nem volt ez egyszerű dolog

2005. július

15

mégsem. Margit asszony mindinkább növekvő boldogtalanságának összes fortélyát, kétségbeesésének valamennyi ravaszságát bevetette, hogy a gyermek ne kísérhesse el az apját. Könnyáztatta arccal magyarázta, hogy a hajón utazó népek
zavaros történetekkel tömködik tele a kicsi fejét, aki már így is túlontúl sokat álmodozik, és különös szokásokat vesz föl. Nocsak, dörmögött kelletlenül az apja.
Miféle szokásokra gondol Margit?! Órák hosszat álldogál a szobatükör fényében,
illeg és billeg, nézegeti magát, mintha nem találhatna ennél értelmesebb elfoglaltságot! A férfi őszintén felnevetett, hiszen csak ez a baj, hát nem női dolog
lenne az efféle viselkedés, kedvesem?! Ám az asszony nem tágított. Konokul
ismételgette, hogy a gőzös léket kap, elsüllyed, és ők odavesznek! A gyermek
a vízbe zuhan, örvény nyeli el! Klára fertőzést kap, gyomorrontást, meghűl a hideg
szélben, a bőre leég, megfertőzi a piszkos homok.
Pelsőczy nyerítve kacag, jaj, drágám, édes Margitkám, hiszen jól tudja, hogy
én a víz alatt is átúsztam már a folyót, és bizony nem is egyszer. Nem elmeséltem
már, galambom?
Az asszony összeszorította a száját, és mérges vállrándítással elfordult. S így,
oldalnézetből még engesztelhetetlenebbnek tetszett a szigora. A férfi az öklébe
köhintett, egyszeriben halálosan megunta a vitát, elengedte hát az összeszorított
szájjal figyelő kislány kezét, az ajtóból még visszapillantott, s egyedül ment. Később Klára megtudta, hogy az apja egyáltalán nem tud úszni, s olyasféle beteges
érzékenységgel is bír, amelyet víziszonynak is neveznek a felnőttek. Az apja még
a lába nagyujját sem meri beledugni a Tisza vízébe, nem hogy úszott volna
benne! Ám máskor nem hatott semmilyen érv, hiábavaló volt a legdühödtebb veszekedés, vagy rimánkodás, Pelsőczy konok lett, kellemetlen vonás jelent meg a
szája sarkában, és valósággal magával rabolta a kislányt. Klára úgy érezte, szállnak a kikötőig vezető utcákon, és mindenki őket bámulja irigykedve, vágyakozva.
Az apja azonban váratlanul megtorpant, és a gyermek arcához hajolt, aki megérezte a dohány kesernyés, mégsem kellemetlen illatát.
Izgatott vagy, gyermekem?
Mintha bálba mennénk, suttogta a kislány, és érezte, hogy a homloka is belevörösödik a bólintásba.
Akkor most megállunk, csak állunk itt, és várunk, mosolyodott el a férfi,
s a gyermek kezét nem engedve újabb cigarellóra gyújtott. A fölvillanó gyufafényben hirtelen egy idegen arcot látott meg a gyermek.
Várni olyan rossz, görbült le a gyermek szája, menjünk már, apus!
Várni jó, fújta ki a kék füstöt a férfi. Már újra ő volt, az ő bohóckodó, mindig
vicceket mesélő, a kabátja zsebeiben csokoládét rejtegető, drága apja.
Soha ne feledd, Klára, hogy meg lehet tanulni a várakozásban a jót, magyarázta egyszeriben megkomolyodva Pelsőczy. Tudnod kell azonban, hogy amire
vársz, kislányom, a legkevésbé sem a tiéd. Hiszen azért vársz rá, mert hozzá
nincs közöd. Messze van, nem a tiéd. Akkor lesz jó várni, ha meg tudod köszönni

16

tiszatáj

neki, egy megígért alkalomnak, egy hiányzó másik embernek, hogy várhatsz rá.
Akkor jó lesz várni rá, és jó lesz, hogy nem a tiéd ő. És ha majd megkapod, kissé
szomorú leszel, hogy nem várhatsz többé rá.
Egyszer éppen behajtották maguk mögött az utcakaput, amikor meghallották
a vad csörömpölést. A kislány éppen tartotta a bejáró nagy vaskilincsét, szerette
tenyerén tudni a fém hidegét. Ám most megérezték, hogy valóban baj történhetett, s nyomban visszarohantak. Az anya a társalkodó padlóján hevert, a magával
sodort virágos kancsó darabjai szerteszóródtak a padlón. Klára egy leszakadt rózsafej után nyúlt, felemelte, és az arcához érintette. Az anyja falfehér volt, s a kézfeje úgy remegett a vázatörmelék között, akár egy haldokló galamb. Hiába lötytyintettek vizet az arcába, hiába paskolgatták, szagoltattak vele szalmiákszeszt,
nem tért magához. Margit komolyan beteg lett. Schütz doktor gondterhelten csóválta a fejét, mert napok múltán sem diagnosztizálhatta a baj szervi okát.
Az általános gyengeség miatt van, dörmögte végül a szórakozott Pelsőczynek,
amikor magukra maradtak a társalkodó félhomályában. A férj közben lámpást
gyújtott. Inkább lelki természetű a baj lesz ez, tette hozzá a doktor, miközben
nyugtató por után kutakodott a táskájában. A férj úgy bólintott, mint aki hallja,
de nem akarja érteni, mit mondanak neki. Erős illatú, keserű likőrt töltött két
kispohárba, majd a maga italát úgy hajtotta fel, hogy előtte elfelejtett koccintani
a doktorral.
Klára órák óta ült az anyja mellett, és bámulta a mészfehér arcot, a cserepesre
száradt ajkakat. Megsimogatta az anyja homlokát, s következő pillanatban mintha
parázs égette volna meg, visszakapta az ujjait.
Ilyen lesz ő is, ilyen száraz, ilyen derűtlen, ilyen magányos, ilyen kiszolgáltatott?! S mert a beteg nem mozdult, a kislány felállt, s kiindult a szobából.
Hova mész, kérdezte az asszony, miközben nem nyitotta ki a szemét, gyere
vissza.
Sírnom kell, szólt megtorpanva a kislány, de nem fordult meg.
Sírj mellettem, suttogta az anyja.
Nem, rázta fejét a gyermek, nem.
Nem akarom, hogy lássa, anyám.
Ezeken a csodálatos hajóutakon Klára gyönyörködve hallgatta apja a történeteit a vízről, a végtelen, mégis elbeszélhető égről, a láthatáron föltorlódó felhőkről, melyekből délutánra néhány mindig ember alakot öltött, épp olyan lett az
egyik, mint az apja, ott vagyok, Klárikám, ott, ott, mutogatott lelkesen Pelsőczy
a parti jegenyék fölé, s a kislány csodálkozva látta, hogy a felhő valóban hasonlít
az apjára. Kiabálva magyarázta a férfi, hol rejti Attila koporsóját a meder, hol
süllyedt el a török korban kincsekkel megrakott uszály, és mesélt a legendákról,
hogy a honfoglaló magyarok miért éppen itt, ezen a tájékon tartották az első
gyűlésüket, melyet vérszerződéssel pecsételtek meg. Pelsőczy elragadtatottan
mutogatta a vizet kísérő a karcsú nyárfákat, és füzeseket, a folyó felett hullámzó

2005. július

17

szedresek hosszan nyúló, zöld szalagját, a gázlók fölött fodrozódó, sisteregve tovarohanó vizet, és a lomha kompokat, melyeken már megrakott kereskedő szekerek várakoztak az átkelésre. Ha a férfi aktuális kérdésekbe bonyolódott, szenvedélyes lett, ököllel verte a korlátot, éles hangját a túlpart bokrai közé vitte a folyó.
Pelsőczy vörös képpel kiáltozta, a Maros torkolatát át akarják helyezni, a folyót
a város alatt akarják a Tiszába belevezetni, s ez az impozánsnak mondott terv micsoda ostobaság!
Egyszer arról beszélt a családjukkal utazó román kereskedőknek, hogy Szeged
városa Tisza vonalának legmélyebb pontjára épült, s a csoda nem az, hogy nem
pusztult el, hanem hogy nem hetvenhétszer pusztult el. A kereskedők a hasukat
fogták, úgy nevettek, és tovább itták a pálinkát. Pelsőczy szárazon legyintett,
majd visszaballagott a gyermekéhez, mert hátborzongató helyhez közeledtek.
Nem messze Csongrád városától sárga löszfal magasodott a víz fölé, és ha erre
jártak, a kislány apja forgó szemekkel, széleseket gesztikulálva mesélte, hogy
nyaranta e csonttá száradó löszfalra egyszer szerelemféltésből egy szerencsétlen
legényt szögeztek a társai, akár Jézust a római katonák. Kegyetlenül belekalapálták a kőkemény mederfalba a fiút, ám élve hagyták, szenvedjen csak. Június
hónap vége felé járt, virágzott a kérész, és mintha ez a lenyűgöző természeti esemény is a büntetéshez része lett volna, mert úgy tetszett, a hirtelen éledő, s a víztükör fölött vadul párzó rovarok a jajveszékelő fiú szájából röppentek volna elő,
hogy aztán kétségbeesett forgással hulljanak a Tiszába. Halott kérészek elhullott,
sárga bőre fedte be a folyó hátát, efféle ünnepi öltözéket soha máskor nem kap ez
a víz, tűnődött az apa.
S mi lett a fiúval, kérdezte a kislány.
Ó, végül kiszállt az angyal a szeméből, a feje oldalra billent, és elaludt örökre.
A kislány az izzadságtól lucskosan ébredt, mert álmainak állandó vendége lett
ez a rémséges, mégis lenyűgöző történet. Oly sokszor elképzelte a fiú borzasztó
haláltusáját, embertelen kínját, hogy ezer ember közül is felismerte volna már.
Fehér bőrű, sápadt arcot látott, tiszta és fényes fogakat, néhány kósza, szőkén
göndörödő szőrszállal ékesített, gyengéden előre tolakodó állat, és elevensége
ellenére is bánatos tekintetet. A fiú nézésének mélyén ott álmos szomorúság ült,
ám e bánatnak nem volt köze a szenvedéshez. Távolabbról érkezett ez a szenvedés, s a kislánynak az volt az érzése, hogy messzebbre is tartott, olyan messze,
ahová ő még nem láthat el. S amikor évek múltán Frei kalapos asszonyságtól hazatérőben ez az arc egyszeriben elébe, az ő tekintetének fényébe ereszkedett
a portól szikrázó Főtér forgatagában, nem érzett igazi csodálkozást. Klára arra
gondolt, mennyire természetes, hogy ez a fiatalember megcsúszik a csatorna sáros falán, majd némi kapálódzás után elzuhan. Nem várható, nem kiszámítható,
nem elrendelt történés volt ez, hanem mindenekelőtt természetes, és magától
értetődő. Klára tizennégy éves korától készülődött a pillanatra, hogy Pallagi Ádámot felismerje.

18

tiszatáj

A lány szeretett magányosan, senkitől sem zavartatva is nézelődni a vizet hasító gőzösön. Az apjai észrevette ezeket a hangulatait, és ilyenkor tapintatosan
elvonult, majd élénk beszélgetésbe bonyolódott az utasaival, miközben a szeme
sarkából folyvást felügyelte a korlátra könyökölő, álmodozó gyermeket. Nagy
csobbanással méretes hal dobta fel a testét, mintha tálca nagyságú ezüstöt vetett
volna föl a sárga mélység. Klára boldogan fölkacagott, hogy a lábszára fröcskölődött a víz. Ilyesfajta titkos történések a kikötések után, a már veszteglő hajón is
megestek. A lány sokszor látta az apró halak ezüstös rebbenését, ahogy száz fürge
nyílvesszőként rémülten csapnak szanaszét a víztükör alatt, mert bár látszatra
lomha, mégis életveszélyes árnyék mozdul feléjük. Dudált a hajó, már indultak
is. S az megint olyan izgalmas volt, ahogy felsivított a hajósíp, megrázkódott
a hatalmas test, majd egy nagyobb döccenés után lassan távolodni kezdtek a parttól. Az előbb még ott álltunk, annál a vízfölé hajló, borostyán fojtogatta, meghajlott fűzfánál, ott álltunk, és vártunk. Elmúlt ez is, mint a reggel, mint a tegnapi
nap csöndes, szürke esője, kavargó ködje, szélfúvása, elmúlt, mint az a szív alakú
seb, amely a térdünkön piroslott még tegnapelőtt is. Ám ha legközelebb újra kikötünk azon a helyen, azt fogjuk gondolni, hiszen el sem jöttünk mi innen, itt
horgonyzunk hetek és hónapok óta, mert visszajöttünk ugyanabba a pillanatba,
mely már nem múlik el soha, lesz mindig minekünk, hiszen olyan máris ez a pillanat, akár egy ház, melynek kilincse mindig enged az ujjainknak, s belépve minden bútort, ledobott ruhát és elhagyott tárgyat éppen ott, hol hagytuk, vagyis
a helyén találunk, miközben azt gondoljuk, mi sem lettünk mások, míg oda voltunk, nem munkált az idő bennünk, nem romlott a lélek, és nem fáradt rajtunk
a hús, csak állt, állt az időnek ez a pillanata, várt bennünket, és most már várni is
fog, míg világ a világ.
Csodaszerű volt, de soha, egyetlen egyszer sem futottak a vízfelszín alatt húzódó alattomos homokpadra vagy zátonyra, pedig hányszor fenyegették a férfit
a tapasztalt tiszai halászok. De ő csak nevetett rajtuk, ej, bátyáim, én a víz alá is
belátok. S mintha valóban így lett volna, váratlanul gyors manőverre, fordulatra,
a haladási irány megváltoztatására utasította a kormányost, mert veszélyt érzett.
S aztán a kis gőzös zavartalanul pöfögött tovább.
Klára bámulta a sebes kis forgásokat, melyek egy nagyobb és sötétebb örvény
körül keringtek maguk is, akár a bolygók keringnek odafent a Nap körül. Karvastagságú faágak sodródtak lefelé, s a vízen végigfekvő törzsön rablómadár ült
mozdulatlanul, akár egy faragott, egyiptomi szobor. Néha őzek csapatát látta
a kislány, az állatok a víz fölé hajoltak, s közben riadtan tekingettek feléjük, majd
gyors iramodással máris bezárult mögöttük a parti füzes zöld függönye. Hálókkal, és varsákkal bajlódó halászok integettek a partról. Fiatal fiúk a homokban
toporgó lovakat csutakoltak, harsány nevetésük egyszerre csúfolt, ingerelt és
csábított. Egyszer, egy forró nyári napon mezítelen fürdőzőket is látott, a fehér
fiúülepek úgy világítottak a túlpart homokjáról, mint sütésre város lángos tész-

2005. július

19

ták. Ölét a korlátnak szorította a kislány, és nem értette, miért lesz olyan jó neki,
hogy kuncognia kell rajtuk. Soha sem felejtette el aztán ezt a nevetését, amely
olyan volt, mintha friss vizet csorgatott volna egy pohárkából a másikba. A gyermek legkedvesebb játéka az volt, hogy felhőtlen időben sokáig bámult tágra nyílt
szemmel a Nap tündöklő korongjába, már vak volt egészen, már lángban állt az
egész világ, amikor a hirtelen a folyóra pillantott. Vakító sárgán ömlött előtte
a Tisza, mintha mézből lett volna. Erős szélben a kislány mindig előre, a hajó orrába futott. Hiszen a szél éppúgy járkált, futott a víz felszínén, ahogy az emberek
haladtak a földön! A szél apró fodrokból, és egymásra torlódó kicsiny hullámokból kanyargó utakat gyűrt a víztükörre, máshol meg lesimogatta, tükörsimává
tette a folyó hátát.
Ám a kislány a víz illatát szerette a leginkább. Mély illat volt ez, elképesztően
telt, s olyképpen nyugtalanító, hogy miközben barátságot sugallt, titokzatos is
volt valamiképpen. Békés rothadás, vad és törekvő élet, elfolyó szomorúság,
a homokos partokba belevackoló boldogság tudása éppúgy keveredett ebben az
illatban, mint engesztelhetetlen gyűlölet, vagy részvétlen halál.
Lehet egy folyóba szerelmesnek lenni, kérdezte az apjától.
Nem szabad félni tőle, dünnyögte Pelsőczy.
Te nem félsz a víztől, apám?
Rettegek, nevetett a férfi.
Akkor mire ez az egész, nyílt tágra a lány szeme, és tétova kézmozdulattal
a körbemutatott.
Talán lesz majd egy pillanat, amikor elfelejt engem a félelem, billent meg Pelsőczy feje, de folytatja.
És akkor megtudom, hogyan élhettem volna nélküle. És akkor elmondom neked, hogy mit kiáltozik a mandragóra gyökér, amikor kihúzzák a földből.
S ahogy a férfi ezt kimondta, a kislány hirtelen újra azt az idegen, ijesztő arcot
látta, amely évekkel korábban a gyufaszál felvillanó fényéből tolakodott a szeme
elé. Ez volt az apja idegen, fenyegető arca, melyet még egyszer, évek múltán lát
Klára, amikor a férfi tetemét felhúzzák a töltés oldalába az újszegedi part hordalékos sarából. A fiatalasszony a férje után érkezik, addigra már kisebb tömeg tolongja körül a halottat. Megölték, vagy baleset miatt fulladt a vízbe, nem tudni
még. Klára megkövülten áll. Az emberek a fejüket csóválják, s néhányan arról
bölcselkednek folyamatosan a másik szavába vágva, hogy mindenki megéri a pénzét, és megérdemli a sorsát. Mindenesetre egy féllábú csavargó, ki mindig a Halpiac ismert kéregetője, váltig állítja majd, hogy Pelsőczy, némi álldogálás után
maga gyalogolt bele a Tiszába a városi oldalon, majd ügyetlen karcsapásokkal
úszni kezdett. Vagy inkább csak kapálódzott az úr, vonta meg a vállát a csavargó.
S azt már végképp nem lehetett eldönteni, hogy ügyetlensége folytán, vagy szánt
szándékkal merült néhány karcsapás után a mélybe, hogy aztán másnap délutánra ide, az újszegedi part laposára fektesse ki tetemét a víz. Szép Imre, akihez

20

tiszatáj

hamarabb jutott el a halál híre, mint feleségéhez, Klárához, nyomban átvitette
magát a folyón, gyorsan lefizette a hatóság embereit, így a holttest ruházatát először kutathatta át. Jól sejtette, hogy van mit keresnie. Az elbitangolt, származására, más emberek boldogságára vagy éhségére fittyet hányó, kalandos életű Pelsőczy László kabátzsebében ott sírdogált, jajveszékelt a mandragóra gyökér.

„új gótika épül sebekből,
sóhaj aranyozza íveit…”
SZÓLÍTLAK, HATTYÚ

2005. július

21

HÁRS ERNŐ

Vadkacsák
Kopott kis vadkacsák a bécsi Öreg-Dunán,
késő utódai az ibseni sebzett padláslakónak,
ti jelentetek számomra még utolszor
szabad kilátást a világra.
A születés és a halál iker partjai közt
állok egy járművektől rázkódó vashídon,
amelyen nappal-éjjel
megállás nélkül dübörög a lárma.
A vizet nézem és a tükrét lassan elöntő
novembervégi esti szürkeséget.
Fáradt szemem előtt mégegyszer elvonul
minden, amit megéltem a jóból és a rosszból.
Ahogy a kivilágított gyorsvasút robog át
valamivel odébb a folyamág fölött,
a mélység tompa árnyai közé vakító fényszilánkokat
szórva az ablakokból.

Szavak a zenéről
Ránkmaradt töredék az édenkert ősi közös nyelvéből,
melyen ember állat és növény nehézség nélkül megértette egymást.
Szivárványhíd, amin keresztül, magasabb régiók felé
haladva, megtisztulnak a földi vágyak.

22

tiszatáj
Apállyal és dagállyal lélegző végtelen tenger, melynek
mélységeit sohasem képesek felderíteni az emberi partok
őrtálló világítótornyai.
Koromfekete zivataros éjek villámbetűvetése a puszták
homokján és felhők fölé emelkedő hegyormok mosolya a
hajnali napban.
Nyárdélutáni lefüggönyözött szobák félhomálya, melynek
álmait hajdani méhesek békéje zümmögi körül.
Örökké terített asztal, mely mellett a meghívott és
hívatlan vendégek egyforma joggal foglalhatnak helyet.
Télbe süppedt legendás várkastélyok kandallóinak szikratüze, melyben messzetűnt korok szenvedélyei izzanak újra.
A mulandóság forgószele által őszi levélként sodort emberi
lelkek elhallgattathatatlan segélykiáltozása.

Precesszió
Kétezer év a hossza
a világhónapoknak,
ahogy az égi naptár
lapjain sorakoznak
az állatöv tizenkét
csillagképe szerint.
Planétánk a Halakból
a Vízöntőbe ért most,
s ki tudja, hogy milyen
jövő felé kering?
De figyelmeztetőnek
jutott számunkra már

2005. július

23
valamelyes előleg
abból, mi várható.
A lyukas ózonpajzs alatt
éghajlatot cseréltünk:
hol özönvíz a részünk,
hol gyilkos napverő
poklában aszalódunk,
mint csúffá tett halak.
A perspektíva nem túl biztató.
Egymást hajszolja jóslat, magyarázat,
s a régi hit már nyugtot nem szerez –
De lehet-e, aki feje felett a házat
maga gyújtotta fel, jobb sorsra érdemes?

Mókuskerék
Aki kap, mindig ad egyúttal valamit,
egymásnak mindenki mindenkor tartozik,
hitelezőt adós vált fel egymás után,
viszonzást követel az összes adomány.
Nem elég tudni, hogy mi az, mit ki-ki vár,
azt is kell tudni, hogy mi az, mi érte jár.
Veszett mókuskerék az élet, mely örök
időktől fogva ily szabály szerint pörög.
Nem jutott semmisem semmikor senkinek,
amiért valamily árat nem fizetett.
Ki bármi részt kapott a világi javakból,
ha kölcsönt nyújt, be is hajtja azt ugyanakkor.
Számláján versenyez a minusz és a plusz,
míg a végső egyenleg csupán egy obulus,
melyet nyelve alá tesznek a búcsúzónak,
hogy befogadja árnyát az alvilági csónak.

24

tiszatáj

JOHN W. WILKINSON *

Tisztelet József Attilának
Egy elszáradt levél vár reám, ugyanúgy
Miként egy tehervonat várt rád. Nem tudható
Hogy a bolygók vagy egy óraütés hozta-e
Mozgásba. A véletlen nem létezik. Nyáron
Ki gondol a télre? Holott a Fore Streeten már
Beköszöntött az ősz. A kőrist köd lepi.
Köd-feje fénylik a buszhoz vezető utcán.
Mi emlékeztet a fejre-testre mit elszelt
A tehervonat? A város neve nekem nehéz
És mégsem feledhetem. Hogy megtörténjen
A vonat alá feküdtél. Először a
Csuklódat, aztán a nyakadat vágta el.
A törzsben még lüktetett a vér. A mozdonyVezető leugrott, menteni mi menthető.
Megsínylette ő is, hisz megölt egy nagy költőt.
Szidta magát, holott nem ő volt a hibás.
Hogy engedhettek egy szegény skizofréniást
Az állomáson, a síneken kóborolni?
Két esztendős se voltam amikor meghaltál
Most harminccal vagyok több mint te voltál
Megértem ahogy álmaid és álmaim
Egyaránt szétfoszlottak. Álomállamról
Álmodtam én, te testvériségről azután
Ahogy előreláttad: jött a háború.
Mi a robbanásokhoz szoktattuk magunk
S a Nostalgie de la guerre egyaránt romboló.
Jöttek az orosz tankok. Ilyen rendet vágytál?
Visszatértek a Sztálin fiúk. Megöltek
Volna, ha már nem lettél volna halott. Lettél
*

JOHN W. WILKINSON (1936-) angol költő, három verseskötet szerzője, József Attila, Illyés Gyula,
Baka István egyik fordítója.

2005. július

25
Legenda, a kapitalizmus áldozata;
Proletárköltő. Ezt is elföldelte már
A történelem. Tarsolyomban mily álmok
Maradtak? Egy balvégzetű olasz álom,
Mussolinié, elképzelhető, hogy jussát
Megérdemelte. A háború mágiája Noha jól kezdte – mégis elvarázsolta őt.
Mi dolga a költőnek a világon? Kérdem.
Árnyékokat duplázni, vagy tükröket
Gondolatolvasásra megtanítani?
Úgy tudom, a naplemente élénken kék
A Mars bolygó felszínén. Miket, miket nem
Tudunk már, sok évvel iskoláskorunk után.
A hallucinációk közül legeslegszebb
Az Óda. Mint a szicíliai hullámok
Melyeknek taraja átfedve egymást méri
A napsütést. Rejtély, melyet a vak olvas
S kinek egy kerékkel több van, talán megért.
Egy színésznő mondta nekem, hogy hallja benne
A lüktető zakatolást, mi végzete lett.
Számomra, az Ódát olvasva, nyáreste van,
Fiatal vagyok. A júniusi nap lüktet
Az ablakomon és egy emigráns magyar
Arcán, aki – magát méltatlannak ítélte Mégis lefordította az Ódát. Olvassa.
Hallgatom. A költő elméje spektroszkóp,
A szavak színekké töredeznek, noha
A vers szívében, elrejtőzve, ott az élmény.
Gondolj az első atomrobbanásra
Amely a Nevada sivatag homokját
Üveggé foncsorozta. Ez széttörte volna
A spektroszkópot, és így jártam én is bizony.
Mióta meghaltál és Eliot is meghalt
Haldoklik a költészet maga. Törpék
Nemzedéke szaval. Mit tehetnék ellenük?
R. S. Thomasról prédikáljak? Esetleg
Fűzfapoétákról, vagy természetbarátként
A Humber folyó partján heverjek
Döglött kutyákat szagolva, pókok párzását
Figyelve? Nem. A naplementére gondolok,

26

tiszatáj
Mely kékebb mint az ég és a szicíliai
Hullámokra, melyek fénylenek.
Poétai mentorom, a magyar, különös
Fiú. Haragja, aurája önmagába hajlik.
Bemutatta a szellemet, aki mesterem lett.
Ó Istenem, hogy ő pokolba juthatott?
Nem hiszem. Hisz egy kerékkel több volt neki.
És ha mégis? Legyen meg a te akaratod.
Az Isten szeret. És ha az ily kegyetlen
Aligha lehet. De legyen bármi a döntés
Veled szeretnék lenni az Elizeumban
Ott tán felolvashatod verseidet is nekem:
Kedélyesen. És pletykálgathatunk Párizsról.
Istenemre, te tudod, a költők hazudnak,
Így mondják ki az igazat. Tudni volna jó
Hogy hasonlított-e enyémhez Párizsod?
Párizsi anzixod rövidszavú. Párizsom,
Ó Apollinaire, megfoghatatlan. Szelleme
Most is, sok év után átlengi eszméletem.
Square de Choisy, a szonettem. Kis park
Van benne, múltszázadbeli utcai lámpa,
Melynek aurájában felködlik Debuten,
Pierrot jelmezben a távoli holdat
Kívánja. Ott motoz a Tuileriákban
Hol kilenc láb magasra ugrik a ponty,
S egy afrikai, kinek szemében csillog
A Szahara, amerikai túristáknak műmadarat
Kínál. A szellem ott lebeg a Sacré Coeur-ben
Ahol egy megfejthetetlen latin felírást
Láttam, de lehet, hogy gyenge a latinom.
Ama dombokon sétál Moltke szelleme
Térképén jelöli az elhelyezendő
Ostrom ágyúk helyét. Nincs szívem odaszólni
(Mert hát költő volt ő is) mindez felesleges.
A szellem ott repdes a Quai Montebelló-n
Hol Casimir Delavigne költeményeire
Akadtam. Elfeledték őt, holott egykor
Byron fordította Napoleonról szóló
Verseit, mind klasszikus, mind romantikus,
Mind életteli. Byrontól tanulhatunk,

2005. július

27
Sajnos te már nem, de én ki balfeléről
Kezdtem: igen. Mert most átérzem az egészet
És transzformálhatom, hogy az enyém legyen.
Panaszkodtál: nem találtad Ady városát
Esetleg türelmetlen voltál Adyval.
Nem volt olyan, mint te: elégedetlen
Párizzsal is. Becserkészni ezt a várost
Úgy kell, mint a félénk gazellát. Rálőni nem!
Komcsi barátaiddal rajcsúroztatok.
Mindent, mindent egyszerre, egyszerre mindent!
Skizofréniás lévén gyerekkorodnak
Mellbimbóján csüngtél, szoptad, szorítottad azt,
Még akkor is, amikor az önként adott.
Nem bűnöd az, de szeretteid is szorongtak;
Nem bűnösek, ők csupán önmaguk voltak
Ellepted őket. Nem kedveltek, csak szerettek
Gyermekük voltál te lehe-telhetetlen.
Verseid nem árulják el Párizs tudásod
Tán beszámolsz ha odafönt találkozunk.
Szeretted Párizst, mint én, de nem lakásait.
Kollégáim mesélik e történetet:
„Egy bedfordi suliért Wilky odahagyta
Párizst. Elolvasott egy hirdetést: francophone
Tanárt kerestek. De úgy olvasta: francophobe.
Az állás övé lett.” A dolgok megváltoztak.
Megkeresztelkedtem. Enyhültek gondjaim.
Megszelídültem. Egy franciát elvesztettem
És elvettem egy feketét. Többé nem iszom
Le magam. Ki tudja? Még a franciákat is
Megszokom majd. Utazom fölül a buszon.
A köd borsóleves, és ha még sűrűbb lesz
A Temzében vagy a Dunában kötünk ki.
A nyár kimúlt. A bejáratnál száraz levél.
Reggel, kijövet leltem rá. Ómen talán?
Hah, ez vár a vonatkeréken – a világ
Kezdetén ott volt már. Megkísérlek egy imát.
„A rakodópart alsó kövén ültem” ott
Tudtad-é, hogy írás közben halálodat
Fogalmazod már? És elzarándokoltak
Sírodhoz a nők, akiket szerettél

28

tiszatáj
S akiknek nem kellettél, hangjukat hallod-é?
Élő, haldokló, haló hangjukat hallod-é?
Lépteik zajával zavarják-e álmod?
Tudod-e, hogy már nem is orrolnak reád
Amióta megvolt már a dísztemetésed.
Mit tudnak e szellemek? Velük öregedtél.
Megszentségtelenített porhüvelyed már
Szentségesen, kitüntetetten állami egy
Hitelesített József mauzóleumban.
Fordította: KABDEBÓ TAMÁS

„...mintha nem történt volna semmi”
ÁLOMI BESZÉDEM

2005. július

29

BÁNKI ÉVA

Peire Cardenalnak tulajdonított versek

Nem is éreztem…
Nem néztem, nem hittem,
nem éreztem. Pedig megáldottam
minden madártorkot, minden kis
füvecskét tavasz táján. Versben
úgy kell: szavakból fűzni szép
szókoszorút. Aztán kertembe
tél lopózott: csend és kedvetlenség.
Most verssorok ritmusától reszket
a táj. Elhiteti, hogy éltem, éreztem.
Költőknek való mentség.

Olykor felment a pillanat…
Olykor felment a pillanat
az öregség alól. A szél először
húzza végig szent kezét a várfalra
tűzött zászlón. Egy lány a távolban
elefántcsont-ékszerekkel játszik.
Ami vár rám: szorongó,
rövid utazás.
Mintha már átéltem volna ezt.
Ahogy hatvanhat telet, álmomban
ordasokat.

30

tiszatáj

Mit tettél, Peire?…
Mit tettél, Peire? Megnézted
minden földi úr evilági kertjét,
csodáltál rózsákat, betetted
a lábad zárt hálószobákba,
ahol a sóvárgás lebegteti
a függönyöket, a napnyugta
félelmeit. Ám miért szerettek?
Hisz nem a napnyugtára
vágytál, nem a földekre, kardokra,
rostélyokra, karokra, hölgyekre…
Meghirdetted, amit látunk,
a szép karok és tettek, csak jel
– ahogy visszatükröz
a virgonc folyóvíz
felhőt, égboltot.
Így lesz a föld, a sisak,
a páncél, a nők teste
díszes képeskönyv.

Akkor
Én, Peire, nem tudom bizony
elképzelni a Pokol lángcsóváit,
a fehérruhás angyalokat, kik mint
Vilmos herceg és neje karon fogva
sétálgatnak a Paradicsomkertben.
Gyönyörűségesebb lesz az Ítélet,
azt hiszem. Hiszen én, aki ragyogó
dombok között éltem, hogyan is
szoknék meg egy mennyei vagy
földmélyi tűzketrecet?

2005. július

31
Meghalhat, ami halni tud. Testem
és lelkem masírozhat földmélyi
és mennyei seregekben, jajgatok
vagy ünneplek, ahogy a Terv kívánja,
szolgálva dagadt földi urakat,
ahogy a földön szolgáltam.
Mert költő voltam – mégpedig jó
költő! Rímeim hízelkedve simultak
női csuklókra, urak vasmarkára.
De milyen lesz ez a táj, ha a föld
megkönnyebbül csontjainktól? Milyen
a madárhang, amit emberfül nem hall,
a régi tróntermek, ahol jegenyék
ágaskodnak? Indulatainkat lemossa
a földről egy csendes, szívélyes eső,
mely irgalmatlanabb a halál angyalánál is.
Ha majd Odaát forgolódom, éneklek, jajongok,
egy, csak Egyetlen pillantást engedj, Uram.

fejet ajándékba nem adunk,
levágatod? égi orbita várja…”
FENYEGETÉSEK

32

tiszatáj

BÁLINT PÉTER

Egy kretén vallomásai
( REGÉNYRÉSZLET)

„Nem ígértem, hogy az olvasót valami nagy személyiséggel ismertetem meg: azt ígértem, olyannak festem
magam, amilyen vagyok; és hogy megértsenek idősebb koromban, ahhoz jól meg kell érteni ifjúságomat.
Minthogy a dolgok általában kevésbé hatnak rám,
mint az emlékük, és mivel képekben gondolkodom,
a legkorábban belém vésődött vonások a legtartósabbak, a későbbiek pedig összevegyülnek ezekkel, de
nem homályosítják el őket. A vonzalmaknak és eszméknek van bizonyos folyamatuk, ami hatással van az
utóbb keletkezőkre, ezért ismerni kell a korábbiakat,
hogy a későbbieket helyesen ítéljük meg”.
(Rousseau: Vallomások)

1.
Hetekkel korábban olvastam egy könyvet, már a címe is sokat mondó volt: Haszontalan szolgálat; nem is tudnám ennél pontosabban meghatározni a mindennapi tevékenységemet, amiért fizetségemet kapom. Hogy ténylegesen hasznára leszek-e pártfogómnak: a jövő zenéje, éppígy az is, hogy valamiféle eredményre vezet-e együttes munkálkodásunk. Persze, anélkül, hogy nyakatekert
okfejtésbe bonyolódnék a dolgok hasznos vagy haszontalan mivoltáról, az én
„haszontalannak” minősített szolgálatom legalább a lelkem üdvösségére van,
s lehetővé teszi számomra, hogy komolyan megfaggassam magam eddigi életemről, és eltűnődjek azok sorsa felett, akikkel valaha szorosabb viszonyba kerültem.
Lelkem üdvösségét emlegettem, s nem a hasznot, ami az emberek képzeletében
rögtön valamiféle látványos eredményt és sikert, egyszóval kézzel fogható nyereséget jelenít meg. Tisztáznom kell jó előre, attól, amit örökölt vagy szerzett javaknak szokás nevezni, irtózom, s nem okozott különösebb gondot megszabadulnom mindattól, amiért mások remegnek, s bármiféle aljasságra is kaphatók
volnának, csakhogy minél többet birtokoljanak belőle. Tegyék, ha kedvük tartja,
csak hát ne feledjék az árat sem, amit rögeszméjükért fizetniük kell valamikor.

2005. július

33

Egy nyugdíjazott irodalomprofesszor „magántitkára” vagyok, koszt, kvártély
és egy csinos kis összeg fejében, amit jószerével el sem tudok költeni, mivel
szinte egész nap az öregúr könyvtárát rendezgetem és katalogizálom, bizonyos
rendszer szerint. Emellett hajdani jegyzeteit gyűjtöm egybe, s csomagolópapírba
tekerve a spárgával átkötött árkusokat vagy füzeteket, gondosan felcímkézem, és
ládákba rakom a paksamétákat, amelyek minden bizonnyal tanulságos dokumentumok egy nem egészen jelentéktelen ember életéről, mely összefonódik a
huszadik századdal. Rendszeresen készítek fénymásolatokat kézzel írott leveleiről, és sorba szedem valamennyit, akárha kiadásra készíteném elő őket.
Az öregúr mániákusan ragaszkodik ahhoz, hogy rendet tegyen múltjában, illetve rendet hagyjon, mielőtt eltávozna e földi létből. Valamelyest egyet is tudok
érteni vele; szánalmasnak tartom ugyanis az olyasfajta embert, aki azt hiszi, azzal
áltatja magát, hogy éppúgy lerázhatja magáról a múltat, mint kutya a bolhát,
s életvitelében elegendő megtenni bizonyos változtatásokat anélkül, hogy akár egy
fél napot is eltöprengene kudarcai okáról. Mosolyogni való, hogy a balszerencsét
vagy Isten igazságtalanságát emlegetik az emberek, amikor váratlan tragédia éri
őket vagy a legnagyobb bajba kerülnek, ám ha valamelyest sikerül talpra állniuk,
önmagukat dicsőítik. Mondom, egyet értek pártfogómmal, csak hát szándékának
a szempontjai nem egészen világosak előttem. Két különböző dolog rendet tenni,
vagy rendet hagyni: egészen másfajta hozzáállást követel az egyik, mint a másik.
Rendet hagyni, nem olyan nagy ügy, mint hinnénk, kiváltképpen nem az, ha csupán saját lelki békénket igyekszünk kielégíteni ebbéli tevékenységünkkel, s nem
számolunk senki más, mondjuk egy kíváncsi utód érdeklődésével; egyszerűen
áttekinti az ember az évtizedek alatt felhalmozott „hagyatékát”, s eldönti, mit kíván megőrizni belőle, a felesleges lomtól pedig rövid úton megválik. Ezzel szemben rendet tenni csak aztán vagyunk képesek, ha megtaláltuk azt a biztos nézőpontot, ahonnét mindent be tudunk fogni látómezőnkbe, s a dolgok egymáshoz
való viszonya és jelentősége éppúgy elrendeződik, akár egy Michelangelo képen,
amelyről tudjuk: látvány, a fikció teremtette rend látványa. Azt hiszem a belső
rend, s a róla szóló híradás is csak fikció.
Nem tudom, miként gondolkodik e két feladatról az öregúr, miként azt sem,
hogy valóban rendelkezik-e bármilyen határozott elképzeléssel a rendteremtésről. Ha meg tudnám fejteni „végleges” rendteremtésének titkát, talán magam is
kulcsot kaphatnék saját eddigi életem sötét tárnájához, amelyben barangolva
szívesen elvesznék, akár borospincék elágazásaiban. De az öregúr titkolózik, az
egyik nap átszellemült arccal adja ki utasításait a rendezés mikéntjét illetően,
ellenben egy hét múltán egészen másfajta eljárásra esküszik, s arra buzdít, kezdjünk előröl szinte mindent, nem sokkal később pedig makacsul visszatér elképzelése egy korábbi változatához. Mintha kételkedne a múlt rekvizítumainak öszszeilleszthetőségében és önnön hatalmában, hogy képes birtokba venni élete legkülönbözőbb szakaszaiban azt a valakit, aki az adott időben igazgatta sorsát, bi-

34

tiszatáj

zonyos tapasztalatokat szerezett, s igyekezett átadni valamennyit másvalakinek,
aki csak egynémely vonásában hasonlít elődjére. Mintha nem volna egészen biztos abban, hogy a maga körül teremtett rend, a lelkének is a rendje lehetne,
amely megnyugvással töltené el: íme átláthatóvá tettem egész életemet. Mintha
habozna, hogy a rendezés esetleges kudarca végleg kedvét szegné a számvetéstől,
mivel nem maradna már elegendő ideje újra mérlegre tenni a tényeket: valóságosakat és emlékezetbelieket egyaránt, ezért is töpreng mindegyre a még jobb
eljárás módozatairól, ugyanis a könyvek és a róluk szóló jegyzetek (azok későbbi
kiigazításai és bőséges pótlásaik) nem csupán együvé tartoznak, de át meg átszövik életét. Ha csak a könyveit kellene sorrendbe állítanom szerzőik szerint, egykönnyen végeznénk a feladattal; de egyre inkább erősödik bennem a gyanú, hogy
segítségemmel óhajtja elrendezni az életét, s egy olyasfajta belső csöndre vágyik,
amilyennel évszázados egyházi könyvtárak olvasótermében találkozik az ember,
ha benyit a robosztus tölgyfaajtón, s riadtan tekint a rigorózus teremőrre, amikor
megreccsen talpa alatt a korhadt hajópadló.
Egész nap serénykedem, úgyhogy mire végzek elfoglaltságommal, már nem is
érzek késztetést arra, hogy „magánéletem” legyen. Lassan megtanulom, hogy
minden szó mást is jelent, mint amit neki tulajdonítunk. A magáért való élet egészen másként hangzik, mint a magán való, vagy az önmagunknak elegendő élet,
nem is beszélve a mások előtt takarásban lévő, a meghitt, bizalmas, rejtegetett,
szégyenletes, önző életről. Az utóbbi napokban arra döbbentem rá, hogy az én
„magánéletem” megegyezik ezzel a naplófélével, benne élem ki magamat és vágyaimat, vezetése közben eleget teszek fogadalmamnak is: megpróbálok tisztába
jönni önmagammal.
Az öregúr gyakorta egész nap szótlanul üldögél tolókocsijában (húszas-harmincas évek nagypolgári miliőjét idéző filmeken láttam hasonlót, amely inkább
emlékeztet egy kerekeken guruló, párnákkal bélelt karosszékre, mintsem a mozgássérültek szegényes kocsijára; egyébként is mondhatom, hogy a ház egész
belső tere, kiváltképpen is könyvtára, tekintélyt parancsoló, faragott lábú íróasztalával − rajta híres költők bronzportréjával, a tolltartóval és levélvágó késsel −,
öblös bőrfoteljeivel, nedvszínzöld cserépkályhájával – melyet kandallóvá alakítottak át −, állólámpáival és olajfestményeivel, ezt a hangulatot árasztotta). Nem
kelti az önmaga tragédiáján siránkozó, elesett, mások részvétére számító ember
érzetét, s mivel nem magatehetetlen, csupán az izmok sorvadása miatt kényszerült arra, hogy idős fejjel átszervezze az életét, újult lelki erővel látott munkájához, az összegzéshez, melytől azt reméli, hogy az egykori előadások és tanulmányok különlenyomataiból, a kéziratban maradt cikkeiből újabb köteteket állíthat
össze segítségemmel. Rám hárul a feladat, hogy a házban minden létező helyet
felkutassak, ahonnét valami használható anyag előkerülhet; dossziék és dobozok,
lexikonok és füzetek tartalmát borítom a szőnyegre, ő pedig egyenként tart szem-

2005. július

35

lét rejtekükből előbújt katonái felett. Fémkeretes szemüvegét orra hegyére csúsztatva, egy-egy megsárgult árkus fölött tűnődik a régmúlton, melyet a kézírás tulajdonosának betűi igyekeznek elé varázsolni; vagy önfeledten böngészik egy bőrkötésű könyvet − néha az a benyomásom, inkább csak úgy tesz, mint akit lekötnek az összefolyó sorok, gondolatai valójában egészen másutt járnak, ugyanis aki
olvas, az lapoz is, aki pedig töpreng, az inkább emlékeiben kutat. Fogalmam
sincs arról, hogy szereti-e a grafológiát, de sokáig elidőzik egy-egy kézírásnál,
mint aki a betűk dőlésszögéből vagy kanyarításából bizton ráismer egy markáns
jellemvonásra, vagy igazolva látja azt a sorsot, melyet a levél írója, tulajdonságai
szorításában megélni volt kénytelen. Az is meglehet, pusztán csak emlékezetét
tornáztatja, vagy önmagát, letűnt férfikorát látja viszont egy levél szövegében.
A levél tükör: az írója és én, aki kaptam, együtt látszunk benne, bizonyos töréspontból.
Többször is rajta kaptam, hogy mosolyra szalad a szája, vagy ellenkezőleg,
szemöldökét ráncolja a betűzgetés közben, éppen úgy, mint amikor az ember egy
ifjúkori fényképére bukkanva, meghatódik első szerelmének pajkos szemétől,
üdeséget sugárzó ajkától, melyről szeretett mohón csókot lopni. Majd kézbe vesz
egy másikat, rajta fiatal hitvesének félszegséget és szomorúságot árasztó tekintete, összeszorított, keskeny szája, emlékezetébe idézi azt a csüggesztő felismerést, valahányszor csak karjaiban tartotta, sosem érezte az ölelés felszabadult
mámorát, mely szerelme mellett mindig magával ragadta. Azazhogy mégsem;
a múlton merengve éppen az a felismerés hasít elméjébe, hogy sem szerelme, sem
hitvese nem volt képes sohasem azt a fajta felszabadultságot nyújtani számára,
mint amit azokon az órákon elképzelt magának, amikor az ölelésükről ábrándozott. A szerelem és a szexus is csak a képzelet játéka. Bizonyos belső képek hatására elhitetem magammal, hogy rajongásig szeretni tudnám ezt a nőt, s azon kapom magam, hogy kis idő múltán epekedek is utána, a képzelgés alatt lelki szemeim elé vetített feszes tomporáért és combjáért, fitos orráért és foltokban sokasodó szeplőiért. Viszont valahányszor a valósággal szembesítem vágyaimat, egyszeriben kijózanodom; egyre sűrűsödő szeplői és ideges bandzsításai roppantul
idegesítenek, a sokadik alkalommal való együttlét után ölelésében némi színlelést, görcsös megfelelni vágyást érzek, s páni menekülési ösztön ragad magával.
Érzéki csalódások sorozata –, akárcsak a töprengés nélküli élet.
Annak ellenére, hogy az öregúr sosem vár vendégeket és nem készül sehová
sem elmenni, reggelente magára ölti sötétbarna posztó háziköntösét, derekánál
szorosan megköti, fázós természetű lévén, lábára gyapjú zoknit húz bélelt mamusza alá, s ha csak fertály órára is besüt a napfény, a szárnyas ablak elé kell tolnom, hogy átmelegedjen. (Nagyapám is ilyen volt vén fejjel, folyton didergett,
mintha még mindig valahol Szibériában volna hadifogságban, vagy a halálfélelemmel átitatott öregség lett volna didergető; „csukd be az ablakot, megvesz az
isten hidege”, s noha kellemes májusi szellő fújdogált odakünn, a félig leeresztett

36

tiszatáj

roletta még meg is törte az erejét, nekem engedelmeskednem kellett, mert az
egykori hivatásos katonatisztek kérlelhetetlen szigorával parancsolt rám, ha ellenszegültem, s én nem akartam felzaklatni). Olykor akkurátusan jegyzetel nagyméretű spirál füzetében, hogy emlékiratait írja-e, avagy másfajta művön dolgozik, eleddig nem sikerült kiderítenem (ez inkább csak restségemnek tudható be,
mintsem ügyetlenségemnek), ilyenkor lábujjhegyen járok, esetleg visszavonulok
szobámba a magam dolgával foglalatoskodni.
Máskor, mellénél keresztbe fonja karját, s férfiasan mély hangon ad határozott utasításokat, miként csoportosítsam a leveleket: a feladás dátuma vagy a feladó személye szerint, amit föl kell tüntetnem a kartondoboz gerincére ragasztott
vinyettán. Ha előfordul, hogy nem pontosan követem szavait, újra kell kezdenem
a szortírozást, mert pedáns természet is lévén, nem tűr meg semmiféle slendriánságot vagy szeleburdiságot, ám ahelyett, hogy ilyenkor felemelné a hangját,
szelíden csipkelődik: „talán nem fejeztem ki eléggé világosan magam, vagy talán
kicsit szórakozott ma a titkár úr”. Nincs ínyemre ellenkezni vagy kötekedni vele;
s noha azelőtt, hogy szolgálatába álltam, kevesektől viseltem volna el bármiféle
rendre utasítást vagy leckéztetést, lenyelem a figyelmetlenségemért járó intést,
ha nehezemre esik is, mivel szükségem van arra, hogy meghúzzam magam nála,
és tisztába tegyem zűrzavaros múltamat és felködlő emlékeimet. Egy-egy súrlódástól eltekintve (melyek az eltöltött idővel arányosan csökkennek), jól kijövünk
egymással; neki is szüksége van olyasvalakire, aki, ha nem is rendelkezik az övéhez fogható műveltséggel, járatos a szellem birodalmában, és nincs híján bizonyos empátiás képességeknek. Nekem pedig elsősorban is időre van szükségem,
hogy megfejtsem önpusztító hajlamomat, legyőzzem magamban a démont, melynek jelenléte szüntelen didergést okoz, s megtaláljam, ha egyáltalában még lehetséges, önbecsülésemet.
Arról, hogy pártfogóm nem is akármilyen levelező lehetett hajdanán, sok
ezernyi levele győzött meg; akinek ilyen sokan, sokat és gyakran írtak, maga is
jelentős személyiség lehetett valaha, szellem- és fegyvertársa, esetleg lelki támasza megannyi alkotónak és gondolkodónak, s ha nem is mindenki kezelte magával egyenrangú félként, bizonyára szívesen fordultak hozzá magántermészetű
gondjaikkal és tanácskéréseikkel. Az is meglehet, hogy az egyetemi oktatás mellett, a távolból rendszeresen szervezte, irányította kollégái munkáját, talán egy
lelkes kis kutatócsoport tevékenységét; esetleg értékeléseket, minősítéseket,
lektori véleményeket írt mások műveiről, mással nem is magyarázható a tömérdek kézirat léte. Mindenesetre levelezésének mennyiségét és a feladók személyét
tekintve, nem lehet kétségem afelől, hogy életének egy bizonyos szakaszában ne
vett volna részt a szellemi élet pezsgésében. Noha képtelen volnék megmondani,
hogy milyen szerepet játszott e különös világban (esetleg csak tulajdonított önmagának, tudjuk jól, a kettő nem feltétlenül esik egybe), és személye milyen
súllyal nyomott a latban; a dokumentumok és különlenyomatok, a neki ajánlott

2005. július

37

művek és saját könyvei azt tanúsítják, hogy tagadhatatlanul és folyamatosan jelen volt benne.
Jelen lenni egy szellemi közegben: ábrándkergetés. Azzal hitegetem magam,
hogy nélkülem nem, vagy csak rosszul mennének a dolgok, nekem pedig, hatalmamban áll kedvező irányba terelni egyes sorsdöntő ügyek menetét; olyasféle
erényeket és képességeket mutathatok meg magamból egy közösségnek, amenynyiben befogad, melyek másokból is a legjobbakat csalják elő, s együtt nagy dolgok véghezvitelére vagyunk képesek. Én magam kívánok lenni, nem óhajtom saját sajkámat olyanok uszályához kötni, akikkel nem vagyok egy véleményen, vagy
akik mellett erőszakot kellene tennem hitemen, akik esetleg olyan ügyek melletti
kiállásra késztetnének, melyek ellenkeznek meggyőződésemmel. Márpedig hogyan tudnám elviselni, hogy huzamosabb távon hazudjak önmagamnak, és örökös ellentmondásban éljek önmagammal? Pártfogóm könyvei egyikében ezt olvastam: „A mesterség a mesterségért. E nélkül a doktrína nélkül soha semmi jót
nem csinálhatunk. (…) A fő dolog az, hogy mindenki jól csinálja a maga munkáját. A szándék semmit sem ér. Ha csupa jó szándékból rosszul csinálod”. Jól végezni feladatunkat, legyen bármi is az, nem a megrendelő kedvéért, nem a sikerre kacsingatva, nem mások meggyőzése végett, még csak nem is azért, hogy
bárkinek is megfeleljünk, önmagunk védelmében: ez a kiindulási pontom e napló
írásakor.
Ellentétben sokakkal, akik egy-egy híresség kézírásának, dedikált könyvének
vagy alkotásának birtokosai, s égnek a vágytól, hogy minél több látogatónak
büszkélkedhessenek el kincsükkel, sohasem mutogatja leveleit, nekem sem, tapintatosan kezeli a mások által rábízott titkokat, márpedig bennem is a nyilvánosságot látja. Emlékszem, apám gyakorta vett elő fiókos szekrényéből köszönő
leveleket, vendégei megmosolyogták az ügyetlen vagy félszeg hálálkodást, noha
kötve hiszem, hogy ha maguk is éppoly kiszolgáltatott helyzetbe kerülnének,
mint apám betegei, akik szembe néztek a halállal, ne használnának épületes közhelyeket levelükben.
Végtére megértettem mellette, hogy az egyik legfőbb emberi erény: a tapintat,
mely nem jogosít föl a szemérmetlen bizalmaskodásra, s nem késztet színlelésre
sem, hogy minél több ember közelébe férkőzhessünk, és gátlástalanul kifürkészszük magánéletüket. A magam részéről hálás vagyok tapintatos viselkedéséért;
amikor hozzá kerültem (ennek részleteiről is később szólok), sem faggatott viselt
dolgaimról, nem élt vissza azzal, hogy jól ismerte az apámat, aki neves szívsebészként sokak életét mentette meg, a művészek pedig úgy fejezték ki iránta
való hálájukat, hogy műveikkel ajándékozták meg, valóságos múzeummá avatva
lakásunkat az évtizedek alatt, amitől gyermek fővel is hidegrázást kaptam. Nem
számoltatott el, mint egy fogadott pótapa, az általam elherdált örökségemmel;
nem törekedett arra, hogy elviselhetetlen feddéseivel megkeserítse életemet, és
esetleg szökésre késztessen; nem traktált erkölcsi intelmekkel és bölcs tanácsok-

38

tiszatáj

kal, ami pedig oly sok vele egyívású öregember sajátja. Attól sem tartott, hogy
korábbi „rossz szokásomnak” vagy jellemgyengeségemnek engedve, egy óvatlan
pillanatban megrövidítem őt, s valamelyik bűntanyán tivornyázom el a hirtelen
jött pénzt. Azt hiszem, tapintatos viselkedése, egyfajta polgári örökség részét képezi, ugyanakkor felvértezte a gátlástalan és erőszakos világ támadásaival szemben; mivel nem óhajtott részt venni mások ellenségeskedéseiben vagy gyanús
nyerészkedéseiben, melyek körül gombamód szaporodnak a titkok és az indiszkréciók, nem is szolgáltatott alkalmat arra, hogy mások belelássanak kártyáiba,
vagy személyével foglalkozzanak. Viszont, ha egy kérdésem olyan területet érint,
melyről nem kíván beszélni, úgy tesz, mint aki meg sem hallotta volna; pedig
olykor bele-beleolvasok egy levelébe, éber tekintettel csippentem föl belőle valamelyik híresség titkát, s időnként majd kifúrja oldalamat a kíváncsiság, hogy
megtudjam, miként végződött a szerelmi bonyodalom, sikerült-e kiegyenlítenie
adósságát.
Puhatolózásommal néha le is lepleztem magam, mert nyomban rájött, hogy
honnan származhatnak ismereteim, mégis, mintha csak az én vétkemért szégyenkezett volna, elpirult és szemérmesen hallgatott, nem állt szándékában rám
pirítani. A további reménytelen tudakozódás helyett, inkább választottam a görbe
utat, s amíg az öregúr bóbiskolt, újabb és újabb levelek tartalmát fürkésztem ki,
s cinkos mosoly szaladt végig ajkamon, amikor feltárult előttem egy halhatatlan
nagyság makulátlannak cseppet sem mondható magánélete. (Ó, ha tudnák, hány
briliáns tehetség tévedt meg a szerelem útján, s hagyta faképnél feleségét egy
könnyűvérű nőcske kedvéért; hányan szenvedtek örökös pénzhiányban, kuncsorogtak egy kis kölcsönért, melyet feledni iparkodtak, s ha úgy vélték, a feledés
fátyla hullott a korábbi hitelre, ékesszólásukat híva segítségül újabbért folyamodtak; hányan ármánykodtak egy társuk ellen, eltávolítani szándékozva pártfogómat az illetőtől). Ez a felfedezés bizonyos fokig felmentést adott saját botlásaimra, melyek többé nem tűntek előttem olyan aljasnak, mint amilyennek korábban hittem, vagyis mások bűneinek a súlya könnyebbé tette az enyémet. Ha
most bárki is gyorsan ítéletet szeretne mondani felettem, önhazugsággal, képmutatással, vagy léhasággal vádolva engem, azt válaszolnám neki kapásból: „ha
a nagyoknak szabad, miért éppen én, a kis senki lennék kivétel a bűn elkövetése
alól?”, de nem vagyok ennyire sem elvetemült, sem ártatlan, sem pedig hülye, de
engedtessék meg nekem, hogy ne fogadjam el fenntartások nélkül senki ítéletét,
és a magam módján gyakorolhassak önkritikát.
Mentorom sokáig nem gyanakodott arra, hogy veszem a bátorságot kikémlelni levelei tartalmát, egyszerűen nem feltételezett rólam effajta indiszkréciót.
Pedig, semmit sem szerettem jobban, mint szűk környezetemben és minden lehetséges élethelyzetben árgus szemmel lesni az embereket: véletlen vagy ösztönös gesztusaikat, ezek többet árultak el róluk, mint bárhány magukról mondott
szavuk; szemük és szemöldökük rebbenését, mely óhatatlanul is tudtomra adta,

2005. július

39

ha egy-egy megjegyzésemmel megsértettem önérzetüket, netán elevenükre tapintottam; természetes vagy modoros hanghordozásukat, ebből bizton következtethettem arra, mikor színlelnek, ködösítenek, füllentenek, mentegetőznek,
készülnek fullánkjukat belém szúrni, vagy a háttérbe vonulni, mint ha azt akarnák tudomásomra hozni: „többé nem ér a nevem”, akárcsak a közös játékból rövid időre vagy végleg kilépő gyerekek szokták mondani.
Persze, leginkább akkor szerettem meglepni az embereket, amikor biztonságban hitték magukat, s fesztelenül viselkedtek, vagy fesztelenségükkel épp rá
akarták szedni gyengébb társukat, aki felült a közvetlenség és őszinteség látszatának, bizalmával ajándékozta meg a nála erősebbet, s csak akkor ocsúdott föl,
amikor pőrére vetkőzve állott a világ előtt, kiszolgáltatottan mások akaratának,
és nem maradt más reménysége, minthogy higgyen mások jóakaratában, amiről
tudjuk, olyan, mint a kutya vacsorája. Ez volt ám a szórakozás a javából, tetten
érni az ördög cimboráit és ügyvédeit, pontosan akkor, amint behálózzák a gyanútlan áldozataikat; többet tanultam tőlük a delejezés, ámítás, pókhálófonás, és
tőrbe csalás természetéről, mint akárhány pitiáner szélhámostól vagy önelégült
lélekbúvártól. Bár számomra mindegy is, hogy ki tartozik az erősek vagy elesettek táborába, ki gátlástalan vagy szemérmes, ki követ el rendre bűnt vagy válik
áldozattá és balekké, senkinek sem vagyok a száraz dajkája; engem egyedül bizonyos lelki realitások, sorsot formáló ősi jellemvonások izgatnak: ezeket kutatom
a cselekedetek mögött.
Tartozom egy vallomással a magam számára: mester vagyok a szemfényvesztésben. Képes vagyok bárkiből előcsalni a lelke mélyén lakozó démont, azt
a lényt, akinek − noha tetteiket és sorsukat irányítja − létéről hallani sem akarnak,
ezért amikor szembesítek valakit sötétebbik felével, két választása marad: vagy
hanyatt-homlok menekül el előle, balga mód azzal áltatva magát, hogy többé
nem árthat neki, vagy hajlandó elfogadni létét, egy rövid időre szabadon is
ereszti, hogy kipróbálja erejét és megtapasztalja milyen hatással van rá, majd
iparkodik megszelídíteni a gonoszt. Nem tagadom, aki egyszer kiengedte a szellemet a palackból, s nem rendelkezett kellő önismerettel és lelki erővel, hogy
megfékezze, az áldozatává vált, hiszen a démon mindig a kellemes, érzéki és szerencsés élményekben részesíti előbb áldozatát, s minél jobban élvezte az illető
szabadjára eresztett szenvedélyeit, annál inkább belegabalyodott a gonosz hálójába. Én viszont egész örökségemet és egzisztenciámat adtam e képességem birtoklásáért, tökéletesítésért és gyakorlásáért, úgyhogy bőségesen megfizettem
azért, hogy valameddig az ördöggel cimboráltam, noha végérvényesen lepaktálni,
vagy szolgálatába szegődni sohasem állt szándékomban. S ki tudja, miféle meglepetéseket tartogat még, a számomra is.
Egyszóval csak keveseknek jut osztályrészül az a szerencse, hogy olyan munkát végezhet, melyben nem kell megfeszülnie megélhetéséért, ráadásul még

40

tiszatáj

örömét is leli ténykedésében, és arra is marad ideje, hogy önmagára figyeljen.
„Magántitkárnak” szerződtem, és nem cselédnek, vagy eljárónak; ennek ellenére
olykor elmegyek pipadohányért vagy egy flaska vörösborért, mert az öregúr, ha
mértékkel is, de szeret áldozni e két szenvedélyének, s esténként szívesen húzódik vissza a kandalló mellé, az állólámpa szűrt fényénél elpoharazgat, és komótosan eregeti az illatos dohány füstjét, ki tudja, min járatja ilyenkor az eszét. Bezárkózik a magányába, én pedig visszavonulok a saját szobámba, magammal viszek egy könyvet, vagy jegyzeteimet írom az asztalomnál. E naplót szaporítom,
javítgatom, szinte sorról-sorra meg kell küzdenem az emlékeimmel, újraértelmezésükkel és átírásukkal. Ha elakadok, ami gyakorta előfordul, kimegyek a kertbe
sétálni, a futórózsával árnyékolt pergola egyik karosszékében üldögélve tűnődöm
a lepergett és még előttem álló napok értékén. Tudom, valami olyasfélét birtokolok, aminek a jelentőségével jó volna tisztába jönnöm: az életemben egyedül
csak magam mérhetem föl a nyereséget vagy veszteséget. Nem lehetek nagyvonalú, esetleg trehány akár az egyik, akár a másik számbevételekor, a végösszeg
megállapításakor.
Egyébként könyvtárában mindig találok olyan könyvet, mely képes felcsigázni
érdeklődésemet; s az igazat megvallva, mostanában inkább szeretek körülnézni
saját portámon, mint söprögetni más háza előtt. Ezzel persze nem azt akarom
mondani, hogy egyáltalán nem érdekel a sorsa, vagy hogy süket volnék történeteivel szemben; egyszerűen nem szeretném kamatoztatni képességemet, éppen
vele szemben nem lenne tisztességes dolog a részemről.
Az öregúr valahányszor csak felajánlotta, hogy igyak vele egy pohár bort,
gondolkodás nélkül visszautasítottam, s nem engedtem a kísértésnek, talán, mert
oly nagy árat fizettem a poharazgatásért. Szabadkozásomat hallva, eleinte csodálkozva vonta föl szemöldökét, de sem nem helyeselt, sem nem erőszakoskodott, tudomásul vette döntésemet, elvégre is elmúltam negyven éves. A maga részéről semmiféle kihívást, netán istenkísértést nem vélt fölfedezni a bor nyújtotta
örömben, igaz, soha nem is lépett át egy bizonyos határon: melyen túl az eszméletlenség örvénye rántja alá a gyanútlant, vagy az alkoholistát.
Pártfogóm szemmel láthatóan élvezi öregsége éveit és öröksége előnyeit; nem
panaszkodik folyton, hogy itt fáj, meg ott is, tudomásul veszi, hogy bizonyos
gyógyszerekkel kell élnie, s bármennyi pénzen sem vásárolhatja vissza az egészségét. Fivére (aki ötvenhatban emigrált, s hosszas vándorlás után végül is Bazelben telepedett le), halála után ráhagyta lakását és jól menő kalapüzletét, melyek
értékéből kényelmessé tehette az egykori családi házat, mesterségének és szeszélyeinek hódolva gondtalanul élhet, s úgy tűnik nekem, észben tartja a bölcs intést: semmit sem vihet magával a túlpartra.
Nem feledkezett meg egykori kollégáiról sem, mármint azokról, akik évtizedeken át közel állottak hozzá: együtt kutattak vagy ülték végig az unalmas tudo-

2005. július

41

mányos bizottsági összejöveteleket, együtt sakkoztak délutánonként a tanszéki
könyvtárban, együtt ittak meg egy-egy pohár bort valamelyiküknél összegyűlve,
s akik professzori nyugdíjukból méltánytalanul tengették öregkoruk mindennapjait. Legtöbbjük ugyanis szigorú beosztással volt kénytelen élni, s nemhogy bizonyos „fényűző” szokásainak nem hódolhatott többé már, mint például hetente
egyszer elmenni a termálfürdőbe, hétvégén vonattal kirándulni a hegyekbe,
rendszeresen szakkönyvet vásárolni, és lépést tartani a fiatalokkal, de még a napi
kenyéradagot és a rávaló vajat, sovány felvágottat is pontosan kiszámolta. Akadt
közöttük olyan is, aki véglegesen elzárkózott a világ elől, azzal vádolta magát
ugyanis, hogy elárulta a felnövekvő értelmiséget, mivel olyan elméleteket volt
kénytelen tanítani, melyek egy hamis ideológia fennmaradását és a tehetségesek
elszürkülését vagy bukását szolgálták; s persze szégyellte azt a nyomorúságot is,
melyben élni kényszerült, nem szívesen látott volna vendégül senkit sem a régi
barátok vagy tanítványok közül. S akadt olyan is, aki visszatalált az egyház kötelékébe, s bár évtizedeken keresztül (talán félelemből, talán meggyőződésből) sohasem lépte át gyülekezetének küszöbét, a szokásokat is alig ismerte, egyszeriben
mégis szükségét érezte egy olyan közösségbe tartozásnak, ahol megszólítják és
meghallgatják őt, ahova elhívják közösen ünnepelni, és a gyermekekkel beszélgetni. S akadt persze olyan is, aki hűséges hitvestársa ápolásával, szűnni nem
akaró kórházlátogatással és orvosoknál tett vizitációkkal töltötte napjait, mégsem elégedetlenkedett, mert amíg maga mellett tudhatta elesett társát, értelmét
látta a nehézkes fölkelésnek, az ízületi fájdalmak elviselésének, a néma szolgálni
tudásnak, s egyedül attól rettegett, mi lesz vele, ha egyedül marad, kiszolgáltatva
az örökösök állati mohóságának, a szomszédok kíméletlen tapintatlanságának.
Egyik Leitner fiúnak sem volt gyermeke, sőt mindketten megélték, hogy feleségük megelőzte őket az üdvözülésben. Hogy miként viselte fivére vagy ő az
egyedüllétet, semmi bizonyosat nem mondhatok felőle, hiszen nem nevezhetném
bőbeszédűnek az öregurat, ha családja történetéről mesél, alaposan megszűri
mondandóját. Nem tudhatom, hogy a szemérem, esetleg valamiféle titkolni való,
vagy a fájdalmas emlékek gátolják mondandója áradását, de valahányszor csak
belekezd egy történetbe, kisvártatva megtörik a lendület, s nekem kell kiegészíteni, képzeletemre hagyatkozva, a hiányzó részleteket és a befejezést. Ezért sem
lehetek biztos abban, hogy a dolgok valóban úgy estek-e meg, ahogy elmondom,
vagy ahogyan elképzelem. Egyébként nem mindegy? Lehet-e egy történetet elmesélni anélkül, hogy a képzelet ne színezné ki, ne tenné hozzá a magáét, saját
működése szerint? Fenntartom a jogot arra, hogy naplómban személyes legyek.
Minap, egy faragott fadobozra bukkantam, találtam benne néhány mesés bélyeggel ellátott levelet, s bár eleinte szabódtam, de egy hang mégis csak rávett,
hogy olvassam el őket, s mivel sok mindenre fényt derítettek az öregúr életéből,

42

tiszatáj

lemásoltam néhányat. Gondoltam, segítségemre lehetnek majd számvetésem egy
későbbi időszakában.
„Amióta szegény Marie távoztával egyedül élek, nem találom a helyemet a városban, a Rhone felett süvítő szél elviselhetetlen, a gyógyszergyárak kéményei
ontják a füstöt. Talán más vidékre kellene költöznöm, egy Lausanne-hoz közeli
falvacskába, vagy a Jurába. Emlékszel, a Rozsnyó környéki hegyekre és erdőkre,
az Andrássyak kastélyára? Ma is gyakorta álmodom szülőhelyünkről. Miután kitelepítettek bennünket Szlovákiából, többé nem mehettünk haza; aztán, hogy
édesapánknak lehetősége nyílott volna a rokonlátogatásra, ki tudja miért, de
megmakacsolta magát, soha többé nem utazott oda, az általam küldött segélyt
összekuporgatva, inkább vett a Tokaj melletti hegyekben egy roskatag házat.
Mondd, megvan még az a ház? Sosem láttam, de egyszer szeretnék egy hónapot
eltölteni benne, s gondolatban együtt lenni édesapánkkal, aki épp annyi idős
volt, amikor meghalt, mint amennyi most én vagyok. Némelykor eltűnődöm
azon, vajon ugyanarra gondolok-e, mint ő; vajon kibékült-e a sorsával, és felkészült-e a halálára, vagy éppoly nehézséget jelentett neki idegenben meghalni,
mint nekem. Habár nekem nincs fiam, akivel súrlódhattam vagy ütközhettem
volna; akiben magam láthatnám viszont, netán gyűlöletet fedezhetnék föl tekintetében, amiért árnyékot vetettem az életére. Hogy is mondjam csak, bármilyen
apa jobb annál, mintha egyáltalán nem ismertük volna; miként talán az is igaz,
hogy a legelvetemültebb fiú is ébreszthet szeretetet maga iránt”.
„Apánk gyakorta ment föl erdőbényi házába, mondhatnám, szinte odamenekült, ha magányra vágyott. Vasúti mérnökként szabadjegye volt, s élt a lehetőséggel, hogy magára zárhassa a kertkaput. Megbocsáss, hogy újfent szóba hozom, de
túl nagy fájdalmat okoztál neki szökéseddel. Képtelen volt elfogadni döntésedet,
mint ahogy elviselni a hiányodat. Sokszor mondta a maga rezignált módján:
’szerteszórattunk a világban, többé nem találunk egymásra, bárhogy is igyekszünk. Amit egyszer durván szétszakítottak, az soha többé nem köthető össze
anélkül, hogy a görcs ne emlékeztessen a természetellenes állapotra. Én is elmehettem volna az osztrák vasúti társasághoz, vagy talán messzebbre is, a kényszerű áttelepítés után mégsem szöktem tovább’.
Ma sem tudom, hogy német anyanyelvű létére, miért maradt itt, pedig kiváló
szakember volt, ezt még esküdt ellenségei is elismerték róla. Egyfolytában önmagát hibáztatta, amiért elhagytál bennünket, rossz apának hitte magát, nem lehetett meggyőzni az ellenkezőjéről. Ellenben nem szerette, ha anyánk szóba
hozta a neved előtte. Én, a benjamin voltam neki, mégsem ajnározott, kiváltképp
hogy gyenge voltam a reál tantárgyakból, s irtóztam mindenfajta gyakorlatias tevékenységtől. Néha balkezesnek csúfolt, és kinevette ügyetlenségemet; te viszont

2005. július

43

a megvalósulatlan álom maradtál mindörökre, akiből tisztességes mérnök ember
lehetett volna, ha itthon keresed boldogulásodat.
El kell mondanom neked valamit, miután ketten maradtunk, bizonyos családi
ünnepeken három főre terített, a tányérok mellé tett három borospoharat, tokaji
bort öntött beléjük, és mi szótlanul koccintottunk a harmadik egészségére is. Sosem árulta el, ki az a harmadik személy, aki láthatatlanul közöttünk volt. Magába
roskadtan ült, olykor édesanyánk olvasófüzérét morzsolta ujjai közt, noha ateista
maradt a haláláig; olykor az almárium márványlapján álló fényképre vetett egy
pillantást, csak mi hárman férfiak voltunk rajta. Magával vitte a titkot; s ha arról
faggatnál, hogy boldog volt-e édesanyánk mellett, őszintén szólva, haboznék
a választ illetően. Soha nem hallottam őket vitatkozni; soha egy félreérthető megjegyzés nem hagyta el édesanyánk száját, mint más megromlott házasságokban,
mivel apánk nem volt az a kilengős fajta. Viszont nem volt nálunk divat egymást
ölelgetni, csókolgatni, becézgetni sem; akkor az egyszer láttam őket egymás karjába borulni, amikor hírét vették távozásodnak, s anyánk keservesen sírt.
Csöndesen ment el, észre sem vették halálának pillanatát. Bár a prosztatarák
kegyetlenül megkínozta, férfiasan viselte a fájdalmat; nem kért semmit a kórházban sem, bármit vittem, hogy a kedvébe járjak, hagyta megromlani. Az ápolónőket sem szenvedhette maga körül, betegtársai ’mogorva, vén embernek’ nevezték
maguk között. Az ablak előtt üldögélt napestig, és nézte a fák lombkoronáját; borotválkozni is elfelejtett, ami korábban elő sem fordulhatott nála, emlékszel
mennyire adott magára. A nagyapjától örökölt láncos zsebóráját, bőrtárcáját
– bennük az igazolványokkal és fényképeinkkel –, az orvosi jelentést gondosan
elhelyezte az éjjeliszekrény fiókjába, hogy könnyen megtalálhassam, semmi mást
nem hagyott hátra. Most, hogy mindezt felidézem, meg kell neked vallanom,
apával mi sosem beszélgettünk sem a családról, sem a múltról, sem a halálról,
legfeljebb a hétköznapi gondokról”.
„Szeretnék tőled kérni valamit, de nem is tudom, miként kezdjek hozzá, attól
félek ugyanis, hogy megsértem önérzetedet. Mi, Leitnerek, mindig oly fenemód
büszke népség voltunk. Apám soha egyetlen sort sem írt anyám leveléhez, úgy
tett, mint ha nem is léteznék a számára. A tékozló fiút kivetette emlékezetéből,
mondván, megbocsátani csak az Istennek van joga és képessége, egy Leitnernek
soha. Pedig megtapasztalhatta milyen örökre számkivetettnek és elátkozottnak
lenni, hiszen fivérét, aki a gazdasági válság idején, két falubelivel együtt, Amerikába hajózott ki kenyeret keresni, éppúgy kitagadta az apjuk, mint ő engem.
Emlékszel, tata még a csomagokat, és a pénzt is visszaküldte, pedig, hogy is
mondják csak, nem bővelkedtünk, nem dúskáltunk a jóban.
Rajtad kívül senkim sincs, nehezen viselném el, ha magamra haragítanálak
ostobaságommal. Megtennéd nekem, hogy annak az illetőnek, aki e levelet kézbesíti, átadod apánk karikagyűrűjét? Lehet, hogy elmeháborodottnak gondolsz,

44

tiszatáj

de egy belső hang azt súgja, beszélgetnem kell vele. A gyűrű lesz a médium. S ha
neked nem okoz túl nagy gondot nélkülözni ezt az emléktárgyat, tedd meg a kedvemért, hogy eljuttatod hozzám. Soha nem kértem tőled semmit a jussomból,
s többé nem is fogok”.
„Drága jó fivérem, még mindig nem tanultál meg kérni; hidd el, nem várom
el, hogy megalázkodj előttem, vagy könyörögj nekem, de ne feledkezz meg a tapintatról. Elegendő lett volna egyetlen testvéri szó is, hogy átengedjem jussodat,
amit megtettem. Az ezer frankot, melyet a megbízottad adott, nem tudom mire
vélni, letétbe helyezem a bankban, ha akarod, visszaküldöm, vagy szüleink sírját
hozatom rendbe belőle. Bár egyetemi tanárként nem futja minden vágyam kielégítésére, mégsem szorulok nagylelkű adományodra. Azt hiszem, apánk nem
akarta kitenni magát hasonló helyzetnek, ezért nem írt neked: rettegett még a tudatától is, hogy kérés nélkül küldesz neki bármit is.
A karikagyűrűhöz mellékeltem egy fotóalbumot, olyan fényképeket találsz
benne, melyek aztán készültek, hogy emigráltál. Nem tudom, észreveszed-e, de
csodálatos módon valamennyit olyan beállításból exponálták, hogy egy valaki
még elférne a jelenlévők mellett. Azokat a leveleket is visszaküldtem neked, melyeket édesanyánknak írtál a távolból, úgy elrejtette a zsineggel átkötött kis paksamétát, hogy csak nemrég találtam meg. Nem olvastam bele egyikbe sem, pedig… Azt hiszem, egyszer hazalátogathatnál, s akkor mindent, amire igényt tartasz, magaddal vihetnél”.
„Sejtettem, hogy mégiscsak megsértettelek, mi, Leitnerek, már csak ilyen
önérzetesek és makacs fejűek vagyunk. Engesztelésképpen fogadd tőlem fivéri
szeretettel a könyveket, egy vöröskeresztes alkalmazott viszi el hozzád őket. Bejártam értük München és Zürich antikváriusait, még egy-két gyűjtőnél is megfordultam, hogy e ritkaságokkal meglephesselek. Tudom, hogy rajongsz az efféle
könyvekért, nekem pedig örömet okoz, ha te is örömödet leled bennük. Azért is
küldöm a csomagot kis kerülővel, nehogy fennakadjon a hálón, túlságosan sokat
fizettem értük, hogy elkallódjanak. A határőrök még a könyvekben is ellenséget
látnak, akárcsak Luther korában a csuhások.
Mármost, ami a fényképeket illeti, el sem fogod hinni, hogy öregségemre
mennyire kiütköztek rajtam apánk vonásai. Állok a tükör előtt, és őt látom viszont, a hasonlóság oly zavarba és kétségbeejtő, hogy hajlandó vagyok azt hinni,
csúfot űz velem a tükör. A te arcod puha, szelíd vonásai pedig édesanyánk rebbenékeny és áldozatkész természetét idézi föl emlékezetemben. Milyen régen nem
láttalak, öcsém! Mondd, ugyan milyen vonásainkat örökölték volna gyermekeink, ha lettek volna? Egyre többet tűnődöm ezen, s mérhetetlen űrt érzek a szívemben, örökös híján. Te maradtál nekem egyedül, kérlek, ne engedd, hogy a soraimban esetleg megbúvó bántások vagy félreérthető szavak eltávolítsanak tő-

2005. július

45

lem. A magyar szavakat nem birtoklom már, s talán rosszul is használom őket.
Magam is gondoltam rá, hogy megleplek váratlanul, most, hogy már szabadon
hazamehetek. Nem is tudom, mi tart vissza…”.
„Ha arra vársz, hogy hívjalak: ne késlekedj; ha az emlékekkel való találkozás
riaszt: ne habozz; ha félelmeid nyomasztanak: ne csüggedj! Gyere, amíg nem
késő…Szerető öcséd”.
„Drága öcsém, ne lepődj meg szálkás nagy betűim láttán, a múlt héten klinikára kerültem, valami daganat félét fedeztek föl a vastagbelemben, hamarosan
meg is operálnak. Ne is beszéljünk erről többet. Bár svájcivá lettem, de istenhívővé mégsem. Ki tudja, nem lenne-e jobb az itteniek predestinációs hitében
bízni, hogy az Úr már születésemkor elpecsételte a sorsomat. Valóban azt szánta
nekem, hogy szeretteimtől távol végezzem? Te, öcsém, járatosabb vagy efféle
kérdésekben; én pedig kételkedem abban, hogy a halál tudata könnyebben elviselhető volna az istenhitben. Noha Marie-val elmentem olykor egy-egy istentiszteletre, de sohasem érintett meg az ájtatoskodó vagy üresen kongó beszéd.
Volt idő, amikor tettem bizonyos erőfeszítéseket, Marie betegágyánál megszólítottam az Istent, a hitetlenek félszegségével és tartózkodásával, nem válaszolt. De
csodálatos módon amint kibeszéltem a közelgő egyedülléttől való iszonyomat, és
nejem üdvéért könyörögtem, lecsendesítette háborgó lelkemet. Ám a temetési
szertartást végző lelkipásztor igyekezete, hogy közösségébe csaljon, hiábavaló
maradt. Én már csak veled és a holtakkal akarok beszélgetni: az időm megszámláltatott.
Egy korábbi leveledben írtad, hogy szegény apám az ablak előtt ült mogorván,
sem a társaival, sem a nővérekkel nem érintkezett, csak a fák lombját nézte. Én
a gyökereiket nézem, azokat a vastag, föld felé került csápokat, melyekkel a táptalajban igyekszenek megkapaszkodni. Errefelé gyakran előfordul, hogy hóolvadáskor, gyökerestől fordulnak ki a hegyoldalból a fák, méretes fenyők. Tatánk
láncos fűrészgépe jutott az eszembe, s az, ahogy az akác- és tölgyfarönköket vágta
méretre, félretéve a kuglit tüzelőnek: így egészítette ki keresetét. És arra is jól
emlékszem, hogy tata és apa, csikorgó hóban mentek telente erdőt irtani, és lovas
szánon hozták le a fát a hegyről. A kórházi szag ellenére is az orromban érzem
tatáék tölgyfabútorainak illatát, és a kemencében sülő kenyérét is, úgy melegében zsírt kentünk a serclire, és vöröshagymát haraptunk hozzá. Az egész faluban
az ő bútorai ékesítették a tiszta szobákat, még a tótokét is. Apánk is szerelmese
volt a fának, különösen a síneket tovaröpítő talpfáknak; emlékszem, egy alkalommal elvitt bennünket a vasútépítkezésre, te megbotlottál, és felsértetted
a térded egy szilánkkal, hangosan üvöltöttél, hogy meg fogsz halni vérmérgezésben, úgyhogy apa alig bírt megvigasztalni. Vigasztalanul halunk meg mindany-

46

tiszatáj

nyian; nem az életet fáj itthagyni, hanem az emlékeket, melyek mi magunk voltunk, egyenként Leitnerek”.
„Drága fivérem, ettől féltem mindig is, hogy az a végzet adatik nekünk: ne lássuk többé egymást e földi létben. Akarj élni! Az egyik orvos barátom szerint ebben rejlik a gyógyulás titka.
Évtizedek óta először vehetek részt egy külföldi konferencián: Münchenbe
megyek, s gondolhatod, hogy az első utam hozzád vezet. Közöttünk nincs helye
többé az idegenkedésnek, nem engedhetjük meg magunknak e fényűzést. Családunk átka, hogy mindannyian makacsok és önfejűek vagyunk, s magunkkal viszszük a sírba sérelmeinket, ahelyett hogy kibeszélnénk őket. Ha mi nem változtatunk e fátumon, már senki sem teheti meg helyettünk. Gondold meg ezt jól.
Csak a napokban világosodott meg előttem teljesen, hogy ez idáig miért is
nem utazhattam egyetlen konferenciára sem, akárhányszor hívtak is a németek.
Egy volt diákom, aki az évek során kollégám lett, s akinek sorsát oly gonddal
egyengettem, akárha édesfiam lett volna, olyan súlyos rágalmakat írt rólam
rendőrségi jelentéseiben, hogy nincs mit csodálkoznom elszigeteltségemen. Kígyót melengettem a szívemen évtizedekig. Elárult s még bocsánatot sem kért;
hálátlan gazfickó. Undorodom tettétől, de nem kívánom a vesztét. Mifelénk oly
sokszor leszámoltak már egymással nemzetek és nemzedékek, felekezetek és etnikumok, hogy senki sem vallhatja magát ártatlannak. Egyek vagyunk a létrontásban és gyilkolásban. Senki sem állíthatja be magát áldozatnak, és a másikat
bűnbaknak. Az egész ügyben az a szörnyű, hogy a besúgom tehetséges kutató
volt, gondolom, éppen azzal zsarolták meg, hogy elveszítheti egyetemi állását, ha
nem működik együtt velük. És ő írt: könyveket és jelentéseket, ki tudja milyen
lelki és tudati állapotban. Ha belegondolok hány tehetséges diákom és kollégám
előmenetelét tette tönkre saját karrierje érdekében, elsápadok a dühtől, kiváltképpen azért, mert részükre nem létezik semmiféle kárpótlás. Na és ha kipenderítenék e spiclit, ugyan mit változtatna áldozatai sorsán? Komolyan elgondolkozom, erkölcsi elégtételt jelentene bárkinek is? Hogyan is lehetne büntetés számára az, ami valójában már nem is büntetés, hiszen lebukása után rögtön nyugdíjba ment? Végtére is létezhet-e nagyobb büntetés, mint saját lelkiismeretével
elszámolni, merthogy nem egészen jellemtelen és lelkiismerete is van, arról más
körülmények között meggyőződhettem? S azok a kisebb vagy nagyobb csibészek,
akik máig megbújnak az ismeretlenség homályában, s abban reménykednek,
hogy sohasem bukhatnak le, elfedhetik-e aljas tettüket a végső elszámolásnál? Ki
lát tisztán?
Ennek ellenére sem sajnálom, hogy itthon maradtam. Bár német az anyanyelvem, mégis mindent a magyar nyelvnek köszönhetek. Örömeimet, tartásomat,
öntudatomat. Tudom, sokak számára ez kevés. Nem is oly rég találkoztam egy
nálam fiatalabb kollégámmal, aki némi nógatás után kibökte, elege van ebből az

2005. július

47

országból, pártok és politikusok hazugságaiból, pojácák tündökléséből és bukásából, vén fejjel költözik ki Heidelbergbe: legalább vénségére méltósággal akar
élni, még ha szegényen is.
Fivérem, elragadott a hév, holott nem panaszkodni óhajtottam, sokkal inkább
lelket önteni beléd, hogy tarts ki, amíg viszontláthatlak. Egy hónap múlva ez is
megtörténhet. Hány esztendő után is? Negyedszázadnál régebb óta”.
„Öcsém,
a fenyőkkel szemben ülök egy nyugszéken, az operációmra készülök, ki tudja
nem altatnak-e el végérvényesen. Eljutottam arra a pontra, hogy megadom magam a sorsomnak, éppen úgy, mint néhány évtizeddel korábban, amikor a fogorvosom azt mondta, megszabadít az utolsó fogaimtól is. Az emlékezetemben felrémlett ómama, aki éjszakánként pohárban tartotta fogsorát, étkezés után szégyenlősen cuppogott, s örökké úgy majszolt ajkával, mintha rágna valamit –, mit
tagadjam, elsírtam magam. Hiúság, gondolom ma már, de akkor az a veszteség
mindennél fájdalmasabb volt nekem.
A soraidat olvasva, azon is elgondolkoztam, mi okozhat nagyobb fájdalmat:
elveszíteni a szülőföldet, s kárpótlásul egy másik országban találni meg a boldogulást, vagy otthon száműzöttnek lenni, s illúziótlanul nézni, ahogy földönfutóvá
teszik az embert. Ez a spicli-historia nem egészen ismeretlen számomra a német
sajtóból, úgy veszem észre, az emberek rajonganak a kémügyekért, és nem ritkán
hőst csinálnak a bűnözőből. Magam nem egy nácival találkoztam, aki mifelénk
húzta meg magát, csak azt mondhatom: kutyából nem lesz szalonna. Magam is
osztom véleményedet, akárhányat megtalálnak közülük a zsidó szervezetek, s bíróság elé állítják őket, csak könnyítenek lelkiismeretükön. S hát olykor elbizonytalanodom, vajon a mostani üldözők könyörületesebbek-e egykori üldözőiknél.
Megbolondult ez a világ, a tündérkisasszonyról kiderül, hogy cemende, a kurtizán pedig Krisztus megtértjévé válik. Talán ha hinni tudnék istenben, minden
egyszerűbb volna.
Ha velem leszel, szótlanul is érteni fogjuk egymást”.
„Drága fivérem,
bármily’ fájdalmasan érint is a hír, nem utazhatom hozzád, mivel jómagam is
kórházba kerültem, az orvosok izomsorvadásról és csontritkulásról beszélnek,
képzelheted, rögtön megjelent lelki szemeim előtt a tolószék, mint nyomorékságom szimbóluma. Nem festem falra az ördögöt. Bizakodom. Látod, úgy tűnik
a sorsunk és betegségünk jobban összeköt bennünket, mint hinnénk vagy valaha
is hittük volna. A sebészek várnak valamiért az operációval, a legszörnyűbb, hogy
nem mondanak igazat, köntörfalaznak és bizonytalanságban hagynak. Az egyikük, egy fiatalabb érsebész azt tanácsolta, hogy menjek ki hozzád, de én nem szeretnék a terhedre lenni, amikor a magad gondja is éppen elég. Kérlek, ne is el-

48

tiszatáj

lenkezz! Döntésem végleges. Azt viszont nem hallgathatom el, bármily szemérmes és önfejű is voltam korábban, hogy nagy szükségem volna e baljós helyzetben támogatásodra. Sajnos, ismerem az itthoni kórházi ellátást, s ha nem tudom
megfizetni az orvosokat, lemondhatok a gyógyulás reményéről is. Ez a színtiszta
beszéd. Talán egy-két ezer frank nem olyan nagy megterhelés a számodra, de,
nyugodtan írd meg, ha nem így van, találok valami más megoldást. Nem magyarázkodom…
Hogy egy idős falusi bácsival fekszem egy kórteremben, s alig váltunk szót,
gyakorta folytatok párbeszédet veled, akárha mi mindig is beszélgettünk volna
egymással, már azelőtt is, hogy leveleinkben beszélgetni kezdtünk. A hangod
hallom a szavakból fölfakadni, s ha nem is láttalak rég, és bizonyára kívül-belül
átalakított az idegenbeli élet, olyannyira mégsem változhattál, hogy ne tudjam
mire mit fogsz válaszolni. Emlékszel, gyermekkorunkban titkos jelekkel érintkeztünk, hogy senki se fejthesse meg mondandónkat, anyánk szegény, meg is
dorgált illetlenségünkért, ha társaságban is használtuk e néma beszédet. Esténként, lámpaoltás után, jeleket írok a levegőbe, s az a képtelen reménység száll
meg, hogy ott a távolban te olvasod őket.
Fájdalom, apának sosem tudtam elmondani mennyire szeretném, ha csak egy
kicsit is büszke lenne rám, s olykor törődne velem, ha már csak én maradtam
neki. Szerettem volna, ha néha elvisz az állomásra, s megmutatja nekem egy gőzös valamennyi szerkentyűjét. Szerettem volna odaülni asztalához, amikor rajzol,
s hallgatni terveiről, de egyetlen szemöldökráncolással elhárította közeledési
szándékomat. Anyám ilyenkor szótlanul csóválta a fejét, kötényébe törölte duzzadt erekkel és ráncokkal barázdált kezét, s a konyhába hívott, mintha fontos feladatot adna nekem, pedig csak az ómama receptjeit mesélte el, legalább századjára, főzés közben. Különös, vagy sem, főzni ma is tudok, de egy szeget beverni
a falba, sajnos nem. A leckéimet is anyának mondtam fel, még a matematikát és
a fizikát is, amihez apánk oly nagyon értett, s cinkosan nevettünk, ha egyikünk
sem tudta hibátlanul kimondani a szövegben rejlő idegen szót, vagy ha nem jött
ki az egyenlet végeredménye, pedig az iskolában már megoldottuk a példát. Az
ószövetségi atyákkal ellentétben, apa számára „benjaminja” értéktelen volt, valamiféle pótlék, az igazi örökös halovány mása. Azt hiszem, sohasem tudtam
volna a kedvére tenni. Ki tudja, miként vélekedne rólam, hogy egyetemi profeszszor lettem. Ki tudja, tudnánk-e egymással beszélgetni, volna-e mondanivalója
a számomra, vagy csak hallgatnánk. Úgy nőttem föl mellette, hogy nem tudom minek örült igazán vagy mit szégyellt mérhetetlenül; szeretett volna-e unokákat,
akik hízelegnek neki, térdére ülve lovagolnak, megcirógatják örökké rigorózus
arcát, s kérve-kérlelik, hogy meséljen valamit. Nem tudom, írtam-e már, a fáskamrába gyakran faragott mindenfélét, hokedlitől kampós botjára támaszkodó
pásztorig, oly ügyesen bánt a fejszével, akárha szobrásznak készült volna. Kilestem, simogatta farönkben a görcsöt; beszélt a szerszámokhoz: magázta őket;

2005. július

49

a forgácsban hentergő macskánkat egerészésre buzdította, s tűrte, hogy a kandúr
nadrágszárához dörgölőzzön. Ez is ő volt.
Halála után gyakorta feljártam az erdőbényi házba, hol egymagam, hol pedig
szeretett nejemmel, s szüntelenül kerestem az okát, vajon miért menekült oda
előlünk. Egyszer, ahogy ültem a meredek domboldalon, a kert ugyanis jó darabon felfut a magaslatra, s tekintetemet körbejárattam a szemközti hegyeken,
melyek szinte körbeölelik a völgyben lévő falut, a hosszanti irányba szaladó házakon és szőlőlugasokon, a veteményesben kapáló mámikon és fűben vadászó
macskákon, s a virágba borult gyümölcsfákon megpihenő madarak éneklését
hallgattam, rájöttem: a megtalált belső csönd csalta ide mindannyiszor. Ma már
tudom mily ritka adomány az ember életében, ha egy-egy rövid időre megtalálja
ezt a csöndet. Jómagam, noha évtizedeimet töprengéssel töltöttem, magányba
visszavonulva, kegyelmi állapotnak tartottam mindig is, ha a belső csönd töltötte
ki a lelkemet. Csodálatos volt megtapasztalni mennyire mélyen tudunk szégyenkezni állandó harsogásunk, törtetésünk, becsvágyunk, színlelésünk, kegyetlenségünk, tapintatlanságunk miatt. E csöndben szemlélve magamat, nem volt szükségem tükörre, álarc nélküli valómat láttam, s mint aki a bűnbánat óráján gonoszsága áldozatait siratja, gyermeki ártatlansággal bőgtem: miért is hagyom
magam folyton rászedni önmagam által.
Most, hogy újraolvasom levelemet, restelkedem, …. hogy is mondjam csak, az
emlékek fölfakadása és a szív megnyilatkozása láttán. Megijedek magamtól, tán
csak nem lettem vénségemre érzelgős is?
Ölellek, és részletesen írj állapotodról”
Amikor elolvastam e leveleket, azt kérdeztem magamtól: valóban ennyi volna
egy család története? Még szerencse, hogy nem vagyok életrajzíró, és nem a Leitner-család történetét kell megírnom e szegényes vagy hiányos dokumentumok
alapján, hanem a magam jegyzeteit rovom az irkámba. Tagadhatatlan, kedvem
lenne megkérdezni egy-két dolgot az öregúrtól; mondjuk, hogy soha többé nem
találkozott a fivérével emigrálása után? Hazahozatta-e a tetemét, vagy idegenben
földelték el a felesége mellé? Mit gondol az édesapjáról, s vajon megbocsátott-e
neki, amiért „balkezesnek” csúfolta és kinevette, vagy maradt a szívében tüske?
Szükségem lenne a válaszaira; egy fiúnak nem olyan könnyű számot vetnie az
apjával, mint az édesanyjával. Olykor erősebben dúlnak az indulatok, s kevésbé
képes fölülemelkedni egy jelentéktelen és régi sértésen; máskor önmagából kiindulva, épp azokra a vétkekre ad feloldozást, melyek elkövetésére, megismétlésére maga is hajlandóságot mutat, sőt, gyakorta mentegetőzésre és önigazolásra
is fölhasználja ezeket.

50

tiszatáj

MÉSZÖLY MIKLÓS

Motívumok 1 3
( SZÖVEGKÖZLÉS )

A közreadó jegyzete
Mészöly korai feljegyzéseit tartalmazó, Motívumok (1948–1955) jelzetű, feldolgozás alatt
álló, kéziratos noteszében olvasható A három burgonyabogár2 című prózai szöveg vázlata,
pretextje, tervezete. Az utalásokban még néhány elbeszélés motívumai felismerhetők.
A végleges változat első bekezdése: „Emlékszem, 47 őszén egyszerre összejött minden. Kezemen-lábamon kiújult a háborús fagyás, és már vagy harmadszor dobták vissza a kérvényemet, amiben fizetésemelést kértem. És akkoriban szakítottam Bödével is – igaz, hogy
undokul, de igazságom tudatában mégis. És ez sok volt. Az eső is sok volt. Néha úgy rémlik, hogy azon az őszön folyton esett. Pedig aznap, amikor defektet kaptunk Ireg előtt, éppen hogy kopogós hideg volt, majdnem tél. Ez este hét óra felé történt. Korán sötétedett.
A tájból úgyszólván semmit se láttunk, csak egy rombusz formájú csőszkunyhót meg valami
mély szurdikot az út bal oldalán. Dideregve topogtunk az autó körül. Ger Arany fűtött
szobát ígért nyolc órára, borsos körözöttet pálinkás teával – és Janikát, az iregi főjegyző
kilencvenkilós feleségét, aki állítólag mindig mandulaszagú, és pici a szája.”
A szinopszisra emlékeztető korabeli feljegyzést betűhíven közöljük, csupán az ékezetes
betűket illetően eszközöltünk néhány kisebb javítást.
THOMKA BEÁTA
A három burgonyabogár

1.) Ger Arany3 lakásán. Hadiszalma háziasszony. Cigaretta-papír. Sarkon az
?Inlistecker?-féle magtár.
2.) Régi kollégiumi épületben az iroda. Emelet. Mint egy osztályteremben,
asztalok mellett, vagy 40-en. Főnök.
3.) Az elégetett akta.
1

2

3

Szövegközlés a szerző kéziratos hagyatékából (a notesz 24–30. oldala) a Mészöly Miklós Egyesület kuratóriumának jóváhagyásával. A naplónotesz 102–118. oldalának anyaga a Jelenkor 2005.
1:17–20., a 175–178. oldalak pedig a Kalligram 2005. valamely következő számában olvashatók.
A noteszbe beragasztott 13 kis cédulán olvasható a szöveg. Végleges, publikált változat: ’A három
burgonyabogár’, Jelenkor 1962. 3:277–286., Jelentés öt egérről (1967), Magvető: 226–249.
A kötetbeli közlés alatt az 1960 keltezés olvasható, az Alakulásokban (1975) 1962.
A három burgonyabogár szereplője: a név az Ami jön (Képsorok egy elképzelt filmhez) című
hosszabb szövegben is felbukkan in. Szárnyas lovak (1979), Szépirodalmi: 178–266.

2005. július

51

4.) Az ?Inlistecker?-ügy.
5.) Alejnyik ezredes4. Jóvátételi szállítás. Alejnyik bezárja őket a [olvashatatlan] szobába, míg a jelentést el nem készítik.
6.) Utca az orosz dzsippel. Iván és Mihail.
7.) Kisvarga háziasszonyától hordó bort vesznek, kint a tanyában fogyasztják.
Kispap.
8.) Burgonyabegyüjtő úton.5 Őz. Defekt. Dunaföldvár. Hajnali vadászat. Egy
ismeretlen nő lakásán.
9.) A lakásról: a rendőrség el. Huza-vona. Igazoltatás nem megy, iratok nincsenek nála. Gyanus. Viszik egyik községből, parancsnokságról a másikra. Végül
Alejnyik, nagy ebéd.
10.) Báta. Zsilip6. Ellenőr. Gyilkosság. Emma. Prauntner. Állatorvos és a kislánya: viszony az apával.
11.) Infláció: út Pestre. Minisztérium. Kölni és esszencia. Rossz üzlet.
12.) Felsőireg. Liszt, éjszaka a malomban. Állatelhajtás éjszaka, szintén, egyik
gyűjtőhelyről a másikra.
13.) Egy magtárban kukorica: semmilyen kimutatásban nem szerepel. Szétosztják a faluban hivatalos ürüggyel. Másképp vitték volna jóvátételbe.
14.) Sváb-kitelepítés7. A paradicsomvölgye. „Ami-kor… én nem leszek már”
Amy-ügy. Csikó és méz.
15.) Kiutalt bricskán faluról-falura. Györköny: „Ez a bor bírja a tengeri szállítást.[„] Találkozás egy másik csoporttal: együtt vacsora. Utána: a lány lakásán.
16.) Kortes-úton.
17.) Hátmögötti város. Valahol a megye északi határán: még a megyéhez tartozhatna, de egyikük se tud róla. Kiürített házak, kongó utcák. Egy ispotályféle,
különböző menekültek, továbbutazók. A bohóc. Húsvéti zsidó szertartás.
?
–––
Biztosítók Kiszállás Vargha Pali bácsinál. Alacsony, borostás, görbelábú. Szép
szelid feleség. 2 lány. Öreg nagy kujon, falu esze, minden menyecskét ledönt. Pá4

5
6
7

A név a Nem felelt meg neki (Wimbledoni jácint, 1991: Szépirodalmi) című elbeszélésben is
szerepel. Mészöly Szederkényi Ervinnek írott levelében is utal rá: Nagy Boglárka szerk. Séta évgyűrűkkel. Mészöly Miklós és Szederkényi Ervin levelezése (2004) Jelenkor: 18.
„Mindez úgy kezdődött, hogy a Burgonya Kormánybiztosság ellenőrző villámcsoportok kiküldését rendelte el.” A három burgonyabogár
Az azonos című töredék ugyanezen naplónoteszben olvasható. Publikált változata: Zsilip (Gimnasztika egy regényhez). Wimbledoni jácint 1991: 72–78.
Publikált változat: ’A kitelepítő osztagnál’ (1988). Jelenkor 1988. 7–8: 577–588. Szerzői megjegyzés: „A »Végleges változatok a hagyatékból« c. sorozatból”. A kötetbeli megjelenéskor (Wimbledoni jácint (1990). Szépirodalmi: 79–105.) elmarad ez a megjegyzés, azonban újra felbukkan
a Ballada az úrfiról és a mosónő lányáról című kötet alcímeként (1991: Szépirodalmi).

52

tiszatáj

linkafőző. Orvvadász. A biztosító vállalat helyi megbízottja: a „lelki előkészítés”
a dolga, hogy biztosabbra jöjjenek a városból. Ha maga is meg tudja csinálni
a biztosításai ajánlatot, ügynök nélkül is megcsinálhatja. Neki van a legtöbb „előkészített” ügye.
(Hazai, Adria, Gazdák, Providencia – mindegyik mindennel: élet, baleset, jég,
tűz, betörés)
Ki a tanyára az öreggel. Ganés szekérrel. Közben jár a szeme: nyúl, fácánkakas itt-ott. Szekér aljáról, a gané alól puskát szed elő. Rugós szerkezet (mint
a búcsúsok játékpuskájáé). Töltényeket uraktól eldobott hüvelyből csinál. Puskaport maga, falról kapar salétromot, vasutas barátjától ólomplombákat kap, azt
faragja el sörétnek. Gyutacs: piros gyufafejekből – ütésre. Volt rendes puskája is,
de a csendőrök elvitték.
Éjjel szarvasles; kis erdő a tanya közelében, a támási8 nagy erdőből járnak át
a vadak. Leveles ágakkal körültűzködi magát. Szúnyogok – de ő mint a bálvány.
Két szarvas jön hajnalban. Rálő az egyikre. Fura, nyújtott fújás, sistergés – csönd
– aztán egy jóidő múlva durranás, rettenetes füst. De szarvas is. – – –
Bent az irodán, ?Máhr? Miska, könyvelő, zugírász (szerződéseket stb. a parasztoknak, ügyvédeknek) Dadog. „Nem a telefon rossz, én dadogok” mondja.
Két szobában dolgoznak az irodán, de telefon csak Máhr Miskáéknál. Megegyeznek, hogy koppantanak a falon, ki jöjjön át telefonhoz: mindenki tudja, hány
koppantás kinek szól. Odaát dolgozik a szép Pécsiné. „Akarjátok látni?” De dühös, ha hiába hívják. Máhr a tapperrel szöget ver a falon, pont négyet. Jön
Pécsiné. – „Én nem kopogtam, csak szöget verek”. Máskor megint négyet kopog.
Pécsiné leteremti. Mire ő: „nem négyet akartam, de tudja, hogy én dadogok.”9
–––

8
9

Feltételezhetően: tamási.
Itt végződnek a feltételezhetően az eseményekkel egyidőben készült és a noteszba ragasztott
feljegyzések.

80

ÉVE SZÜLETETT

NAGY LÁSZLÓ

54

tiszatáj

2005. július

55

56

tiszatáj

MÓSER ZOLTÁN

Regő rejti…
A REGÖSÉNEK KAPCSÁN JÓZSEF ATTILA ÉS NAGY L ÁSZLÓ EGY -EGY VERSÉRŐL

I.
Nyolc esztendős volt Benedek Elek, amikor szülei a székelyudvarhelyi kollégiumba adták
tanulni. Az első alkalommal kocsival vitték – több kisdiákkal együtt Erdővidékről (Kisbaconból) Udvarhelyre. Az Édes anyaföldem című könyvében leírja ennek az utazásnak
élményét, emlékét. Felidézi, amikor a patakfalvi hegy tetején járt, lent, a mély völgykatlanban kis falut pillantott meg: „Kénos volt a neve. Bizony, kínos lehet innen a kikapaszkodás. Olyan ez a kis falu, mint egy óriás virágbokréta, melyet a hegy tetején dobott le valaki bolond jókedvében. Dió-, cseresznye- és meggyfa: e három fa borítja be a hegynek kapaszkodó kerteket, ártalmas szelektől védetten, minden esztendőben messze piroslik
a kénosi meggy és cseresznye, földig hajlik a vén diófa ága. Erről híres nekem Kénos. Később messze földön szárnyára kapott a hír: itt maradt meg épségben az ősrégi székely regösének.
Itt rejtőzködött ezer esztendőn át a regős ének, észrevétlen, ami nem csuda, hisz elrejtőzött a falu is a világ elől.”
A szokás leírását és szövegét Kriza János az 1863-ban megjelent gyűjteményében tette
közzé, Tokos Sándornak a Magyar Nyelvészet V. évfolyamában megjelent írása után. Dallamát fonográfra vette 1903-ban Vikár Béla, amit aztán Bartók Béla jegyzett le. (E szokás
dallamanyagát újabb gyűjtésével kiegészítette Domokos Pál Péter.)
Porka havak hulladoznak: de hó reme róma.
Nyúlak, rókák játszadoznak: de hó reme róma.
Bényomozók a faluba: de hó reme róma.
Sándor Ferenc / Flóris Mózes udvarára: de hó reme róma.
Ott találánk rakott házat: de hó reme róma.
Abba’ látánk vetött ágyat: de hó reme róma.
Abba’ fekszik jámbor gazda: de hó reme róma.
Belöl fekszik gyenge hőgye: de hó reme róma.
Közböl fekszik páris gyermek: de hó reme róma.
Serkengeti apját, anyját: de hó reme róma.
Kelj fel, apám, kelj fel, anyám: de hó reme róma.
Mett eljöttek a regesek: de hó reme róma.
Régi törvény, nagy rőtt ökör: de hó reme róma.
Annak fele regeseké: de hó reme, róma.

2005. július

57
Hátán átal hatvan kolbász: de hó reme, róma.
Annak fele regeseké: de hó reme róma.
Szarva teli sült pereccel: de hó reme róma.
Annak fele regeseké: de hó reme róma.
Farka bojtján egy kossó ser: de hó reme róma.
Annak fele regeseké: de hó reme róma.
Füle teli aprópénzzel: de hó reme róma.
A maradjon a gazdának: de hó reme róma.
Kődökibe köböl komló: de hó reme róma.
A maradjon az asszonnak: de hó reme róma.
Fara teli magyaróval: de hó reme róma.
A maradjon gyermekeknek: de hó reme róma.
Béeresztesz, jámbor gazda? De hó reme róma.
Ha nem eresztesz, se bánjuk: de hóreme róma.
Kikötözzük az ajtódat: de hó reme róma.
Benn pisilel, benn kakálól: de hó reme róma.

A fenti regnek mondott szokás az új házasok köszöntése volt. Karácsony másnapjának
reggelén „előbb az idősebbek, aztán a középkorúak, későbben az ifjak nagyobb számmal
elmennek az illető pár udvarára. Úgy igyekeznek, hogy egymást utol ne érjék, mert az igen
nagy szégyen.” „Az új pároknál rendszerint együtt volt a rokonság. A regeseket helyenként
terített asztal várta. A hagyomány szerint régebben faragott ökröket cipeltek” házról
házra, amelyik ha nem is volt megfestve vörösre, de tele volt aggatva kolbásszal, sült pecsenyével. Az ökör szarvát és fülét pereccel, aprópénzzel rakták teli, farkára seres korsót
kötöttek (régente minden tehetősebb székely család főzött sert; ezt komlóval élesztették,
amitől a jó ízét és illatát kapta), köldökébe komlót raktak, fara mogyorót tartalmazott.
A „régi törvény”, azaz ősrégi szokás szerint ahogy ezeket énekelték, annak rendje-módja
szerint szedte le a házaspár ezen tárgyakat a rőtt ökörről, s adta át a regeseknek. Ezt
követően a terített asztalhoz ültek enni, – de inni is – hosszan szónokolni is: ünnepelni
tehát.
Mi hát a regölés? Sebestyén Gyula szerint: „ téli napforduló egykori pogány ünnepének
csökevényes emléke, magának a fényben visszatérő égi napnak, új esztendő kezdetének
ünnepe; annak a naptári napnak (dec. 25.), amelyre később az egyházi Jézus születése
napját helyezte, mintegy, behelyettesítette azét, »ki magát a Napot is hozta«. A regölés
– a szláv nyelveken „kolenda” –, európai szokás, amely többé-kevésbé ép formában megvan
az összes román, germán és szláv népek karácsony-újévtáji szokásai között. A »kolenda«
név is azt mutatja, hogy újévkor, Calendae napján szokott elhangzani, s benne különösen
két állatszerű alakoskodó szokott megjelenni: a szarvas (kecske) és a bika.”
A középkori kolendások szarvasa és bikája él tehát a mi regősénekeinkben, csak megváltozott formában. A székely regősének nagy rőtt ökre nyilván a bikát helyettesíti. Zalában, Vasban fennmaradt változatok meg a másik állat „maradványairól” – átalakulásáról –
tudósítanak: ezekben egy különös, csodálatos szarvas szerepel:

58

tiszatáj
Amott keletkezik
egy fekete felhő,
abba legelészik egy
csodatévő szarvas
csodatévő szarvasnak
ezer ága-boga,
száz misegyertya
gyújtatlan gyulladjék
ojtatlan aludjék.
Haj, regő rejtem,
azt is megadhatja
az a nagy Úristen.

Zala megyében a regölő fiúk, legények azokat a házakat járják, ahol házasulandó leány
vagy legény lakott. Nagyrécsén (Zala megye) a regösök száma 4-5-6 volt. Viseletük szőrével kifordított báránybőr ködmön és süveg. Egyikük botot hordott. A bot felső felén láncdarab, az alsó felén rézcsörgők és ugyancsak egy láncdarab lógott. Az alsó láncdarab alább
ért a bot végénél. Amikor a földet verték, előbb csörrent a lánc, azután koppant a bot.
„Muzsikáló bot”-nak is nevezték. A másik lopóból készített tollsípos, tárogatószerű trombitán dudorászta a dallamot. A harmadik volt a köcsögdudás. A köcsögduda úgy készül,
hogy a marhahólyag közepébe nádszálat kötnek s a hólyagot ráerősítik, ráfeszítik egy tejesköcsög szájára. A nádszálat nedves ujjal sodorgatják s „duda” bőgő hangot ad. A negyedik rézcsengőt hordott, néha furulyát is, s ezzel, egyes versszakok végén egy-egy friss
csárdást játszott”. A diószényi csángó regősök egyik csoportját „hejgetőknek” („urálóknak”) mondták, szintén négyen voltak: egyiküket, aki a bika nevű hangszert bőgette, bikásnak nevezték.
A regösénekek dallamai ősiségükből sokat elárulnak. Kodály A magyar népzene című
könyvének egyik fejezetében ír a gyermekdalokról és a regösénekekről. Ugyanúgy ütempárokból áll, vagy általában rövid motívumok végnélküli ismételgetéséből, mint a gyermekdalok. S ez „ott van, mint jellemző forma minden primitív nép zenéjében, sőt fejlettebb népek megmaradt ősi hagyományaiban.” A legjellemzőbb tulajdonságaik: mind hexachorde – hat egymást követő hangból áll –; a dallamuk rendszerint az 5. fokon, vagy körülötte mozgó hangon kezdődik; s különösen jellemzi egy, páros számú ütemek súlytalan
hangjára felugró kvint. Szinte valamennyiben megvan. Ez a sajátossága is a gyermekdalokhoz kapcsolja a regöséneket.
„Úgy látszik azonban, hogy a regősénekek a gyermekdalokkal együtt egy sokkal nagyobb emberi közösség sajátja.”
Az alábbi gyermekjátékdal kottája – éneke – a Zala megyei Milejszegről való. Párválasztó körjáték részlete. Jól illusztrálja a Kodály által elmondottakat. Egyúttal szép példája annak, hogyan terem egyazon tő két másfajta virágot:

2005. július

59

A regősénekek szövegükben is megőriztek számos ősiséget, sámánokkal-táltosokkal
kapcsolatos elemet. A legtöbb rejtélyt az állandóan visszatérő refrén okozta, a haj, regő
rejtem! Ugyanis szövegekben és dallamokban ha eltérőek is, refrénjük mindenütt pontosan megegyezik. Számos néprajzost, nyelvészt foglalkoztatott ennek megfejtése. A sok –
hasonló és eltérő – vélekedés felsorolása helyett csak egyet idézünk Diószegi Vilmos öszszefoglalása alapján. A nyelvész Pais Dezső – régi nyelvemlékeink, töredékeink, szavaink
egyik legszenvedélyesebb kutatója – tisztázta a reg szóhoz és családjhához (reggel; rüvik
rühed, részeg; rökönyödik, rekkent, rejt, rejtek; rekeszt; regel, rege, régi, rögvest, rögtön stb.) fűződő kérdéseket. „Kutatásai alapján a haj! regő rejtem sort – amelynek korábbi alakja haj, regöl rejtem volt – így értelmezi: „varázzsá, vagy varázsba varázsolom,” illetve „varázzsal varázsolom.”
Ha a varázs és varázslás szavaink helyébe a pogánykori magyarok által értett és mondott révülés és révül szavakat tesszük, akkor a mi regősénekeink refrénjét kapjuk és ez
– a fentiek szerint – azt jelenti: Haj, révüléssel révülök. Regőseink tehát a refrénben olyan
cselekményről beszélnek, ami a pogány magyarság sámánjainak volt a feladta: azaz révülésbe esni, elrejtezni, mozdulatlanul feküdni, néha napokig. Ekkor, úgy mondták, a túlvilágot járta. Miként Arany János Toldi Miklósa, aki bujdosása kezdetén azt üzeni Bencével édesanyjának, hogy úgy tűnik, mintha meghalt volna, de:
De azért nem hal meg, csak olyatén képpen
Mint midőn az ember elrejtezik mélyen,
És mikor fölébred bizonyos időre,
Csodálatos dolgot hallani felőle.
Egy kora középkori (X. század) feljegyzés szerint pogány őseink „ocsmány és ördögi
hui, hui” kiáltásokkal vetették rá magukat a Kyrie eleison-t kiáltó németekre. Minden bi-

60

tiszatáj

zonnyal ez sem csupán csatakiáltás volt, de ugyanolyan segélyhívás, istenhívás, mint
a nyugati ellenfeleink latin „Segélly, Isten!”-e.
Szintén Pais Dezső mutatta ki „hogy ez a kiáltás a pogány korban éppen olyan fohászunk, istenhívásunk volt, mint a későbbi magyar katonák Krisztus! és Szent Mihály! kiáltása.
Diószegi Vilmos pedig a keleti testvérnépeink szokásainak egybevetése alapján leszögezi: ez a 10. századi huj! huj! kiáltás ugyanaz, mint a 19–20. századi obi-ugor sámánok
„kaj, kaj” kiáltása, istenidézése. És ugyanez őrződött meg mind a regősénekek, mind
a villőző énekek „Haj…” kezdető refrénjében.
Szövegében az egyik legszebb – keresztény és pogány emlékekkel, emlékmorzsákkal
teli – regösénekünket Vas megyében, Dozmaton gyűjtötték a XIX. század végén. Zárjuk
ezzel a változattal – ezzel a szépséges látomással – rövid seregszemlénket:
„– Dicsértessék a Jézus Krisztus! Eljöttünk Szent István szolgái, régi
szokás szerint el is mondanánk Szent István énekét, ha kegyelmeinek tetszenék. Mondjuk-e vagy ne?
Ahol keletkezik eggy ékes nagy út,
a mellett keletkezik egy halastó állás.
Hej, regö rejtem, regö rejtem!
Azt is felfogá
egy apró sásocska,
arra is rászokik
csodafiú szarvas.
Hej, regö rejtem, regö rejtem!
Noha kimennél
Uram szent István király
vadászni, madarászni,
de ha nem találnál
sem vadat, sem madarat,
hanem csak találnál
csodafiú szarvast,
Hej, regö rejtem, regö rejtem!
Ne siess, ne siess
uram, szent István király
az én halálomra,
én sem vagyok
vadlövő vadad,
hanem én is vagyok
az atyistentől
hozzád követ.
Hej, regö rejtem, regö rejtem!

2005. július

61
Homlokomon vagyon
fölkelő fényes nap,
oldalamon vagyon
árdeli szép hold,
jobb vesémen vannak
az égi csillagok. Hej, regö rejtem, regö rejtem!
Szarvam vagyon,
Ezer vagyon,
Szarvaim hegyin vannak
százezer sövények,
gyulaszlag, gyulaszlag,
oltatlan alusznak.
Hej, regö rejtem, regö rejtem!
Hej, már kit adjunk?
A Jusztinnak adjuk
Horváth Annát adjuk.
Hej, regö rejtem, regö rejtem!
Hej, már kit adjunk?
Lacikának adjuk
Király Ilust adjuk.
Hej, regö rejtem, regö rejtem!

– Adja Isten, hogy több szent István napját is megérhessünk, ne búval,
ne bánattal, több örvendetes napokkal dicsérjük a Jézust!”
(Gyűjt. Sebestyén, 1899. lej. Lajtha)

II.
És itt, ezek után térjünk át József Attila Regös énekére. Maga a cím, de a refrén – első
változatban: rege, róka, regülejtem! –, s a regölők, hejgetők egyik eszköze, a bika szerepeltetése, megjelenítése is jól mutatja, hogy József Attila ismerte a regölést, a regös énekeket. Gunda Béla írja, hogy valahonnan József Attilához „sodródott Sebestyén Gyula regősének gyűjteménye (A Regősök, Bp. 1902.), s abból többször felolvasott, elemezve a versek
ritmusát, s lélektani magyarázatot nyújtott a versek tartalmához.” De jól ismerte Róheim
Gézának a „Magyar néphit és népszokások” című könyvét is, s így az is feltételezhető,
hogy a regőséneket a lucázással, a kotyolással kontaminálta e versében. Mostanában hallottam Együd Árpád gyűjtésében több somogyi regölést és kotyulást. Ha nincs ott a refrén,
bizony néhányszor nem tudtam volna megmondani, hogy melyiket is hallom, mivel teljesen összeolvadt a két szokásforma: a dallam is, a szöveg is. Talán magyarázatát adhatjuk
azzal, hogy mindkét szokás a téli ünnepkörhöz tartozik, s mindkét szokás jókívánságot
fejez ki: termékenységet, bőséget „varázsol”! (Dallamukat tekintve pedig mindkettő ütem-

62

tiszatáj

páros dallam.) Ott, ahol nem adnak a végén ajándékot, ott jó helyett rosszat kívánnak:
pocikot, görényt, koporsót, ínséget – áldatlan áldást, átkot mondanak.
Visszatérve József Attilához, az ő REGÖS ÉNEKe, annak formája, szótagszáma, rímei,
refrénje a híres kénosi regősénekkel mutat közvetlen rokonságot:
Porka havak esedeznek,
de hó reme róma,
nyulak, rókák játszadoznak,
de hó reme róma.
Bényomoztunk a faluba,
de hó reme, róma.
Fóris Mózes udvarára,
de hó reme róma. (stb)

Komororrú bikát fejtem,
rege, róka, rejtem,
sorsot nézni bikatejben,
rege, róka rejtem.
Hét csöböröm jó vasában,
rege, róka, rejtem,
lobot vetött habosában,
rege, róka, rejtem. (stb)

Egymás mellé téve jól látni a hasonlóságot: az ütemek megegyező voltát, s a strófanélküliséget is. Ezért is gondolunk arra, hogy ez, és a sok közül csakis ez lehetett az előkép,
a minta, az ihlető! Ám József Attilánál a jókívánság helyett az ellenkezőjét kapjuk! Onnan,
ahol a refrén változik – a rejtem helyett ejtem lesz – átkot, átkozódást hallunk. Ez pedig
a balladáinkból ismert motívum, ami mögött talán a rontás, az igézés formulái keresendők!
Vagy „a szó varázserejében való hit” – ahogy Németh Andor írja. Idézzünk erre példát az
egyik legelterjedtebb balladánkból, a FEHÉR ANNÁ-ból. Azt a Bartók gyűjtötte változatot,
amelyet József Attila is olvashatott, mivel ismerte Bartóknak A MAGYAR NÉPDAL (1924)
című népdalgyűjteményét.
…Bíró, bíró, Horváth bíró,
Lovad lába megbotoljon,
Lovad lába megbotoljon,
Tégedet a földhöz vágjon!
Tizenhárom szekér szalma
Rothadjon el az ágyadba,
Tizenhárom esztendeig
Nyomjad az ágy fenekit.
Tizenhárom, doktor keze
fáradjon ki sebeidbe,
Tizenhárom sor patika
Ürüljön ki a számodra.
Ugye, bíró, jót kívánok?
Mosdóvized vérré váljon,
Törülköződ lángot hányjon,
Isten téged meg ne áldjon!”
Vésztő (Békés), 18 é. lány, Bartók, 1918.
(Megj. Bartók: A magyar népdal, 29. sz.)

2005. július

63

De térjünk vissza még egyszer a rejtem-ejtem váltáshoz. Minden bizonnyal magyarázható – helyesen – úgy is, hogy tartalmi változás történt, s azért cserélődött ki a „rejtem”.
De miért itt, miért nem később vagy előbb? Erre a forma „vas-fegyelme” mutat rá! Ha két
részt egymás mellé tesszük, érződik, hogy itt valamilyen arányosságról van szó! (Tudatos,
ösztönös? – nem tudni, de talán nem is lényeges!) S ez az arány egy nagyon pontos,
aszimmetrikus arányt mutat: aranymetszést, méghozzá fordítottat. (Tehát a kisebb rész
arányul a nagyobbhoz, s nem fordítva.) Ezt a mértani számítást bizonyára nem végezte el
József Attila, de a sorok aránya (12:16) egészen pontosan a fordított aranymetszetet adja.
Összegezve a fentieket, újra összevetve a „kétféle” regős éneket, látjuk,hogy József Attila verse nem regölés, hanem inkább szürrealista látomás. A regösének dallama ott zenél
a versben. Ez is ütempárokból áll, szerkesztésük is hasonló. Egyformák a rímei, a rímhelyzetek.
József Attila versében, alliterációiban erős Kalevala hatást mutattak ki irodalomtörténészeink. (Nép rozsa ring a rózsában… kasznár szíve káposztában… Keni urát oly kenőcscsel… Váljon szénájuk szalmává… tányér tészta piócává…) De mutat rokonságot a magyar
népballadákkal is. S az egészet – erről is több értekezés jelent meg – a varázsigék, a ráolvasók szuggesztív ereje hatja át.
Látomás és indulat a művészetben, adja Füst Milán esztétikai előadásai címéül.
Ugyanez írható József Attila verse mellé is. De itt is, mint annyi egyéb (nép)dal-szerű
költeményében, azt látjuk, hogy a sorok között megbúvó dallam – vagy az odaképzelt dallam – „zabolázza”, enyhíti a heves kitörést, az átkozódást, amit a refrén szinte szét akar
vetni azáltal, hogy egyre fokozódó erővel halljuk visszatértét.
Harsány erő, düh törekszik elő minduntalan, a dallam – az ütem, a ritmus – pedig fékezi mindannyiszor. Így létre jön minden mű elengedhetetlen velejárója, az egyensúly.

III.
Nem tudom megmondani, hogy hányszor néztem át Nagy Lászlónak a Rege a tűzről és jácintról című „hosszú versét”, de csak mostanában figyeltem fel a „regösének”-nek mondott részre. Nyilván azért csak most, mert sokat foglalkoztam a regöléssel és ennek kapcsán József Attila versével. S ha már előjött, gondoltam, ezt is átnézem, miként József Attila költeményét. Nem verset elemeznék tehát, hanem az ismert regösénekek tükrében
vizsgálnám meg Nagy László versét.
Előzetesként – hiteles szóra várva – a költő vallomásait néztem át: mi az, ami a népköltészettel való viszonyára utal, s elsősorban a sok lehetséges kapcsolat és kapcsolódások
közül is a regölésre? Kezdjük azzal a rövid és tömör vallomással, ami az Arccal a tengernek kötet fülszövegén olvasható:
„… elmondhatom, hogy igenis részesültem művészi neveltetésben! Apám, anyám és
környezetem révén… Bizonyos, hogy az akkor még eleven népköltészet, az ünnepi játékok
énekei, a gyakorolt ritmusok is hatottak verseimre később.”
A regölésről – igaz, egy-egy félmondatban csupán – az Életem című életrajzi vallomásában szól: „Kényesen titkoltam szerelmeimet – írja gyermekkoráról. – Fölháborodtam,
ha szeretőm nevét rámolvasták. A regölő legényeket szétdöncöltem, amikor nagy zengéssel regöltek Babusnak.”

64

tiszatáj

Az 1959-es évről, amikor „Iszkáz elesett”, vagyis beálltak a téeszbe, s a költő hazalátogat, ez olvasható: „Magnóval indultam haza, de akkorra elcsempült a szájuk. […] Szép
szóval mégis megnyertem őket: énekeltek a magnószalagra. Akkor vettem föl egy szép regölést is.”
Melyik volt ez a szép regösének? A MTA Népzenekutató Csoportjának Archívuma őrzi
a felvétel anyagát, a lejegyzést is. Álljon itt most teljes terjedelmében az a regösének,
amelyet 1959. július 3-án gyűjtött Nagy László és Szécsi Margit Felsőiszkázon, a 49 esztendős Szabó Ferenctől:
– Szabad-re regőni?
– Szabad!
1. Eljöttek, eljöttek
Szent István szolgái
Régi szokás szerint.
Szabad megtartani
Haj, rege, rejte
Azt is megengedte ja
Teremtő úristen.
2. Kelj föl, gazda, kelj föl,
Isten szálla házodra
Seregével, urával,
Szárnyos angyalával,
Terített asztalával.
Haj, rege… stb.
3. Amott legelészik
Csoda fiú szarvas,
Csoda fiú szarvasnak
Ezer ágú boga,
Ezer ágú bogának
Száz misegyertya,
Gyújtatlan gyulladjék,
Oltatlan aludjék.
Haj, rege… stb.
4. Aggyon az úristen
Ennek a gazdának
Hat jó ökröt,
A hat jó ökör mellé
Két jó bérest.
A kisebbik béresnek
Arany eszteke nyelet,
A nagyobbik béresnek
Arany ostornyelet.
Haj, rege.. stb.

2005. július

65
5. Aggyon az úristen
Ennek a gazdának
Egy hold földön
Száz kepe búzát,
Száz kepe hajdinát.
Hej, rege… stb.
6. Aggyon az úristen
Ennek az asszonynak
Annyi csibét,
Mind az égen a csillag,
Mind a réten a fűszál,
Haj, rege..stb.
7. Aggyon az úristen
Ennek az asszonynak
Annyi tejet,
Annyi vajat,
Balatonba ja sok víz,
Balatonba ja sok víz.
Haj, rege..stb.
8. Regöljük, regöljük,
Ami szíp kis Marinkat
Egy szép legénynek,
Kinek neve lészen
Szabó Gyula.
Haj, rege.. stb.
9. Regöljük, regöljük,
A mi sziep kis vendéglányunkat
Egy sziép legénynek,
Kinek neve liészen
Horvád Biéla.
Haj, rege..stb.
10. Regöljük, regöljük,
A mi kis fijunkat
Egy sziép lejánynak,
Kinek neve liészen
Marton Marika.
Haj, rege… stb.

66

tiszatáj
11. Kertek alu kerítsük,
Kamurábo rekesszük,
Addig ki se engessük,
Míg jól meg nem etetjük.
Haj, rege..stb.
12. Összependeredjenek,
Összefonódjanak
Ágyba hömpölögjenek
Mind a cice farka,
Úgy száradjon rajta,
Mind a fán a héjja.
Haj, rege..stb.
(Lej.: Víg Rudolf)
Magn. 1016-B-5.
AP 7793-n

A gyűjtés bemutatása után vegyük újra szemügyre Nagy László versének „regösének”nek mondott részét. A címben a REGE egyformán utal a regösének refrénjére, de talán
a régi rege jelentését is magába rejti. A szövegben, a 11. strófa kivételével, csak egy-egy elejtett – elrejtett! –, regölésre utaló remineszcenciát találunk:
Ne rejtőzz, ne rejtőzz
apám a berekben…
Új KIRÁLYKA nem vagyok,
nem SZENT-ÖKLŰ ISTVÁN…

Ne siess, ne siess
uram, SZENT ISTVÁN KIRÁLY…

*
Árdeli hold az én mellem,
a homlokomon új nap,
űzött vesém két üstökös,
a fogam csillagzat…

homlokomon vagyon
fölkelő fényes nap,
oldalamon vagyon
árdeli szép hold,
jobb vesémen vannak
az égi csillagok… stb.

*
Ha a híres dozmati regösének azon értelmezésére gondolok, amely szerint Szent István azért üldözte a regösöket, mert pogányok voltak,* s a regölés maga is pogánykori szokásformát őriz, akkor ismét néhány sornyi utalást idézhetünk a versből:
Berek-éjjeledből
bújj ki pogány fajta…
Nem akarok, nem akarok
nyúzni pogány írhát…
*

Ez az értelmezés ma már csak részben fogadható el, bár sokszor hivatkoznak erre.

2005. július

67

Végül nézzük meg a regösének legjellemzőbb részét, a versben is megtalálható refrént.
Mondom ütemezve a verset, s teszem mellé, teszem alá az egyik regösrefrént:

haj

Haj

rege /

rege rege

regö / rejtem,

/

/ haj

rege /

rajta

regö

rej- / tem

Itt a két refrén közötti különbség látható, de ha egy másikat teszünk Nagy László verse
alá, akkor az azonosság, az egyezés lesz a feltűnő:

Két ökör,

/

régi

törvény,

/

haj,

regü /

rejte!

(Hottó–Zala. Gyűjt. Vikár, 1906.)

De még mielőtt a refrénről szólnánk részletesebben, magát a vers szerkezetét, a versszakok felépítését nézzük meg.
Az első strófa (6, 6, 8, 5 + refr.) talán „szabálytalannak”, vagy inkább eltérőnek mondható a többi ismeretében. Az alábbi táblázat megmutatja, hogy milyen az egyes strófák
felépítése, s így azt is, hogy miféle eltérésre is gondoltunk. A táblázat – sajátos helyzetéből
adódóan – szinte „röntgenképét” is adja a vers építményének:
2. vsz
3., 4.,5. és 7. vsz
6. és 8., 9., 10. és 13. vsz

6,6, 8,6 
7,7, 8,6  + 7,5 (refrén)
8,6, 8,6 

(A 12. strófa, hasonlóan az elsőhöz, szintén „szabálytalannak” mondható.)
E „versanatómiai” vázlat szépen mutatja – s az alábbi bizonyító példák hitelét is adják
majd –, hogy Nagy László verse részben regösének, részben kanásznóta, kanásztánc ritmusú vers. Hisz, erről szólunk most, a versben a kanásztáncnak minden jellegzetessége
fellelhető, a többféle ritmusváltozata kimutatható.

*
A kanásztánc legáltalánosabb formája, mintegy alapképlete Vargyas Lajos alapján a következőképpen írható fel:

Ha a versünk rímeire figyelünk, akkor jól látható, hogy 2-2 verssor egyetlen sorrá vonható össze: azáltal még jobban megmutatkozik azoknak 14-es, illetve 13-as kanásztáncsor formája. Most néhány példát idézünk.

68

tiszatáj

A 14-es (8+6) példák bőséggel találhatók népköltészetünk kincsesházában.* Ilyen az
Elveszett a siska göbe kilenc malacával… kezdetű jól ismert kanásztáncunk, s ilyen a Vásárhelyi daloskönyvben található Egy szép táncot jókedvemből szép szerelmem küldök
kezdetű ének is. A legrégebbi adatunk is – Horváth János találta Méliusz Péternél – szintén egy 14-es kanásztánc-sor szabályos formáját mutató virágénekünknek egy sora:
Az aggnőnek, / s az aggebnek, / annak mind egy / ára… (1561)
További példák: Rengesd, Pista / a gyereket, / hadd menjen a / bálba… (In: Erdélyi
Magyarság. 139.), Lányok ülnek / a toronyba… stb., de a Porka havak esedeznek… kezdetű udvarhelyszéki regösének, amely egyetlen 8+6-os sorból áll, lényegében ez is 14-es
kanásztánc sornak fogható fel.
A további példáink során ezúttal az egész versszakot idézzük. Az alábbi kanásztánc
Kiss Géza ormánsági gyűjtéséből való:
Hüccs ki, göbe a berekbű! / Csak a füle látszik,
Kanászlegény a bokorba / a botjával játszik.
Sej, élet élet, élet, / ez ám a gyöngy élet,
Ha mögunom magamat, / én is kanász lészek

8+6
8+6
7+6
7+6

Érdemes összevetni a kanásznóta harmadik sorát versünk refrénjével, az egyes versszakok 3. sorával. azt látjuk, hogy ritmusa annak közeli variánsa. (Itt: 7+6, ott: 7+5) De ez
a kanásznóta valami lényegesre hívta fel a figyelmünket, pusztán azáltal, hogy összehasonlítottunk. A kanásznótában meglevő, a versből hiányzó negyedik sorra. Ennek hiánya, a sorok páratlan, aszimmetrikus volta magában rejt valami vibrálást, feszültséget.
A következő példa – a Háry Jánosból ismert népdal – egyazon dalon belül variálja
a 13-as és 14-es sorokat:
Haj két tikom tavali, / három harmadévi
Ha tudtátok, hogy az enyém / mért adtatok enni?
Tyutyu szölke, tyutyu barna, / tyutyu mind a három
A kokasom sem veszett el, / nincsen semmi károm.

7+6
8+6
8+6
8+6

(Gyűjt. Kodály-Bolhás, Somogy vm.)

Válasszuk két részre a fenti népdalt. Az első fele – ma a refrént nem számítjuk – versünk 3–5., valamint 7. versszakával egyezik, a második fele a 6. valamint 8–11. strófákkal.
De nézzünk példákat a 2. versszakra:
Berek-éjjeledből
bújj ki pogány-fajta,
itt süt a nap, ide gyere
bánataim atyja,
haj rege rege rege,
haj rege rajta!

*

6
6
8
6

Itt, s a későbbiekben is Vargyas Lajos könyvéből – A magyar vers ritmusa. Akadémiai Kiadó,
1952. – veszünk át több példát.

2005. július

69

A fenti strófához hasonló, 6,6,8,6-os példát idézhetünk többet is a népdalaink közül:
Elszaladt a lovam, cidrusfaerdőbe…, Körösfői utca… vagy Gerencséri utca végig piros rózsa… De ilyen az a népdalunk is, amelyet 1906-ban Gyulán gyűjtött Bartók:
Hosszú farkú fecske, / szép barna menyecske,
Hogy tudtál el jönni erre, / Ez idegen földre?

12
14

E példák és összehasonlítások után nézzünk az egészre, és lapozzunk vissza az 61. lapon található kis táblázatra. Mit mutat ez a szerkezeti váz? Egy kanásztánc folyton változó, bővülő variánsait. S az jól látszik ezen az „anatómiai” rajzon, hogy az egyes strófák
három részből állanak: Visszafelé haladva a sorok számbavételekor:
– a refrénből, melyik szótagszáma, ritmusa állandó (7+5)
– a középső részből, amelyik szintén állandó (8+6)
– és a folyton változó, variálódó első részből (6+6; 7+6; 8+6)
(Ezek a „részek” a versben 2-2 sorból állnak.)
Az egyes részek tehát megfelelnek egy-egy kanásztánc-sornak. Ezek alapján versünk
strófáit hiányos – a 4. sor hiányzik – kanásznótának foghatjuk fel.
De még valami nagyon fontos észrevételt tesz Vargyas Lajos idézett könyvében: arra
hívja fel figyelmünket, hogy a gyermekjátékdalokból, valamint a regösénekekből „léptennyomon kanásztánc-sorok alakulnak ki mindenféle változatban.” (I. m. 82.) „A kialakuló
kanásztánc-sorokra nézve igen jó példa a következő:
Ahol keletkezik / egy ékes nagy út,
Amellett keletkezik / egy halastó állás.
Azt is felfogá / az apró sásocska,
Arra is rászokik / csodafiú szarvas. stb.

6,5
7,6
5,6
6,6

(Kottával: MNT II. 857.)

De Nagy László versére is figyelve hadd idézzünk több példát, miközben megjegyezzük, hogy a gazdag regösének anyagban igen szép számmal találhatók kanásztánc-sorok!
Rét ökör, régi törvény, / haj, regü rejte!
Itt is tudunk egy szép legényt, / kinek neve Ferkó
amott tudunk egy szép leányt, / kinek neve Marcsa.

7,5
8,6
8,6

*
Szegen vagyon csatos erszény, / abba vagyon száz kis garas 8,8
fele szegény regüsöké, / fele a gazdáé!
8,6

*
Adjon az Úristen / ennek a házigazdának…

6,8

*
Széken ül a gazda, / hosszú nadrág rajta,
ezer pöngő a zsebjébe,
fele a gazdáé, / fele szegény regölöké.
Haj regö rajta, / azt is megadhatja / az a nagy Úristen.

6,6
8
6,8
5,6,6

70

tiszatáj

Nagy László szülőfalujától néhány kilométerre lévő Tüskeváron jegyezték le 1899-ben
azt a regöséneket, amelyből befejezésként néhány sort idézünk:
Eljöttünk, eljöttünk / szent István szolgái,
régi szokás szerint / szabad megtartani.

6,6
6,6

*
A kisebbik béresnek / aranyos ostornyelet,
A nagyobbik béresnek / aranyos igaszöget.

7,7
7,7

*
A kamrába rekesszék, / onnan ki se eresszék,
Bele sodorodjék, / bele penderedjék… stb.

7,7
6,6

Meglepő a formák és variációk gazdagsága, az egyezések, de a hasonlóság is! Így s ezzel a regösénekkel – Vargyas Lajost idézve – „igen régi (talán a legősibb) dallamtípusig
tudtuk visszavezetni a kanásztánc ritmusjelenségeit. Mindenképpen olyan primitív formáig, ahol a kötetlen szabadságból alkalom szerint alakul ki ez a forma, mint a ritmusérzéknek tetsző, könnyű és arányos képlet. Ha tehát arra gondolunk, hogy a mai sorfajtáink kialakulása előtt valami kötetlen, szabadon váltakozó énekfajta élt a magyarság körében, amelyből belső fejlődés útján alakultak ki a kötött sorfajták, akkor a fenti tapasztalatok ezt az elképzelést támogatnák.” (I. m. 86.)
A fenti kiemelések tőlünk származnak, s ha ezeket összeolvassa valaki, akkor a forma
mögött felsejlik Nagy László versének – de talán költészetének sokak által meg nem értett –
lényege, ami egyszerre kötetlen és kötött, egyszerre régi és új. Röviden szólva: egyedi és
általánosan ismert, táncos és játékos, komoly és vidám: vagyis kanásztánc és regösének
együtt s egyszerre. Annak emlékével, érzetével, múltbéli kiterjesztésével.
Mert ha mondjuk a verset, a forma „kényszere” által talán felcsendül bennünk egy kanásznóta, talán felrémlik egy kanásztánc, s talán – a refrén révén – előcsörtet a regölők
vidám csapata is. De honnan? A „csodamívű ritmikájú” versből, az énekből – a múltból.
(1981)

Tanulmány
SZEKÉR ENDRE

„Életre-halálra olvasni…”
„Életre-halálra olvasni, mert ez a legnagyobb, az emberi ajándék.”
(Márai Sándor)

Márai Sándor otthon, Magyarországon, majd a kényszerű száműzetés éveiben külföldön,
távol Kassától és Budától, a Mikó utca gesztenyefáitól anyanyelvébe fogódzva – mindig
csak olvasott. Neki kedvesebb volt talán az írásnál, az alkotásnál is az olvasás. Egész életét
befonta, „megalapozta”, alakította, formálta az olvasás minden körülmények között. Ő írt
és olvasott éjjel és nappal, békében és háborúban, egészségesen és betegen, fiatalon és
öregen, mindig könyvek között élt, hajóládájából a távoli San Diegoban is régi könyveit
vette elő, a megjelent új könyveket lapozgatta, korábbi olvasmányait ízlelgette, legtöbbször talán Arany János és Krúdy Gyula műveit olvasta életének hosszú évtizedei alatt.
A könyv, az olvasás neki többet jelentett mindennél, a kor emberpróbáló eseményeinél stb.
Egyszer pl. 1944-ben ezt írta naplójában: „Éjjel Shakespeare szonettjeit olvasom. Mennyivel több ez, mint egy világháború! S e szonettek túl is éltek egynéhány világháborút.”
Az olvasásról többször vall pl. a Füveskönyv-ben, az Ég és földben vagy naplóiban.
„Erővel” kell olvasni, „néha nagyobb erővel olvasni, mint amilyen erővel az írás készült,
melyet olvasol.” S aztán így folytatja: „áhítattal”, „szenvedéllyel”, „figyelemmel” és „kérlelhetetlenül” kell olvasni. Meglepő az, hogy Márai, az író és Márai, az olvasó olykor „megütközik”, véleményét átformálja, ellentétbe állítja. Azt gondolná az ember, hogy Márai az
író „szűkszavúságára”, művének szigorú megrostálására gondol – (például később naplói
kiadásakor is). De ő az olvasó helyére ül le a fotelbe, az ő nézőpontját emeli ki: „az író fecseghet; de te olvass szűkszavúan. Minden szót egymásután, előre és hátra hallgatózva
a könyvben, látva a nyomokat, melyek a sűrűbe vezetnek…” A könyv sűrűjébe érve figyelmezteti az író az olvasót, barátként szólítja meg őt, hogy vigyázzon, el ne tévedjen, az útjelzéseket figyelje. Hiszen a könyverdőben is eltévedhetünk, nem vesszük észre a „titkos
jeladásokat”, útkanyarokat, útkereszteződéseket. S most talán az író is ott lapul az olvasásra tanító mester háta mögött: „fitymálva” sohasem szabad olvasni. Nem szabad „lebecsülnünk” az írást, nem lehet csak úgy „mellékesen” olvasni: hiszen egy „isteni lakomára” hívtak minket vendégül. Ez a könyv, ez az olvasás, és mi, olvasók ne csupán a villa
hegyével turkáljunk a finom falatokban, drága ételekben. „Elegánsan”, „nagylelkűen” kell
olvasnunk. Értékelni kell a könyvet, talán először hunyjunk szemet a hibák felett, és
a szép, az élményt adó fejezeteket vegyük észre először. S minden olvasás „életre-halálra”
megy: „mintha a siralomházban olvasnád az utolsó könyvet, melyet még beadott celládba
a porkoláb.” Így kell kézbe vennünk minden könyvet, így kell válogatni, értékelni, meg-

72

tiszatáj

becsülni, megérteni, baráti társként olvasni. Mert mindenkor nagy felelősség ez, az olvasás emberi mivoltunk nagy ajándéka.
1943–1944-es Naplójában a második világháború nehéz éveiről, bombázásairól, zsidóüldözéseiről, áldiplomáciai lépéseiről, világunk „balkanizálódásáról”, a „kóristák rémuralmáról” (Csortos szavai), a német megszállásról stb. ír. De a világ félelmetes eszményei
nem szorítják ki az író kezéből a könyvet. „Kérlelhetetlenül” kell olvasnunk, a „lényeget”
meg kell találnunk most is. Meg „újraolvasni”, mindig, minden egyes főnevet, igét, jelzőt
újra kell olvasni, a „végzetesen” fontos szavakat megtalálni. És „megérteni” és „megértetni
magát”. Nem figyelve a divatra, egy-egy katalógusra, nekünk „hagyomány szerint olvasni
kell”. Lassan, megértve, eltűnődve, baráti ismerősként lapozgatva a könyvet. „Titkukat”
megszerezni, „rendszeresen” olvasni. (És és föld, 1944) 1943–1944: hihetetlen nehéz, emberpróbáló évek, bombázások. A naplót író Márai Sándor a bombázások ellenére Platont
és Goethet olvas, amikor a „Légoltalom!” veszélye az embereket az óvóhelyekre kényszeríti, ő Racinet-et olvas. Részletesebben leírja az este tízkor Racine-t, a Phedrát lapozó önmagát, pontosan feljegyzi, hogy egy szép múlt századi kiadás van a kezében. A második
felvonás elején tart az olvasásban, amikor a harmadik szobában „elhallgat” a rádió, „majd
harsogni kezd”, „Légoltalom, vigyázz!” Az angol repülőgépek behatoltak a magyar légtérbe. Az író felnéz a könyvből, hallgatózik, vagy „elpusztul” vagy nem – környezetével,
a városrésszel együtt. „Itt-a-farkas-játék” ez, talán meg is lehet szokni, nincs benne igazi
félelem. „Közömbös”. Továbblapoz a könyvben, Hyppolite szavait figyeli, Racine-t olvassa
tovább. Megjegyzi, hogy a franciák Racine-t Shakespeare fölé helyezik, így Jules Renard
is. Majd így zárja ezt a háborús olvasói naplójegyzetet: „Ez túlzás, gondolom. Aztán behajtom a könyvet, elalszom.” Az 1943–1944-es naplójegyzetek közt ezt olvashatjuk: „olvasmányaira” nem tud figyelni, mert a világ nem engedi. Máshol hosszabban ír a szeretett
Montaigne-ról. „Unom Montaignet”, jegyzi meg, sok „kásahegyet” halmoz össze. Hiába
bölcs, sztoikus, tanult humanista ember, mégis sok a „körítése” okos mondatainak. Vékonyabb kötete – remekmű lenne! „Nem elég bölcsnek lenni. Tökéletesnek is kell lennie” –
állapítja meg Márai. Majd az olvasó nevében közbekiált: „Elhisszük, hogy olvastad Lucretiust, Suetoniust és Juvenalist. De szólj már végre te!”. Majd így fejezi be Márai ezt a Montaigne-ről szóló olvasójegyzetet: hiszen szól is néha-néha a francia mester, de keveset,
s közben az olvasó „elfárad” a sok Lucretius- és Suetonius-idézettől. Majd még az 1943–
1944-es naplójegyzetekben egy boldog, békésnek tűnő nyári reggelen a gyümölcsfák közt
Montaigne-t olvassa – nem felejtve a legborzalmasabb pillanatait. „S nem tudom miatta
magam szégyelleni”… teszi hozzá. – Pesten a Gestapo az úr, Csepel felől ágyúk dörögnek
– s mindezt „felejtve” villanyfény mellett, városi ruhában, vendéglőben étkezve – „békés
polgárként” – könyvet olvas. Újraolvassa Anatole France-t, „sugárzónak” érzi; megérti
Tolsztoj Háború és békéjében Rosztov grófot, aki boldog a sár és vér közepette; Nem felejti a szeretett Krúdyt, aki mit is tudna írni ebben a sötétben, levegő nélkül?!… Goethevel
utazik – könyve révén Velencébe…; a verseket érzi legtöbbnek olvasás közben, a zenét és
az életet és hátrább tolva… Majd mintegy összegezve az 1944-es évet és olvasmányait,
szellemi tevékenységét: megállapítja, hogy bár sokat olvasott, de nem azt, amit szeretett
volna. Így a háború miatt szellemi értelemben „rosszultápláltnak” nevezi önmagát.
1946-ban Ihlet és nemzedék című kötetében tette közzé esszéit, kritikáit, olvasói megfigyeléseit. Márai az 1943. decemberi akadémiai székfoglalóval kezdi, Petőfi Sándor vers-

2005. július

73

sorainak ihletett elemzésével. („Példával kezdem. Vidéki kastély szobájában ül egy fiatal
költő…”) Az író Kazinczyként lelkesedve olvassa Jules Renard naplóját, érzi a mű emberi
sugárzását”, nem lehet „egy szuszra”, hirtelen átfutni, elolvasni. És még 1944-ben az „emberi reménytelenség sötétjében” egy magányos mécses fényére figyel, Marcus Aurelius
vallomásaira. Itt többet jelent ez a munka egy alkotásnál, egy hajdani római császár különös sztoikus elmélkedéseinél. Ez a könyv „üzen” a jelennek, sőt többször, a hosszú élet és
hosszú külföldi emigráció napjaiban is „üzen” az olvasónak, Márainak. Az író és az olvasó
Márai összefonódik, az egyik kiegészíti a másikat, így válik teljessé. A vallomásos író jelenik meg előttünk esszéiben: Goethe számára a „legkedvesebb”, aki szinte máig él, társalog
vele, tanácsot ad, bírálja, s megdöbben: nem jön-e szembe vele, hiszen Goethe még mindig él… Minden kétségbeesésekor két igaz írót érez legközelebb önmagához, akik erőt adnak neki, kezét fogják: Arany Jánost és Goethet. Évtizedeken keresztül mindkettejük
sugárzását érzi… „Hasalva” olvassa, csillogó szemmel a nagy varázsló, Krúdy Gyula csodálatos könyveit. Tudja, hogy az igazi író mindenre képes, „benézett a kéményeken”, a „hangulatok mélyhegedűse” volt, csupa-zene mondatokat írt, „mellőzte” a cselekményt, a történetet, a krimikben megkövetelt megszédítő eseménysort. „Olyan írói anyaggal rendelkezett, mint a legnagyobbak” – jegyezte meg Márai. S közben bevallotta, hogy Krúdyról regényt írt Szindbád hazamegy címmel. Felkereste óbudai környezetét, a Templom utcában, ahol ablakai egy külvárosi éjszakai kávéházra nyíltak. „Itt szeretett ülni, éjfél után,
hazatérés előtt, üveg sör mellett… Legszívesebben egyedül ült…” Márai esszéje végén
megszólítja Krúdyt: „Drága Szindbád!… Mesélj! Még! Hogyan is mondod: legokosabb
olyan nőt elvenni, kinek első férjét felkötötték? De hiszen ezt magam is pontosan így gondoltam; csak nem tudtam ilyen jól megmondani.” És amikor a Szindbád hazamegy német
fordításban 1978-ban megjelent a Nova Verlagnál, Újvárynál, a Griff kiadónál Münchenben, Márai hosszabb jegyzetet fűzött a német kiadáshoz, a regény antihősét bemutatva,
aki „tünemény volt”, „álomalak”, az „írók írója”, magányos tehetség, egy „másik Magyarország” álmodozója. Márai különös módon „szerkesztette” meg az Ihlet és nemzedék eszszéit: egymás után következett Cervantes és Jules Renard, Montaigne és Kosztolányi, Babits és Szász Zoltán. Tudatosan keverte a magyar és a külföldi szerzőket, a klasszikusokat
és a kisebb tehetségű írókat. Vallomásait félreérthetetlenül fogalmazza meg nekünk: Karinthy Frigyes Tanár úr kérem című könyve – remekmű. Kosztolányival – az írás rejtett
titkait lehetne valakiknek „megmagyarázni”„. Csehovval „élmény-utat tesz”, érzi az írók
„felelősségét”, a Háború és béke az „igazi bestseller”; az igazi úr emlékét őrzi Szász Zoltán
halálakor. Talán a kötet egyik legfontosabb írását, a Jónás címűt a cenzúra nem engedte
megjelentetni 1939 őszén. Babits, a költő szembeszáll a Végzettel, perel Istennel, és elmondja versben a bibliai Jónás történetét a cethallal és Ninivével. Márai azt érzékelteti,
hogy az „olvasóban” tovább szól Jónás sorsa, a tehetetlenség, a törvényszerűség. Mert
szólni kell a költőnek, mert „az ember megint egyszer botcsinálta hős a Földön, félelmesen
időszerű.” Jónásra kell gondolnunk, aki csendesen szeretne élni, de prófétának kell lennie,
nem menekülhet.” A költő most kimondta, a Jónások felkelnek munkahelyükről, s Ninivében nagy csend van, és este sötét lesz, mert a szívekben és az utcákon leoltják a fényeket.”
Ezek a cenzúra által betiltott Márai-írás befejező mondatai 1939 őszén. (Természetesen
a két és fél oldalnyi Márai-esszé számos mondatát kellene elemeznünk a „kétféle hősökről”,
a „tengeralattjáró cethalról”, az „időszerűség”, a „ma” – 1939! – kiemeléséről stb.)

74

tiszatáj

„Kételkedem, tehát vagyok” – írta át a descartes-i híres mondatot Márai. A hihetetlenül sűrített naplókötetek után az író „hajóládájából” előkerült a naplókban kihagyott
napló. A terjedelmes kötetekre növő Ami a Naplóból kimaradt (I. II. III.) Vörösvárynál
jelent meg Torontóban. A „kihagyott” részek is teljes értékűek, művé válnak, egésszé formálódnak. Pl. az 1947-es Ami a Naplóból kimaradt (megjelent 1993-ban Torontóban) kötetben számos érdekes olvasói-írói jegyzetanyag található. Máig szóló az egyik fejezetrész,
melyben azt fejtegeti az író, ha ő kormány lenne, felszólítaná a nemzetet: olvassanak!
Mert nem olvasnak eleget. Hisz az a nép elpusztul, amelyik nem olvas. „Az olvasás a lélek
lélegzetvétele” – s ehhez hasonló lelkesítő feliratokat kellene kiragasztani. És reménytelenül is olvasni kellene, mert akkor a könyvtől kap valamit. Talán épp reményt. Vagy: máshol egy érdekes antológia tervét fogalmazza meg, melyben a világirodalom beteg, sápadtabb oldalait mutatnák meg, „metszetszerűen”, pl. a Háború és békéből vagy a Hamletből.
mert: „A zseni mindig takarékos, gazdaságos; magasra nyúl, de mindig legfelső képességei
alatt marad a mozdulattal, hiszen másképp, nem maradna ereje a munkára.” A nagy írók
nagy műveiben rejtező kisebb fáradást, furcsa lehajlást, másról beszélést figyeli, s azt,
hogy aztán miképp halad a mű tiszta úton, szikrázva, teljes áramlatában. A naplókból kimaradt részekben legtöbbször nem érezzük az író „fáradtabb” pillanatait, csaknem mindig
valahol, valamelyik mondatában felszikrázik az igazi tűz és szellem. Egyszerre foglalkoztatja Márait, az írót és az olvasót Judás alakja, irodalmi műben való megelevenítése.
A stílus igazi fényeit, eredeti megoldásait keresi sok olvasmányában: a francia versekben
(Rónay György műfordításaiban), a legjobb Rilke-versekben (az időközben megrostált
versanyagban), vagy Kosztolányi csaknem mindig tökéletes műveiben. Kosztolányi tökéletes írásai olykor már „fárasztják”, jó lenne megfogni a kezét, az „üveghangokkal” való
játszást, a mesterien megoldott legnehezebb tételek esetleges „gixereire” figyelmeztetni.
De minden hiába: Kosztolányi a „vége felé már nem tudott melléfogni, minden tökéletes
volt, amit írt, olajozott, zörejtelen, hibátlan.” – Máskor az újraolvasásra figyelmeztet,
egyebütt a „háromszori olvasásról” ír (Renan), máskor pedig azt veszi észre, hogy Gide
háborús naplójának legsugárzóbb részei az érzéki gyönyörről szólnak. Vagy: Josephus
zsidó történetének újraolvasásakor félreérthetetlenül ezt fogalmazza meg: „Történelmet
így nem lehet írni.” Gyakran éjszaka olvas (pl. Molnár Ferencet, Goethe leveleit), máskor
meg különös pillanatot örökít meg: nem olvas, nem ír, csodálatos ősz van. „A levegőben
a cukor, a fény és a halál íze”. Másutt meg olvasás közben furcsa módon azonosul az íróval.
Montherlant menekülő író-magatartásával. „Rokonok” ebben, úgy érzi. Amott bírálja saját naplójegyzeteit, itt az esszé műfaján tűnődik. S mindig őrzi Arany Jánost és nyelvét:
„Már csak erőt ad az élethez és a munkához.”
A Naplók középpontjában csaknem mindig az irodalom van. Az 1945–1957-ig tartó
időszakban sokkal több világirodalmi mű olvasása szerepel Wildertől Greenig, mint magyar író alkotása. Egyik többször idézett megállapítását a magyar irodalomról ekkor rögzítette naplójában: „A magyar irodalom nagy volt, nagyobb volt, mint a nemzet.” E mondat „hátterében” természetesen ott található az elmúlt évtizedek keserű megfigyelése, tapasztalata a magyar nemzet eltorzulásáról, erkölcsi válságáról, „hazafiaskodó” sallangjairól, urizáló gesztusairól, zsidógyűlöletéről, a „valahol utat vesztettünk”-gondolatáról. Az
idegenbe került, emigrált író egyik legfontosabb naplóbejegyzése a következő: „Minden
nap – a nagy hőségek idején is – félórán át Arany János versei. Ez a mentőöv, amibe itt, az

2005. július

75

óceán partján kapaszkodom. Babits versei „mint égő olajtorony” lobognak fel; Kosztolányi
nagyságát „doctus” és „poeta”-volt egyszerre sugallja; Szép Ernő verssorait átéli („Sajnálom a tengert, mert nincsen ősze.”); Krúdyról tudja, hogy „csillagpor ragyog minden során.” Felejthetetlen jelenetet rögzít naplójában, amikor párizsi útjakor, a „Boulevard St.
Michel s a rue Cujas sarkán kissé lejtett a járda” Radnóti-vers zsong benne. – Az olvasó
Márai a háború után könyvespolcait és könyveit ássa ki a romok közül. Élő ember-könyvek jelennek meg előtte: életet, megmentést kérve Wildertől Greenig. A lakás, a könyvek
pusztulásakor a „polgári világ” végnapjait is észleli. Az olvasáshoz szükséges „energiát” és
„tehetséget” még az írásnál is fontosabbnak tartja. Mert Márai író és olvasó-volta összefonódik, a könyv más munkája vagy a saját alkotása „közel” vannak egymáshoz. Megszólítják olvasmányai: „Ne válogass. / Ma élsz. Halott vagy holnap. / Vágtass, lovas”, – idézi
Yeats versét „hevenyészett fordításában.” Vagy: Croce-nál tesz látogatást Nápolyban, és
a szabadságról beszélgetnek. Többször hivatkozik rá. Az 1958 és 1967 között írt naplójegyzetében találhatjuk az egyik legfontosabb vallomását: „Miért ír egy ember? Valamit el akar
mondani az embereknek – de mit? Személy szerint, néha azt hiszem, ezt: tiltakozni és lázadni kell, mihelyt valaki vagy valakik az élet eleven, természetes rendjéből Rendszert
akarnak csinálni. Minden, ami Rendszer – vallásos, politikai, gazdasági szellemi Rendszer –,
halálos veszedelem, merénylet az élet eleven rendje ellen. Azt hiszem, ezt akartam elmondani, amikor »írtam«” Ezekben a mondatokban a Márairól szóló legfontosabb vonások („tiltakozás”, egyéniség, Rendszer stb.) rejlenek. Közben ezekben az években is őrzi
Arany János műveit, „tüneménynek” nevezi, féltve idézi szavait, nehogy „hímpora” letörlődjön, elmosódjon, „csak Mallarmé vetekszik vele.” Világirodalmi „szentháromságot” nevez meg: Gide-et, Valéryt és Proustot. Máskor meg olvasmányai, irodalmi látása átszövi
még hasonlatait is: „olyan , mint a Shelley-óda kezdősorának pátosza”; – „úgy zabál, mint
egy Rabelais-alak.”; – „a sötét olyan, mint Valéry fantáziája a »geometriai látomásról«”;
– „olyan, mint egy alak egy alak egy Kafka-regényben”; – „Ez a modorosság bizalmas és
rosszkedvű. Mint Hemingway, ő is bikaviadornak készült…” De ennek a naplónak van egy
különös fejezete, (írói-olvasói tekintetben is) amelyben este a madridi Café Gijon irodalmi
kávéházában, mint Párizsban, a Café des deux Magots teraszán megjelennek előttünk az
írók, spanyolok, katalánok stb. De Márai valóságos élményét látomássá, varázsos emlékidézéssé formálja, melyben a katalán Kosztolányit, az andaluz Karinthyt, a tömzsi spanyol
Móriczot látja Sartre-ral, Unamunoval, Cervantesszel, Lope de Vegával és másokkal
együtt, az örök világirodalom „fantomvilágában”. És folytatva a Márai-naplókat, az 1968és 1975 között írott kötetben legfontosabb a nyelvi öntudat emlegetése. Egyedülálló pillanatot örökít meg „éjjeli lapozás közben”, amikor Pascalt olvasva a hajdani francia világot
idézi fel, királlyal, szűk utcákkal, kloákákkal, piszokkal, víztelenséggel. „Pascal, mint a korabeli művelt emberek, ilyen bűzös valóságban gondolkozott, írt”, jegyzi meg Márai.
A kötet élén salernoi bejegyzés olvasható: „lámpaoltás előtt hajnali lapozás könyvekben:
néhány sor, találomra, az utolsó hetekben sorok Castiglione „Cortegianójából”, aztán
Boswell jegyzetei 1770-ből. Érdekesen „cseng” össze ezzel a naplókötet befejező feljegyzése: „Éjjel háromkor, a mindennapos lámpaoltás után, az elalvást megelőző pillanatokban félhomályosan derengő álomkép…” Mintha űrhajóban lenne, és a Föld nevű űrhajóból a Semmibe lépne ki. E két naplójegyzet között rengeteg olvasmányról számol be
Poundtól Gide-ig, legjobban talán Proustot szeretve („A prousti mű olyan, mint egy tün-

76

tiszatáj

dérmese”). Másutt többször a feledhetetlen Arany olvasásáról számol be, a Toldi estéjéből
idézve pár sort, mely olyan „mint egy Brahms-melódia.” Később Arany Daliás időkjét olvassa, a töredéket, melyben az Attila-monda újraköltésével próbálkozik. Márai, az olvasó
és író most a kevésbé vagy alig ismert magyar szavak ízeit kóstolgatja.” „ormó”, „lustos”,
„csapinós”, „rijjong”, „gerész” stb.
Márai felett is múlik az idő: észreveszi az utcán az öregeket, külön utal egy-egy elhunyt
magyar íróra, öregségét emlegeti, és örömmel írja le, hogy ő még mindig olvas… Mint olvasó ír a naplóban a könyvben lévő sorok aláhúzásáról, az elalvásba kísérő kedves Krúdysorokról, az óceán partján az olvasás közben behallatszó tengerzúgásról stb. Egyszer idézi
Sainte Beuve „hétfői csevegéseit”, melyekben kb. százötven évvel ezelőtt finom stílusban
csevegtek, beszélgettek, vitatkoztak. Márai hozzáteszi, hogy akkor még volt a műfajhoz
igazi olvasó, talán kritikus is, aki megtanította olvasni az olvasót. (1849-ben Madame
Recamier-ről készít portrét a csevegés közben; 1862-ben pedig Chateaubriandról…) Régebben még volt „arca” az olvasónak, az író, aki tollat vesz kezébe, nem látja többé az olvasó arcát”, – jegyezte meg Márai. Másutt a kávézóban figyel meg egy olvasó embert
(ő nagy kezdőbetűvel írja: Olvasó Embert), akit olyan paphoz hasonlít, aki a „vásáron
a lacikonyha szagorgiája közepette nyugodtan misézik.” Örömmel megy könyvtárba, hiszen
„koplalás után” jut az olvasóterembe, gyerekként örül a cukrászdában lévő édességeknek.
„Robinsoni lelet” a hajóládájában: Marcus Aurelius kötetét találja meg; csodás írói „többletet” vesz észre Krúdy könyvében; a száz éve elhunyt Arany Jánost üdvözli, nyelvi igényességét emeli ki. És önmagára, az olvasóra figyelve: „életmentés” neki Arany, s ezzel
a hasonlattal él a naplóban: „mint az űrrepülő, aki útközben élenyt szív a tartályból.”
Márainak a nyelv és az irodalom a „hordozható haza.” S hozzáteszi: „Mint talán holnap
a magyarság és más kis népek számára.” Így jutunk el legfájdalmasabb naplókötethez, az
1984 és 1989 között írtakhoz. Márai utolsó éveiben az öregség, a betegségek, az őt sújtó
halálok foglyaként, testvéreit, Gábort, Gézát; feleségét, Lolát; nevelt fiát, Jánost elvesztve
végtelen magányban, gyengén, támolyogva, félvakon él. „A gyertya csonkig ég? Talán”.
Minden reménytelen.” Már nincs kinek írjon.” Úgy érzi magát, mint a fuldokló, aki az
utolsó oxigént kortyolja. Várja a kivégzést, mint akit elítéltek. A hajóládából előkerül Lola
naplója. S azt olvasgatva úgy érzi, mintha mindig üzenne neki. Márai életének része az olvasás, és a legnehezebb körülmények közt is olvas. Arany János Daliás időkjének „ízét, illatát” érzi; Homéroszt olvassa, Odüsszeusz alakja közel állt hozzá; éjjel Berzsenyit és Vörösmartyt olvassa. „Véred megsűrűsödött, agyvelőd kiapadt”, idézi Vörösmartyt. Mégis
olvas, pedig a bal szemére szinte semmit sem lát, a jobb szemével is csak erőlködve. Nem
tud könyvek nélkül élni. Arisztotelészt, Szofoklészt, Mikszáthot olvassa. Balassi verseit is:
„mintha csikorgó hóban” utazna. A napló utolsó szavai öngyilkossága előtt: „Várom a behívót, nem segítem, de nem is halogatom. Itt az ideje.” (1989. jan. 15.)

Kritika

Füzi László: Maszkok, terek…
Nemzedékére jellemző címadó-leleménnyel Cs. Szabó
László hosszú idő óta először itthon megjelent, itthon
megjelenhetett kötetét (Gondolat, 1982) ALKALOM-nak
keresztelte. „Magyar Néző voltam a hazában – írja –, az
maradtam a nagyvilágban több mint harminc évig … De
a hazai múlttal szemben mégiscsak volt egy hatalmas változás. Harminc év alatt százszor annyi gondolatgyújtó s léleküdítő alkalom kísértése csalogatott nézésre s nézésből
kinőtt látásra, mint azelőtt. Vers, novella, regény, dráma
fogantatása olyan kifürkészhetetlen, fátyolos sugallattól
függ, amit ihletnek hívnak a romantikusok. Megfelelőbb
szavunk máig nincs rá. Ezzel szemben rendszerint Alkalom szüli az esszét. Ha számba veszem e kötet írásait, alig
akad olyan, amire nem valami külső alkalom serkentett.
Az volt a játékindító mozzanat, követte aztán a kézfogóval
körbenálló gondolatok helycserélő s látszólag szabad kergetőzése kemény, de burkolt logikai rendben…”
„Ez az írás – olvasható a Maszkok, terek… [Világok
Kalligram Kiadó
között] című utolsó esszéje alatt – soha nem született
Pozsony, 2005
volna meg Lengyel András érdeklődése, kérdései nélkül,
209 oldal, 1900 Ft
ezért a szövegben a kérdésekre való utalásokat meghagytam.” És a „játékindító mozzanat”-hoz odaírja a keletkezési időt: 1997–2004. Egy bő félévtized tehát, meglehet, nem kevésbé „Balvégzetű” noha
másként mint a harmincas évek voltak, melynek magyar irodalmához fűzött-viszonyított
jelenfaggató közelítéseit ilyen címmel jelentette meg úgyszintén a Kalligramnál 1996-ban
Füzi László: Balvégzetű évtized? Esszék, tanulmányok.
„Ember az erőterekben” – talált rá a címre Cs-hez és Füzihez fogható leleménnyel
Staar Gyula Természet Világabeli beszélgetéséhez Nagy Károly akadémikussal. S mutatis
mutandis ugyanúgy feltehetném kezdő kérdését: „– Professzor úr, elindulni a legnehezebb, így aztán a végén kezdem. Milyen volt az a kor, amelyben alkotóéveidet élted?”
Nyugodtan idézhetem a választ, márcsak azért is, mivel a remek Staar-interjú – nyilván Füzinek is köszönhetően – a Forrásban jelent meg: „– Erre könnyen válaszolok, mivel magamnak is sokszor föltettem a kérdést: Életem alkonyán egyre többet foglalkoztat
a XX. század fizikájának története. Fiatal fizikusként, egyetemi oktatóként e század második
felében tevékenykedtem. Ma már nyugdíjasként, megöregedve pillantok vissza rá, elmélkedem rajta, és egyre jobban erősödik bennem a tudat, hogy a XX. század fizikája megismételhetetlenül szép, egyedülállóan csodálatos történet. A kor, mely keretet adott hozzá,

78

tiszatáj

ennek ellentéte: gyalázatos századot hagytunk magunk mögött. Két világháború, diktatúrák követték egymást… Lehangoló században éltünk, melynek csodája a fizika volt.”
Játsszunk el kicsit a gondolattal, hisz kínálja magát az alkalom, hogy Füzi László készít
interjút Ilia Tanár Úrral. Nem felelne valami hasonlóval a kérdésre? A fizika helyén a magyar irodalommal? A teljessel természetesen; nem az ilyen vagy amolyan szándék szerint
minősítettel. A játék-interjúban azonban a kérdezett helyett is a kérdezőnek kell felelni:
„Most már elmondhatom azt, amit akkor is éreztem: életem nagy emberi élménye Ilia Mihály. Irodalmat tanított, de az egész világra magyarázatot adott. Mindent-mindenkit ismert, állandóan ébren tartotta az érdeklődésünket, egy idő után azt vettük észre, hogy
minden délelőtt ott ülünk a szobájában, s hallgatjuk a beszámolóját arról, hogy kikkel találkozott, mit olvasott, milyen kéziratok kerültek a kezébe. Ha regény terjedelműre nőne
ez a monológ, akkor sem tudnám leírni, hogy mit jelentett…” (Maszkok, terek 174.) Ez is
„megismételhetetlenül szép, egyedülállóan csodálatos történet. A kor, mely keretet adott
hozzá, ennek ellentéte: gyalázatos századot hagytunk magunk mögött.” A századot, tegyem hozzá. A gyalázatos maradt. „Azt látom – ezt már Füzi írja a maszkok, Terek-et befejező [Világok között] című esszében –, hogy a korábbi üres pózok helyére a külső világban újabb üres pózok kerültek, lassan csak pózok vannak, mert mindenkinek meg kell
adni, ami jár neki, ilyen légkörben pedig a szellem emberei nem tehetnek mást, minthogy
őrzik a kételyeiket, kétségeiket mindazzal kapcsolatban, ami körülveszi őket.” (165.)
De hogyha csupa pózok és maszkok veszik körül az embert üres terekben, nem válik-e
végül pózzá a kétely is? Könnyű volt még Ortegának neki csak tömegek lázadása ellen
kellett tiltakoznia a kétely nevében; de itt már rég nem tömegek lázadnak, hanem tekintélyes, népszerű Pózok? Maszkok? Semmik? De térjünk inkább vissza Füzi egyetemi éveihez: „Az egyetem megadta mindazt, amit várni lehetett tőle: az önállóságot, a barátokat,
a szerelmet – ott ismertem meg a feleségemet, évfolyamtársam volt, a történeti előadásokat
hallgattuk együtt, vele az egyetemi-múzeumi régészvilágot is megismertem –, a tanulás
lehetőségét. S aktívak is voltunk, akkor még volt egyetemista világ Szegeden. Ma úgy érzem, hogy a nagyváros mintha elnyelte volna az egyetemista szigetet, akkor meg mintha
az egyetem nőtt volna rá a városra… Mindezzel együtt az egyetem nekem Ilia Mihályt jelentette, vagy úgy is mondhatnám, hogy az én egyetemem Ilia Mihály volt. Pontosan emlékszem, hogy a kollégiumi szobában a tanrendet böngészve ráakadtam a Külföldi magyar irodalom című speciális kollégiumra, melyet Ilia Tanár úr tartott. Szóltam Csapody
Miklósnak, aki szintén elsőéves volt, szintén Sopronban, a Széchenyi Gimnáziumban végzett, s a magyartanára ugyancsak Szalay Dénes volt, nincs-e kedve felvenni a tárgyat.
Miklós nálam egy évvel fiatalabb volt, Sopronból, a gimnáziumból nem is ismertem,
ő nem volt katona, így kerültünk egy évfolyamra. Ő is tudta, én is tudtam, hogy Ilia Mihály
a Tiszatáj főszerkesztője, természetesen kíváncsiak voltunk az órájára, az előadására…
Meglepődtünk, hogy csak ketten iratkoztunk fel az órájára, még inkább meglepett, hogy
minden kedden öttől hétig kettőnknek pontosan meg is tartotta azt órákat. … A speciális
kollégiumon való részvételünk szinte állandó találkozásokká, hosszú-hosszú beszélgetésekké változott. Emlékszem, egy szombat délelőtt mondta el Mihály a Tiszatájtól való
kényszerű távozásának történetét. Megdöbbentett maga a történet is, s meglepett az is,
hogy nekem, az akkor másodéves egyetemistának pontosan mindent elmondott. Amikor
Egerben éltünk, minden másnap kaptam tőle hosszú, kétoldalas levelet, talán senkinek

2005. július

79

nem írt akkor annyit, mint nekem, ezzel segített az akklimatizálódásban. De még nem
tartunk itt, a spec. koll. átnőtt a 20. századi magyar irodalom szakba. Miklóssal mi voltunk az elsők, akik ezt a szakot kipróbáltuk. Folyóiratokat olvastunk, előadásokat hallgattunk, külön szemináriumokra jártunk. Semmi más célunk nem volt ezzel, csak az, hogy
tanuljunk, hogy a kíváncsiságunkat lekössük. Erdélybe is Miska biztatására indultunk el
Miklóssal 1976-ban. …” (173–176.)
Ilia Tanár Úr kollégiumán és közvetítésével Füzi László személyes ismerősévé vált az
egész új magyar irodalom, s ez később meghatározónak bizonyult a Forrás életére és átalakulására. A Füzi-sorolta nevek ugyanis valósággal egy Barabási-féle „skálafüggetlen
struktúrába” rendeződnek, ahol „rengeteg kicsi csomópont össze van huzalolva néhány
nagy csomópont által, ezek tartják össze a rendszert. Kis világok. Bármelyik két csomópont között találunk egy nagyon rövid utat, tehát bármelyik két ember között kapunk egy
öt-hat, esetleg két-három kézfogásos útvonalat.” (Hollywood és a sejtek hálója. Beszélgetés Barabási Albert-Lászlóval. Az interjút készítette: Silberer Vera. Természet Világa,
2005. február, 68–72.)
Persze amikor Ilia Tanár Úr ezt a nem véletlenszerű hálózatot létrehozta, semmit sem
tudtunk még a skálafüggetlen viselkedésű struktúrákról. Legfeljebb a „kézfogások”-ról
annyit, amennyit Illyés lángelméje megérzett. A kor egyik főcsomópontjaként maga is. De
ideje visszatérni a Maszkok, terek…-et befejező Lengyel András kérdései kiváltotta önarckép-esszéhez. Vagy ahogy Füzi nevezi „monológ”-hoz. „A vidékiségről kérdezel, ezzel kapcsolatban a legfontosabbnak azt tartom, hogy eddig csak olyan kihívások értek, amelyek
egy-egy vidéki településhez, városhoz kötöttek. Soha nem kerestük a magunk helyét, ezt
a feleségemről is mondom, nemcsak magamról, inkább azt fogadtuk el, amit kínáltak, amilyen lehetőség nyílott, de a magunk életútját egyetlen pillanatra sem terveztük meg. Ezért
amikor az Általad jelzett Budapest – vidék ellentétre gondolok, csak azt tudom mondani,
hogy az egész problémakört látom, érzékelem, közben pedig élem a magam életét, mást
nem is tehetek, s nem bánt, hogy eddig csak vidéken, úgymond vidéken éltem. Néha úgy
adódik, hogy egy héten akár háromszor is fel kell mennem Pestre, mert a munkám így kívánja meg. Ilyenkor természetesen megnézem azt, hol járok, így eléggé ismerem azt a várost is, csak éppen nem vagyok otthon benne, s egyszerű tényként fogadom el, hogy mások ott vannak otthon, s nem történetesen Kecskeméten. Azzal, hogy Kecskeméten élek,
s hogy lassanként otthon is érzem magam Kecskeméten, nem érzem magam vidékinek.”
(166–167.)
Érthető, hogy a könyv másik főszereplője Ilia Tanár Úr mellett Kecskemét. Szabó Zoltán Szerelmes földrajzába (megint a Balvégzetű évtized?) kívánkozó szakszerű, szép esszé
(egyforma hangsúly mindkét jelzőn) szól róla „Kecskemét Fő tere – és ami körülötte van”
címmel. „Természeti jelenség ez a tér, él, lélegzik, létezik… Természeti jelenség, de teremtett jelenség is: ez a tér tanított meg arra, hogy egy tér, ha valóban jogot formál erre
a kifejezésre, akkor több mint önmaga, egy-egy közösség léte, környezetéhez és a világhoz
való viszonyulása mutatkozik meg általa. Egyáltalában nem tartom véletlennek, hogy a terek létével, [lélektanával] nemcsak az építészek, hanem tudós írók, gondolkodók is foglalkoznak. Cs. Szabó László, a kiváló esszéista, tudós város- és művészettörténész a 20. század elejének kolozsvári főterét így írta le: »Az a hatalmas, négyszögű piactér a négy oldalról merőlegesen ráfutó utcákkal úgy volt kiszabva a 14. század óta, hogy még eszményi re-

80

tiszatáj

neszánsz városok mértanba szerelmes, olasz tervezői is nagyot néztek volna, ha látják.
Vajon ki lehetett a névtelen, nagystílű rendező, olyan igényű, mint egy városalapító császár? Sok-sok évszázadban gondolkozhatott, mert ma se szűk még. Talán ezer évig látott
előre, mint valamikor a magabiztos rómaiak…« Nézhetünk bármerre a világban, tér és város, város és tér kapcsolata mindenütt a Cs. Szabó László által meghatározott módon
mutatkozik meg, ezzel azonban még nem feleltünk a kérdésre: mi adja Kecskemét főterének szépségét?” Az esszé voltaképpen erre a kérdésre adott szakszerű-szép történeti, szociológiai, városépítészeti és egyúttal „belső monológiai” feleletet. El kell olvasni az egészet,
s hozzá Buda Ferenc „Füziéknek: Áginak és Lacinak” ajánlott Himnusz hazá-ját, hogy érthető és érezhető legyen a felelet szépsége, s Kecskemét Fő tér-történetének tükrében el
kell(ene) gondolkozni, micsoda jóvátehetetlen pusztítás végezhető akárcsak a főtérre vezető utcák „modernizálásával”, kiegyenesítésével, átépítésével, amint az például egymást
követő ellentétes sőt ellenséges de ebben tökéletesen egyetértő rendszerek „városszépítő”
tevékenysége folytán Debrecenben (de másként és enyhébb mértékben Sopronban is)
történt. Füzi végigvezet Kecskemét alakulásán-változásán napjainkig, bemutatva vagy inkább felvillantva a nagy építtető polgármestereket, Lestár Pétert és Kada Eleket, valamint
a város mai arcát meghatározó főépítészt, Kerényi Józsefet. Nem adja fel kritikus álláspontját. „Tagadhatatlan azonban, hogy Kecskemét nagyvárossá válása a hagyományos városból sok mindent eltüntetett. Azt a kérdést, hogy a károkból, veszteségekből mit kerülhettünk volna el, szinte lehetetlen megválaszolni, töprengeni azonban érdemes a kérdésen, mert ma újabb modernizációs kihívások előtt állunk, s a közösségi érdekek ma is nehezen érvényesíthetők.” (39.) Idézni kell végül az összegezését, mert Kecskemétről szólva
messzi túlmutat rajta: „Ha az itteni élet sajátosságaira kérdezne valaki rá, akkor a hagyományok tudomásul vételét, tudatosítását említeném válaszként. Ezt tartom az otthonosság legfőbb jellemzőjének is. De nemcsak ezt: csak ott lehetünk otthon, ahol élni is szeretünk, fontos ez, ez is nagyon fontos…” (45.)
Az utolsó mondat átvezet a következő esszéhez: Firenze – Róma – Nápoly. Töredékek
egy útirajzból. Cs. Szabó idézettel indít (a Lakatlan Sziget-ben megjelent görögországi
utazásukhoz is Cs.-ből készült). Tolnay Károllyal való firenzei találkozásukat írja le Cs.
„Elképzeltem beszélgetésüket: Tolnay, a nagy elemző Cs. Szabó, a nagy megértő. Biztosan
valami ötödfontosságú kérdésekről beszélgettek, a családfák elágazásairól vagy más efféléről, az alapkérdésekkel Firenze, a reneszánsz, Michelangelo kapcsán tisztában voltak…
Közben persze kávéztak, s a Michelangelo-házban sétálva a műtárgyak között éltek. Mert
valódi életük a művészetről beszélgetve zajlott, belehelyezkedve abba a korba, amelyikről
éppen szó volt…” Ezzel szembesíti vagy helyesebben ehhez fűzi hozzá saját egyhetes társasutazásukat. Tökéletes és hellyel-közzel maró szatírájú kritikája ez az „útirajz” az egész
modern turistaiparnak (mellékesen az egész magyar „kulturális iparnak” is); de most nem
ez a lényeg. A lényeg az, hogy „Füziék: Ági és Laci” mi mindent megláttak Itáliából nem is
annyira a turista- és kulturális ipar ellenére, hanem – ez lehetett a nehezebb – keretében.
De hadd idézzem megint Füzit: „Féltem ettől az olaszországi utazástól, féltem, hogy az egy
hét alatt nem látjuk azt, nem is láthatjuk azt, amit látnunk kellene. Megnyugodva tértem
haza: láttam azt, amit egy hét alatt láthattam, minden más csak külön teher lett volna,
mert a többi élményt nem tudtam volna elraktározni. A veszteségem nem az, amit nem
láttam vagy nem láthattam az egy hét alatt, de a rohanásban-kapkodásban vagy éppen

2005. július

81

a turistaipar megkerülhetetlen törvényei miatt nem tudtam megélni. Ági vesztesége: nem
tértünk be egyetlen etruszk múzeumba sem. Orvietoban volt egy üres óránk, ott álltunk
a székesegyházzal szemben lévő múzeum előtt, benne etruszk kiállítás. Bemenjünk? – kérdeztem. Ne – mondta. – Megértettem, így aztán bementünk a templomba, egy órát ültünk
ott, úgy, ahogy gyerekkori templomaimban ültem, vagy az egregyi templomban ültünk,
vagy ahogy Petivel karácsonykor az itthoni Nagytemplomban ülünk.” (51.) Azaz Orvietoban otthon volt. Márpedig „csak ott lehetünk otthon, ahol élni is szeretünk, fontos ez, ez is
nagyon fontos…” És ezt Itáliában nem képes elvenni a turistaipar semmiféle ravaszkodása
és ostobasága sem. Ez sugárzik Füzi itáliai úti Töredékek-jeiből. S még valami, amit
leginkább tán az örömből, és csakis az örömből fakadó tisztánlátásnak, lényeglátásnak
nevezhetnék. De idézzük inkább Füzit: „Rómának hatalmas, monumentális épületei-terei
vannak, majdhogynem emberen túli lépték formálta-alakította, mégis más a város épületeinek-utcáinak az egymáshoz való viszonya, mint másutt. Másként nagyváros, mint
a többi világváros, hatalmas terei-utcái – főképp a Szent Péter tér a belőle kiágazó Via della
Conciliazionéval – után meghitt hangulatú kis terek, paloták, utcák következnek. A Tevere
partján néha mintha vidéki kisvárosban sétálnánk, másutt római korú műemlékeket találunk idillikus terecskén, miközben mellette valóban világvárosi forgalom hömpölyög,
állandó zajjal, robajjal, dudálással. Annak, aki Rómát meg szeretné ismerni, állandóan ezzel a léptékváltással és sajátos méretekkel kell megbarátkoznia.” (61.) „…Róma a lehető
legszimpatikusabb megoldást választotta a műemlékekkel kapcsolatban: együtt él velük.
Séta a Palatinuson, olyan, mintha a »természetben« sétálnánk, pihenni lehet, beszélgetni
– s közben azonosítani a megmaradt romokat, ha nagyon akarjuk. De ha nem, akkor is jól
érezhetjük magunkat.” (63.) Otthon érezhetjük magunkat. Márpedig „csak ott lehetünk
otthon, ahol élni is szeretünk, fontos ez, ez is nagyon fontos.” Füziék láthatóan szerettek
élni Itáliában az egy hetük alatt. És ezt nem Máraitól, Cs.-től, de mégcsak nem is Tolnaytól tanulták, hanem magától Itáliától… Itáliában valahogy még a turistákat is meg lehet
szeretni, vagy legalábbis nem föltétlenül kell haragudni rájuk. (Mint ahogyan a Colosseum
kőpárkány üldögélő rajzolást mímelő festőre se, aki szakértő szemmel figyeli-mérlegeli
a turistacsordát, és távolból megkapó ügyességgel irányítja csinosan öltözött gyerekekből
verbuvált tolvajbandáját. A tőle néhány lépésnyire fel-alá sétáló carabinierék szeme láttára.)
A könyv közepét elfoglaló két nagyon fontos esszé, a Maszkok, Terek…és A „kultúra
jelzője” és a „fonnyadt értelmiségiek” Jegyzetek ugyanarról erről a „csak ott lehetünk
otthon”-ról is szól, de a visszájáról: lehet-e, s hogyan a mai rendszerváltozásos Magyarországon élni szeretni, örömmel élni, legalábbis tisztességes embernek? Füzi persze nem
szögezi nekünk ilyen nyíltan a kérdést (meglehet én is csak Itália-hiányos elkeseredettségemben teszem), de azért a Sándor Ivánnak ajánlott Maszkok, terek…ben mesterségét, az
írást-szerkesztést elemezve ugyanúgy az örömtől-megfosztottsághoz jut el: „De ha őszinte
vagyok magamhoz, akkor be kell látnom, hogy hajnali ébredéseim során mégsem a magam életének végességére ébredtem rá, s nem is azzal néztem szembe, hogy mit adott nekem az élet, s hogy mitől fosztott meg, hanem arra – ez már hosszas elemzések, önellenőrzések és gondolatfutamok tisztázásának summázata, ezért merem egyetlen mondatba
sűrítve leírni –, hogy megszűnhet a társadalom életével valamilyen módon, akár ezer áttételen keresztül kapcsolatot tartó cselekvés lenni az, ami az életemet kitöltötte, s amit

82

tiszatáj

eddig cselekvésnek éreztem. Miután az évek lassú egymásra következésén túl magamban
alapvető változások nem zajlottak le, gondolatvilágom sem alakult át, s lélektani válságra
sem kellett gyanakodnom, így hát érdemes a külső világ változásain, átalakulásain meditálnom.” (71–72.) „Sokszor hallhattam-hallhatom Buda Ferenc verseit a költő előadásában, de ha nem hallhattam volna őket, olvasva is észre kellett volna vennem, hogy az
a költő, aki átélte és magában őrzi a »versemben hatalom van« költői léthelyzetét, legnagyobb verseiben kérdések sorát fogalmazta meg. Tudatos volt ez? – kérdeztem egyszer,
a kérdésre ezt a választ kaptam: »Persze… Az ember maga is választ keres a dolgokra, és
kínok-keservek közepette jó esetben eljuthat odáig, hogy a kérdést fel tudja tenni. Talán ez
sem kis dolog. Ezek egyszerű, elemi kérdések: Ki látogat meg tarlóarcú öreg? Vagy: kié
a nyűg? kié a konc? Vagy kicsit transzcendentálisnak tűnik, de hát ez is egyszerű kérdés:
Ki űzi el az ördögöt? Vagy: kell rá hitel? van rá hitel? ki dönti el? mi dönti el? Ennyire
egyszerűek a kérdések, mint ahogy az éltünk is pár alapkérdésre egyszerűsödik le. «”
Hasonló lehetett Illyés életérzése, amikor az ötvenes években a Kínai szelencét összeállította, válogatta és fordította. Például ezt: „A szúnyoghálótlan írástudó van / szalmaházában keserű éhkoppban. / Az állami magtárból sose lop. / Mért hízik épp őrajta a szúnyog?” Vagy ez: „Fa, kő, virág, szél – szomszédom ez a négy. / Senki nem lépi át házam
küszöbét. / A fecske híven újra megjött; hogy csiveg! / Már csak neki hiszek.” Vagy: „Kilépek álmaimból! / Óh, kiábrándulás szomorúsága! Vagy: „Szobában cirpel a tücsök / Az
esztendőnek vége már. / Ha nem vagyunk is boldogok, / a nap, a hónap csak lejár.” Egymásravetülnek szépen a kínai, a Rákosis, a posztrákosis, a posztrendszerváltozásos örömtelen „ötvenes évek”. Ritka pillanat időben és térben egyaránt az Ilia-sziget. Egyébként
pedig marad vigasznak a „Dob-dal: Kezdem, mikor a nap kél. / Végzem, mikor Lemegy. /
Ihatnám? Kutat ások. / Ehetném? Rizst vetek. / Mit nekem a császár! az uraságok!”
Nem kívánok én Füzibe mindenáron sztoikus kételyeket és kiábrándulást belemagyarázni, de azért kijegyzem az alábbi mondatot: „»ülök, csak itt, kételyek közt tépelődve«,
a mondatot Fekete J. József írta le Zomborban, de írhattam volna én is, a magam létállapotáról. Ponosabban, voltak pillanataim, amikor a munka legyőzte a kételyt, a Lakatlan
Sziget és a Németh László-könyvem írásakor éreztem, hogy az állítások háttérbe szorították a szinte minden pillanatban felbukkanó kérdéseket, a kételkedéssel szembe tudtam
állítani a munkát, most azonban …” (72.); azt hiszem épp ezt a „most azonban”-t bontja ki
ez és a következő esszé. Rövidebb-hosszabb hivatkozásokkal-idézetekkel sző bennük hálót
Füzi Fekete J. József Zomborban írt mondatához, mígnem az utalások, hivatkozások,
kommentárok (mindig szelíd és szakszerű kommentárok) hálózatában feltűnik néhány
– akár összegezésnek is tekinthető – csomópont. Például az alábbi: „Mostani »alapélményem« a káosz érzékelése. Rendpárti társadalomba születtem bele, a mindent elrendezni
tudás társadalmába, ezért nehezen fogadtam el a kaotikus viszonyokat, azt, hogy mindig
mindennek meg kell ütköznie valami mással, azt, hogy abból a társadalomból, amelyikben
élek, az alapértékek is eltűntek. Mostanra a káoszt jobban a világhoz illőnek érzem, mint
a rendet, bár az eltömegesedést, azt, hogy minden azonnal tömegszerűen jelenik meg, nem
tudom elfogadni. Hiába jelenik meg egy remekmű, másolatával már percek múlva találkozhatunk, a művészetben-kultúrában is másolatok vesznek bennünket körül, akárcsak
a külső világban. A mai magyar irodalom már nem áttekinthető, az eredeti művek szintjén
sem az, s az epigonok pedig végképpen áttekinthetetlenné formálják. Az eltömegesedést

2005. július

83

számomra mégsem az irodalmi szinten burjánzó epigonizmus testesíti meg, hanem egy
irodalmiság szintje alatti jelenség: az amatőr irodalom terjedése.” (106–107.) S hozzátehetnénk, hogy ugyanez elmondható az amatőr kritika, az amatőr publicisztika, az amatőr kommunikációs technika, az amatőr kereskedelem, az amatőr gyógyászat és uram
bocsá’ az amatőr politika terjedéséről. Posztmodern szentek nagy divatja (majd’ azt írtam
bővedlije) idején persze nem illik idézni, de mit szólna ehhez szegény Bernanos? „Az
imbecilisek dühe…” és itt a düh épp olyan fontos, mint az imbecilis. Meglehet épp ettől
a dühtől lesz annyira veszedelmes a mai amatőrizmus. De térjünk vissza a Maszkok, terek…
két centrális esszéjéhez. Másik ilyen csomópontnak érzem azt a kétoldalas kommentárt,
ami követi „Szerb Antal 1944-ben írt szavait: „Író, ne írj. Ne alakulj át irodalmi üzemmé.
Felejtsd el a tárgyias kor nagy jelszavát: hogy az író mesterember. Vagy légy igazán úgy
mesterember, mint példaképeid, a középkori művesek. Maradjon egy kicsit ünnep az óra,
a nap, a hét, amikor írsz. Nem mentség, hogy meg is kell élned, nem mentség család és
gyermek. Hiszen úgyis csak önigazolásképp hivatkozol ezekre; az igazi ok, mely hajszol,
nem ez.«” (109.) A hosszú kommentárból csak egy összefoglalásnak tekinthető mondatot
és egy félmondatot idézek: „A dilettantizmusnak és az amatőrizmusnak soha nem volt akkora tere, mint manapság… – a kultúrát azonban nem lehet fogyasztani, azzal csak együtt
élni lehet…” (110–111.) De akkor mért írnak az írók továbbra is? kérdezi nagyon logikusan
sőt racionálisan Füzi. Felel is szépen, emocionálisan inkább mintsem racionálisan; itt
azonban folytassuk inkább a csomópontok keresését. Ilyen kétségkívül az, ahogyan Gion
Nándor utolsó, látomásos elbeszélései közül A kultúra jelzője címűt összeveti Gombár
Csaba „Fonnyadt értelmiségiek” című jegyzetével. Mai irodalomkritikánkban páratlan az
a világosság és értelmesség, ahogyan a két írást elemzi; Németh Lászlóhoz és Szerb Antalhoz méltó kritikusként mutatja be ez az elemzés Füzit. Itt azonban – a középiskolásság
vádját is vállalva – a „tanulság” érdekel: „A két írás, Gion Nándor novellája és Gombár
Csaba jegyzete … a kultúrától való elfordulás leírásában találkozik egymással. Amilyen
magabiztossággal teszi meg Gion nincstelen kisembere a »büdös kultúrát« minden romlás
és így a maga szegénysége okozójának (az ő nézőpontjából nézve minden »kultúrára« fordított forint kidobott pénznek számít), az újsütetű nagytőkés s minden hirtelen meggazdagodott társa legalább olyan magabiztossággal nevezi »fonnyadt értelmiségieknek« azokat, akikre tíz-tizenöt évvel ezelőtt még felnézett, vagy akikre akkor még szüksége volt.”
(96–97.)
A kommentár folytatódik, de hármascsillag jelzi, hogy más szinten: „Mi van, mi húzódik meg a fentebb jelzett s mások által is érzékeltetett jelenség mögött? Elsősorban „… a társadalmi küzdelem jelensége. Az egyik oldalról az, hogy a nekünk nem tetsző társadalmi
jelenségekért valakit mindenképpen okolnunk kell, a másik oldalon pedig az, hogy győzelmet, a társadalmi szinten aratott győzelmet valakivel szemben mindenképpen érzékeltetnünk kell… A funkciója pedig nem más, mint az, hogy a győzelmet azokkal szemben
éreztessék, majdnem azt mondtam, érvényesítsék, akik annak hogyanjára, tartalmára rákérdezhetnének. Nem más ez, mint a különböző társadalmi csoportok harca, s ebben
a vonatkozásban még mindig az ötvenes évek légkörét érzem meghatározónak.” (97.) Mi
egyéb ez, mint a „Hidegpolgárháború”, ahogyan egyik fő elindítója és folytatója jónéhány
éve elkeresztelte.

84

tiszatáj

Jó okkal választja el Füzi három csillaggal kommentárjának ezt a részét az előzőtől. De
nem értek vele egyet, hogy a szomorú jelenségben egyfajta túlságos racionalizálódást vél
felfedezni. Ellenkezőleg, a lehető legnagyobb esztelenség; egyenesen racionalitáshiány
vagy antiracionalitás ez, ez pedig merőben más valami, mint az irracionalitás. De akárhogyan is értékeljük, külön, meghatározó csomópont napjaink kulturális körülményeiben
s benne az irodalom helyzettudatát reprezentáló hálózatban. Lehet ez akár egy Barabási
Albert féle skálafüggetlen háló, ahol „a modularitás, a csoportok kialakulása is szerves része a hálónak”. És tér teremtődik, üres tér, szinte magától a különféle kinevezések, kitüntetések, díjak, címek, Festschrift-ek és így tovább segítségével „a »kivételek« rendszerének”, melynek „megteremtése önmagában is jelzi, hogy a rendszer működtetői érzékelik
a kulturális élet szétesését, s azt, hogy a »kultúrálatlanság« korszelleme és a művészinek
nevezett tömegtermelés már szinte mindenhova behatolt…” (100.) Csakhogy „a kivételek
rendszerének” kultúrája, pláne kultusza meglehet, még veszedelmesebb mint maga a kór,
mivel óhatatlanul kitermeli „a magát hatalmi helyzetekben kiélő, reprezentáló, arisztokratikus ember” életformáját, s előbb-utóbb a győzelmét „a dolgozó, a műgonddal alkotó
ember” felett. Márpedig „a modern demokrácia végeredményben a dolgozó, a műgonddal
alkotó ember életformájának a győzelmét jelenti a magát hatalmi helyzetekben kiélő, reprezentáló, arisztokratikus ember felett.” (Bibó István: A kelet-európai kisállamok nyomorúsága. Válogatott Tanulmányok. Második kötet, 191.)
Szegény Márkus István; nevetne vagy sírna, ha látná, milyen messzi még mindig
a „Kifelé a feudalizmusból”! (Szépirodalmi Könyvkiadó, 1971.) A „rendszer” változott: kétségkívül sokat változott. De a kelet-európai kisállamok nyomorúsága maradt. Talán épp
ennek valamiféle elfojtásos tünete a feltűnő a Bibó-felejtés? (És az ettől elválaszthatatlan
Holokauszt-tagadás) Füzi László nem fogalmaz ilyen élesen, de bizonyára vagyunk néhányan akik osztjuk óhaját: „szerettem volna hallani, hogy az elmúlt esztendők történéseihez
mit szólt volna mondjuk Szabó Zoltán , Cs. Szabó László, Bibó István, tehát azt, hogy mit
mondtak volna azok, akik munkásságukat a másokat jellemző elfogultságok nélkül teljesítették ki.” (90.) Talán épp ezt próbálja elképzelni a két centrális esszé? A másokat jellemző elfogultságok nélkül.
Az utazáshoz – mint régebben a görögországihoz Cs. Szabó Görögökről-jét – most
Sándor Iván Hármaskönyvét (Vízkereszttől Karácsonyig. A nyolcvankilences esztendő,
Félelem? Remény? A kilencvenes esztendő, A karnevál harmadik napja. A kilencvenegyes esztendő) választja Füzi útikalauzul, és mint Baudelaire vrais voyageur-jei akik
léggömbként könnyű szívvel indulnak álmaikban is tudásvágytól kísérten keresni háromárbocos lelkükkel Ikáriát, elindul keresni – mit is? egy (meglehet végleg?) elmulasztott
vagy meghiúsított lehetőséget? Egy (meglehet naiv) remény csalfaságait? Az embert maga
alá gyűrő történelem idejében észre nem vett jeleit? Nem tudom. Csak azt tudom, hogy
a Drága Lív nyomán útra kelve, Sándor Iván, Esterházy Péter és Krúdy Gyula társaságában,
Füzi László megérti és elfogadja, megérteti és elfogadtatja velünk, olvasókkal Pest egy viszonylag kis háromszögének hatalmas téridőbeli változásait. Otthonra lelt Pesten? Talált
egy új, dinamikus csomópontot a rendszerváltozás kusza hálójában? Hogy aztán innét
perspektívát találjon az elmúlt két évtized változásaihoz? Mindenesetre támaszpontra talált, ahonnét (még ha kissé John Lukacs eltömegesedéses történelempolitológiája által
terhelten is) nyugodtan összegezhet: „a változások, a hirtelen jött átalakulások mellett

2005. július

85

voltak természetes, örömöt adó mozgások is, barátságok, művek a szöveggyár mellett,
ritka pillanatok, beszélgetések, egymásra találások, egy egész társadalom megmozdulása.
Ha valamit furcsállok, Iván, akkor az az, hogy a társadalomnak ez a természetes mozgása
szinte egyik pillanatról a másikra megállt, mintha megdermedt volna minden. Most valóban nem a politikáról, hanem a társadalomról beszélek: a gyors felpezsdülést legalább
annyira gyors megmerevedés követte. Mintha az új szereposztás után mindenki ragaszkodna a frissen szerzett maszkjához, mintha csupán egy-két esztendő vagy csupán egy
pillanat kapcsolódott volna a felpezsdüléshez, azután pedig az akkor kialakított keretek
között zajlik az életünk. Elkülönülő terek egymás mellett, s átláthatatlanság, semmi
más…” (91.) „Társadalmi tapasztalatainknak, tudásunknak is megvannak az üres terei,
a mai Magyarországról kevesebbet tudunk, mint amennyit tudtunk, a hatvanas vagy a hetvenes évek Magyarországáról.” (80.) „Ha tehát ismét megkérdezem, hogy mi történt itt,
akkor csak azt tudom mondani, hogy nagy dolgok történtek, de nem másképpen, mint
ahogy Ady írta, sodródásokkal, a korábbiakhoz képest azzal az el nem hanyagolható különbséggel – hogy most Nyugaton kötöttünk ki.” (uo.) Már aki. A Brüxelles-szel jutalmazottak vagy büntetettek bizonyosan, s mellettük a rendszerváltás senki-össze-nem-számlálta mennyi élnyertese. A többség, a túlnyomó többség azonban, beleértve a nyertesek jórészét is, bizony megintcsak a kelet-európai kisállamok nyomorúságánál kötött ki. „Ez az
ábra”. De mondjam inkább Füzivel, finomabban: „a társadalom harmadának-felének még
csak esélye sincs arra, hogy a megnyíló lehetőségekkel éljen.”
Illusztrációként inkább, mintsem igazolásként Tandori Dezső Mindennapi módját
című verséből idéz egy hosszú részletet; két strófáját idemásolom:
Marad megint a rádgyötört gyakorlat,
a másoké, vagy plasztilin a korlát,
de be nem rogyhat, de le nem omolhat,
s csak üres mederben bonthatsz vitorlát,
és ahogy úgy lehet: „minden hasonlat”,
vagy minden eset rendszerezhető
egyediség, átfordul a tető,
az ember-se-kell-hozzá lábnyomoknak
Gyűjtője lesz, …
„Ennek a helyzetnek a legsajátosabb kérdése az, hogy ha az írók látják mindazt, ami
körülveszi őket, márpedig látják, minden érzékszervükkel rögzítik tapasztalataikat, akkor
mégis miért írnak továbbra is.” (111.) Így, kérdőjel nélkül. Tán mert a kérdésre ép elmével
ma se lehetne másként válaszolni, mint Szerb Antal tette – mert az akkor bátor és vigasztaló tett volna – 1944-ben: »Író, ne írj…« … Épp a Szerb Antal idézet kommentálásával jut
el Füzi a jelen kérdésig, jelezve tán ezzel is, hogy ma a kérdés megválaszolhatatlan. Mi
több: kommentálhatatlan. De kellő széttekintéssel körüljárható. Találóan talált idézetből
indul ki megint. „»a történelem terméketlen föld, amelyen nem nő hangafű – mondotta
valamikor, egy nagyon távolinak tűnő időben Albert Camus. – A mai ember mégis a történelmet választotta, és nem tudott, nem is kellett elfordulnia tőle. De ahelyett, hogy igájába
kényszerítené, mindennap egy kicsit jobban belenyugszik, hogy az tegye rabszolgájává

86

tiszatáj

őt.«” (111–112.) Camus tételének, „mármint hogy a történelem nem az ember természetes
teremtménye”, néhány posztmodern kommentárjának-bírálatának felvillantása után Sándor Ivánnal összegez: »Szilárd instabilitások a megközelítésekben is. Kizárólag a történelem mítoszának szétesésében vannak találkozási pontok.« Vagyis: csak az instabilitás,
a szétesés által megteremtett újabb szétesés a valódi bizonyosság, ez pedig nemcsak a világhoz, hanem a történelemhez való viszonyunkat is relativizálja, azaz nemcsak a világról,
hanem a történelemről sem tudunk biztosat mondani. Megszűnt a hozzá való viszonyulásunk. Ha ezt a relativizálást kapcsolatba hozzuk mindazzal, ami ma az irodalom, szélesebb
értelemben a kultúra körül történik, akkor értjük meg valójában, hogy ez a kultúra megszűnt a jelen kultúrája lenni. … abban az értelemben, hogy a kor embere nem kíváncsi
arra, amit ennek a kultúrának a megteremtője mond.” (112–113.) De vajon nem azt jelenti
ez, hogy a kor emberét megintcsak rabszolgájává tette a történelem, még ha úgy is tesz,
mintha nem nyugodna bele, egy kicsit mindennap jobban? Meglehet, hogy épp ezért írnak, mégpedig fokozódó buzgalommal, az írók rendületlenül tovább? És nem épp erre célzott Babits „Kultúra – A rút luk”-jával?
„A dolgokra gondolni: érdemes,
A dolgok mennek…mennek…
maguktól.
Ahogy mégy, mégy te is az utcán,
hadverte, céltalan flangérozó,
rokkant zsebbel, és aggyal,
melynek a szók forognak,
s amit látsz, csupa szó.
»Nyakkendőkirály!«
Hogy kiabál!
Lángbetűkkel!
De nyomban aztán már másik kiabál:
»Pénztár.«
s »Rátz nép« lesz, amint fejtetőre áll
*
»Pénztár« és »rátz nép«: van értelem ebben?
De mindig lehet
beletenni
költő módján, ki rímet összefűz. –”
Lapozzunk vissza az idézett Tandori-strófákra. Mármost Babits volt posztmodern,
vagy Tandori hagyományos késő-Nyugatos? Nem olyan nyilvánvaló egy kultúra megszűnése, már ha valóban az volt. A történelemhez való viszonyunk pedig mindig relativizálható; Lásd pl. Feszty körkép vagy Buda visszafoglalása; vagy a számtalan hivatalos és félhivatalos 1956 Október-változat, vagy a Sopronkőhida melletti 1989 augusztusi „szögesdrótvágás”. „Tiszta” történelem tán nincsen is, csak „relativizált”. De meglehet éppen ezért
nem „terméketlen föld, amelyen nem nő hangafű.” Mert van a szétesésnek termékeny
formája is. Vagy ahogyan Füzi látja: „Azt hiszem, Ady nem véletlenül írta: »Páris az én
Bakonyom.« Ady, Krúdy s talán a nemzedékük többi tagja is természetes közegként élték

2005. július

87

meg Pestet, egyáltalán a felnövő nagyvárost, szinte faluként, ahol szerkesztőségről szerkesztőségre jártak, kávéházról kávéházra, éjszakánként pedig kocsmáról kocsmára, mulatóról mulatóra. Ez a város nekem már csak háttér, háttér Esterházynak is, lehet, hogy
Neked is az, Iván, egy-egy része előugrik, hirtelen fontossá válik, de az egészhez nincs közöm, nincs közünk, nem átlátható, nem átélhető. Az a világ is eltűnt már rég, amelyikhez
nekem még közöm volt…” (77.) Erről szól a könyvet bevezető gyönyörű novella. A Játék.
„Nem foci, hanem játék… Lehetne foci is, hiszen a foci minden játékot kiszorított, de a játék mégis több, mint a foci. A játék a világhoz való viszonyomat érintette-érinti, a foci csak
a játék megjelenési formája volt. Volt. A testet öltött játék. Mondom ezt most, ötvenévesen, önmagam elemzőjeként és szociológusaként, ha túléljük egykori világunkat, akkor
már csak beszélhetünk arról, ami valamikor kitöltötte az életünket. Ahhoz a nemzedékhez
tartozom, amelyiknek meg kellett élnie valamikori világának szétesését. Előbb esett szét
az a világ, minthogy mi is szétestünk volna. Abban a világban, amelyikben éltem, még volt
játék…” (7.)
A játék köré építi fel ennek a világnak a bemutatását, házuk családi felépítésétől kilépéséig ebből a térből. „Ha otthon maradtunk volna, már akkor is másik térben élnénk.
Ha ott élnénk, a játék lehetőségét akkor is elveszítettük volna. A játékot úgy is elveszítettük, hogy eljöttünk onnét. A közösséget veszítettük el, amelyikbe a születésünkkel kerültünk. Ez a közösség segített a világhoz való viszonyulásom kialakításában, megteremtésében, még akkor is, ha erről akkor semmit nem tudtam. Olvasok egy regényt: valamennyi
szereplőjét behelyettesíthetem otthoni emberekkel, típusokkal. A játékról, gyerekkorom
játékairól beszélek, s a világhoz való lehetséges viszonyulásokig jutok el. Az a közösség,
amelyikbe beleszülettünk, még megformált bennünket, aztán szétesett. Ha ezt az írást
nem magamnak írnám, ha lenne olvasója, akkor a játékot sem veszítettük volna el. Ebben
a közösségben nőtt önmaga fölé a játék, s a közösség elvárása formálta klasszissá a játékosokat.” (19–20.) Az önmaga fölé emelkedett játék a közösség létfeltételét fejezte ki; „A játék mindig egyenlő esélyeket teremt, mert nem a győzelem a célja. Az írás is, mert az írás
törvénye közelebb áll a játékhoz, mint a küzdelemhez.” Lehet, hogy ez a magyarázat a sok
oldallal később megjelenő kérdésre, hogy miért írnak még mindig az írók? Nemcsak a magukat reprezentáló s hatalmi helyzetekben kiélő álírók és dilettánsok, de a műgonddal
dolgozó mesterek is.
„De volt-e, létezett-e az a játék? Létezett-e vagy csak én teremtettem meg a legendáját?
S ha igen, mi maradt belőle?” (20.) Az induláshoz segítségül hívott interjú fizikaprofesszorának válaszát kölcsönözve: egy csodálatos irodalom egy gyalázatos kor keretében.
S ehhez az irodalomhoz immár ez a kötet is szervesen hozzátartozik.

Vekerdi László

88

tiszatáj

Szóban és írásban
AZ IRODALMI OBJEKTIVITÁS TERMÉSZETRAJZA

„Fényben és árnyékban I–II lesz a címe annak a két kötetnek (vagy két részből álló kötetnek, ez részben attól
a kiadótól is függ majd, amelyik felvállalja), amelyekbe
(vagy amelybe) egyrészt az elmúlt években írott kritikáimat, tanulmányaimat gyűjtöm össze, másrészt tizenhárom-tizennégy jeles írónkkal készült beszélgetést (illetve
három általam vezetett kerekasztal-beszélgetést). […]
A könyv írásai között szándékaim szerint sok összefüggés
lesz, a legnyilvánvalóbban azért, mert több olyan alkotóval
is beszélgetek, akinek a művéről, műveiről kritikában, tanulmányban is szólok. A beszélgetések fontos jellemzője,
hogy az írott változat alapjául kilencven százalékban valódi, sőt általában nyilvánosság előtt elhangzott beszélgetések szolgáltak, tehát nem a manapság divatos e-mailinterjúk, ugyanakkor nem kvaterkázunk, hanem kifejezetten szakmai kérdésekről, művekről, életművekről beKalligram Kiadó
szélgetünk” – felelte Elek Tibor 2003-ban Németh Zoltán
Pozsony, 2004
azon kérdésére, hogy éppen min dolgozik. Az interjú az
480 oldal, 2990 Ft
időközben elkészült és megjelent könyv (mert egy kötet
lett belőle, jó vastag) záróírása lett, a kritikusnak most tehát nincs más dolga, mint összehasonlítani szerző saját jövőbeli könyvéről adott előzetes interpretációját a megvalósult
könyvvel.
Amikor az olvasó kézbe veszi az Elek Tibor szerkesztette Bárka valamely (bármely)
számát, borítón is láthatja azonnal, hogy nem pusztán véletlenszerűen egymás után közölt
szövegeket találunk a lapban, hanem egymást erősítő, egymásnak felelő vagy éppen egymással vitatkozó írásokat. Általában az első tömb szerzőnek kötetiről olvashatunk kritikát
is, vagy éppen egy vele készült beszélgetést. Ez nem más, mint a megszerkesztettség hálója.
Ilyen Elek Tibor új könyve is. Első felében Elek Tibor tanulmányait, esszéit, kritikáit
olvashatjuk, a másodikban általa készített interjúkat. A két tömb pedig – nem meglepő –
dialógusban áll egymással: az esszék témái később a kritikákban és a beszélgetésekben is
visszatérnek, és a bírált könyvek szerzőivel pedig beszélgetést is olvashatunk. Ez tehát
„megfelel” az előzetes beharangozásnak.
A megjelent kötet anyaga azonban némiképp mégis eltér a bejelentett kötettervtől: az
I. tétel Nyitányának két esszéje nagy nyeresége a könyvnek. Az Egy kritikus olvasó feljegyzéseiből. Ars critica (?) című írás találó „bevezetése” az egész kötetnek: esszében ösz-

2005. július

89

szefoglalva írja le a kritikusi működés elméleti és gyakorlati alapelveit – majd szinte ezek
bizonyítására közli a kötet írásait. Az irodalmi siker természetrajza (?) szintén önmagát
megkérdőjelező címe az értékítélet relativitására utal: az esszé a legszubjektívebb műfajok
egyike, a benne foglaltak hangsúlyosan az egyéni vélemény állításai. Elek Tibor ebben az
írásában az irodalmi művek sikerét vizsgálja: miért lesz az egyik sikeres, a másik miért
nem, és egyáltalán mi az, hogy irodalmi siker? A kérdések megválaszolása végső soron egy
saját „sikerlista” felállítása lesz – furcsa paradoxonként nagyon objektív, majdnem egzakt,
mérhető szempontok alapján. Ezek: az irodalmi érték (mely főképp a szakmai elismerésben nyilvánul meg, kritikák és esetleg díjak formájában), a közkedveltség (amely leginkább az olvasói visszajelzésekből derül ki), és az üzleti siker (melytől eltekinteni ma már
nem lehet, s amelyről az eladott példányszámok tanúskodnak). Ezek figyelembevételével
Elek Tibor saját sikerlistája – nem sorrendben, hanem egymás mellé rendelésben – a következő: Závada Pál: Jadviga párnája, Esterházy Péter: Harmonia Caelestis, Rakovszky
Zsuzsa: A kígyó árnyéka és – sokat jelző olvasásszociológiai tendenciaként egyetlen verseskötet – Varró Dániel: Bögre Azúr.
A Prózai futamok ciklusában tíz kritika szerepel (Závada Pál, Rakovszky Zsuzsa, Esterházy Péter, Kontra Ferenc, Rott József, Kiss Ottó, Grecsó Krisztián és Kiss László egyegy, illetve Gion Nándor két kötetéről; a Lírai dallamok hét bírálatot foglal magába (Szepesi Attila, Székely János, Zalán Tibor, Kántor Zsolt, Kiss Ottó, Varró Dániel és Körmendi
Lajos kötetiről); a Szólók és dialógok hét írása közül négy előadás (a kárpátaljai magyar
irodalomról, Grendel Lajos munkásságáról, az Irodalmi Szemléről, Koncz István műveiről), három pedig kritika, azon belül is kettő interjúkötetekről (Erdélyi Erzsébet–Nobel
Iván munkáiról és Cs. Liszka Györgyi könyvéről), egy pedig antológiáról (A névjegyen);
a Kritikus akkordok öt kritikus (Ács Margit, Görömbei András, Grendel Lajos, Bányai János, Margócsy István) gyűjteményéről mond véleményt.
„A kritika is, mint minden írásmű, lényegileg személyes” – írja Elek Tibor egy helyütt,
és az ő egyénített kritikáiban valóban mindig saját véleményét olvashatjuk; nem recenziót
ír, hanem véleményt formál és bírálatot mond – s akad rá példa, hogy nem csupán a bírált
könyvben leírtak alapján: egy alkalommal személyes emlékét is felidézi, miképpen hat egy
irodalmi mű: „Tanúja voltam annak”, írja, amikor Békéscsabán egy író-olvasó találkozó
alkalmával Závada Pál olvasott fel a Jadviga párnájából, és az összegyűlt – nagyrészt –
szlovák közönség számon kérte a szerzőn a referencialitást (miképp később egy más közeg
éppen Elek Tibor Bárka-beli szerkesztőtársán, Grecsó Krisztiánon is).
A Szólók és dialógok ciklusban jelenik meg az Elek-kritika egyik legfőbb jellegzetessége: az egyéni vélemény mellett az alternatívák felkínálása, nemcsak az olvasatok, de az
olvasandók kiválasztásának lehetőségeként is. Elismerőleg szól A Névjegyen antológia
a fiatal irodalmat reprezentáló kezdeményezéséről, viszont nem hagyja szó nélkül, hogy
a kötetszerkesztő más szerzőket is felvehetett volna a válogatásba. Elek Tibor tizenkét
nevet említ, akik kimaradtak a reprezentáns szándékkal kiadott antológiából – itt mondja
el először saját kánonját.
Hasonlóképpen tesz a Kritikus akkordok ciklusban Margócsy István könyvének bírálatakor is. Véleménye szerint ugyanis a kritikustárs „csak azoknak a szerzőknek […] a kötetéről, költészetéről szól, akik a saját értékrendjéhez közel állnak”, s mivel hiányosnak
találja ezt a névsort is, újabb tizennégy név említésével alternatívát kínál: kikről lett volna

90

tiszatáj

még érdemes szólni, azaz: ő kiről szólt volna még, azaz: szerinte kik tartoznak bele a mai
magyar költészet élvonalába. Ugyanakkor azt is tudja, hogy Margócsy könyvétől nem lehet
elvárni, hogy minden benne legyen, nem lehet egy korszak-monográfia teljességét számon
kérni rajta, hiszen „egy kritikakötettel szemben ma már efféle elvárásaink, véleményem
szerint, nem is lehetnek […]. Ahhoz, hogy az olvasó az elmúlt időszak irodalmáról megközelítőleg teljes és valós képet kaphasson, bizony, más köteteket is el kellene olvasnia” –
írja, majd a teljességigény jegyében egy tizennégy címből álló kötetlistát sorol, mely kritikagyűjteményeket lenne érdemes forgatni ahhoz, hogy a kortárs magyar irodalomról
nagyjából átfogó képünk legyen.
A II. Tétel Duettek ciklusa tizennégy beszélgetést tartalmaz (Gergely Ágnessel, Nagy
Gáspárral, Gion Nándorral, Szilágyi Istvánnal, Zalán Tiborral, Darvasi Lászlóval és Závada Pállal együtt, Závada Pállal külön, Grendel Lajossal, Rakovszky Zsuzsával, Szepesi
Attilával, Buda Ferenccel, Papp Tiborral, Kiss Ottóval és Esterházy Péterrel).
Az elmúlt évtizedben szellemi életünk egyik közkedvelt megnyilatkozási formájává vált
az interjú, amely többek között azért vált íróink számára is kedvelt önkifejezési eszközzé,
amiért a publicisztika, az esszé, a napló is. A személyes jelenlét igénye, ha másban nem is,
a nyilvános véleményformálásban megmutatkozott. Az interjúk legfőbb célja, hogy közelebb hozza egymáshoz az íróit és az olvasót. Az ilyen interjúkban az olvasó első kézből értesülhet az alkotóműhelyek működéséről, a művészi szándékokról, törekvésekről, az írói
vallomásból képet alkothat magának az emberről, az író személyiségéről, magánszférájának addig rejtett, de a művészetét befolyásoló titkairól stb. Az effajta interjúk gyakorta tudatosan irodalomtörténeti célzattal készülnek, de jó értelemben vett reklámfunkciókat is
betölthetnek, különösen napjainkban, amikor az irodalom szerepe, társadalmi rangja
a korábbihoz képest nagyon zuhan, az értékes irodalom iránti érdeklődés csökken, az irodalom és az olvasók közötti távolság nő. Az interjúk „sikere”, mélysége, irodalomtörténeti,
esetleg kortörténeti értéke általában mindkét félen múlik, a riporter céljain, felkészültségén, kérdezőtechnikáján, empátiáján és az író hozzáállásán, vallomástevői hajlandóságán
egyaránt.
Interjúkészítői arc poétikáját a Cs. Liszka Györgyi interjúkötetéről írt kritikában fogalmazza meg: „Nekem általában mégiscsak hiányzik az írói életmű, illetve az egyes írói
művek vagy legalább azok világának szervesebb és gazdagabb felhasználást, mozgósítása
a dialógusok során, […] hiszen az emberi arc mégiscsak az írói teljesítmény miatt válik számunkra érdekessé. Persze, ez már lehet, hogy szakmai ártalom, hiszen magam is készíthettem az elmúlt években írókkal beszélgetéseket, melyekben épp ellenkezőleg, szinte
csak a művekre, életművekre koncentráltam, s ezeket, nyilván, azért lehetne kárhoztatni,
mert magukról az alkotókról nem sokat lehet belőlük megtudni.”
Az interjúkra valóban jellemző a kérdező nagyon alapos felkészültsége, nemcsak a beszélgetésnek apropót adó éppen megjelent kötetről tud mindent (a legfrissebb visszhangokig), hanem a kérdezett életművének egészéről is. (Ezt általában a nyitó kérdésben ismerteti, mintegy tájékoztatásul a hallgató/olvasó számára.) A kérdező hangja objektív, mindvégig a háttérben marad, de az informatív kérdéseket feltéve mégis ő irányítja a beszélgetés menetét. A dialógusok mégsem egyformák, hiszen a kérdezett személyisége mindig
más-más jelleget ad az interjúknak: van a beszélgetések között röviden visszafogott (Ger-

2005. július

91

gely Ágnessel), hosszabban kifejtős (Papp Tiborral), páros (Darvasi Lászlóval és Závada
Pállal), „viccesen metanarratív” (Zalán Tiborral), vitatkozós (Esterházy Péterrel) stb.
A Kánonok három kerekasztal-beszélgetése (az irodalmi szociográfiáról, „a határon
túli magyar irodalom” integrációjának kérdéseiről és a fiatal magyar irodalomról) során
a szerzőnek tizenhárom beszélgetőtársa volt (Csoóri Sándor, Oláh János, Rott József; Bányai János, Bertha Zoltán, Kántor Lajos, Szakolczay Lajos, Tőzsér Árpád; Fekete Vince,
Grecsó Krisztián, Haklik Norbert, Mizser Attila és Varró Dániel), végül a kötetzáró Kódában Németh Zoltán Elek Tiborral készült interjúját találjuk. Ez utóbbi – mivel a viszony
megfordul, s kérdezőből kérdezett lesz – lehetőséget teremt arra, hogy szembesítsük
a korábbi kérdezőt kérdéseivel; ő mit válaszolna azokra. Németh Zoltán él is az alkalommal, és felteszi neki Eleknek egy korábbi saját, a kötetben is közölt kerekasztal-beszélgetésben feltett kérdését: „van-e határon túli irodalom”? A korábbi kérdező erre – mivel
a szerepcsere miatt megteheti – meglepő őszinteséggel és (ön)iróniával azt feleli, hogy jobb
lett volna, ha már régen megírta volna tanulmányban a véleményét, mert időközben beleunt a problémába, amely már nem is igazán érdekli, mert „nem kell ezzel annyit foglalkozni, hiszen úgyis csak paradoxonokban adható válasz a kérdésre. Például: természetesen nincs határon túli irodalom, miközben látjuk, hogy van.”
A bírált művek szerzőinek és a megszólaltatott személyek sok tagú (és néhol ránézésre
az „összeférhetetlenség” képzetét keltő) névsorának magyarázata természetesen nem
a véletlenszerűség, hanem tudatos koncepció, hiszen „szerkesztőként és olvasóként is nagyon élvezem, hogy a Bárka minden egyes számában (akár egymás mellett) olyan alkotók
szövegeivel (is) lehet találkozni, amelyekkel általában csak igen különböző lapokban” –
vallja Elek, és mivel „a különböző mai írói beszédmódok között nem lehet értékhierarchiát
felállítani”, a Fényben és árnyékban „írásainak célja az is lenne, hogy nyomatékosan felhívja a figyelmet arra az egyébként nyilvánvaló, gyakorta mégis elfeledett tényre: az éppen
uralkodó kánonon (kánonokon) kívül/túl is létezhet értékes magyar irodalom.” Mivel
azonban a kánonkritika szükségképpen egy másik kánon megteremtésével jár együtt, Elek
Tibor is megteremti a sajátját. Az Elek-kánon legfőbb jellegzetessége az, hogy az abba belekerülő irodalmi alkotás objektív kvalitásán kívül nincs szabálya, tehát minden elfér
benne egymás mellett, minden régió, irányzat, beszédmód, forma, nyelv. Ugyanúgy belefér tehát az avantgárd Papp Tibor és Zalán Tibor, mint a közéleti lírát (is) művelő Nagy
Gáspár és Gergely Ágnes, a nyelv- és formateremtő Esterházy Péter és a hagyományosabb
műfajokat kedvelő Buda Ferenc, és a különböző regénytípusokat író Darvasi László, Gion
Nándor, Grendel Lajos, Szilágyi István vagy Závada Pál sem egymást rangsoroló, hanem
egymás mellé „rangsorolt” és egymást erősítő szereplői a könyvnek.
Az Elek-írás a mű irodalmiságának, szövegszerűségének és poétikai megalkotottságának elemzése során jön létre, és igyekszik világos, következetes, érvekkel alátámasztott
gondolatmeneteket előadni, de nem elvont, teoretikus fejtegetések során és nem általános
érvényű recepteket keresve, hiszen az írások többsége kortárs magyar – jól ismert és kevésbé ismert – írók életművének, egy-egy pályaszakaszának, legutóbbi könyvének elemzését, értelmezését, értékelését próbálja elvégezni. Végül is saját, személyes véleményét fejti
ki minden esetben, e vélemény – saját természetes szubjektivitásán túl – éppen annyira
objektív, amennyire Elek Tibor világképe, művészetfelfogása, értékrendje, esztétikai érzéke és ízlése, habitusa, egyszóval kritikusi személyisége az. „Kritikusként mi mást is te-

92

tiszatáj

hetnék, minthogy irodalmi műként nézzek rá, […] s mivel a rajongás alkatilag nem nekem
való, és arra sem késztet semmi, hogy mást írjak, mint gondolok…” – fogalmazza meg ezt
a féle objektivitást az Esterházy-kritikában, és valóban elmondja, mégpedig úgy, hogy
„nem idegeníthetem el a témától a lehetséges befogadóimat azzal, hogy olyan szaktudományos tolvajnyelvet használok, amiből leginkább csak az én roppant felkészültségem,
tudós voltom vagy annak a látszata derül ki, s kevésbé a tárgyalt mű világának jellemzői,
illetve az, hogy nekem mi a véleményem róla.”
A kötet felvállalt jellemzője, hogy negatív kritikát – amely a magyar kritikai életben
egyénként „ritka, mint a fehér holló” – nem olvashatunk benne. Ebben részben szerepe
lehet annak is, hogy az irodalmi mű árucikké vált, tehát elvileg már nemcsak az író hiúságát, érzékenységét sértheti egy esetleges negatív bírálat, hanem akár anyagi érdekeit is,
amint ahogy a kiadó és a forgalmazók üzleti érdekeit is. Ezért is, hogy Elek Tibor a kritikus olvasó elvárásainak nem megfelelő, gyengének bizonyult, rossznak ítélt művekről nem
írt, de mentségére szóljon, hogy a számára értékkel bíró művek esetében viszont igyekszik
kíméletlenül szóvá tenni a vélt hibákat, fogyatékosságokat (is). Erre a közelítő-távolító,
erények és hibák felmutatásával egyensúlyozó objektivitásra talán a legjellemzőbb példa
az Esterházy Javított kiadásáról született bírálat, melyben többek közt kritikai észrevételként olvashatjuk, hogy „gyakorta lehet az az érzése az olvasónak (nekem volt), hogy ez az
író aztán egyetlen egy poént, nyelvi játékra alkalmat adó fordulatot ki nem hagyna (most
sem) […] maga az elbeszélő kétszer is elunja magát, hát az olvasó hogyan ne unná el, amikor számára a monogramok többsége feloldhatatlan… […] realista prózakísérlet ide vagy
oda, lélekábrázolásra nem történik kísérlet… […] az amnéziás történelemszemléletet
megtörő nemzeti önvizsgálathoz ez a mű sem tud igazán hozzájárulni”, majd összefoglalásként: „Én eddig tudatosan kerültem a mű etikai, politikai vonatkozásait (miközben ebből a szempontból a 2002. év legaktuálisabb, legfontosabb könyvének tartom) […és] bár
az én olvasatomban nem annyira jó ez a mű, azt hiszem, […] jó, hogy megszületett, nekünk leginkább azért, mert pótolhatatlan rálátás nyílik belőle az Esterházy-életműre, miközben látványosan jelzi a továbblépés, a poétikai változás szükségességét.”
A kötet egyetlen hibája éppen egy erényéből származik. A keretes szerkezet miatt
a legszemélyesebb írások nyitják és zárják a kötetet: egy kritikusi ars poétika és egy, a kritikussal készült interjú. Ha nem lineárisan haladunk végig a könyvön, a nyitány szavai
együtt olvashatók (és olvasandók) a kóda válaszaival; Elek Tibor vall magáról mindkettőben. Ilyen olvasásnál a szerkesztés folyamán egymástól távolra került írások közötti átfedések – nem egyszer szó szerinti megfogalmazások, pl. a kritika nyelvét illetően – jobban szembe ötletek. Ezek oka azonban nemcsak az önazonosság, hanem az is, hogy a keretet képző írások az időben egymáshoz közel születtek. A megszerkesztettség szempontjait elsődlegesen figyelembe vevő szerkesztő talán kihúzta volna az ismétlődő részeket, de
a dokumentatív jelleg megőrzését szándékozó, az elhangzott beszélgetéseket közlő szerkesztő éppen hogy benne hagyná, s a valósághű közlés érdekében retus nélkül adná őket.
Ha azonban a könyvet lineárisan olvassuk végig, akkor az ismétlődő részek időben is távol
kerülnek egymástól – impozánsan vastag a kötet –, és nem kioltják, hanem megerősítik
egymást: akkor a könyv elején és a könyv végén is ugyanaz a kritikus áll elénk, és ugyanazt
mondja. A hibából erény lesz, s mivel az olvasás során a könyv végére érve megbizonyosodhatunk felőle, hogy a kötet elején a szerző igazat mondott az objektivitásról, az érthető

2005. július

93

nyelvről, a megközelítési stratégiákról és a saját kánonról, a könyv végi ismétlés akár bólogatásra is ösztönözhet minket: Elek Tibor egy szavahihető ember.
Fentiekhez hasonló ok miatt bicsaklik meg az objektivitás is két helyen; Elek Tibor túlságosan is szubjektív lesz, a kritikus előlép a háttérből, s két mellékes mondatban tárgya
helyett magáról beszél. „Merem ezt állítani úgy, hogy nálam jobban kevesebben becsülhetik Mózes Attila művészetét, talán az egyetlen magyarországi kritikus vagyok, aki minden
fontos művéről, így erről a regényéről [Árvízkor a folyók…] is alapos elemzést írt már akkor, a megjelenése után” – írja Az irodalmi siker természetrajzában, és ez a saját munkásságára és szakmai kompetenciájára vonatkozó értékelés nagyon hasonló módon ismétlődik meg a Kiss Ottóval készült beszélgetésben: „…magam is épp azzal akartam folytatni, hogy nem volt ez mindig így, s nálam kevesen tudhatják ezt jobban, mert egyike
vagy azon alkotóknak, akiknek a pályáját közvetlen közelről módomban állt figyelemmel
követni.” A kijelentések valóban igazak, de a kissé dicsekvésnek ható állítások talán mégis
kimaradhattak volna. Bár a Kiss Ottóval készült interjúban valóban nehéz kikerülni a közvetlen hangot: mindketten Gyulán élnek, kortársak, barátok, Elek Tibor a Bárka főszerkesztője, Kiss Ottó az egyik főmunkatársa, és a beszélgetés ráadásul eredetileg hazai pályán, a békéscsabai könyvtárban hangzott el – érhető hát a családias légkör és hangvétel.
(Ennek ellenkezője álságos is lenne.) A beszélgetés a vége felé azonban „vicces” fordulatot
vesz, mely végül a szubjektivitást és a személyes beavatottságot kihangsúlyozó öniróniába
vált: Elek hosszú kérdéseit Kiss egyszavas válaszai követik, Elek észreveszi ezt, és így zárja
a beszélgetést: „Látom azt is, hogy lassan túlzásba viszem a kérdezősködést, ezért már
csak egy dologra kérdezek rá. Ha jól emlékszem, azután, hogy az Angyal és Tst-t elolvastam, a gyulai vasútállomás előtti parkolóban (ahonnan csak egy köpés a lakásod) beszélgettünk, akkor, amikor megkérdeztem tőled, tudod-e…”
A Fényben és árnyékban kötetből valóban kirajzolódik a kortárs magyar irodalomnak
egy objektív – és az Elek Tibor-szűrőn keresztül szubjektív – képe, sok árnyalattal, sok
információval, művekről, életművekről és a gyulai vasútállomás és Kiss Ottó lakása közti
távolságáról. Irodalom írásban és szóban. És ha a ciklusok elnevezését és egymásutániságát, tehát a kötetegész megszerkesztettségét nézzük: kicsit zenében is.

Balogh Tamás

94

tiszatáj

Monográfiából első
S ZÜCSNÉ HANKÓ ENIKŐ : WASS ALBERT ÍRÓI PÁLYAKÉPE

Rendhagyó, a szokatlantól is elütő könyv. Többször kelti
azt a benyomást, mintha nem is tudományos igénnyel íródott volna. Mintha legalább annyira akarna élményeket
rögzítő emlékkötet, olvasónapló, színes album lenni, mint
amennyire filológiailag aprólékos, pontos munka, poétikai
és esztétikai szempontból megalapozott műelemzések
együttese. Az író mint magánember, mint privát személy
útját követő dokumentumok közlése, a szülőföldről, a mezőségi tájakról, aztán az amerikai emigrációbeli otthonról
készült fotók, hangulatos pillanat- és tájképek, meghitt
családi felvételek mellékletben történő szerepeltetése
afféle szerzői szándékot sejtet, mint amilyen elképzeléssel
a Szépirodalmi Könyvkiadó sorozata, az irodalmat népszerűsítő Arcok és vallomások indulhatott valamikor. E hajdan volt monográfiák közül többen szívesebben vállalták
az ismeretterjesztés feladatát, mint az irodalomtörténeti
elemzését, esetenként jobban izgatták őket az életrajzi érMeritum TEXT Kiadó
dekességek, az emberi sors különös fordulói, mint az alkoDunaújváros, 2004
tások megformálásának sajátosságai, a világteremtés szem252 oldal, 2500 Ft
léleti és műfaji jellegzetességei.
Ha a sorozat élne még vagy ha feltámasztható lenne, ez az írói pályakép talán ebbe illene bele a leginkább. És nemcsak Wass Albert életének drámai fordulatai, nem mindennapi eseményei okán, hanem legalább ennyire Szücsné Hankó Enikő irodalom-felfogása,
értelmezői horizontja, mi több, érzelmi hangoltsága miatt is. Az előbbiek, az életesemények: grófi származás, a mostohagyermeki neveltetés, aztán a különös házasság, a doktorként való paraszti gazdálkodás, majd a hadviselés, a háborús bűnössé nyilvánítás. Később
a német és az amerikai emigrációs idők kényszerei, illetve önként vállalt kötelességei. Már
az itthoni és a romániai rendszerváltoztatás után a magyar állampolgárságért folyamodás,
legvégül pedig a békés búcsú, temetés helyett a hamvak meghurcoltatása – mindezek külön-külön is szinte kikövetelik, hogy ajzott kíváncsisággal, netán ámulattal közelítsenek
hozzájuk, és élvezetesen, a hitetés erejével szóljanak róluk. Meséljenek, mintegy – mintha
a tények valódiságánál, az események hitelességénél fontosabb dolog volna az előadásuk
elevensége, tarka változatossága. A monográfia szerzője ezért vehet át az író regényeiből
vagy regényes vallomásaiból, önéletrajzaiból olyan részleteket, amelyek inkább tartozhatnak a családi vagy a személyi legendárium körébe, semmint a bizonyítható tapasztalati tények sorába. Így említi például a család eredeti birtokára vonatkozóan, hogy azt az egyik

2005. július

95

ősük hőstette jutalmául Szent László királytól nyerték, a Vas név Wassra változtatása pedig az előbbi elnevezés németes ejtése miatt vált szükségessé Mária Terézia udvarában. Az
a történészek által már több ízben cáfolt eset is egyre-másra megjelenik a szertelen szaporodó hírlapi színesekben, itt pedig a Katona és író című fejezetben, hogy 1945 márciusában csak úgy meglátogatta (volna) a börtönben fogva tartott Veress Lajos tábornokot, akinek korábban szárnysegédje volt, és aki – rabként – csak úgy parancsot adott neki, méghozzá az ország elhagyására! Természetesen arra is parancs kötelezte, hogy kísérje el Soprontól nyugat felé azt a vonatot, amelyiken a tisztek családjai, köztük az ő felesége és négy
gyermeke is utazott. Hogy a feleségét, első unokatestvérét, családi nyomásra vette el,
a csőd szélén álló birtok megmentése érdekében – az író önéletrajzára hivatkozva ez is nagy
súllyal esik a latba. Jóval később azonban, annak indoklásakor, hogy miért nem vándorolt
ki Amerikába a férjjel együtt a feleség, illetve, hogy az előbbinek miért volt annyira sürgős
ott kinn a válóper beadása. Túl a magánélet körein, irodalomtörténeti természetű kérdés,
hogy ha már a fiatal alkotók elégedetlenek voltak az Erdélyi Helikonnal, és Wass Albert
azért hívott meg 1937 szeptemberére (helyesen: 1939 nyarára, júliusára) Vasasszentgotthárdra épp annyi írót, mint amennyit tizenhárom évvel korábban a marosvécsi találkozóra vártak – akkor miért csak öt (helyesen: három) évvel később indították el az új nemzedék lapját (helyesen: periodikáját, negyedévenkénti kiadványát), a Termést. Ennyire
futotta a hagyományok felfrissítésére vágyó lendületükből? És ez volna az a „tekintélyes”
irodalomszervezői múlt, amellyel Wass Albert elhagyta Erdélyt? Az amerikai emigrációban pedig az elismert tekintélyek közé sorolták volna? „Minden jelentősebb, de gyakran
kevésbé meghatározó magyar lapban publikált” – mondja a monográfus, ám Borbándi
Gyula könyve, a Nyugati magyar irodalmi lexikon és bibliográfia mást mond. Jó néhány
újságot, folyóiratot felsorol, de egy sincs közöttük, amelyik a nyugati írói emigráció olyan
igazán jelentős orgánuma volna, mint a Látóhatár, Új Látóhatár, az Irodalmi Újság,
a Katolikus Szemle, a Szivárvány vagy a Magyar Füzetek. Az pedig legfeljebb Amerikában
képzelhető el, vagy ott sem, mert a tudomány és oktatás komolyságát teszi kérdésessé,
amit Borbándi-lexikon ír, és ami a monográfiában is szerepel, hogy egyetemi tanárként
Gainesvilleben, Floridában németet, franciát, európai irodalmat és történelmet is tanított.
Ezek után, persze, azon sem lehet meglepődni, ha ugyanennek az egyetemnek a tanszékvezetője a valaha született száz leghíresebb európai regény közé hármat, a száz leghíresebb magyar közé pedig nyolcat sorolt Wass Alberttől.
Nemcsak az a baj az előbbi állításokkal, hogy ellenőrizetlenül kerülnek be a szövegbe,
és így komolytalanokká lehetnek, hanem az is, hogy nem tesznek különbséget a szépírói
alkotásokban megjelenített valóság, a „teremtett világ” és az objektív, a való világ között.
Sőt, ez utóbbi esetben még minősítő tényezőkként tűnnek fel, azt a látszatot keltve,
mintha a regények esztétikai-poétikai értékét növelnék, „hitelességét” biztosítanák a „beazonosítható szereplők, a valóságban lezajló történelmi események”, a konkrétan megnevezett történelmi személyek. Ez az elképzelés olykor végletes egyszerűsítésekhez vezet.
A Mire a fák megnőnek és A kastély árnyékában Varjassy családjának esetében ezért
foglalhatja táblázatba az értelmezés „fő szempontjául választott okcsoportosítást”, mintha
e regények legfőbb érdeme és jelentésadó szerepe azoknak az okoknak a keresésében és
feltárásában mutatkozna meg, amelyek „végső soron Trianonhoz vezettek”. Egy esszé, egy
vallomás, egy szaktudományi munka betölthet ilyen pragmatikus feladatot; nem kizárt,

96

tiszatáj

hogy bennük vagy általuk a szerző „megpróbálja felfedni saját társadalmi rétegének felelősségét, elhibázott lépéseit”. Ha igaz, amit a monográfus úgy összegez, hogy „Wass több
művében már-már önmarcangolóan kutatja Erdély elvesztésének okát”, hogy sok regényében „alaptémaként jelenik meg a bukáshoz vezető okok keresése, feltárása”, akkor ez
éppúgy nem számíthat elismerésnek, dicséretnek, mint ahogy a Kard és kaszának sem lehet az epikai alakítás, az esztétikai minőség szempontjából érdeme, hogy „a hitadás regénye”. Különösen hatástalan a hitadás erejének méltatása a stilárisan gyenge, közhelyekkel
és képzavarokkal súlyosan terhelt szövegekben. Hova zuhant Erdély Trianonnal? – kérdezi a monográfus, majd így folytatja: – „Hol a sok megígért és aláírt jog, s hova tűnt
a nagyhatalmak olyan józanul ítélkező árgus szeme, mely mindezt szótlanul hagyta? Megannyi kérdés a lefojtott, sokáig elhallgatott, s ma már oly divatjamúltnak vélt nemzeti tragédia tárgykörében”. Egyébként ha az alapján értékelnénk az utóbbi évtized során a romániai magyarságnak Tamási Áronnál vagy Nyirő Józsefnél, Sütő Andrásnál vagy Székely
Jánosnál jóval népszerűbb írójává lett Wass Albertet, hogy ama okok keresésében hova,
mire jutott – akkor az eredmény alapján elkeserítő következtetések adódhatnának a monográfus számára is. Legelébb is töprengésre késztetne, hogy e tekintetben ér-e az összes
regény annyit, mint Ady Endrének a könyvben nem közvetlenül, hanem Pomogáts Béla
közvetítésével idézett nevezetes esszéje, Az ismeretlen Korvin-kódex margójára. Benne
a meghökkentő gondolattal, hogy a márciusi ifjak tizenkét pontjának egyik követelése, az
unió Erdéllyel hova vezetett: a kiegyezés után helyreállított unió „megölte Erdélyt”, felszámolta az országrész régi hagyományait és viszonylagos különállását. Utalni lehetne
aztán arra a kortársra, Németh Lászlóra, kire a könyv ajánlója, A. Jászó Anna utal is, noha
a bibliográfiában sem szerepel a Wass stílusát dicsérő cikke – a Magyarok Romániában
szerzője sokkal mélyebben kutatja az okokat, semmint megelégedne azzal a – főként
a Kard és kasza szolgáltatta – magyarázattal, hogy hiányzott az „úr és népe közötti megértő
összhang”. Másutt is – például a Varjassy család történetének Bánffy Miklós trilógiájával
történt összevetésekor – megfogalmazódik a népszolgálat elve, az arisztokrácia felelőssége
és feladata, ám az egyenlőség és szabadság eszméjéhez nem társul a feudális keretek
lebontásának gondolata. Az igazi élet, ami a világot előreviszi – szól aforisztikusan –
„a földdel járó élet”, és ez a cselekmény menetében a nagybirtokon folyó paraszti munkát,
vele a cselédsorsot jelenti. A jó gazda birtokán élő paraszt boldog, a rosszén nem – ez az
egyetlen ismérv, és fel sem merül, milyen lenne a saját földjén dolgozó paraszt sorsa. Úgy
tetszik, a két író emlegetett okkeresése ezért sem járhat sikerrel, pedig mindkettő – csodálnivaló pongyolasággal fogalmazva – „ugyanazt a marcangoló felelősségkeresést járja
végig”. Egy újabb pompás nyelvbotlás szerint „mintha minden szereplő, történet a Trianonhoz vezető oknyomozás színes, tanulságos céljának lenne alárendelve”.
A jelzők tanúsítják: méltatásba fordul az, ami elmarasztalás lehetne. A monográfus
csak módjával mer bírálni. Hogyne volna óvatos, ha hősét A. Jászó Anna is az „egyik legnagyobb magyar regényíró”-nak tartja, sőt egy óvatlan pillanatban Shakespeare-hez hasonlítja, állítva, „ugyanolyan gazdagon, színesen és könnyedén árad belőle a szó, mint az
angol mesterből”. Ehhez és a bizonyos körökben kialakult kultuszhoz képest egyenesen
szentségtörésnek számíthat minden kritikus megjegyzés. Bárha a legkevésbé sem határozott feddésként, de a legtöbb kifogás a regények didaktikus voltára vonatkozik. Így amit az
Elvész a nyom esetében vet fel, az mással kapcsolatban is felmerül, nevezetesen, hogy

2005. július

97

a történéseket gyakran az „egyes kimondott elmélet, tézis, gondolat igazolásaként mutatja
fel”, és ez erőltetetté teszi a cselekmény menetét. Az Átoksori kísértetek bemutatásakor
nemcsak azt a hibát rója fel, hogy az elmélkedések, eszmefuttatások megtörik az „elmesélés menetét”, hanem hogy ezek néhol sematikusak is, általuk az „irányzatosság” kap teret.
Mindennek szemléltetéséhez aligha poétikai szókészletet használ; azt állítva, az egyeztetéssel sem bajlódva, hogy az író „saját nézeteit ágyazza egy történettalajba, úgy, hogy azt
mással mesélteti el”. Még a túlzott terjedelemben ismertetett, azaz kiemelt A funtineli boszorkány hőseinek életútjával összefüggésben is szerepel, hogy mivel mindegyik egy tanulságot is megfogalmaz, ezért „tanmeseszerűen vonhatjuk le a következtetést”. A didaktikusság, tézisszerűség merész bírálatában a legmesszebbre akkor jut, amikor Az Antikrisztus és a pásztorok itt-ott sematikus „történéseiben” ugyanazokat az esztétikai hibákat fedezi fel, mint a szocialista realista regény – úgymond – legkiválóbbjaiban is, „csak itt
ellenkező ideológiai szándékkal”. Ez a minősítés azért is meglepő, mert miközben nagyjából megismétli Várdy Béla Magyarok az Újvilágban című kötete azon állítását, mely szerint Wass Albert újabb műveinek jelentős részét „kommunistaellenes irányregényekké
formálta”, aközben a bibliográfiában nem tünteti fel Várdy monográfiáját. De azt a gondolatát is mellőzi, hogy a szerző „kissé erőszakos irodalmi politizálgatása” bizonyára jó
szolgálatot tett a politikai céljai érdekében, „kétségtelenül csökkentette” azonban „műveinek irodalmi és esztétikai értékét”. Az is értékcsökkenéshez vezethet, amit a szerkezet,
a kompozíció szempontjából Szücsné Hankó Enikő „a Wass-művek közös jellemző”-inek
tart: egyrészt, hogy a katartikus végkifejlet után „van még egy-két mélyebb elgondolásra
késztető fejezet”, másrészt, hogy a mű utóhanggal zárul, „melyben már nem a cselekmény
a fontos, hanem a konklúzió levonása”.
A szemléleti és szerkezeti hibák számba vétele elegendő volna a tárgyilagos, elfogulatlan ítélkezéshez. A monográfia azonban hajlamos előnyre váltani, ami hátrány, erényként
feltüntetni, ami gyengeség, fogyatékosság. Bármennyire is suta a fogalmazás módja, hanyag a gondolat vezetése, az esztétikai-poétikai igénytelenség jelei mégis rendre kiütköznek. Szűk és szegényes az elemzések fogadalomtára. Folyton az élményesztétikából kölcsönzött kifejezésekhez tér vissza, szemléleti elemeit onnan veszi elő. Talán a vizsgált regények életrajzi vagy vallomásos jellege ad arra magyarázatot, hogy a történetek és a hozzájuk fűzött észrevételek elbeszélőjét szinte kivétel nélkül az íróval azonosítja – mintha
nem ismerné azt a távolságot, amely a szerzőt az elbeszélőtől, ez utóbbit (de az előbbit is)
a szereplőtől elválaszthatja. Ezért hangozhat el, nem is feltételezésként, hanem magabiztos állításként a Tizenhárom almafa hősével kapcsolatban, hogy az író „mindenáron saját
szavait szeretné Mózsi szájába adni”, továbbá, hogy bizonyos részekben „a mű központi
gondolata, a túlélés egyre nehezebben valósítható meg, sőt a végén majdnem lehetetlenné
válik”. Az Ember az országút szélén érdekessége viszont, hogy „az író van benne a meghallgatott ember minden szavában is. Így lesz különös ez a mű. Egyrészt jelen van az író
maga, másrészt a főhős szavai mögött is ő rejlik”. Világosan látszik ennyiből is, hogy ez az
irodalom-felfogás föltételezi, a műalkotásoknak van egy központi gondolatuk, amelyet
egyedül csak az író ismer, és a szereplők „jelleme” ennek az „eszmei mondanivaló”-nak az
elfogadásához, illetve elutasításához képest válik „végképp negatívvá” avagy pozitívvá. De
a regényalakok egymáshoz való viszonya is erkölcsi szempontok szerint mérődik meg.
Például külön táblázat foglalja össze a Mire a fák megnőnek és A kastély árnyékában fő-

98

tiszatáj

szereplőinek a többi figurához való viszonyulását. A kapcsolatok, természetesen, aszerint
szorosak avagy lazák, barátaik avagy ellenségesek, hogy kinek milyen tulajdonságai vannak. Az erkölcsi igazságok művészi megjelenítéséről, az epikusi alakításról, az epikai elemek egymáshoz való viszonyáról, arányairól, az elbeszélői helyzetekről és módokról így
jóval kevesebb szó esik, mint a különböző morális, erkölcsi tételekről. Az életanyag formálása, alakítása szinte elhanyagolható jelentőségűnek mutatkozik. A monográfus – így
írja – „csokrétába” köti, hogy mik egy-egy alkotás „sarkpontjai”, és meg sem kísérti az
a sejtelem, hogy más olvasó talán más sarkpontra lelhet. Hogy több „olvasat” is lehetséges, nemcsak az általa – vagy a szerző által – hangoztatott.
Súlyosbítja a gondokat, hogy az avittas irodalomszemlélethez hanyag stílus és megbízhatatlan filológia társul. Gyakori a bibliográfiai tévedés: az Ember az országút szélén például nem 45-ben, hanem 50-ben, az Elvész a nyom nem 48-ban, hanem 52-ben, a Tizenhárom almafa pedig nem 52-ben, hanem 51-ben jelent meg, esetenként a helyszín is más
volt. Az sem igaz, hogy az első színdarabját Marosvásárhelyen 1931-ben mutatták be, hiszen A temető megindul című kórusjátéka 1933 novemberében került színpadra, és ez az
a darab, amelyikről a Pásztortűz a következő év májusában közölt bírálatot. Érthetetlen,
miért „nagy regény” szerinte az a Jönnek! című, mindössze hatvan lapnyi terjedelmű riport, amelyik a második bécsi döntést követő helyzetről számol be. Ezekhez képest apróság, hogy egyszer-kétszer leírja az Erdélyi Helikonban közölt novellák címét, vagy hogy
Bartis Ferenc cikkét A Céh helyett a Hitellel „közölteti”, a rendszerváltoztatás utáni tiszteletbeli washingtoni konzult, Tar Pált pedig Sándornak nevezi el, mintha a besúgónak is
kiváló debreceni szépíróval azonosítaná. Van aztán egy-két közhelyes fordulata, amelyik
annyira kedves lehet a számára, hogy minden meggondolás nélkül hagyja a tollára tolulni.
Ilyen a „nagyító alá venni”: a regényeket éppúgy, mint – az Elvásik a vers csillag kapcsán –
a kommunizmus zűrzavarát, de – a Vérben és viharban lapjain – még Attila korát is.
Néhol a szórend ad okot a mulatásra: „Medvigy Endre mondott többek között laudációt” –
írja, lebegtetve a kérdést, a köszöntésen kívül mit mondott még a kisebbségi s népi irodalom jó ismerője. A stílus mezején természetesen lehetne tovább tallózni, különösen az
idegen szavak (momentán, prezántál, tendál stb.) dűlőjében. De A. Jászó Annától is meg
lehetne kérdezni, a nyelvtudományban mióta hívják, ahogy ő, az erdélyi (szó)fordulatokat
„transzszilvanizmusok”-nak, és hogy mi a közös jellemzőjük. A válasz már csak azért is
érdekes és lényeges lehetne, mert segítene megfejteni legalább két titkot. A kisebbet, hogy
Wass Albert alakjai miként kapcsolódnak a sokat emlegetett „székely góbé” figurájához.
És a nagyobbat, hogy a transzszilvanizmus tegnapi kisebbségi ideológiája mennyire volt
táplálója annak a népszerűségnek, amelyre ma, igen váratlanul, Wass Albert művészete
szert tett, szerte Erdélyben, de Magyarországon is. Szücsné Harkó Enikőt voltaképp csak
dicsérni lehet, hogy mindezek a kérdések feltehetőek, és hellyel-közzel meg is válaszolhatóak. Mint ahogy elismerés járhat a szerzőnek azért is, mert bátran nekifogott a munkához. Igyekezetében sokszor se azt nem nézve, mire támaszkodhat a hőséről szerzett megannyi cikk, kritika közül, se azt föl nem mérve, mire támaszkodhat önnön szakmai, elméleti ismereteit tekintve. A Wass Albert-bibliográfiában könyve így lehet majd: monográfiából első.

Márkus Béla

2005. július

99

Lengyelek – oroszok
AZ ANTIKRISZTUS HALÁLA. L ENGYEL ESSZÉK DOSZTOJEVSZKIJRŐL

„Az író alakja éppen aszerint változik, hogy ki beszél róla”
– mondja Czesław Miłosz. Nehéz objektív ítéletet alkotni
bármely irodalmi tényről, de különösképpen kockázatos,
ha az Dosztojevszkij és a lengyelek viszonylatában jelenik
meg. Lengyel szemszögből, a nemzeti hozzáállás hatással
van Dosztojevszkij műveire, kiváltképp a regényeiben megjelenő lengyel alakok interpretációjára.
Az orosz és lengyel ellentét több százados történelmi,
és ezzel párhuzamosan politikai láncolatot alkot, melynek
stációi az irodalomban szintén tükröződnek. A kiforrott
lengyelországi kulturális arculat már a XVI–XVII. században erősen ütközött az akkori orosz társadalom stagnálásával. A gyorsan fejlődő Moszkóviai hatalom a lengyel–litván Nemesi Köztársaság elpusztításával csak véglegesítette
ezt a helyzetet. Lengyelország mindig is a Nyugathoz tartozónak vélte magát s ez szálka volt az orosz konzervatívok,
Napkút Kiadó
Budapest, 2004
illetve az orosz messianizmus hitvallóinak szemében.
144 oldal, 1490 Ft
A lengyelek pont ezt a cári despotizmussal vegyített egycsaládelvűséget próbálták tagadni.1
Az elmúlt században számtalan olyan lengyel tanulmánnyal találkozhattunk, melyek
alapját a két nemzettípus eltérései képezték. Itt gondolok akár Mickiewicz pamfletjére, aki
az Ősök című fő művében emlékezetes metaforákkal (báb-hernyó) illeti az emberi világ
határain kívül rekedt orosz nemzet- és lélektípust, vagy Miłosz által „Oroszország-szakértők” jelzővel illetett lengyelekre, utalva ezzel arra az oroszországi „szakértelemre”,
melynek hiányában a naiv Nyugat nem értékeli kellőképpen a lengyeleket. És még sorolhatnánk a számtalan negatív-ironikus kicsengésű jelzőt és metaforát, melyekkel egy és
1

Jan Prokop: Oroszországot megérteni. Mickiewicz és Miłosz, (Új Holnap, 1997. július) illetve
Czesław Miłosz: Oroszország (Új Holnap, 1997. november) című esszéjében találkozhatunk a két
nemzet történelmi és eszmei ellentéteinek összehasonlításával.
Czeslaw Miłosz az Oroszország című, 1997-ben megjelent esszéjében viszont olyan érzelmi ellentétekről beszél, melyek ugyanígy mindmáig élnek a két érintett nemzetben. Részletezi mind
orosz, mind lengyel oldalról azokat az irodalmi megnyilvánulásokat, melyek nagyrészt a két elmúlt század eseményeit tükrözik. Elvetve a nacionalizmust, Miłosz olyan kultúrtörténeti és politikai problémákon vezet végig, melyek a XVI. és a XVII. századi Lengyelország kulturális arculatán, a lengyelek nyugathoz való kötődésén, az orosz cárizmuson és imperializmuson keresztül elvezetnek a kérdés hátterének föltárásához.

100

tiszatáj

ugyanazon kérdéshez jutunk el: „Az orosz léleknek miért volt mindig olyan nehéz megszeretni a lengyeleket és a lengyelek miért nézték le az orosz nemzetet?”
Ezt a kérdést Nyikolaj Bergyajev tette fel a XX. század elején, 1918-ban megjelent Az
orosz és a lengyel lélek című esszéjében, sugallva a probléma mélységét, melynek megoldását nem feltétlenül a provinciális jelenségek feltárásában látta. Bergyajev szerint
a keleti és nyugati kultúra, a katolikus és pravoszláv egyházak különelvűsége csak egy
módszerrel egyesülhet a testvérnemzet koronája alatt. Ezeken az ellentéteken nem segíthet sem a történelmi kiengesztelés, sem a politikai közelítés. A megoldás – a nemzeti
eredő kölcsönös megértése, tisztelete és a megbocsátás.
Az orosz kultúra és vallásfilozófia, valamint Dosztojevszkij világsikere ellenére sem
változott meg a lengyeleknek az orosz nemzethez való viszonya. Ezt csak fokozta az a tény,
hogy Dosztojevszkij publicisztikájában a lengyeleket a démonikus katolicizmus keletre
nyomuló harcosainak tekintette.
Talán éppen a felsorolt tények miatt érdekesek a XX. századi lengyel gondolkodók által értelmezett Dosztojevszkij regények. Ennek példája Az Antikrisztus halála című kötet,
melyet Pálfalvi Lajos szerkesztett és fordított (az egyik Miłosz-esszé fordítása Körner Gábor munkája). A kötet Czesław Miłosz, Jerzy Stempowski, Ryszard Przybylski és Maria
Janion esszéit tartalmazza, melyek nem csak új értelmezésekkel gazdagítják a Dosztojevszkij-irodalmat, hanem ezzel párhuzamosan, akarva akaratlanul, érzékeltetik a múlt
századbeli lengyel értelmiségiek viszonyát az „orosz lélekhez”.
A nemrég elhunyt Czesław Miłosz az avantgárdot felváltó katasztrofista irányzat kiemelkedő alkotója. Magyarul megjelentek regényei – A hatalom megragadása (1993), Az
Issa Völgye (1994), – több esszékötete: A rabul ejtett értelem (1992), Szülőhazám, Európa
(1993), A kétségbeesés tisztasága (1999), Az Ulro országa (2001), verseskötetei: Múzsám
palotája (1987), Ahogy elkészül a világ (2001). Joszif Brodszkij 1989-ben egy interjú során
megkérdezte Miłosztól, mit gondol általában az orosz messianisztikus felfogásról. Miłosz
a következőket válaszolta: „… nyilván ismeri Dosztojevszkij elgondolását a szuronyok élén,
az orosz szuronyok élén vitt Orosz Krisztusról. Ennek a messianizmusnak megvan persze a lengyel változata is, és én ezeket veszélyes dolgoknak tartom, orosz és lengyel változatban egyaránt.”2
A lengyel messianizmus az áldozatiság eszméjében valósul meg, míg az orosz – a hódító, leigázó és nem utolsó sorban az emberiséget megváltó messianizmus. Dosztojevszkij
és Sartre című esszéjében Miłosz azt írja, hogy Dosztojevszkij nacionalizmusa Oroszország iránti szeretetéből táplálkozik. Mind a messianizmus, mind az országa iránti szeretet Dosztojevszkij antropocentrizmusára utal s az író szinte az egész világot belefoglalja
regényalakjai történetébe. Regényalakjai olyan orosz értelmiségiek, akik a lét alapkérdéseiről vitáznak. Ezek a viták rokonítják őket a nyugati regényhősökkel. Raszkolnyikov és
Iván Karamazov filozofálása és hevességük Miłosz szerint közelíti őket Jean-Paul Sartrehoz, Swedenborghoz, Blake-hez. Ezzel támasztja alá Miłosz azon nézetét, mely szerint
Dosztojevszkij vallásos világfelfogása elsősorban a nyugati keresztény teológia forrásaiból
táplálkozott, vagy legalább is nagyon sokat merített abból.
A párhuzamok végeredményben egy eléggé új és egyben érdekes interpretációt tesznek
lehetővé, melynek alapját a nyugat és kelet közötti szellemi hasonlóság keresése biztosítja.
2

Czesław Miłosz / Joszif Brodszkij beszélgetése 1989-ből, (Milosz: Ars Poetica előtt)

2005. július

101

A fentiekben említett, Mickiewicz által kirekesztett Oroszországot Miłosz voltaképpen az
emberi világ határain belülre próbálja helyezni. Ezzel kapcsolatban csupán egy megállapítást tehetünk, ahogy azt a Swedenborg és Dosztojevszkij című esszéjében Miłosz fiktív
kérdezője meg is teszi: „A hatáskutatás nem hálás téma”.
A kötetben a nemzeti ellentétnek talán Jerzy Stempowski ad leginkább hangot. Pálfalvi Lajos életrajzi ismertetéséből megtudjuk, hogy Stempowski elit és arisztokratikus
alkat, a lengyel esszéiskola egyik megteremtője. Irodalmi tevékenysége esszéiben és kritikáiban, de leginkább levelezésében nyilvánul meg. A kötet az 1931. március 15-én, Krakkóban, a Lengyel Kelet-Európa- és Közel-Kelet-kutató Társaság ülésén elhangzott előadás
szövegét tartalmazza, melynek alapját Dosztojevszkij lengyel regényalakjainak elemzése
képezi.
A Novij Mir 2000. 12. számában megjelent egy elfogultnak éppen nem nevezhető
orosz állásfoglalás Stempowski esszéjéről: „Az az állítás, hogy Dosztojevszkij kszenofób és
ezért írt gyűlölettel minden idegen nemzetről, köztük a lengyelekről is, nem egészen valós
és megalapozott.” Néha maga Stempowski is kétségesnek találja saját megállapításait,
melyek egyértelműen a lengyel regényalakok – nietzschei hasonlattal élve – kivételes,
utolsó és legrútabb emberi pozícióját jelölik. Ezt bizonyítja az a megközelítés is, mely szerint a Dosztojevszkij által bevezetett új formai sajátosságok – gondolok itt a konstruktív
regényalakok ábrázolására – a lengyel alakok kettősségét húzzák alá, s ez a szerző személyes meggyőződésén alapszik. Dosztojevszkij a következőket írja: „Az egyik a becsületére
kényes ember túlérzékeny önimádatából…, az ünnepélyes létformákhoz való kötődésből
áll. A másik oldalon található a minden alkalmat megragadó zsebmetszők ügyessége,…”. E kérdés vizsgálata közben maga Stempowski sem képvisel egyértelmű álláspontot, amely feltételezhetően lengyel önazonosságával is magyarázható. A lengyel regényalakok elkárhozott szerepe ütközik a Dosztojevszkij által teremtett szereplők morális
eszméivel. Azon eszmékkel, melyek alapját a kárhozottak, mellőzöttek (a lengyelek) és
méltatlanok jogaiért folytatott harc jelenti. Tovább fejlesztve Dosztojevszkij gondolatmenetét, a méltatlanok rehabilitációjának egyetlen útja a bűnbocsánat, amire képtelen
a becsületére kényes lengyel. És pontosan ez az a pont, melyet Stempowski Dosztojevszkij
szemléletében hibának tekint, kikiáltva ezzel az írót olyan erkölcsi eszmék megteremtőjének, melyeknek semmi közük a közösségi morálhoz. Dosztojevszkij értékrendszerének
ilyen sajátos módon való értelmezése, akár hogy is nézzük, számos kérdőjelet vonhat
maga után.
A lengyel romantikus irodalom kutatója, Maria Janion tanulmánya olyan kérdéseket
tesz fel, melyek egy konkrét Dosztojevszkij hős, Az ördögök fő alakja, Sztavrogin figuráját
érintik. Lehet-e tragikus hős egy immoralista? Lehet-e tragikus hős bűntudat nélkül?
Janion szerint Verhovenszkij és Sztavrogin jelleme egyaránt magában hordozza a tragikum és a komikum jellemzőit. Értelmezésében azt a kettősséget fejtegeti, amely Dosztojevszkij regényei kutatása során már többször magára vonta az értelmezők figyelmét. Az
Oroszországban mindig is ható gnosztikus dualizmus révén Sztavrogin felveszi démoni álarcát, amely az immoralizmus formáját ölti. Természetesen ezek már nem azok a romantikus maszkok, amelyek még Gogolnál a komikum, tragikum és néha a démoni erő ábrá-

102

tiszatáj

zolására szolgáltak, mint ahogy azt Jurij Tinyanov tanulmányában olvashattuk3. Ez az álarc a hideg őrület álarca. Az álarc használata itt elsősorban a tudatosság kihangsúlyozását
szolgálja, azt a tudatosságot, mellyel Dosztojevszkij hőse megtestesíti a nietzschei értelemben vett nihilizmust és az Emberisten eszméjét. Janion tehát a Dosztojevszkijnél
megjelent tragikum új, modern minőségére összpontosít. Sztavrogin új tragikuma Isten
elleni lázadásában és Isten attribútumainak kisajátításában valósul meg. Szembesülve
a gonosszal és a szabadsággal, összeroppan ennek terhe alatt.
A feltett kérdésekre megkapjuk a választ: lehet tragikus hős az immoralista, de nem
a hagyományos tragikum értelmében, hanem a Dosztojevszkij által alkotott új világban.
Janion tanulmánya egységes képbe ötvözi a hős anakronisztikus, egymásnak ellentmondó
sajátosságait, felmutatva ezzel Sztavrogin összetett regényalakját.
Janion tanulmánya polemizál Ryszard Przybylsky Sztavrogin című esszéjével. Przybylsky Sztavroginját olvasva hamar rájövünk, hogy tanulmánya nem mentes a nemzeti viszonyok kiváltotta ellenszenvtől sem. „Sztavrogin se hideg, se meleg. Langyos. Sztavrogin – ismétlem – egyáltalán nem titokzatos. Szimpla, kissé életunt, serdülő kontesztátor, aki ugyanakkor alkalmas arra, hogy példájával szemléltesse az orosz szellemi élet
tipikus helyzeteit. A regény egyik legfőbb témája a deperszonalizáció, e folyamatot az
fejezi ki, hogy az emberek féreggé változnak”. Az idézet egyértelműen érzékelteti azt
a szemléletmódot, melynek képviseletében a szerző csakis elfogult lehet – negatív értelemben – hősével szemben. Pzybylski Sztavrogin alakjának deperszonalizációját a proszkinézisen, a cári mítosz hatalmán és a Don Juan mitologémán keresztül vezeti le. Mindezek
ellenére, még ha feltételesen igazat is adnánk néhány kitételének, azzal nem érthetünk
egyet, hogy nem veszi figyelembe Dosztojevszkij poétikájának alapvető jellemzőit, gondolok itt a bahtyini polifóniára. Przybylsky gyakran egyesíti Az ördögök hőseinek eszméit
a szerzői világnézettel, semlegesítve azt a feltevést, mely szerint Dosztojevszkij hősei önmagukat formálják: „Dosztojevszkij hőse nem objektív alak, hanem teljes érvényű szó –
tiszta szólam.”4
Viszont egy ilyen tiszta szólamot interpretál a kötet címadó esszéje, Az Antikrisztus
halála. Przybylski párhuzamos vizsgálata a Krisztus-szabadság és a Kirillov-szabadság között nagyon is érdekes feltételezésekhez vezet. Gondolatmenetét a szabadság két típusának elemzésével kezdi. A természetes szabadság az, amelyet az élet és halál, illetve a jó és
rossz közötti választás lehetősége határoz meg. Ettől eltér a keresztény szabadság, amely
a választás jogát az igazságért cserébe átadja Istennek. Ebből a kettősségből kiindulva tér
ki Przybylski Kirillov jellegzetességeire. Kirillov lázadása és bűnössége elsősorban abban
testesül meg, hogy nem Istennek adja a szabadságát, hanem az embereknek, a rendszernek, az eszmének. Ezzel megszűnik Isten tulajdona lenni, és a szervezet eszközévé válva
eltűnik a föld színéről. Azok az elvek, melyek szerint az öngyilkosság által istenül az ember, és hogy az Istenné válás célja az, hogy büntetlenül élhet akaratával, illetve maga az
Emberisten eszméje, Antikrisztussá változtatja Kirillovot. Krisztus eljövetele és feltámadása így paródiává válik azáltal, hogy Kirillov modern Antikrisztusi volta nem Krisztus ká-

3
4

Jurij Tinyanov: Dosztojevszkij és Gogol (a paródia elméletéhez) In.: Az irodalmi tény, Gondolat,
Budapest, 1981. 40–72o.
Mihail Bahtyin: Dosztojevszkij poétikájának problémái, Osiris, Budapest, 2001. 700.

2005. július

103

romlásában, hanem a hit meggyalázásában testesül meg. Kirillov hisz a hitetlenségben, és
egyben hisz az önkényben.
Visszatérve Miłosz meghatározásához, mely szerint az objektív ábrázolás az ábrázoló
személy függvénye, mindez Dosztojevszkij és a lengyelek esetében a nemzeti ellentétek
látens jelenlétében nyilvánul meg. A kötet esszéi tükrözik ezt a máig is élő problémát. Viszont a kötetben szereplő lengyel esszék, a helyenként monologikus Dosztojevszkij-kép
ellenére, számos új megközelítést tartalmaznak, melyek értékes adalékul szolgálnak
Dosztojevszkij poétikájának modern megközelítéséhez.
(Az Antikrisztus halála. Lengyel esszék Dosztojevszkijről. Válogatta és az előszót
írta: Pálfalvi Lajos. Fordította: Körner Gábor és Pálfalvi Lajos.)

Szûcs Ferenc

„…mind ide tér
a Vaksi Mamához, ki küldte világgá”
TŰNŐDÉSEK NAGY SZERETŐKRŐL, A KARDCSÓKOLÓKRÓL

104

tiszatáj

Szekér Endre 70. születésnapján
Tanítványaként, eszmélésemet, majd gondolkodásomat ma is meghatározó
személyiségként köszöntöm – tudom, igen sok tisztelője nevében is – a 2005. július 3-án hetven esztendős Szekér Endre tanár urat. Nem először írok (szólok)
műveiről, tanári, tudósi egyéniségéről, és nagyon várom újabb írásait, hogy
méltathassam azokat is.
Irodalomtörténész, kritikus, harminchat éve (1969 óta!) a Forrás szerkesztője.
A találó angol kifejezéssel szólva, valódi „man of letters” ő, aki mégis, vagy éppen
ezért, igazi tanár. Könyveivel is tanít, mintát ad a témák magabiztos ismeretére,
a szakma klasszikus módszereinek avatott használatára. – Kötetei közül, ha néhányat említek is, már a tájékozódásának nagyon széles skáláját villantom föl: Hagyomány és újítás mai költői nyelvünkben (1989); Erős várunk a vers (1991),
utóbb pedig a bécsi és egyben kecskeméti kiadású könyve, A stílus-az író című
(2003). Kiemelem azonban azokat az alkotásait, melyekkel az irodalomtudomány jelen viszonyai között talán a legnehezebb, ezért ritka, sokszor megkérdőjelezett, mégis nélkülözhetetlen műfajt ápol, ugyanis kismonográfiát is ír. Rendkívül fontos munkái ezek. Az egyikben a szeretett professzora, Benedek Marcell
életművét mutatja be (1995), a másikban pedig a kortárs és barát, a szerkesztőtárs, a költő, Buda Ferenc alkotói világát elemzi briliánsan (1996). – A műfaj,
melyben klasszikus mestereit követve, a legotthonosabban mozog, az minden bizonnyal az esszé. A ma „konzervatív lázadásnak” tetsző megújítása – ahogyan ő
teszi – sokakat vezethet vissza a könyvhöz, az olvasás szeretetéhez.
Tanítványok ezrei számára feledhetetlen Szekér tanár úr magyar óráinak pátosza, ami a szakmai pályámat, talán az életutamat is kijelölte.
Közös szerelmünk Ady Endre életműve. Az ő versére, a Vén diák üdvözlete
szavaira utalva írja gyakran kedves dedikációiban: „összeöregedtünk”. – Kívánom Szekér Endrének, hogy Isten éltesse őt! Ne hozzám, „vén diákjához”, hanem
a mindenkori ifjúsághoz fiatalodjék újra és újra. Tanítson és írjon sokat a jövőben is. Minden korosztály épülésére, nemzetünk gazdagodására.

Papp István Géza

Május 31-én Tiszatáj-est volt a párizsi Magyar Intézetben. Az Institut Hongrois de Paris
előadótermében Tverdota György irodalomtörténész mutatta be „az egyik legolvasottabb,
a nemzeti és egyetemes értékeket egyszerre hordozó”, közel hat évtizede megjelenő folyóiratot. A lap múltjáról, jelenéről és terveiről Olasz Sándor főszerkesztő beszélt. A Tiszatáj
szerzői közül Darvasi László olvasott föl.
*
Orosz László nyolcvan éves. Július 13-án tölti be nyolcvanadik születésnapját Orosz
László irodalomtörténész, Katona József és Berzsenyi Dániel életművének kutatója. Hoszszú ideig Kecskeméten tanított. 1991-től a szegedi egyetem címzetes egyetemi docense,
1992-től az irodalomtudomány kandidátusa. A Kecskeméten élő Orosz László ma is dolgozik, legújabb Katona József-tanulmánya a júniusi Forrásban jelent meg. Isten éltesse!

*

A Tiszatáj Könyvek sorozatban könyvhétre adtuk ki Nemes
Nagy Ágnes Az öt fenyő című regényét. A szöveget gondozta
és az utószót írta: Balogh Tamás. A Lengyel Balázs ajánlásával készült kötethez Kass János készített illusztrációt.

Augusztusi számunk tartalmából
TANDORI DEZSŐ, LÁSZLÓFFY CSABA, SIMAI MIHÁLY versei
DARVASI LÁSZLÓ regénye
TÚRI TÍMEA, DOBÓ CSABA novellái
MURÁDIN JENŐ tanulmánya Buday Györgyről
HOLLÓSI ZSOLT beszélgetése Lengyel András irodalomtörténésszel

Ara: 350 Ft
Előfizetőknek: 300 Ft

9" 7 7 0 1 3 3 1 1 6 0 0 8

0 0 507

