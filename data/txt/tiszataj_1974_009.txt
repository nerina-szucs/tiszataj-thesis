tiszatáj
1974. SZEPT. * 28. ÉVF. ^

Németh
László
olvasónaplójából; Keresztury Dezső,
Pilinszky János versei;
Bálint Tibor és Galgóczi Erzsébet
prózája;
Népművészet és közművelődés
című

tiszatáj

I R O D A L M I ÉS K U L T U R Á L I S

Megjelenik

FOLYÓIRAT

havonként

Főszerkesztő: ILIA

MIHÁLY

Főszerkesztő-helyettes: A N N U S

JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25 916.
74-3364 — Szegedi Nyomda

Tartalom
X X V I I I . É V F O L Y A M , 9. S Z Á M
1974.

SZEPTEMBER

NÉMETH LÁSZLÓ: Olvasónapló (Somogyi Tóth Sándor:
Próféta voltál szívem; Füsi József: Tengeri szél;Pei:
Szabálytalan nyelvtörténet; Reneszánsz Olaszország;
Dürrenmattról)

3

KERESZTURY DEZSŐ versei: Derülő éj, Vitában magammal, Elégedetlenség
17
PILINSZKY JÁNOS versei: Sellők, A széken és az
ágyon. Egy fénykép hátlapjára, Valaki, Pedig, Levél 20
CSORBA GYŐZŐ versei: Majd fölmutatható, Kell, Maga
se tudja
21
TANDORI DEZSÓ: Egy vers születése (vers)

23

BÁLINT TIBOR: Zsebtükör

25

BAKA ISTVÁN versei: Bolgárok, Miért hallgatsz, tavaszi erdő

28

SZÖLLÖSI ZOLTÁN versei: Szemben, Őszi part, Földem

29

GALGÓCZI ERZSÉBET: Külföldi diák (elbeszélés)

31

Népművészet

és

közművelődés

KÓSA LÁSZLÓ: A népi kultúra új hulláma

38

VARGYAS LAJOS: A népdal helye közművelődésünkben

46

SZALAY KÁROLY: őrzők és tékozlók

52

Budai Ilona kérdez, válaszol: Andrásfalvy Bertalan, Martin György és Kiss Ferenc
57
MAROSI JÜLIA: A népdaléneklésről

69

DÖMÖTÖR JÁNOS: Plohn József néprajzi és helytörténeti fotói

72

KATONA IMRE: A társadalom nemek és korcsoportok szerinti tagolódásának maradványai
a folklórban

73

PÉTER LÁSZLÓ: Beszélgetés Bálint Sándorral ...

77
1

KRITIKA
DEMÉNY JÁNOS: Seprődi János Válogatott zenei írásai
és népzenei gyűjtése
NEGYEDI LÁSZLÓ: Martin György: A magyar nép
táncai
K. L.: Krupa András: Hiedelmek, varázslatok, boszorkányok
K. I.: A népmese igazsága (Nagy Olga: Hősök, csalókák,
ördögök)
MÉSZÁROS GYÖRGY: Vekerdi József: A cigány népmese
P. L.: Magyar népi írások
ÓDOR LÁSZLÓ: Requiem és útravaló (Kósa László—
Szemerkényi Ágnes: Apáról fiúra)
JUHÁSZ ANTAL: Mezőberény története
TÜSKÉS TIBOR: Bertha Bulcsu: Balatoni évtizedek ...
TASI JÓZSEF: Iróország felfedezése

91
93
94
95
97
99
101
102
105
108

MŰVÉSZET
Színház
ANNUS JÓZSEF: A nagyszerű halál (Száraz György
drámája Gyulán)
109
Képzőművészet
LACZÓ KATALIN: László Emőke: Endre Béla

111

Szerkesztői asztal

112

ILLUSZTRÁCIÓ
Hézső Ferenc rajzai a 24., 30. és a 37. oldalon
Plohn József felvételei a 45., 68. és a 90. oldalon, vala- .
mint a Műmelléklet I—IV. lapján
Fénykép Bálint Sándorról a 87. oldalon (Moldován
Domokos felvétele)

NÉMETH

LÁSZLÓ

Olvasónapló
(1968—69)

SOMOGYI TÓTH SÁNDOR: PRÓFÉTA VOLTÁL SZIVEM
Somogyi Tóth Sándort a rádióból ismertem meg, egy rendkívül eleven
iskolakép jegyeztette meg velem a nevét. Később tudtam meg, hogy akit én a
magam titkos jelöltjének, jószemű és jó tollú pedagógusnak tartottam, közismert író; a lányomék nemrég egy darabját nézték meg s dicsérték, feleségem
egy regényét vásárolta meg. A regénybe, már csak feltűnő címe miatt is, bele
kellett az embernek nézni. Belelapozgatás közben két dolog lepett meg. Beszélgetésnek nevezett fejezetek élén a sokoldalú, szabad asszociációkat sorakoztató monológok s a könyv végén a példányszám: 35 000, nem is az első, a
második kiadásból. Mi ennek a sikernek a titka? Olvasóközönségünk sznob
hiedelme, hogy valami „modern" került a kezükbe? Vagy vannak a regénynek
mélyebb értékei, amelyekben az igazi olvasó is megtalálja a magáét? Így
olvastam el kétszer is a Próféta voltál-t; először felületesen, átfutva, aztán
alaposan.
A „Próféta voltál"-nak komoly magva van; a mostani negyven-negyvenöt
évesek, a volt Győrffy- és egyéb kollégisták tragikuma, akik annak idején
lelkesen, Kodály-dalokat énekelve, a diákgyűlések szónokaként vetették magukat a mozgalomba, aztán valami baj történt velük, a kiábrándult próféták
egy része meghízott, a másik, mint a regény hőse is, cinikussá vált, elrészegedett, s hogy teljes legyen a jelkép s a felbomlás, ebben az esetben elmegyógyintézetbe is került. Az ember a regényt olvasva Sarkadi Imrére gondol, nem
is az igaz, kedves, a tollát tisztán tartó Sarkadi Imrére, hanem az ő utolsó
munkáira: „a kor hősét", a cinikussá züllött, zseniálisan villózó bukott férfit,
aki kétségbeesett állapotában, alkoholistaként is a nők kedvence marad, s aki
Somogyi Tóth Sándor regényében már mint elmebeteg lép elénk, ő alkotta
meg. A prófétából újságíró lett, aki még ír egy-egy feltűnést keltő riportot,
de ifjúkori jövőcibálásából csak a napokra tördelt jelen maradt meg, a dicséretes igyekezet, hogy minden napját jó közérzettel ússza meg. Ez persze nem
sikerülhet sokáig s igazán, nemcsak mert a kiábrándulás nem töltheti ki a feledett igény helyét, hanem mert ott él mellette bukása mértéke, akivel együtt
indult, s aki az tudott maradni, amik akkor voltak, aki mint női karmester
tíz-egynéhány év múltán is a Kodály-dalokat énekelteti, s egy Psalmust vezénylő, lelkesedést szító dirigens segítségével most szabadítja ki magát az ifjúkori kötelékből, amelyet a különélés sem tudott egészen elszakítani. A sok
nőhöz szokott férfinak az elvérzése ezen a bukását mérő tiszta nőn, az igazin,
akit még mindig a tulajdonának hisz, s akinek a távolodása pokollá teszi a
megmaradt életét: a regény tartalma s a vádló s az embert megmérő múlt
jelképe egyben.
A regény igazi értéke: a sivár, olcsó hiúságokkal táplálkozó jelennek s az
eljátszott múltnak ez a kegyetlen szembesítése, mely túlmegy az egyéni sorson,
s egy nemzedék végzetévé nő, nemcsak azzal, hogy egy kivételes emberpéldány
3

pusztulását mutatja meg, hanem azzal is, hogy épp az ilyen fejedelmi s mondjuk ki: magyar emberpéldányok pusztulását kikerülhetetlenként is érezteti.
A kor hőse nemcsak a hős ellen vádbeszéd, a kor ellen is, amely hőseit így
pocsékolja el. Ez a mondanivaló: a mi; ezt önti le modern mártással a módszer, a stílus: a hogyan. A regény kerete: az elmegyógyintézetbe került újságíró, az elmebajába egyre jobban belekeveredő, nyugtatókra, sokkra szoruló
beteg beszélgetései az orvosával. A négy beszélgetés közé iktatódik be az utolsó
napok elbeszélése, az újságíróbáltól a vidéken próbáló feleség meglátogatásán
át az elmezavar kitöréséig. Míg a beszélgetésekben kizárólag a beteg beszél,
az orvos érveit, válaszait is csak az ő gyors kérdéseiből tudjuk meg, az elbeszélésben az ábrázolt alakok önállóbb életet élnek, szavaikon át jellemük is
kibontakozik; a belső monológ, a villózó képzettársítás ott folyik a felidézett
jelenetek közt is, s a regény hatása jórészt attól függ, hogy az olvasó eredetinek, izgalmasnak tartja-e a beszélő agynak ezt a szabad asszociációkban kibomló szőttesét. Engem egy kicsit Karácsony Benő Pjotruskájára emlékeztet,
ahol egy könyvön át dosztojevszkijül beszélnek; mint fiatal kritikust megkapott a könyv; ma aligha lennék úgy elragadtatva tőle.
De akármit vált ki bennünk ez az önleleplező csapongás, az kétségtelen,
hogy a szerzője nem közönséges tehétség. Egy kisregényben egy nagy regény
anyagát fogta, mellékalakjai, a nők főleg, kitűnőek, s hogy ez a kegyetlennek
látszó író. s ábrázoló milyen gyöngédségre képes: a kisfiú s apja autóútját, esti
beszélgetését kell újra elolvasni. Énnekem az is nagyon tetszett, amit a könyv
írójáról mondtak: vonzó, egyszerű, nem Sarkadi-szabású ember, aki a „kor
hősét" nem önmagából vezette le, s a nőalakjait is inkább egy írói algebra,
mint személyes tapasztalat alapján tapossa, vetkezteti.
FÜSI JÓZSEF: TENGERI SZÉL
Amikor Füsi Józseffel utolszor találkoztam, számon kérte, elolvastam-e
akkoriban megjelent olaszországi útirajzát. Én azt sem tudtam pontosan, hogy
megkaptam-e, s kétlaki életemre hivatkoztam. A magyar postán nemigen
szokott semmi sem elveszni, mondtá ő szelíd, mosolygós szemrehányással, de
ha tudnám, hogy elolvasod, újra megküldeném. Alkotóházi találkozásaink
során régebben is elolvastatott egyet-mást velem, egy téeszregényfélét, hogy
elítélem-e érte, a Petőfi diákkoráról szóló Aszódi fiút, hogy megdicsérem-e.
De ahogy most a Tengeri szél elolvasását számon kérte, azon érzett, hogy ez
az ő eddigi főműve, amelyet néhány műértő barát elismert, s most rajtam is
szeretné behajtani, hogy hű barátnál, a literátorok közt ritka, műveltséget
szerényen viselő emberséges embernél többnek tekintsem. —r Beszélgetésünk
hátralevő részében, a Városmajort néhányszor föl-le járva, akkoriban kiállt
tüdőgyulladásomról beszéltünk, mellesleg említette, hogy neki is volt a szívével valami baja, néhány hét múlva azonban ő halt meg, váratlanul, az asztalra
borulva, anélkül, hogy az olvasói elismerésemet behajthatta volna . . .
Most, hét év múltán, pesti könyveim rendezve, a duplasoros polcról a
Tengeri szél is előkerült, épp akkor, amikor hörgőtágulásom ürügyén egy olaszországi búcsúútra én is rábeszéltem magam. Ez nekem is búcsúút lesz, a tizedik,
amit Olaszországba teszek, s minthogy úgyis nyugdíjas módra, értágításszerűen
olvasok, mért ne készítsem elő magam néhány, Itáliával kapcsolatos könyvvel
erre az összefoglaló ismétlésre. Elsőnek Füsi könyvét olvastam el, s amit az
élőnek nem nyújthattam át, magam is élőhalott, átnyújtom íme, a halottnak . ..
TJtirajzokat útrakészülő okulásból szokott elolvasni: hogy mit nézzen meg,
mit fedezzen fel magának. Ez a könyv inkább arra emlékeztet, hogyan nem
tudnék én sose utazni. Pedig én is szeretem Itáliát, a tagolt tájat, ahol minden
völgynek külön történelme van, s embereit is, akik mint egy elsüllyedt kultúra
leletei, régi kardinálisok, diplomaták arcélét, mozdulatait őrzik egy-egy mú4

zeumőrben, pincérben. De Füsiben ehhez a vonzódáshoz még sok más tulajdonság járult, ami ezt a sajátságos utazást 1958 januárja és áprilisa közt'lehetővé tette. Ö nemcsak szerette az olaszokat, de ahogy egy helyütt odaveti,
szerelmes volt ebbe a népbe, s ez a szerelem nemcsak élete történetét szabta
meg, de itthoni mozgásán, bölcseletén is észrevehető volt. Hogyan asszimilálódott a Pápa vidéki mozdonyvezető fia, vonzódásával ennyire olasszá? A legolaszabb magyar volt, akit én ismertem, hitelesebb, mint mások, akiket hasonló
vonzalom tett angollá, franciává. A pápai kollégiumból olasz szakra iratkozott,
az Eötvös-kollégium olasz tanára szerzett neki egyéves olasz ösztöndíjat, amelyet Rómában koplalt és habzsolt végig, tizenkét éven át olasztanár volt, az
Olasz gimnázium igazgatója, azóta is olaszfordító, Benvenuto Cellinit ő ültette
nemcsak nyelvileg, de temperamentumban is hű s méltó magyarba. De az olasz
irodalomnál jobban vonzotta őt az olasz élet, nem a filológus éberségével, a
kedélyével asszimilálta az olaszságot, s a halála előtt még megadatott neki,
hogy egy háromhónapos utazásban életének ezt a nagy szerelmét száz kis epizódban, prózai versben megénekelje, s közben önmaga képét is ránk hagyja.
Az utazás indoka, amit hivatalosan is méltányoltak, hogy egy Garibaldiéletrajzhoz a Garibaldi-legenda kegyhelyeit kell sorra járnia; a „valuta", amely
az aránylag hosszú utat lehetővé tette, egy baráti meghívás: Ravenna közelében élt egy műszerész, aki néhány évet Budapesten dolgozott, a Csepel Gyárban, s őt mint a VIT-ekről híres olasz barátot kereste fel. Ez a Pietro s családja, s akik közt a híre elterjedt, mint valami nevezetességet- fogadta á professzorát, s ez a minden ízében, szokásában bemutatott család lett a nyílás,
amelyen ez a másféle utazó az olasz népbe befúrta magát. Ahol mi múzeumokban s szállodákban szerzünk tapasztalatot, ő a maga vakondok járatain kóstolta
végig a népet, akkor is, amikor a Garibaldi-életrajz Romagnából, ahol a hős
49-ben bujdosott s a feleségét vesztette el, tovább vitte a szicíliai Marsalába,
ahol az ezerrel partra szállt, majd a Szardíniától északra fekvő kis szigetre,
Caprerába, ahol utolsó éveit élte, gazdálkodta le. Ahhoz, hogy ezt a járatot
tarthassa, a nyelvtudóson kívül más is kellett, emberség, barátkozó kedv, a
kellő hang eltalálása (amivel Visegrádon, Szigligeten az én jéghegyeimet is
feloldotta), igazi szívélyesség és humor, s ahhoz, hogy a sok emberi érintkezéséből ilyen könyv kerekedjék, egy szokás, amellyel engem, amikor fölfedeztem, meg is rémített kissé: a napról napra vezetett napló; — a Tengeri szél
úgy keletkezett, hogy a sok éven át vezetett naplójának ezt a legfontosabb
szakát könyvvé simította, szerkesztette.' Arra, hogy ez az irigylésre méltó
szívélyesség hogy tette könyvét gazdagabbá, jó példa a szardíniai tanító, akivel Trieszt és Velence közt ismerkedett össze, s minthogy valami meghívásféle
is elhangzott, Caprerából jövet a kis hegyi faluban meglátogatta; ezen át megkapja Szardíniát, ennek ősibb társadalomrajzát, lefordítja egyik versét, s megérteti velünk Grazia Deleddát, akinek a Nobel-díján annak idején kicsit csodálkoztunk, a gátlásos hajlamú tanítóból is kiszedi vallomását, s programot is
ad a szociográfusnak példájával, irodalmár hajlamaival. Így adják át kézről
kézre régi vagy új alkalmi ismerősök, az olasz gimnázium volt tanulói. Egyegy hét néha kimarad, összehúzódik a pénz, szállás nélkül maradt vándor —
egyetlen bosszúja, hogy a húzódásokat is megörökíti humorosan naplójában.
Füsi tudja, hogy a professore ungheresenek ez szegénylegényi kóborlása
— nem is Itáliában, hanem az olasz népben —, az utazásnak egy kivételes faja,
amilyenről az olyanféle emlékmű Itália-járók, mint mi is leszünk, nem is
álmodhatunk. Ez azonban legfellebb a bátorságán látszik, amely a vatikáni
múzeumbeli látogatásáról beszámol. Mint fiatal ösztöndíjas ő is ámuldozott a
sixtusi kápolnában, de most nem átallja bevallani, hogy a humoros érdeklődés inkább az ott tartózkodó turistáknak szól, akik hanyatt fekve gukkerozzák
a mennyezetet — s hogy az egész múzeum, tán az Eötvös-kollégiumba is bemásolt Athéni iskolát kivéve, más természetű felfedezései után inkább untatta,
nyomasztotta. Amit ő keresett, az nem a történeti emlékek benne vert vissz5

hangja, hanem az olasz élet enciklopédiája; ez az oka, hogy a római fórumon
az orv könyvárus üzletét hozza el emlékül, s az interjúnál — amelyet Moráviával készített — azért fontosabb a csütörtöki televízióbeli vetélkedők leírása,
melyeken mint Garibaldi-szakértő maga is részt próbált venni. Ezt az enciklopédiát az én barátkozástól elvadított természetem sem követni, sem gyarapítani nem fogja — olyasmit föladok magamnak, hogy Ferrarában a Pó-delta
etruszk vázáit megnézzem, vagy Pirandello elbeszéléseit (amelyekből Füsi egy
néptanító moralista írót húzott ki) elolvassam, de a romagnai háziasszonyok
salátáiról nem szerez emléket a szájpadlásom. Füsi József azonban így is
velem lesz az úton, mint egy párhuzamos láthatatlan utas, aki ezer szálon,
élményekre bontva, a mélyében jár annak, amit én csak mint kábító, délies
nyüzsgést, boldog idegenséget engedek északi agyamra.
PEI: SZABÁLYTALAN NYELVTÖRTÉNET
Vendégeim figyelmeztettek, hogy Szabálytalan nyelvtörténet címen magyar fordításban is megjelent egy világhíres könyv, amely engem, mint megrögzött, sok tekintetben reménytelen nyelvtanulót most, hogy olvasmányaimban régi szenvedélyeimen is seregszemlét tartok, bizonyára érdekelni fog. Azt
már a könyv „füléből" is megállapíthattam, hogy ami a címben felfigyelhető,
a „szabálytalan" szó a fordító vagy kiadó csalétke: az angol cím: Story of
language, nem ígér semmiféle „szabálytalanságot", sőt mint a könyv átlapozása
után kiderül, azt sem adja meg, amit ígér: az öt rész közül az elsőnek a címe
ugyan a Nyelv története, de ebben is csak egy fejezet van, amely a nyelvek
eredetéről szóló elméleteket tárgyalja elég fölényesen, s egy másik, amely a
nyelv evolúciójáról szól; a többi olyan kérdésekkel foglalkozik, hogy mi vehető
ki a hely- és családnevekből, s hogy s hol képződtek a ma ismert írások. De
hogy is lehetne olyan nyelvtörténetet adni, amely nem egy nyelv vagy egy
nyelvcsalád története, hanem a nyelvé, mint közlésrendszeré általában.
A könyvet egy Mario Pei nevű amerikai nyelvész írta, akit neve s kedvenc
példái alapján olasz származásúnak képzelünk, s a jórészt angolul tudó honfitársait iparkodott ebben a négyszáz oldalas könyvben a nyelvek és nyelvészet
problémái közt tájékoztatni. Az ilyen olvasó számára a legtanulságosabb A világ
nyelvei rész lehetett, amely az indoeurópai nyelvek családból kiindulva, a
legközelebb álló semita-hemita, urál-altaji nyelvcsaládokon, majd a legnépesebb kínain át, ha nem is a föld valamennyi nyelvéről, de a legfontosabbakról
ad némi áttekintést. Ez épp oly jó szolgálatot tehet a maga helyén, mint a mi
ifjúságunkban Schmidt Ferenc kitűnő „A nyelv s a nyelvek" című könyve.
Más fejezetekből az olyan szavak körülbelüli értelmét tanulhatja meg, mint
szemantika vagy fonológia. A leginkább azonban nyelvi természetű érdekességek fogják lekötni, amelyeket a szerző a különböző fejezetcímek alá évek során
összegyűjtött. Én magam, aki az indogermán esetek számát, sőt a névelőt a szó
végére tevő nyelvek furcsaságát is évtizedes távolságba eső nyelvtani tanulmányok során ismertem meg, elsősorban ezekért a kuriózumokért olvasom
végig: nemrég egy jugoszláviai szerződést írtam alá, az Iszony sipetár fordítására, itt megtudom, hogy sipetárnak albánok nevezik magukat, s hogy albánok Olaszországban is élnek. Azt sem fogom elfelejteni, hogy az angol canter
szó a Canterbury helynév megcsonkításaként jött létre, célzással az oda tartó
zarándokok, az álszenteskedő jelölésére. Olyan gondolatot azonban, mely nyelvi
emlékeimet erjedésbe hozta volna, alig találtam ebben a közismert dolgokat
néha meglepő példákkal szemléltető könyvben.
Ha gondolkozom: mi lepett mégis meg, hát egy-két negatívum, a legjobban talán az, amit mindjárt az első fejezetben, a nem nyelvi közlés módszerekről szólóban olvastam. A szerző s vele a tudomány nem tudja, hogy a sziklákon
6

végzett piktografikus rajzok a nyelvnél előbb vagy utóbb keletkeztek-e. „Vajon
a cro-magnónik s a még náluk is primitívebb emberek, akik igen figyelemreméltó rajzművészetet fejlesztettek ki, s annak révén közléseket s jegyzéseket
hagytak hátra, tudtak-e már beszélni?" Hát erre nem is gondoltam soha, hogy
nem tudtak volna. A nyelvet sokkal ősibb találmánynak tartottam, hogy a
felső paleolit e vívmányai mellé mertem volna állítani. De hát a hang nem
hagy vissza kőtömböket, amelyeken tűnődni lehetne, hogy emberkéz, embergége nyoma van-e rajtuk, s ha a beszédnek volt is nyoma a csiszolatlan és
csiszolt kőkorszakban, az nyomtalan eltűnt a levegő hullámtengerében. Az a
gondolat azonban, hogy a nyelv is egyike az újabb vívmányoknak, s a paleolit
végén vagy épp a neolit kezdetén lefolyó gazdasági, társadalmi forradalmakkal kell kapcsolatba hozni: olyan lehetőség, amely valódi görgeteget, lavinát
indít el megállapodottnak hitt fogalmaink közt. Mert bár nincs olyan — népnek nevezhető — elmaradt s elszigetelt embercsoport, amelynek nyelve nem
volna, azt, hogy az ember beszél, tekinthetjük olyan, a biológikumban gyökerező életjelenségnek, mint a kutya ugatását vagy a rigó fütyülését. Az, hogy
egy élőlény a dolgok ábrázolására hangcsoportokat alkalmazzon, a maga s a
természet mozgásait, változásait szavakkal jelölje, sokkal bonyolultabb vívmány, semhogy az előember indulati hangadásaiból lehetne, más tényezők
közbejátszása nélkül, levezetni. Magasabb rendű s bonyolultabb vívmány eszköz készítésénél is. Azt, hogy az embernek nevezhető hordák eltanulás nélkül,
magukról is rájöttek, hogy a letépett faágakat (egyesek szerint ezek előzték
meg a kőeszközöket) fegyverként vagy akár szerszámként használják, könnyű
elképzelni. Ahhoz azonban, hogy a legelemibb nyelvtan megszülessék, a lélektani, társadalmi feltételek sokkal komplikáltabb összejátszását kell feltételeznünk. S az a feltevés, hogy az eszközkészítés százezer évekkel előzte meg a
nyelvteremtést, nagyon is megfelel a két vívmány közti minőségkülönbségnek.
Vannak nyelvészek, akik a nyelvek egy tőről való eredését próbálják bizonyítani (apámat is egy ilyen nyelvész könyve ejtette meg Szibériában); de ha azt
a mai nyelvekről nem is lehet bebizonyítani, a Nyelvekről szóló fiatalkori írásomat, a Pei áttekintésében felsorolt nyelvek grammatikája nagy részén végigmenve én is azzal zártam, hogy ha az ember elég sok nyelvet ismer meg, nem
csak az indogermán nyelvekről lesz ez a benyomása, hogy azok egymás tájnyelvei — hanem a világ minden nyelvéről, hogy azok egy nyelv változatai —;
a paradoxon élét véve, hogy a nyelv voltaképp egy vívmány, akármilyen nagy
a különbség az indián s a többi nyelv módszere közt, még azok is ugyanazokat
a szóteremtésben megnyílt lehetőségeket aknázzák ki, ha a nyelvtani formáknak nem is azzal az ismétlődésével, amelyeken már nem is lepődünk meg,
hogy az angolban éppúgy van főnév és ige, mint a japánban, bantuban, eszkimóban. Az, hogy a nyelv aránylag új találmány, amely nem sokkal esik az
összetettebb társadalmak, a mezőgazdaság, állattenyésztés föltalálása elé: egyfajta piktográfia, mely kövek helyett a levegőbe és az agyba írta hangképeit:
nem csak a nyelv keletkezését, de az emberiség igaz hajnalát is színesebbé,
érthetőbbé teszi.
Az emberi nemben megvan a hajlam, hogy minden új, nagy jelentőségű
vívmányában kitobzódj a magát, túlzásba vigye. így tobzódott az emberiség az
utolsó ötezer évben, amióta a predinasztikus protoliterális egyiptomi s mezopotámiai kultúrák a maguk mitológiai istenrendjüket kidolgozták, a vallásosságban; ilyen tobzódásba világítanak vissza a nyelvtörténet következtetései
szerint a népek nyelvei is. Minél messzebb megyünk vissza az indogermán
népek jól kinyomozott családfáján, annál gazdagabb nyelvtanhoz érünk, az
indogermán ősnyelvben mindazok az esetek megvoltak, amelyekből egy még
a legősibb szlávban is kiesett, s minden latin és görög tanuló tudja, hogy a mai
nyugati utódok nyelvtanban mennyivel szegényebb nyelvet beszélnek, mint
ókori leszármazottai. De még feltűnőbb ez a fényűzés a primitív népek nyelvében. Erre Pei is hoz fel példát: Vannak olyan eszkimó nyelvjárások, ame7

lyekben az úgynevezett főnévnek több mint ezer alakja lehet, s ezen alakok
mindegyikének megvan a maga pontos jelentése. Egy guatemalai indián nyelvben bármely igéből több ezer különféle alakot lehet képezni különböző végződésekkel. Az a rendszerező kedv, amely a világ főnévi leltárát az indogermán
nyelvekben három nembe osztja, a bantu főneveket tizennyolc csoportba decimálja. De hogy az elmaradott s nyelvi fényűzés mennyire összeférnek,
példa rá a paraszti nyelv s az egykori magyarság gazdagabb beszéde. Akár
húsz, akár százezer éve találták fel a nyelvet: az ősi időkben, amelyekbe
visszalátunk, visszakövetkeztethetünk, az emberi szellemet jobban lekötő, eltöltő találmány volt, s a civilizációk, főként az írás vívmánya, ha a nyelvgondozást külön művészetté tette is, ezt a nyelvi dagályt tulajdonképp kötötte, fékezte.
A művelődés nemcsak ezt a nyelvi burjánzást fékezi, szorítja ízlés és
hasznosság korlátai közé, ugyanakkor konzerválja is őket. A latin, mihelyt a
birodalom szétesik, önálló tájnyelvekre szakad, az angol tájnyelvek viszont a
műveltség hatására közelebb kerülnek egymáshoz. Igen valószínű, hogy a
világ ápolatlan nyelvei dialektusokra szakadozó nyelvek; Pei jó példát hoz rá,
hogy egy polinéziai nyelv egy nemzedék alatt is mennyire elváltozott. Ez óvatossá tehet abban a kísérletünkben, hogy egy primitív nép nyelvét, mint kőkorszakban megrögződött eszközöket szokás, egy hajdankor nyelvi rögződéseként forgassuk. Azonban a szótár, sőt a nyelvtan alakulása nem föltétlenül
jelenti a vívmányfok süllyedését vagy emelkedését, amely egy nyelvet mint
találmányt minősít. S a nyelvészet szép feladata lehetne ebből a szempontból
tanulmányozni, osztályozni a civilizáción kívüli nyelveket: milyen igény, milyen fényűzés, kopás, takarékosság nyilatkozik meg bennük, s így rekonstruálni
azt, amit a könyvcímünk ígér: a nyelv mai alakjától egyre mélyebbre hatolva,
az ősibbek fele, a nyelv történetét. Itt azonban megint egy olyan meghökkentő
negatívummal zárja le Pei gondolatmenetünket, mint amilyennel elindított:
,,A világ nyelveinek többségét még alig tanulmányozták s nem osztályozták
őket. Jelenleg még fölöttébb keveset tudunk az amerikai indiánok, az afrikai
négerek, az ausztráliai és új-guineai bennszülöttek nyelvének struktúrájáról
és rokonsági viszonyairól. Ugyanez áll számos ázsiai nyelvre is, amelyeket sok
millió ember beszél."
RENESZÁNSZ OLASZORSZÁG
Amikor Judit lányom megtudta, hogy téli olaszországi utunkra én mint
olvasó is készülni akarok, áthozott egy koffernyi könyvet, Amerikában zsákmányolt könyvtára egy részét, amelyet, úgy hitte, használhatok. A természettudomány felé annak idején én tereltem őt — ezt nincs is oka megbánni —,
gyermekkori szenvedélye azonban tovább élt benne, mint felnőttkori hobbi —
kikapcsolódásaként a történelem a komolyabb krimije; azon, amit mint elméleti fizikus félretett — könyvben legalábbis — történeti, régészeti, művészettörténeti műveket vásárolt, angolokat vagy angol fordításban. A most kölcsönadott könyvek is mind történeti munkák voltak, monográfiák és kútfők, s legnagyobb részük az olasz reneszánszra vonatkozott.
Én az olasz reneszánszt korántsem kedveltem úgy, mint ő, aki régebben
is gyakran számolt be a Borgiákra vagy a Mediciekre vonatkozó olvasmányairól. A nagy itáliai múzeumokat tíz-egynéhány olaszországi utunkon persze többször is végigzarándokoltam, a reneszánsz festők — főleg a korábbiak —
az impresszionizmus mesterei mellett álltak emlékezetemnek a festészetet
jelentő dísztéren, de a reneszánsz, mint a világtörténet fejezete korántsem foglalkoztatott annyit, mint a nyugati civilizáció más korszakai: régen a középkor, később az újkor, pontosabban a természettudományok korának elkeresztelt három évszázad. Olasz írókról, tudósokról pedig Dante és Galilei közt csak
8

Ariostóról írtam: Kedves olaszországi útirajzom azonban nem Goethe volt, hanem Gregorovius, a Hohenstaufen-emlékek sorrájárója, a Róma középkori
történetírója; mostani búcsúutamon is két drámám helyszíne volt a gregoroviusi zarándokcél: a Szicíliai vecsernye Palermója, a szicíliai középkor, s az
elveszett s esetleg újraírandó Órjás és literátor (Nagy Theodorik és Boethius)Ravennája. De ha már itt voltak a népszerű amerikai kiadások, ezekre is rászántam néhány délutánom.
A reneszánsz felfedezése s kultusza, a történetírásban s a történeti regényben, drámában legalább, Jákob Burckhardt tanulmányával kezdődik (a reneszánsz civilizáció), mely szerény bevezető esszének készült, s a korszak képét
meghatározó történeti mű lett. A reneszánsz irodalom, úgy mondják, máig is
őt ismétli vagy vele vitázik. Elég a könyvet — ha angol fordításban is — újra.
átlapozni, hogy az ember rögtön lássa: mi vonzhatta úgy benne az irodalmi
színességén kívül a tizenkilencedik század olvasóit: Burckhardt az egyéniség
felszabadulása, kibontakoztatásaként mutatta be a reneszánszt, ahol még az.
állam is műalkotássá vált, az egyéniség műveként jelentkezett, s ez volt, ami
íelé a század második felének individualizmusa, az elnyomott egyéniség sóvárgása mint igazibb hazája felé tekinthetett. Az esszéíró Páter Walter, Ferdinánd
Conrad Meyer a regényben, Gobineau a történeti drámában — a Burckhardt
fölfedezte kontinensre költözködtek vissza. S tán épp az egyéniségnek ez az.
elszabadulása volt az, ami miatt az én protestánsabb, a pogányságot csak görög'
eredetiben kedvelő természetem, ha nem is lutheri felháborodással, de idegenül, majdnemhogy lenézően mozgott ebben a környezetben. Ami az olaszreneszánszban nagy volt, annak jó részét a középkor javára írtam. A középkor
teremtette meg az olasz céhállamocskákat, amelyeknek története a görög
városállamokénál is vonzóbb — hisz a feudalizmus gúzsai közt kellett megszületniük s szabadságukért harcolniuk. Firenze gazdasági nagysága az igazi
aranygyapjú, posztókereskedőinek, iparosainak a világot behálózó leleménye;
a kapitalizmus bölcsője szintén a középkor történetéhez tartozik (éppúgy mint
az új energiaforrások, a víz és a szél befogása); az olasz dómok fehérzöld dominókockái, a várak és kastélyok a reneszánsz világosságot s a középkor zordabb hajlamát egymás mellett vonultatták fel — s minden realizmusa dacára
a középkorhoz számítom Dantét, aki az akkori haladás ellenére talált vissza
anakronisztikus, a középkort visszasóvárgó ghibellin eszméihez, a keresztény
erkölcsi rendet tükröző túlvilág hierarchiájához, a Szent Tamás-i Summa összegezést és tetőt jelentő költői megismétlődéséhez. Még Villonra és Boccaceióra
is joggal formál igényt a középkorkutató, hisz a színesség, a mesekészség jóval
jellemzőbbek például a francia középkorra, mint Petrarcáék latinul denaturált,,
latinul vagy nemzeti nyelven író olasz humanizmusára.
John Addington Symondsnak nem tudom mi lett volna a véleménye erről
az igényről, de könyve, A zsarnokok kora (The age of the despots) megerősít
ebben a felfogásomban. Symonds Burckhardttal egyidőben kezdte meg a reneszánszról szóló művét, melynek A zsarnokok kora az első része, a politikai
viszonyok, a császárság és a pápai marok szorításából kiszabadult olasz államok politikai története a francia-spanyol hódításig. Előszavában már nyugtázza a rendkívüli nyereséget, amelyet a Kultur der Renaissance in Italien
eredményeinek az összevetése a magáéival jelentett számára, de az Age of the
despots, nem is annyira e tételeiben, mint a mögötte levő hangulatban különbözik Burckhardtnak a megfelelő fejezetitől; amit Burckhardt az individualizmus tavasza ünnepeként örökít meg, azt ő egy angol protestáns összehúzott
szembogaraival nézi: az egyéniség, a politikában legalább, szörnyeteg. A zsarnokokat mintegy itt fellépett kártékony fajt osztályozza: kik voltak, akik —
ezek vannak a legkevesebben, mint Ferrara és Urbino urai — ősi birtokokat,
alakítottak át zsarnoksággá, akiknél mint a veronai Della Scaláknál és a milánói Viscontiaknál a császártól kapott vicario cím lett egyeduralmuk alapja,
kik bitorolták, mint a Gonzagát, a városoktól honvédelmi célból kapott kapi9'.

tányi podestai rangot, vagy szállták meg, mint a Sforzák Milánót, az erő jogán,
kik kaptak, mint Borgia Romagnát, a pápai rokon ajándékaként hatalmat, s
kik emelkedtek, mint a firenzei Mediciek, bolognai Bentivoglik, gazdag polgárokból városuk uraivá. A skála széles — Közép-Olaszország aránylag kis
területe a zsarnokság teljes tanulmányozható szivárványa —, de közös bennük
a törvényesség elvágott mentőöve, s az abból eredő félelem, erőszak, mely a
későbbi nemzedékben, ahol a szerző személyes kiválósága elfajul, s a félelem
s terror megmarad, szörnyeteget hoz létre. Énnekem sajnos nincs érzékem a
politika szörnyei iránt, s néhány hét múlva aligha fogom tudni, melyik Visconti
volt az a mennydörgéstől is remegő nyámnyila, aki várába zárkózva másokkal
vívatta a háborút, s hajtatta végre kegyetlenségeit, melyik, aki ötezer kutya
jól tartását osztotta ki parasztjaira, s egy negyvennapos kínzás programját, az
ocsúdást szolgáló pihenőkkel s meglepő fordulatokkal kidolgozta, azt sem
fogom tudni, hogy egy Malatesta az, aki három feleségét kivégeztette, s két
lányát megerőszakolta, vagy hogy VI. Sándor pápa vagy IV. Sixtus volt-e,
aki bíborosok holttestével teríttette be a római utcákat éjjel, csakhogy a stallumokat újra eladhassák. Minél kisebb volt a zsarnok családja, s az állam
területe, annál gazdagabb a bűnlajstrom. (Ariosto és Tasso is olyan udvarokban éltek, ahol feleségek és mostohafiuk szövetkeztek a fejedelem ellen, s
hercegi fattyúk irtották egymást a vérpadon.) Hogy a zsarnokság nemcsak a
városköztársaságok belső szabadságát pusztította el, de fokról fokra a külsőt
is, a kis államok gyors beolvadásán kívül a két nagy köztársaság, Firenze és
Velence bizonyítja, amelyekben a legerősebb volt a republikánus szellem, a
ragaszkodás a régi alkotmányhoz. Firenzében a Mediciek tapintatosabb uralmát túlélve, Savonarola majd az 1527—30-as évek elpuhult gyávákból hősöket
csináló ostromában múlt ki, Velencében pedig a lagúnák mögé elsáncolt és
bebalzsamozott köztársaság új Bizáncként az idegen hódítással is dacolhatott.
Nem, nincs kétség, hogy a nagy fényességű reneszánsz politikai tekintetben a
hanyatlás két százada volt — a kérdés inkább az, hogy fért össze a szabad
városok rabbá válása és idegen uralom alá hanyatlása a reneszánsz művészet
emelkedésével. A zsarnok a művészekben találta meg a maga nemességét, a
hozzá hasonló, maguk csinálta, származásuk helyett tehetségükre támaszkodó
emberekben, akik, ha teret adott nekik, szemet hunytak bűneire, s hízelkedésekkel altatták lelkiismeretét? Vagy megvan a művészetnek a belső fejlődése,
mely a vívmányok továbbadásával, ha a légkör nem egészen pusztító, akkor is
fönntartja magát vagy épp delelőt ér el, amikor politikai feltételei megszűnnek,
ahogy a reneszánsz is akkor tetőzött, amikor Itália a francia, spanyol, német
hadak harctere lett? Az irodalomban mindenesetre vitatható ez az emelkedés.
A görög irodalom felfedezése (mert a latint a középkor is ismerte, ha nem is
állította szembe a keresztény hagyománnyal) valóban e korszak nagy, messzeható teljesítménye, de a főkönyv másik oldalán a magasba hágott nemzeti
irodalom több mint egy évszázados elnémulása áll. Az emelkedés a képzőművészet, ott is elsősorban a szobrászat s festészet emelkedése — hisz a katedrálisok javát e korszak örökölte, s felékesítésük maradt e festőkre, szobrászokra. Giotto Campanilején több nemzedék szobrásza dolgozott, Pisanótól
Ghibertiig. Fra Angelico s festőtársai is a régi szerzetesektől örökölték San
Marcót. Az sem véletlen, hogy a reneszánsz művészete épp Firenzében bontakozott ki, s Velencében, a másik köztársaságban tette további lépéseit, míg
a zsarnokságok inkább haszonélvezői voltak a vívmányoknak, alkalmazói a
mestereknek. A reneszánsz, mint másutt, itt is inkább utóhangja a középkornak, melyet a képzőművészet fölbugyogása von be élénk színeivel. Tulajdonképp még a rákosodását is a középkortól örökölte ez a hamisan ragyogó két
.század: II. Frigyes volt, aki szaracén martalócaival az idegen zsoldosokra támaszkodó egyeduralomra példát adott — ő eszelte ki a zsarnokok háborúit s
fényűzését tápláló modernebb adóprést, s a lombard városokba küldött Ezzelino ismertette meg az északiakkal a későbbi zsarnokok módszereit.
10

Van azonban a reneszánsszal kapcsolatos témák közt egy, amely ifjúságomtól vonzott: a firenzei kultúra kifejlődése. Ami a görögségnek Athén, az
volt a Nyugatnak Firenze: egy város cserepében, mint egy kultúrmorfológiai
növény úgy vetette szárát, bontotta levelét, virágát egy kicsiny, aránylag önálló művelődés, amelyben nemcsak a kultúrakeletkezés feltételei tanulmányozhatók, de a sorrend is, amelyben az emberi szellem teljesítményei (Athénban:
az építészet, szobrászat, dráma, filozófia, tudomány) művészetben, irodalomban, tudományban felváltják egymást. 1940-ben már azért redukáltam Firenzére szokásos olaszországi utunkat, hogy e kibontakozás lépéseit a vallambrosi
szerzetesszállásoktól a Medici nagy herceg kriptafödelet lecsapó uralmáig útirajzszerűen kövessem nyomon. S most e búcsúút tervei közt, Szicília s Ravenna
mellé megint ez a gondolat nyomta be a viszonylag jól ismert Firenzét. Judit
könyvei közt kettő is volt, amely egy ilyen gregoroviusi kiránduláshoz hiteles
történeti színeket szolgáltathatott: az egyik a könyves és könyvmásoló Vespasiano Életei, aki Mátyás király számára is szállított kódexeket, s aki Burckhardt
tanulmányához, annak saját tanúsága szerint, az inspirációt szolgáltatta: az ő
személyesen ismert reneszánsz embereiből párolódott ki a svájci tudós reneszánsz embere, anekdotáiból Burckhardt színes példatárának egy része. S Vespasiano könyve méltó joggal állítható Vasari jóval későbbi művészetrajzai
mellé, csak ez nem festőkről, szobrászokról szól, hanem olyan könyvszerető
emberekről, papokról, prelátusokról, gyűjtőkről, írókról, akiket a szerző személyesen ismert, vagy akik a tiszteletét, érdeklődését fölkeltették. S ha csak
részben szól is firenzeiekről, jellegzetesen firenzei alkotás, Medici Cosimo,
Lorenzo Magnifico kora szól belőle. A másik könyv, amelyre Judit különösen
büszke volt, Machiavelli Storia di Firenzéjének angol — Harper Torchbookkiadása. A firenzei hazafinak, akinek az életét a köztársaság 1512-es bukása s
a Mediciek visszatérése szakította félbe, s taszította száműzetésben a cselekvést
pótló írói sorsra, ez az utolsó műve, melyet már mint a Mediciek kegyelmébe
visszafogadott hivatalos történetíró írt meg, nemcsak hazája, de egész Itália
történetét követő politikai eseménytörténet, melyet az elbeszélés nyugvó pontjain időnként történetfilozófiai elmélkedései szakítanak meg. A humanizmus
iskolája kilúgozta a színeket belőle, amelyek Villani krónikáját Dante és
Boccaccio mellett a tizennegyedik század leggazdagabb alkotásává teszik, s tanulmányozása a cserkésző olvasó figyelmét a Firenze-témáról a különben is
kikerülhetetlen Machiavelli-témára viszi: hogy jut el a kétségbeesett hazafiság
szerzője a nevét ördögi szinonimájúvá tevő veszélyes politikai elméletekig.
Volt Burckhardt mellett, szerencsére, Judit könyvei közt egy más munka
is, Ferdinánd Schevill Mediaval and Renaisance Florence című könyve, amely
mintha csak az én igényeim számára íródott volna. Szerzője azok közé a sokoldalú enciklopédikus készültségű történészek közé tartozik, akiknek ha nem
is szándékában, de módszerében a mi Szekfűnk is példája lehet: mint gazdag
történész jó képet ad a firenzei posztókereskedelem, textilipar fejlődéséről, banküzleteiről, a kezdődő kapitalizmus fellendüléséről és válságáról, mint szociológus józan lényeglátással emeli ki az oligarchák vezette firenzei „demokráciát"
a mai fogalmi rávetítésekből, mint művészettörténész meggyőző szakmaisággal
magyarázza el, hogy készültek s mint vedlettek fakóvá Giotto freskói, s milyen
tanulmányok után, milyen statikával rakta Brunelleschi a St. Maria di Fiore
— a reneszánsz építészetben úttörő példává vált — kupoláját. Kár, hogy Judit
e Firenze-történetnek csak a második kötetét hozta meg Amerikából, s mint
a könyvtárosok kiderítették, az első, a középkori az 1937-es első kiadás óta
nem is jelent meg újra. Szerencsére ugyanabból a műből készült a Mediciek
címen egy második levonat is, amely nagy fejezetekben foglalja össze a város
történetét és kultúráját a Caesarnak tulajdonított alapítástól a középkoron át
a Mediciek fölnyomulásáig, s a kezemben levő második kötet is teli van visszamutató összefoglalásokkal,, úgyhogy ha még a magyar célokra készült Villani
11

kiadást is hozzáveszem, elég világos körvonalakban áll előttem a Firenze nevű
kultúrmorfológia-képződmény „növésterve".
Ennek a növénynek az igazi csírázása egybeesik a nyugati civilizáció tavaszával, azzal, aminek ezt a nevet adtam a saját használatomra készült Európa
történeti mitológiámban. Ezekben az 1000 körüli években, mint Magyarország,
Firenze is egy új szenttel írja be nevét a megpezsdült Európa történetébe.
Villaniban külön fejezet mondja el Gualbert János lovag történetét, ahogy
lovasok kíséretében Firenzébe ment s a San Miniato székesegyház közelében
testvére gyilkosára bukkant. A könyörgésére megbocsátotta neki, s a székesegyházba vezette, ahol csoda történt, a feszület az irgalmazó felé hajolt. Ez a
jel elég volt, hogy János lovag a világi életet otthagyja: szerzetessé lett a St.
Miniato egyházban, de mivel az apát simoniákusnak bizonyult, kivonult a
valambrosai hegyekbe, ott új szerzetesrendet alapított, melynek a neveltjei
egész Toscanára szétrajzottak, s szent életét befejezve VII. Gergely volt, aki
szentté avatta. Ennek az Albertói Szent Jánosnak történetében ott van az
egész 11. század: a vérbosszún erőt vevő irgalom, a simoniákus és szent életű
papok harca, a háttérben VII. Gergely és IV. Henrik párviadala, s ott van á
St. Miniato templom (a sötét századokba visszanyúló Baptisterio mellett),
Firenze első toscanai-román stílusban épült székesegyháza, mely most is áll a
Firenzét keletről határoló dombon, s ott van maga a város, a környék felésiető lovagjai, akik majd jó két századon át viszontagságos harcban fognak
állni a város s a környék uralmáért a polgárokkal. E két század közül az elsőben Firenze kevésbé látványos részt vett az olasz városállamok forradalmában
a feudalizmus ellen, mint a ligába tömörült, s Barbarossa Frigyest a pápa lábai
elé kényszerítő lombard városok, inkább a szomszéd Pisa előreugrott fejlődéséből következtetjük, hogy a kereskedelem, majd az ipar fellendülésével itt is
keletkeztek már a század elején kereskedő- s közművescéhek (az első, létüket
bizonyító okmány 1182-ből, illetőleg 1193-ból származik), a város vezető embereit a megnőtt városi önérzet római példára itt is konzuloknak kezdi nevezni,
1200-ban már podestájuk is van, ami azt jelenti, hogy a törzsalkotó pártok
féken tartására egy idegen, ebben az esetben milánói nemest hívnak meg a
hat konzul fölé a város parancsolójául. A tizenharmadik században azonban'itt
is elkeseredett harc áll a guelf polgár-város s a ghibellin nemesség közt. A gazdasági fejlődés a polgárságnak kedvez, a császári beavatkozás, II. Frigyés
uralma a nemességnek. Amikor II. Frigyes meghal, mint visszafojtott szénsav
bugyborékol fel Firenzében az első s egyben egyetlen igazi demokrácia: a
popula minuto uralma. Ezt azonban tizenöt év múltán egy új itáliai fordulat,
a ghibellin Siena s a Hohenstaufen fattyú, Manfred Monteparti győzelmévelelsöpri. A Hohenstaufen-uralmat pápai biztatásra kiirtó Anjou Károly Firenzét is megint guelffé teszi, de az új légkör az „apró nép" helyett most már
inkább a vezető kereskedő rétegnek kedvez, s a politikai harcokat az 1293-as
Rendeletek zárják le, amely politikailag szilárd alkotmány több mint kétszázötven éven át érvényben marad. Firenze a céhek állama lesz, a hatalmat az
5 nagyobb kereskedő- s a 9 közép és kisebb kézművescéh nevében az egymást
kéthavonként váltó 2 prior gyakorolja. A föllendült ipari városban a környékről begyűlő munkásnép ki van zárva a hatalomból. A valódi vezetés a számok
adta látszat ellenére az öt gazdag kereskedőcéh kezében van, a priorokat többnyire közülük választják, s ha az 1343-as gazdasági válság tekintélyüket meg
is rendíti, az új rend csak annyival lesz demokratikusabb, hogy a céhek számát
növelik. A ciompik, a gyapjúmunkások lázadása is csak három esztendőre
állítja meg a céhek hatalmát.
A gazdag firenzei polgár-oligarchia, mely a nemesség egy részét is magába
olvasztotta s a megmaradt nemesi fennhéjázást szigorú büntetésekkel törte le,
ügyességét nemcsak azokban az intrikákban bizonyította be, melyekkel uralmát e látszólag demokratikus államban fenntartotta, s ha elvesztette, visszacsikarta — ő volt az irányítója annak a gazdasági s szellemi fellendülésnek is,
12

amely a 13. század Firenzéjét mint Itália legtehetségesebb népét ugratja az
itáliai, sőt európai fejlődés élére. Firenzének nem volt tengere, hogy mint
hajós város fölözze le a Földközi-tengert keresztény tengerré tevő keresztes
hadjáratok igazi eredményét; természetes kikötője, Pisa csak a hatalom tetőpontján, a 15. században kerül a kezébe; az ipar munkájával teremti meg
exportáruját, s kereskedői társaságaiból, vállalkozói kedvéből — tengerét s
hajóit —; előbb a nyers francia posztót nemesíti meg fejlett textilművességével,
majd a finomabb angol és spanyol gyapjút dolgozza fel a piacokon uralkodó
versenyben győztes árucikké. Közben üzletei megkönnyítésére bevezeti a váltót, s a kor szilárd valutáját, a firenzei aranyforintot; tőkéje mozgatására,
gyarapítására banküzletekbe fog, s idézi, s küzdi le nagy nehezen az első kapitalista válságot. Mindazt, amit a 19. század országos méretekben próbál ki, a
13. század fordulóján egy százezer lakosú város már fölfedezte és kipróbálta.
S ugyanez a szellem volt az, amely Firenzét az olasz művészet középpontjává
tette. Schevillnek történelmi darabokhoz, illő részlete, ahol a jól ismert campaniléba, Giotto tornyába viszi föl olvasóit, s az 1330-ban épült kilátóról tekint
végig a városon. A dóm, a St. Maria di Fiore, a textilcéh alapítása; kupolája
nélkül, de ott állt már. 1330-ban a dominikánusok s ferencesek templomai: a
St. Maria Novella, s a St. Croce megvolt, meg a hajdani magtár, a St. Michele,
a régibb St. Miniatore, a Baptisterióról nem beszélve — az égre mutató ujjával
a főtéren a priorok új lakása, a Palazzo Vecchio, közelében a Bargello. A város,
amelyet a száműzött Dante elátkozott s visszasóvárgott, friss gazdagsága alól
kiizzadta már későbbi kultúrája e fényes kagylóhéját, s világjáró kereskedői,
ügynökei nemcsak a gyapjút hozták feldolgozásra, a francia s provánszi költészet nyelvét s remekeit is. Dante tanítója, Brunetti Latini franciául írta a
polgárság igényeit szolgáló műveit. Dante itt szerezheti polihisztori műveltségét, a középkor eszméiből emelve kupolát szülőföldje érzéki pezsgése fölé.
S ami ő a középkori költészetben, az utcabeli szomszédja, Villani a krónikában
— s az lesz Boccaccio néhány évtizeddel később a szépprózában. •
A templomok, a Lorenzót kivéve, készen vannak, a polgári paloták, a
Strozzi, Pitti, Medici a középkori firenzei hagyományhoz alkalmazkodva megépülnek; a „reneszánsz" úttörőinek: szobrászoknak, festőknek, kézműves sorban maradt díszítőművészetek mestereinek csak a kibélelésük, díszítésük maradt — az antik oszlopok, ívek és gerendák itt-ott szellősebbé tették a város
képét. A Baptisterio kapuja, amelyen Orcagna folytatta Andrea Pisano munkáját, a Brancassi kápolnája, amelyben Masaccio felfedezésének, a perspektívának a tanulmányozására zarándokoltak a tanulékony generációk, mint a
formák és színek kútkávái öntötték el Itáliát előbb, aztán az akkori világot —
mint Fra Angelico angyali festészete, sőt bizarr vonalai is bizonyítják —,
tán nem is távolodva s nőve ki annyira a középkori keretekből, mint meggondolni szokás. A modern értelemben vett lángelmék, Leonardo s Michelangelo akkor nőnek, ugranak ki ebből a szerves, kultúrmorfológiai növésből,
ahnikor Firenze politikailag sorvadni, haldokolni kezd (aminthogy a zseninek ez
a túlburjánzása mindig a szerves növés elakadásának á jele: Leonardóban a
művészet iskolájából kiszabadult kísérletező, tudósi lelemény, Michelangelóban a magában nem bíró, gyötrődő izmát barokk formákba kényszerítő emberi
magány a mozgató.)
S miközben a művészet érett gyöngyeit kinövi kagylójából, a humanizmus
divatjából megszületik a tudomány. Elsőül a klasszikusok szövegkiadása s
magyarázata, a filológia, aztán a keresztényeké, a Medici Lorenzo platóni
akadémiájában a keresztény örökséget az antikkal egyeztető ábrándos filozófia, a történetírás, mely Firenze haldoklása jeleként egyszerre olyan történetírókat adott, mint Guiccardini, Vachi, Machiavelli, s Vasari, a képzőművészet
életrajzírója. Machiavelli még a politikából is tudományt igyekszik csinálni.
Végül mindnyájuk után ebben a városban születik meg az is, aki a képzelgé13

sekből kiábrándulva, a kutatásnak szűkebb tárgyi, biztosabb módszert ad, a
természettudományok atyja: Galilei.
DÜRRENMATTRÓL
A feleségem Dürrenmatt hét drámáját hozta haza a városból. Magyarul
32 000 példányban jelent meg, tíz évvel azután, hogy tanulmányom megírtam
róla. Az utolsót, a Meteort nem is ismertem, s persze azonnal elolvastam.
Meglepetésnek elég nagy, még a meglepetésekre edzett Dürrenmatt-olvasóknak is.
Schwitter, a Nobel-díjas író, a reménytelen orvosi esetek mintája, meghal
a klinikán. Miközben Lati tiszteletes zsoltárt recitál fölötte, fölül az ágyában,
de holtan hanyatlik vissza, negyedik felesége, a telefonkurva fogja le a szemét.
Schwitter azonban, hiába kötik fel az állát, föltámad, kimászik a Nobel-díj
bizottság koszorúja alól, s a régi műtermében (mint Dürrenmatt, ő is festőnek készült eredetileg) akar meghalni, csak. az utolsó kéziratát s a másfél
millióját viszi egy bőröndben magával, s két gyertyát, a halál ünnepélyesebbé
tételére. A műterem bérlője épp a feleségét festi, aktnak, mint általában —
a Nobel-díjas kibérli tőle az ágyat, meggyújtja a gyertyákat, s nekikészül a
meghalásnak. A festőék már nem is hallják lélegzeni, de az írónak feltűnik a
sok akt, lehordja a festőt, aki feleségében az életet akarja festeni, s kiküldi őket.
Ettől fogva a műteremben nem történik más, minthogy Schwitter, bár
akar, mégsem tud meghalni, halottaiból újra és újra feltámad, körülötte
viszont mindenki elpusztul; elsőnek Lutz tiszteletes, aki á szökevény halott
hollétét kinyomozta s föltámadását a hite bizonyságává akarja megtenni.
Schwitter azonban arra használja fel, hogy a kéziratával és a másfél milliójával segítsen begyújtani neki. A tiszteletes úr megingott szervezete az izgalomban s a csodában teljesen elgyengül, ő fekszik Schwitter kibérelt ágyába, s ott
jobblétre szenderül. Schwitternek is segítenie kell a festőéknek s a házmesternek a folyosóra kihurcolni. Amíg ők kinn vannak, a Nobel-díjas a háziúr, a
telekspekuláns nagy Muheim szívébe döf halálos kételyt; kitalálja (az író maga
se tudja, mi igaz, mi ötlet), hogy felesége a havi házbért egy kis ágybéli szolgálat ellenében minden elsején visszaadta neki. A minden gonoszságra képes
Muheimnek viszont' házasságának a tudata volt az alap, amely a gátlástalan
üzletelésre képesítette. A felvonás végéig még két embert sikerül kétségbe
ejtenie: feleségét, a telefonkurvát, aki vele kapcsolatban követte el hivatása
műhibáját, hogy érzést engedett meg magának, s most, amikor az életre akarja
férjét rábeszélni, dühös igazságokat kap, s a fiát, aki az öreg halálát s millióit
várta, hamut talál a kályhában s egy élő apát az ágyban. A felvonás azzal
végződik, hogy a Nobel-díjas a konyhába zavart festő feleségét maga mellé
fekteti az ágyba, míg a festő a bezárt ajtón kétségbeesetten zörög és dörömböl.
A második felvonás elején, úgy látszik, hogy Schwitter — Augusta karjaiban — végérvényesen meghalt; az álla megint föl van kötve, a koszorúk rajta
s körülötte, a kiadója is ott ül, s a főkritikus mond hódolattól és rosszindulattól csöpögő gyászbeszédet mögötte. Amikor az irodalmárok és fényképészek
elvonulnak, Augusta elmondja a férjének, hogy az író a karjában halt meg,
s nem tud többé vele élni; el is megy azonnal. A festő felelősségre vonja, sőt
meg is akarja ölni a közben persze feltámadt s gyilkos igazságokat ráolvasó
Schwittert, a pisztolyt azonban a nagy Muheim veszi ki a kezéből, akit a szívébe ültetett gyanú hoz ide, ő akarja megölni a feltámadottat, előbb azonban
az igazságot kell megtudnia. A tehetségtelen festőt kiperdíti a lépcsőházba —
mint később kiderül, holtan. Schwitter átrendezteti vele a ravatalozóvá alakított műtermet, kihajítják a koszorúkat, az igazságot azonban közös erővel sem
tudják kideríteni; a nagy Muheimet a rendőrfelügyelő különben is — a tulaj14

don Cadillacjén — de kénytelen elvitetni. A föltámadtnak most már csak a
hírnevét vesztő orvost kell kétségbe ejtenie, aki a tetemet jött megszemlélni,
azután a kiadóját, aki egy percet akar barátja holtteste mellett eltölteni, s
megtudja, hogy az ő félmilliója is benn volt a másfélben, tönkrement; majd
Nomsenné (s nem Momsemmé) Olga ismeretlen, a keménykötésű illemhelybérlő nő múlt ki a meg nem haló mellett, aki mint kerítőnő az íróéhoz közelálló filozófiát is szerzett, végül a fiú jön meg tetézett csalódásával, hogy nemcsak a vagyonra, a tantiemekre sincs remény, mert a Nobel-díjas mint író már
megbukott, az olvasóknak tények s nem Dürrenmatt-darabok kellenek, hogy
a Nobel-díjas a csodájára járt Üdvhadsereg ujjongása közben mondhassa el
búcsúszavait: Mikor döglök már meg végre!
Mit akart Dürrenmatt ezzel a darabbal? Az író, ha igaz, hogy betegséggel
küzdő ember, a maga szívósságára vágott fintort? Az irodalom kártékonyságáról beszélt, amely igazságával, füllentésével, vagy a mélyében ülő rosszindulattal ölni tud? A komédiaíró védekezésnek szánta, ahol a szóbaállásra méltónak
talált illemhelybérlő nő ilyen méltatást kap: „ön hallatlanul rokonszenves
nekem, ön kurválkodással foglalkozott, én csak irodalommal. Magam is igyekeztem, hogy becsületes maradjak. Csak pénzért írtam. Nem hirdettem morált
és életbölcsességet. Történeteket agyaltam ki, ennyi volt az egész. Foglalkoztattam azoknak a fantáziáját, akik megvásárolták a történeteimet." Az Üdvhadsereg őrnagya pedig: „Az élet a természet páratlan gyalázatossága, a szénmolekulák obszcén eltévelyedése, a földféle rosszindulat burjánzása, egy gyógyíthatatlan ragya." De akármi volt a célja, a kritikusban, régi tisztelőjében
vegyes érzelmeket hagy Dürrenmatt jó darabjainak (s a legtöbb jó) ereje, a
történet ötletessége, majdnem azt mondanám: szépsége. Ez szelídíti meg, teszi
lenyelhetővé a belecsomagolt kétségbeesést, mondhatnám: a morált. Épp letettem a Meteort, amikor észreveszem, hogy a televízió az öreg hölgy látogatását közvetíti a debreceni színház előadásában. Csak az utolsó harmadát hallgattam, de egyszerre benn voltam újra a nagyszerű mesében: a milliomosnő,
aki visszajön csúffá tett szerelmét, ifjúságát megbosszulni, s az érzelmes történetben a tőke ereje, amely a kisváros lakóit gyilkosok szövetségévé teszi.
A Meteornak nincs története, ötlete az van — de az ötlet nem a történet, s a
mondanivalóból szikrázik-villózik a kétségbeesés, amellyel összefér, amit a
kiadó mond Schwitter védekezőn rosszindulatú kritikusának: „Schwitter sose
volt kétségbeesett; ha egy bécsi szeletet, vagy rendes italt az orra alá raktak,
boldoggá tette."
Van valami vadság ebben az emberben. Mi ez? Egyik korai darabjának
a visszaütése? Vagy az írói anyag túlterjedése? Üjra elolvastam a Fizikusokat
— mintha vad túlcsavartsága már abban is feltűnt volna. Nos, a Fizikusok
még közelebb áll a nagy Dürrenmatt-darabokhoz, mint a Meteorhoz. A Fizikusok története egy felfedezéssel kezdődik. Möbius nevű fizikus valami világképletet fedez fel, amelyben az összes lehetséges felfedezések bennefoglaltatnak. Heisenberg világképlete sugallta ezt a képtelen kiindulópontot, vagy csak
az elméleti fizika egyre hatalmasabb s veszélyesebb következményei? Möbius
lelkiismeretes ember, érzi tudása következményeit, kijelenti, hogy Salamon
király megjelent neki, s titkával, mint legbiztosabb helyre, egy elmegyógyintézetbe vonul: ott építi tovább elméletét. De első közleményeire már ketten is
felfigyeltek, egy nyugati s egy keleti fizikus mint politikai hatóságuk képviselői, akik utána jönnek Zahnd kisasszony intézetébe: az egyik elmebajában
Newton szerepét vállalja, a másik még hegedülni is megtanul, csak hogy
Einstein lehessen. Az osztályon tartott három tudós három gyilkosságot követ
el; ápolónőiket fojtják meg, akik a szerelem szimatával titkuk közelébe férkőznek. A harmadik gyilkosság után férfi ápolókat, atlétákat, bokszbajnokokat rendelnek melléjük, s rácsot szerelnek az ablakokra. A két nyomozó fizikus,
az életfogytiglani elzárástól megrettenve, fölfedi Möbius és egymás előtt a
kilétét. Össze kell fogniok, ha menekülni akarnak. A nyugati s a keleti előbb
15

Möbiust kapacitálja, csábítja a maga rendszere szolgálatára, de végül is-Möbius győzi meg őket, hogy mind a hármuknak itt kell maradniok, ezt kívánja
felelősségük s az emberiség fönnmaradása. S ekkor következik, mire nem
.számítottak. Kiderül, hogy ha ők hárman nem is bolondok, gazdájuk, a púpos
doktor kisasszony azonban, aki utolsó sarja egy államférfinak, csakugyan őrült,
neki valóban .megjelent Salamon király, de olyan őrült, aki megszerzi s föl is
tudja használni a titkokat. Möbius feljegyzései már a birtokában vannak, a
kilétüket eláruló beszélgetést most hallgattatta le. A felfedezések kiaknázására
konszernek alakulnak, a három tudós pedig szigorú lakat alatt a trezorrá lett
bolondházban marad. Azaz, amit a tudomány elgondol, hiába a felelősségérzet, az kikerülhetetlenül az őrültség kezére jut.
A kétségbeesés hőfoka a régibb Dürrenmatt-darabokhoz képest bizonyára
emelkedett — de a tartály, a történet falát nem tudja átrágni, s a részleteket,
az alakokat, a három gyilkosságot, vagy Zahnd kisasszony őrültségének a megnyilatkozását, milyen dramaturgia illeszti ebbe a kétségbeesett vígjátékba. Az
a jelenet, ahol a három tudós az atléta őrök közt magára marad s kiadják titkukat, Pirandello egyik legszebb jelenetével, a gyilkossá lett IV. Henrik önleleplezésével, végleges őrültség vállalásával vetekszik. De Dürrenmatt is érezhette, hogy a Fizikusokb'an határhoz ért: s erre vall, hogy dramaturgiáját,
inkább csak ennek a darabjának a dramaturgiáját huszonegy pontban igazolja.
E pontok közül a legfontosabb a nyolcadik: „Minél tervszerűbben cselekszenek az emberek, annál nagyobb erővel ütköznek a véletlennek." Akkor legnagyobb a csapás, ha e véletlen következtében, mint Oedipus is, céljuk ellentétéhez érnek el. Logika és véletlen párbajának Dürrenmatt már szentelt egy
regényt, az antidetektív regényt, az ígéretet. Itt a logika képviselői a fizikusok,
•a véletlen: Zahnd kisasszony őrülete. Minél következetesebben menekszik szegény Möbius felfedezése következményétől, annál biztosabban játssza át az emberi őrültség furfangja; paradoxon, ami Dürrenmatt szerint a drámának a
lényege.
Ezt a paradoxon szót kapja fel Dürrenmatt dramaturgiájának másik magyarázata, az utószó írójáé, Ungvári Tamásé, s ezzel kapcsolja Shaw-hoz Dürrenmattot. Shaw valóban egyik őse a huszadik századi drámának. Csaknem
olyan fontos, mint Pirandello, s vannak is drámái, mint az Ördög cimborája,
amelynek a tétele paradoxon: az események során a szent bizonyul gyávának
s a haszontalan hősnek — ez azonban még nem létesít a két író közt apa-fiúi
viszonyt, legföllebb távoli rokonságot. Még kevesebbet mond a másik két név,
bármily kedves is az utószóírónak. Kafkának volt hatása az induló Dürrenmattra, a Város című elbeszélés kötetet az tette számomra olyan rejtélyessé,
hogy a kafkai árnyakat nem vettem akkor észre. Ezt a hatást azonban Dürrenmatt kinőtte, véget ér az Alagúttal. Brechttel pedig azonkívül, hogy parabolákat visz sokszor több képben színpadra, alig találunk valami analógiát. Molnár
Ferencnek pedig az említése is bántalom.
Ungvári általában kissé fölényesen bánik Dürrenmattal. Szerinte azok
közé tartozik, „aki bátran merít a mesterekből és nem tagadja forrásait".
Én viszont úgy érzem, hogy az irodalmi vasfüggöny felvonódása után különös
szerencsével nyúltam a két, nagy esszémben szemügyre vett nyugati drámaíróhoz: Lorcához és Dürrenmatthoz. Lorca nagy tanulmány volt, hogy a modernizmus és a költészet kísérlete mint torkolltak egy, a régieknél gazdagabb,
realista remekműbe, a Bernarda házába; Dürrenmatt pedig a legmeggyőzőbb
példa, hogy a protestáns ősök kétségbeesett mordizmusa mint tör ki, az új
színpad eszközeit felhasználva, egy pompás ötletekkel s mesteri dramaturgiával előkészített s adagolt kacagásba.

16

KERESZTURY

DEZSŐ

Derülő éj
Vége! A mélység kiokádta
haragját;
aki felmerül, tán derűsebb napokat lát.
Kaján-vigyorin
dereng a ravasz Hold.
Kék liliomrétjén ringatja
aranyból
szőtt hajóhadát; millió merev arcról
könny hull: de mégis tavasz volt.
Ki vált meg imával a tékozolt
vértől?
s mit szól nyomorunkhoz
a messzi nagy égről
a fagyos sok csillag könyörtelen
árja?
Aki hisz, nem kérdez — intettek próféták —;
s mi álljuk tovább a megszabott
gléö.át,
mert a parancs így kívánja.
Mint bőrét a kígyó, vessed le a múltat;
őrizd magad, hagyd, mik a semmibe
hulltak:
megrothad a hús, elmállnak a csontok.
Emeld fel a sűrű hínárból az arcád;
becsüld a lidércűző tények
hatalmát,
fújd szét, ami vakhit, a kormot!
A látomások?! A sötétek, a fénylők,
az Egbe-vivők,
a
Pokolba-letépők!
Csak akkor újulsz meg, ha egy sem igéz
Vissza ne fordulj, vissza ne nézz már;
oda menj, hol a teljes, tiszta egész vár,
hol a kezdet egy a véggel.

Keresztury Dezső hetvenéves. Tisztelettel
hosszú alkotó éveket kívánunk neki.
2 Tiszatáj

és

szeretettel

köszöntjük

születése

el.

napján,

és

17

Vitában magammal
Megtartanád
hatalmadat,
ha rád hull
felelőssége,
hogy barátodat halálra add,,
mert ez a dicsőség bére?!
Lehajtanád még nyakadat
a fő-vesztő
tőkére,
mikor kezed a maszkokat
önlelkedről
letépte?!
Mert gondolatod,
mondataid
más formálta meg előre:
áthathat-e még az ifjú hit,
hogy akármint is, de
megérte;
hogy elvállalhatod,
amit
beszennyez
az ember
vére,
vagy odaadnád szíved is
az igazságért
cserébe?
Az vagy-e még, ki mindig ád
és nem kér semmit érte;
kimondja, mit sok mirriád
ember sejt
egyetértve:
nincs az örvényben
Ararát,
bár Isten
megígérte,
ki ha megrázza a szitát,
nem a szemét hull a
szemétre.

Elégedetlenség
ELJUTHATNÁL?
A képzelet vad
útvesztőiben,
az ösztönök
zsigertárnáiban,
ahol a vakmerőség
megterem,
mert a sötétnek sárkányarca
van,
hol a világ fonák lesz
hirtelen,
viharvert orom nyúlként
elrohan,
kötél nyakadon a fény
értelem,
erőd löttyedt bőr, avas nyári vaj,
véred agyadon
kiforr
s mosolyod álca-vigyor:
—
eljuthatnál valami
véglegeshez,
miben lényed vágyadnál teljesebb
lesz

FÖLÖTT, MÖGÖTT, ALATT
Szavaid
rúnák,
nem kőbe,
de csontba, idegbe
vésve:
bennük nem csak a törvény,
de életed bére.
Azt hiszed, ha kiviszed
valami egész lesz belőle.
Pedig a lényeg ott maradt
szavak mögött, fölött,
alatt:
s tudtad előre.

HALÁL ÉS FELTÁMADÁS
Csak akkor támadsz fel, ha meghalsz.
No, testedben csak:
változol;
lemondasz, hogy valamit
mondhass,
mi úgysem érvényes sehol; —
de jót tehetsz még eleget,
így megmentheted
lelkedet.

GORGÓ
HÉV-en, vonaton,
gyalogúton
mennyi idegen! — mentem sorba
s hiába emeltem
vakon
szemem kihunyó
csillagokra,
hisz ott sincs nagyobb
hatalom,
mint a világ ragadó sodra.
Szép-csúfak,
testvér-idegenek,
mind azért égnek lobogva,
hogy többek, nagyobbak
legyenek;
az erős a gyengét tapossa, —
Gorgó-arcával rám mered
a végzet
mosolyogva.

AMIT VÁLLALHATOK
Mert csak azt adhatom,
mit adnom
adatott;
s csak az a hatalom,
mit
elfogadhatok,
vagy szétzúz: vak malom
a magot.

PILINSZKY

JÁNOS

Sellők
A szép lányok tenger alá
merülnek.
Víz alá bukom, mint a rák.
Belefúlok a sárba és iszapba.
Ez is jobb
aranyostoruknál.

A széken és az ágyon
Nincs többé szó, nincsenek
lények,
aggasztanak a szavak és a lények.
Lények nélkül és szavak
nélkül
tisztább a félelem.
Ez meg olyan, mint egy szoba,
köd van benne, meg tán egy ágy.
Az ágyon én fekszem
talán.
Széken ülök. Üres az ágy.

Egy fénykép hátlapjára
Görbülten megyek,
bizonytalanul.
A másik kéz mindössze
hároméves.
Egy nyolcvanéves
kéz, s egy
hároméves.
Fogjuk egymást. Erősen fogjuk
egymást.

Valaki
Egy tökéletes körön, vagy még inkább
egy tökéletlen oválison át
nézi Isten a szörnyet.
Millió
arc, kéz, köröm
egyvelegét.
A háttérben hosszú és néma ágy;
közönséges párna és paplan.
A szörny patája átüti a padlót,
mire valaki elsírja
magát.

Pedig
A bűnben, közelebbről, a pokolban,
mi ez a csönd, megnyugtató
elem,
kiült karosszék, mitől az arany
ciráda valóság lehet?
Pedig ki kellene hogy jussak
a szabadba, a szabadságba.

Levél
Szállást adtál, egy
megosztva párnád.

éjszakára
Evangélium.

Gyönyörű vagy. Semmit se
Csak jóság van, és nincsenek

értek.
nemek.

Újra és újra sírok. Nem
miattad.
Érted. Értem. Boldogok, akik sírnak.
Szállást adtál egy
éjszakára;
megszálltál
mindörökre.

CSORBA

GYŐZŐ

Majd fölmutatható
Előbb a metafizika
aztán a fizika
először Dodona
aztán a tudomány
a Kozmosz
beledől
az ember
életébe
a lélek
kozmikus
kozmikus
rengeteg
szűk tág kapcsok közök

éj- és napfoltosak
aki maga körül
aki előrenéz
még csak dadog makog
hanem a kása közt
ott az
aranyszemecske
majd
fölmutatható
majd tiszta
ragyogású

Kell
Kell sűrű áradó nyár
tükör-víz tomboló nap
füzes tele szúnyoggal
forró por járni benne
forró homok feküdni
tágasságok nagy öblök
a térben és időben
ölükben meg ne lássék
mérföldes mozdulat sem
kell hívni követelni
hozzájuk
visszabújni
vagy legalább idézni —
Válik minden szorossá
befele-szöges
drótok
fölsért egy moccanás is
előre csak gödörbe
csak hátra nyugalomba
Gyermek-nyarak
csukott
a test a test a lélek
s az impotens valóság

szem

Maga se tudja
Föl-fölhangzik benne a régi dal,
de fátylas már, de már torkot kapar.
Utánozza váltig,
kétségbeesve,
ami egyszer égnek suhant
repesve.
Maga se tudja, hogy miért teszi,
csak önnön meddőségét
hirdeti,
holott a legfőbb érvet azzal adná,
ha az egészet gyorsan abbahagyná.

.

TANDORI

DEZSŐ

Egy vers születése
Ha a szemöblítő kamillám
vattaszálai
vagy a gyógynövény
leforrázott
virágai
eltömítik a mosdó lefolyóját — de nem
így történt, zavartalanul működik a lefolyó, és én hozzáláthatok; már hozzá
is láttam. Ehhez itt; mondhatom — és
az előbbiek nem tartoztak a tárgyhoz —,
nem volt meg az alapeszméje, míg el nem
határoztam, hogy a hozzá szükséges időmennyiséget nem egyébre fordítom; az elhatározás megtörténte után azonban
becsuktam
a két szobánkat összekötő ajtót, és szabad
folyást engedtem a képláttató
készülék
.műsorának, illetve jelen
önmegismerési
tevékenységemnek.
A kamillás
vattaszálak
és a szilárd üledékanyag
zavartalan
lecsorgása is fontos volt persze,
képtelen
vagyok bármiféle eredményes tevékenységre,
ha
körülöttem a rendnek akár
legkülsődlegesebb
fogaskerekei is akadoznak. így minden
engem segít; áthallatszik a szinkron,
némely
hangok tíz-tizenkét évvel elébbi időkre
emlékeztetnek,
amikor bizonyos
estéken
— hasonló időben — színpadközeiből és díszletközelből hallhattam
formálódásukat,
statisztaként. Most ők statisztálnak,
ehhez. Délután a képláttatón
sportmérkőzés
— én mondom ezt ilyen idegenlegesen? — volt;
negyedórákat, bizony, rászántam, ezért
e késő esti foglalatoskodás.
Élőbb
nevezett „bosszúm" eszembe
juttatja
a város belterületének
egyik hegyén,
e hegy völgyén töltött vasárnap
délutánomat,
.húszvalahány évvel e'zelőttről, amikor
a nemes M. C. gróf történetét a nemzeti
válogatott sikerének
megtekintése
helyett követtem. A hagyományok
statisztikai
szórásmikéntjét
dicséri, hogy azóta
is váltogatva osztom meg
figyelmem,
különféleségek és különbféleségek
elmulasztása közt. A mai nap szerény
példa és gazdag ellenpélda erre.

Időhiányom oka a friss tavaszi levegő
és a napsütés, mely
érdeklődésemet
a rám könnyen jellemző kizárólagosság jelleggel
keltette fel; magyarán: megint ellógtam a napot,
és rossz lelkiismerettel — lásd fentebblefolyó — nem térhetek
pihenőre.

HÉZSÖ F E R E N C : A B L A K O K

24

BÁLINT

TIBOR

Zsebtükör
Néha csodálkozva nézem, hogy az írók milyen nagy feneket kerítenek:
mindennek — mondta egy nőismerősöm. — Például az ember eltávolodását a.
hittől oly aggályos részletezéssel fejtik ki, hogy egy angol tanügyi kiadó is-,
megirigyelhetné. Pedig higgye el, a változás néha minden előzmény nélkül,,
egyetlen pillanat alatt megy végbe. íme, az én esetem: odahaza már kislány
koromtól katolikus nevelést kaptam, és később, miután férjhez mentem, szintenegyvenéves koromig jártam templomba. Egy alkalommal azonban, amikorgyónni akartam, s letérdelve vártam, hogy megszólalhassak, hallottam, amint,
a sekrestyés odahajol a paphoz, és fojtott suttogással közli: „Főtisztelendő úr,
kész a rántotta!" Kis csend volt, porszemek úsztak a vén deszkák között behulló keskeny fénysugárban. Aztán válaszként megszólalt a pap ugyanazzal a
suttogással, és a hangjában parányi aggodalom rezgett: „Mondja, kovászos,
uborka van?" Ekkor hirtelen felálltam. Egy perc múlva már az utcán lépdeltem, és nagyon jól éreztem magam. Azóta sem gyóntam, és bizonyára nem
is fogok!
'
•
A hivatalfőnök ragyogó körmeit nézte, mintha apró visszapillantó tükör-,
bői ügyelné beosztottjainak piszmogását vagy félénk buzgalmát. „Mága mit
olvas, Szalva elvtárs?" — csapott le a fiatal segédkönyvelőre, aki félig k i húzott asztalfiókjában verseskötetet rejtegetett. „Pár sort Rilkétől, az Áhítatok
könyvéből..." — hebegte amaz elvörösödve, és sietve visszatolta a fiókot.
„Őszintén sajnálom, de le fogom vonni háromnapi fizetését!" •— mondta a
főnök; azzal megfordult, átment a kartotékosztályra, s újra maga elé emelteragyogó körmeit. „Ugye most is a sporteseményekkel foglalkozik, Vajas?" —
kérdezte egy dagadt hátú hivatalnoktól, aki ülve böngészte a sportújságot.
Vajas még csak föl se pillantott. Válaszként bosszúsan megfricskázta a lapot,.
majd így szólt: „Képzelje, a TFE ismét kikapott!" A főnök leengedte szép
fehér kezét. „Igazán? A fene egye meg. Ez már valósággal botrány. No, olvas- son csak tovább, nem zavarom." Azzal halkan ellépdelt onnan, dé egy perc
múlva már a szomszéd szobából hallatszott az üvöltése: „Kié ez a Shakespearekötet az asztalon?! Hogy kerül i d e ? ! . . . Ki merészelte behozni?!"
Az én dédnagyapám vörössipkás volt negyvennyolcban... Lőporfüstben.
rohant az ellenség f e l é . . . Akár egy századot is lekaszabolt v o l n a . . . A mai
férfiak viszont elnőiesedtek . . . Valahogy nyámnyilák, hiányzik belőlük a szi- lajság .. . Egykettőre betojnak... Apropó: a ti Jencikétek ismét állás nélkül
cselleng? .. . Hát sosem jön meg az esze szegénynek? . . . Nem tudja befogni a .
száját? . . . Miért felesel a főnökeivel? . .. Miért nem húzza, meg; magát? .. .
25

.Ahelyett, hogy igyekezne a kedvébe járni a feletteseinek, a gyűléseken durván odamondogat, mert ugyebár neki az igazság a fontos! .. . Na, ha az a
fontos, hát igya a levét. .. Különben is, kár ezen bosszankodni.. . Ilyenek
ezek a mai férfiak . . . Nem férnek a bőrükben. . .
(Mikrorealizmus) A Fellegvár alatt, egy vedlett és valószerűtlenül maga.san fekvő házacska ablakán fehér hajú vénasszony hajol ki, és rövidlátó hunyorgással figyeli a járdát; keze mint két száraz madárláb, idegesen ugrál az
ablakpárkányon, ráncos szája gubancba gyűl az erőlködéstől: „Halló, elvt á r s ! . . . Halló! Ürfi, k é r e m . . . Ü r f i ! . . . Csak egy pillanatra, nagyságos
úr! . . . " Egy-egy percre reményvesztetten eltűnik a szoba zavaros homályában,
-aztán ismét megjelenik, és a kezei megint zörögni kezdenek a bádogszegélyen:
fejét oldalt dűti, hallgatózik: „Halló, jár odalent valaki?!" Már alkonyodik,
és alig látni gyalogjárót az utcában; de ha erre vetődne is néhány ember,
nehezen hallaná meg a halk rimánkodást, mert a gátról lezúduló víz elnyomja
-az anyóka hangját. Én is véletlenül figyelek fel rá, megállva átellenben a Szamos korlátja mellett, s egyre izgatottabban nézem, mit kíván ez a százesztendős nénike a világtól. Kéregetésről aligha lehet szó, állapítottam meg, hiszen
még a fémpénzt is nehéz volna fölhajigálni oda a magasba, s mindjárt utána
látomásként suhannak át előttem a rémítő lehetőségek: bizonyára az élete
párja haldoklik a háttérben valami színehagyott vén díványon . .. esetleg rábíztak egy kisgyereket, aki beesett a vízzel teli kádba . . . de az se kizárt, hogy
a testvére vagy a kvártélyosa épp az imént akasztotta fel magát a kamrában
vagy a vécéajtó mögött, és ő tehetetlenül hallgatja az öngyilkos rugdalózás á t . . . Gyerünk hát föl hozzá! Lehet, hogy már ez a találgatás is jóvátehetetlen
mulasztás volt! Inkább azonnal oda kellett volna rohannom! Pár másodperc
múlva ott állok a ház mögött, a tornácon, és mindkét öklömmel kétségbeesetten verem az ajtót, s mint afféle rossz idegzetű ember, ordibálni kezdek:
„Mi történt, az istenért, mi történt?! . .. Nyissa ki azonnal!" Ijedt csend, aztán
a vénasszony óvatosan hátranyitja az ajtót; bal kezében szakadt harisnya.
Peregnek a könnyei, s ő szipogva, megbántottan mondja: „Már azt hittem,
nem jön senki. .. Pedig reggel el kell indulnom a nyugdíjhivatalba, és nincs,
-aki cérnát fűzzön, lelkecském, a tűbe ..." S ezzel elém tartja, mint foszlott
•és elnyűtt életét, a fél pár harisnyát...

(Z. K. naplójából:) Régi meggyőződésem, hogy az írók csupán a hatásért
beszélnek üres hétköznapokról. Hiszen oly szívsorvasztó az, amikor Cronin
éjszakás nővére így ásít: „A lét pusztaság, megszakítatlan sivatag, amelyben
egyik homokszem olyan, mint a másik." Ugyan kérem! Az élet sokkal változatosabb, és ha nem majszolhatjuk el mindennapi örömünk vékonyka szelet
kenyerét, élményt kínál még a gyász is. Ma például temetésen voltam. Én
mondtam a búcsúbeszédet a munkatársak nevében, de csöppet sem rázott meg
•az eset. Közepes képességű, rigolyás hivatalnok volt a kollégánk. Ezt a jelentéktelen életet azonban igyekeztem a jelentőség fényébe állítani, és épp ezért
jólesett volna, ha elföldelés után valaki odalép mellém, és mond pár dicsérő
szót a halotti búcsúztatómról.. . De nem így történt, és én Máriába karolva
unottan ballagtam alá a Házsongárdból. A főtéri vendéglő teraszán lehúztam
egy korsó sört, s már el is felejtettem a temetést, amikor a feleségem reám
pillantott, és így szólt: „A gyászbeszéded nem volt rossz, de megfigyeltem,
hogy röviden ejted a hosszú magánhangzókat." Azt hittem, fölhabzik az agyam.
„Micsoda?!... Engem tanítasz magyarul beszélni? — sziszegtem oda. — És
milyen jogon? . .. Mert két polgárival többet végeztél? . .. Vedd tudomásul,
hogy unom á nyelvleckéidet és téged is unlak, te kékharisnya . . . te temető-

bogár!" Azzal felugrottam, és elrohantam. Tíz perc múlva már a sétatér öreg
fái hullatták rám árnyékukat, és én úgy éreztem, mintha valaki nedves törülközőket váltogatna izzó homlokomon. De nemsokára a hátam mögül kétségbeesett hangot hallottam, a Mária hangját: „Állj meg, Á d á m . . . ne haragudj!"
Volt is eszemben megállni! Kicsörtettem a fák közül, és szaladtam haza. Mária
utánam. Cipőjének sarka úgy visszhangzott a mellékutcákban, mint a gépfegyverropogás. Szinte hallottam a zihálását is, s ez még inkább űzött bosszúálló menekülésemben. Majd megtanítalak én! — gondoltam. — Majd végképp
elmegy a kedved attól, hogy a szavaimba beleköss! És valami mámoros boldogság járt át, és rikoltozni tudtam volna fenséges közérzetemben.
íme, tehát egy nap élménye — egyetlen napé, amely már-már lezárult ama
szürke és jelentéktelen ember elhantolásával...
(Betűevők hűtlensége.) Opera-előadásról indultam vissza a szállodába abban
a városkában, ahol gyárunk megbízottjaként mintaárut mutattam be — mesélte
vegyészmérnök barátom. — Vagy háromszáz lépés után, amikor át kellett
volna gyalogolni egy keskeny hídon, elakadtam. Vagy tizenöt ember torpant
meg előttem. Gyámoltalanul összeszorultak, mint a juhok veszély idején. Jobb
kéz felől, a mederben, bizonytalan fényeket himbált a szél, olykor hordalékmeg iszapszag csapott fel, és rossz sejtéseket borzongatott végig bennem. De
hát mi történik itt? Előbb lábujjhegyre ágaskodtam, utána fölkínlódtam magam a meszelt kőkorlátra, s onnan tekintettem szét: a híd innenső és túlsó
végében egy-egy böhöm alak négykézláb körbe forgott, közben egyfolytában
csaholt, és senkit sem engedett a hídra lépni. Sőt olykor hörögve vetette magát a rémült és tehetetlen népség felé, akár a fölhergelt kutya. Senki sem
szólt, senki sem mozdult. Én magam is éreztem, ha elindulnék a részeg és
őrjöngő huligánok felé, szétszaggatnának. . Dermedten álltunk perceken át,
hátha erre téved egy rendőr. E várakozás közben, szinte látomásként, fekete
köpenyes férfi tűnt föl mögöttünk a gyalogjárón, és kezében úgy világított a
szétnyitott könyv, mintha foszforos betűkkel volna nyomtatva. Méltóságos
léptei és erős szemöldökcsontja láttán, amelyeket kemény vonásokkal rajzolt
ki a fénylő írás, mindenikünk megérezte: ez át fog menni! Ennek titkos hatalom van a kezében . . . Talán a k ö n y v ? , . . Vagy csak egyetlen varázsszó —
de átmegy! S mindjárt a megkönnyebbülés alélt izgalmával nyitottunk neki
utat. A feketeköpenyes most megállt, végignézett a hídon, aztán olyasmi történt, amire még csak nem is gondoltunk, s amit sohasem felejtek el: Mert a
feketeköpenyes, ahelyett, hogy egy szót is szólt volna, a könyvet a fogai közé
vette, ő is négykézlábra ereszkedett, és szűkölve, vonítva átugrált á hídon.
A két kutyaember, vigyázó, de nyugodt tekintettel kísérte őt, és csak akkor
kezdett el veszettül ugatni, amikor látta, hogy a falkabélinek vélt alak mihelyt
a túloldalra ér, ismét két lábra áll, és az öklét rázva kiáltozni kezd: T i l t a k o z o m ! A h u s z a d i k s z á z a d . . . Az e g é s z e m b e r i s é g n e v é b e n t i l t a k o z o m ! . . . É s h a r c o l n i f o g o k az. e r ő s z a k e l l e n ! . . .
H a r c o l n i . Az u t o l s ó c s e p p v é r e m i g ! . . .

27

BAKA

ISTVÁN

Bolgárok
Tűzvészek füstje száll — ma éjjel
felmarja tán Isten
szemét.
Békákkal: rángó
kézfejekkel
matat az iszamós
sötét.
Krisztus vért
verítékező
arca a pipaccsal teli
rét, s torra csendülnek
fölöttünk
csillagok
ónserlegei.
Bokrok turbánjai — törökké
válik a föld is? Azzá
válhat!
Elbújtatja az
anyanyelv
szerzetesköntöse
hazánkat.
S ha elfogyunk —
törnek majd kopját
tenyerünk, arcunk
tüntetnek minden

a nádasok
a szélben,
ráncai
levélen.

Elvegyülünk
a templomok
falán a szentek
seregébe,
de emlékezni fog minden faág
bordáink
görbületére.

Miért hallgatsz, tavaszi erdő
Miért hallgatsz, tavaszi erdő?
ím, együtt suttognék
veled.
Imádkozom vagy
átkozódom,
mindegy nekem. Mindegy
neked?

Mindegy — benned leltem• hazát,
legalább megtűr a közöny.
A fák közt szél
vesszőfutása:
beléálmodhatom
dühöm.

Lázadj föl, rengeteg!
Reménnyé
gyötrött zöldedre kérlek én.
Zizegsz csak — s
megadás-fehéren
virágzik szilva és kökény.

Hogy hittem én tebenned,
erdő!
Hallgass csak! lm,
letérdelek.
Imádkozom vagy
átkozódom,
mindegy nekem. Mindegy
neked.

28

itt

SZÖLLOSI

ZOLTÁN

Szemben
Fűrészelt
hold,
fűtött
éjszaka
és föld alól kidugott
kövek,
lábak —
riadóra sem
mozdulnának
A kilőtt idő,
levélzöld
harckocsi
égett roncsai alatt
alusznak a
fagypáncélosok,
markukban zászló csírája,
mag
Tekintetem
üres
keresztjét
álmuk
benövi,
jégpálmafákkal
az ablakot,
a terepszínű
űrben
Isten váll-lapja
ragyog
r-r

Oszi part
Jelképéig lefosztva
minden
Árvább a szó a hallgatásnál
Lábamnál szél locsog: világom
partján, víz nélkül, tenger nélkül
Szemben: száraz hullámok,
dombok
Tanyák és paraszt arcok:
értelmükről leszakadt szavak —
forgatja őket puha nyelvén a föld,
zagyván országgá
kiabálja
Túl, a másik part láthatatlan —
delejében égnek a vágyak
Örök irányából kimozdul az út
Sínpárak éke hasítja át a fényt
és vonatok indulnak
innen,
madárraj-fekete
expedíciók
Menne a táj: utánuk magasodik .

Földem
Fölémeredek
Ünnepi dagálya elvonult:
ajkamig csapó részegsége
Falon
csattant a nap, sárga
sörösüveg
Földem,
homoktengerem
hétköznapok apálya, hol szennyes
a szerelem záloga,
vitorlája
Európát járó fellegek
Cirokseprűvel söprik fel az éjt:
csillagot, söröskupakot

ing

GALGÓCZI

ERZSÉBET

Külföldi diák
Két órakor téptük el magunkat a földtől, s már fél négykor utolért bennünket, lecsapott ránk, foglyul ejtett a decemberi sötétség. Tudtam, huszonnyolc órás repülőút vár ránk, de azt nem, hogy ebből csaknem húsz óra, míg,
kiszabadulunk az éjszaka csapdájából. Az első órák még telítve voltak a föld.
otthonos és unott emlékképeivel. A hatalmas fémszivar meleg faburkolatú..
kényelmes belseje is kedélyes étteremhez hasonlított: az egyenruhás, egyenmosolyos légitündérek dekoratív hidegtálakat hordoztak körül, poharainkat
kéretlenül színig töltötték whiskyvel, Cinzanóval, Chartreuse-zel, Baccardival,
tokajival, oranzzsal, kávéval. A különböző bőrszínű és nyelvű utasok élénken
iparkodtak megérteni egymást. Aztán — mint a lyukas tankból elszivárgó
benzin — levált rólam valódi életem. Talán bóbiskoltam is valamicskét. Nagyon,
távolról szorongást keltő hangot hallottam: eltévedt, sebesült bombázógép kikihagyó, kapkodó, ziháló búgását, közvetlenül zuhanás előtt. Poharamért nyúltam. Remegett a kezem, de remegett rubin tartalmával a pohár is. A nemrég
még kedélyes étkezőkocsi minden eresztékében remegve — erőlködéstől? rettegéstől? — fúrta magát valami ismeretlen közegben valami ismeretlen cél felé.
Órákig tapadtam a parányi kabinablakhoz: fölöttünk is, alattunk is irdatlan
messzeségben csillagok, s nem tudtam elhitetni magammal, hogy ott lent városok erőművei üzennek. A tejúton bolyongunk, eltörött iránytűvel, végsőket
hörgő motorral, s ha ellobban az utolsó gallon benzin, nincs hova lezuhannunk,
maga felé húz egy ismeretlen állócsillag roppant nehézségi ereje. Egyszerre
eltűntek a bizonytalan eredetű fénypontok is: alagútban úszunk, vagy az.
óceán mélyén, de talán állunk egy ismeretlen ponton, míg a Föld elfordul
alólunk, s mi lebegünk a súlytalanság állapotában tíz év múlva is, száz év
múlva is, ha ugyan van itt idő, csak rádióink sugároznak megfejthetetlen,
jeleket az űrbe . ..
A fedélzeten mindenki aludt. Szétszórtan szundikáltak vagy szenderegtek
delegációnk tagjai is: előttem a kásapuha, pocakos Krasnyánszky, aki vitézül
cipelte húszkilós bőröndömet a repülőtéren, mint olimpiára utazó súlyemelő.
Abban a pillanatban, nyolc kilométerre a földtől, négy motor mentőkötelébe
kapaszkodva, valószerűtlenebb volt, hogy van repülőtér, van bőrönd, tele
azelőtt is meglevő földi kacattal, mint magasság és sötétség keltette képzeteim.
S ezek a képek mégsem okoztak szorongást, aminthogy az embriónak is természetes otthona a vaksötét, süket, nedves, langyos burok; olyan fizikai jóérzés töltött el, a hús, az idegrendszer és a fantázia egyszerre fölfokozott éskielégült összhangja, mint aki végre a saját közegébe került. Először repültem életemben.
Irigyeltem az alvástól ezt a fokozhatatlan élményt. Pedig a röpülés, hiába,
a gép dolgozik, zabálja az emberi energiát is. A fontos kongresszusra utazóküldöttségek különkabinja elején bárpulttá alakítottak egy asztalt, különböző3t

"nemzetek ízléséhez igazodó itallal, kísérőfalatkákkal. Azt hittem, magam vagyok ébren. Egy vállas, sötét ruhás férfi kimért léptekkel a bárpulthoz sétált,
töltött, ivott, háromszor egymás után, és amikor visszafordult, fölismertem a
tolmácsunkat. Ügy vélhette, mindenki alszik, mert arcán oly magafeledt, árulkodó, diadalmas mosoly égett, amilyet az ember már a tükre elől is szemérmesen elrejt, ö t ujjával hevesen szétdúlta pedánsul fésült haját, föltépte ezüstszürke, diszkrét briliánssal ékített nyakkendője csomóját, s dünnyögve fölnevetett. Állt egy pillanatig magába mélyedve, mint egy erejét élvező szökőkút, aztán anélkül, hogy lazult volna arcán a mosoly, eleresztette volna
szemefényét, ismét az italokhoz fordult.
Odabotorkáltam-billegtem én is, korántsem olyan biztosan az ingó padlózaton, mint ő.
— Maga is először röpül? — tükrözte arcom az ő meglesett boldogságát.
Megütközve kapta rám tekintetét, poharat tartó keze táncolt. Arca
kifakult.
— Dehogy! Miért? — morogta.
Fölösleges vagyok, fejezzük be gyorsan.
— Mit iszik? Töltsön nekem is.
Rögtön az az udvarias, szolgálatkész, fegyelmezett tisztviselő lett, akinek
már otthon megismertük, s találgattuk, melyik arisztokratánál inaskodhatott
az apja, vagy szobalánykodott a mamája, különben hol szedte volna föl ezt a
korunkban sajnálatosan divatjamúlt modort? Diplomatára, nagykövetségi kultúrattaséra emlékeztetett, semmiképp tolmácsra. Egy-két bűvészmozdulattal
helyreparancsolta rakoncátlan haját, föllázadt nyakkendőjét, és már nyújtotta
az italt semleges mosollyal.
— Baccardi. De vigyázzon, erős.
összeérintettük poharunkat.
— Köszönöm — s egyedül akartam hagyni érzelmi ünnepével. Váratlanul
megállított.
— Mért kérdezte. . . először röpülök-e?
— Mert — tétováztam — olyan boldognak látszott, mint amilyen én
vagyok.
— Eltalálta. Boldog vagyok. Iszunk még?
Ittunk.
— Csodálatos a röpülés, nem? Mit gondol, nem, ez az ember természetes
állapota? Teljesen valószerűtlen, és mégis igazabb mindennél, ami eddig történt velem.
— Ezt is kóstolja meg.
— Az én őseim — ha egyáltalán származunk valahonnan — nem halak
voltak, hanem madarak.
— És ehhez mit szól?
— Életem hátralevő részét úgy rendezem be, hogy minden fölösleges időmet és pénzemet repülőutakra költöm. Minél hosszabb repülőutakra.
A férfi átrendezte az üvegeket, kis rést csinált a bárasztalon, s leültünk
egymással szemközt. Mindenki aludt, csak tán a pilóta nem. Valahol Európa
és Amerika között, az Atlanti-óceán és a csillagos ég között, a valóság és a
megfoghatatlan között, egy remegő ezüst koporsóban, amely mégis biztonságos,
amilyen egy diónak lehet a dióhéj . . .
A tolmács, mint később kiszámítottam, harmincöt éves volt. Mindene kifogástalan: a ruhája, a mozgása, a franciasága, az angolsága, az oroszsága, a
japánsága, a spanyolsága, a hindisége. Modora, mint az egyenruha, mindent
eltakart — csak arcát hagyta födetlenül. Sötét, drámai arca volt, a földet túró,
szálfát döntő, követ bányászó, lovat betörő, vadorzó parasztelődök lecsiszolhatatlan, simára smirglizhetetlen, megszelídítetlen nyomaival.
— Jól látta, boldog vagyok. Holott nem először utazom. De talán utoljára . . . — Ez az utoljára sóvárogva hangzott, mint egy fohász.
.32

Iszogattunk, narancsszeleteket, olajbogyót rágcsáltunk, remegtünk a motorok erőfeszítésével, tán ez dúlta újra emberivé hajviseletét, fölöslegessé civilizációs jelvény nyakkendőjét, és egy emberi sorsban találtam magam.
— . . . November 3-án reggelre kiürült a diákszálló. Hatágyas szobánkban
ketten ébredtünk: egy külföldi diák és én. Összecsomagoltam, de miután a
reggeli vonatot nem értem el, néhány újságot kunyeráltam a portán, és ruhástul visszafeküdtem.
Tizenegy órakor vasalt csizma kopogott a folyosón, s a mi ajtónk előtt
fogyott el. Egymásra riadtunk a kis sötétbőrűvel. . . Belépett a bátyám. Nálam magasabb, széles vállú, erős, huszonhat éves parasztlegény. Kiszolgált
katona.
— Csomagolj! — parancsolt rám, miután kezet fogtunk. — Anyánk meghagyta, hogy hazavigyelek. Még belekeverednél valamibe.
— Már összecsomagoltam, de csak kettőkor megy vonat.
— Teherautóval vagyunk, itt áll a ház előtt. Siess! Nincs kedvünk Budapesten rekedni.
Fürgén magamra kaptam sálamat, kabátomat, a nemzetiszínű karszalagot
letéptem, zsebre dugtam. Előráncigáltam bőröndömet, a pokrócot megigazítottam az ágyon.
— Élelmiszert hoztatok?
— Persze. — Bátyám a sarokba támasztott, gazdátlan M 48-as kispuskákat nézegette. — Kiék ezek? Hogy kerültek ide?
— Teherautóról osztogatták az egyetemen. Hová vittétek az élelmiszert?
— Valamelyik kórháznak, nem vagyok ismerős — felelte szórakozottan, a
puskákat mustrálva. — El kell ezekkel számolni?
— Ugyan, dehogy kell! Látod, már mindenki elutazott, de a puskát itt
hagyták a sarokban. Kinek is kellene leadni?
Fogtam a bőröndöt. A külföldi fiú ült az ágyán. Esengő sötét szemétől
elszégyelltem magam. Persze, megpucolok én is, mert van hova.
— Velem mi lesz? — kérdezte. Lehetetlen kiejtése most nem groteszk,
hanem tragikusan szívfacsaró. Valóban, mi lesz? A diákszállóban senki, csak
az öreg portás meg az elhányt puskák, röpcédulák. Előadások sincsenek. A menzán ma már nem osztottak reggelit.
— Te Rezsi! — fordultam izgatottan bátyámhoz. •— Nem vihetnénk a
kölyköt magunkkal? Annyit eszik, mint egy széncinke.
Bátyám, combig érő kabátja alá rejtve a kiválasztott puskát, élesen végigmérte szobatársamat. A fiú — ne kérdezze, melyik világrészből, melyik országból való — nem volt taszító jelenség: tizenhat évesnek látszott, kicsi, madárcsontú, arányos, és a bőre színe alig sötétebb a miénknél. Nevezzük Cinegének,
mert bátyám ebben a mustrapillanatban így nevezte el.
— Ehet, amennyit bír: megszűnt a beszolgáltatás. Na gyere, kis Cinege.
A fiú tüneményes gyorsan összekapkodta cókmókját — belefért egy strandszatyorba —, s hárman húzódtunk a teherautó ponyvája alá. Hárman meg
a puska.
Aznap ősszel vettek föl a Műegyetem kultúrmérnöki karára: út, víz, híd.
Középparasztok voltunk, „birtokunk" a határ tizenkét dűlőjében feküdt, munkánk háromnegyedét a szállítás ette meg. S micsoda útnak nem nevezhető
dágványokon, hídnak nem nevezhető bürükön! S a talajvíz, amely tavaszokon
fölverte a mező felét: gyakran háromszor egymás után hiába vetettük el a
kukoricát. Már kisgyerekként elhatároztam, olyan ember leszek, aki vizeket
szabályoz, járható utakat, be nem roskadó hidakat épít. — Eredj, Lőrinc —
küldött bátyám az egyetemre. — Nem vagy gyerek, látod, milyen rohadtul
élünk. Pénzt nem kapsz hazulról.
Szobatársaim közül három fiú jött a debreceni gimnáziumból, véd- és
dacszövetségüket nem óhajtották fölhígítani velem; a negyediknek rokonai
laktak Pesten, hozzájuk járt jóllakni, és udvarolt cserébe a lányuknak; egy3 Tiszatál

33

másnak maradtunk Cinegével. Vasárnap délutánonként csavarogtunk a Belvárosban, a Rákóczi úton, Szent István körúton, néha megreszkíroztunk egy
mozijegyet az első sorba, hogy órákra megmerevedjék a nyakunk, könnyelműen megengedtünk magunknak egy pohár sört a legalacsonyabb besorolású,
répapálinka-, vizelet- és hányadékszagú talponállókban — de rendszerint azt
játszottuk, hogy benyitottunk minden presszóba, vendéglőbe, kávéházba, ráérősen végigsétáltunk az asztalok között, az arcába bámultunk mindenkinek,
különösen a nőknek, aztán, kissé sajnálkozva, hogy nincsenek itt, akiket keresünk, vagy minden asztal foglalt, vagy a helyiség színvonala nem felel meg
igényeinknek, lustán kiballagtunk, s az utcán jókedvűen tárgyaltuk benyomásainkat. Cinege — most már nevezzük így — egyévi előkészítőn már részt vett,
de nem bírtam megfejteni, végül is mennyire tud magyarul, mert vagy folyékonyan beszélgettünk, vagy egyetlen szót sem értett, csak mosolygott udvarias, ki-tudja-mit-rejtő mosolyával. Vonzódtam ehhez a vézna, hontalan fiúhoz, én, a másik otthontalan, s úgy éreztem, ő is hozzám.
Édesanyám a földkerekség legszívesebb asszonya. Megpillantva Cinege
fejletlen kamasztestét, végigsimított a kékesfekete hajon: — Majd fölhizlallak, kisfiam.
Bátyám nagylelkűen beleegyezett, s mi is azt hittük, néhány napról, legfeljebb egy-két hétről van szó. Hallgatva a rádió riasztó híreit a budapesti harcokról, a sztrájkokról, sejtettük, hogy a válság elhúzódik, de már nem rakhattuk Cinegét a nem közlekedő vonatra, s nem küldhettük vissza a nem
működő fővárosba. De talán csak az én lelkiismeretem kényelmetlenkedett,
hogy ingyenélőt hoztam szüleim nyakára. Az új kormány gyorsan megerősítette a beszolgáltatást eltörlő intézkedést, ez jókedvre hangolta az egész falut,
családunkat is. Az őszi terményeket már magunknak takarítottuk be, szinte
meggazdagodtunk hirtelen, ötvennégyben, a szigetközi árvíz alatt, a beszolgáltatás terhei mellett hat hónapig tartottunk egy menekült fiatalasszonyt a két
kisgyerekével, azt is bírtuk — Cinege valóban annyit evett, mint egy macska.
A rádió fölhívására január végén mentünk vissza az egyetemre. Hogy mi
történt ez alatt a három hónap alatt? Voltaképpen semmi. Hosszúra nyúlt téli
vakáció volt, szénszünet, az ifjúság meghosszabbítása, haladék az elkövetkező
irgalmatlan esztendőkre.
Két disznót hizlaltunk, egyiket leadásra, most ez is a miénk maradt.
Tavasz óta nem lógott a kéményben szalonna. Az aratást — én kévét kötöttem — olyan töpörtyűn kínlódtuk végig, amelyből édesanyám krumplinyomóval kisajtolta a zsírt, őseink ezt hívták csörgének, csörgött is, mint a dió, csak
nem volt kövér, olajos bele. Most levágtuk az egyik disznót. Előző nap késeket
köszörültünk, bárdot élesítettünk; dézsákat, szapulókat, teknőket, melencéket,
vájdlingokat, bödönöket forráztunk; kisikáltuk a szappanfőző üstöt, gyökérkefével tisztára súroltuk a gyúródeszkát, a folyosóasztalt, a sulykolólábat, amelyen a kacsák rápalevelét szoktuk aprítani; a nőszemélyek fehér melleskötényeket, különböző célt szolgáló rongyokat mostak és gyűjtöttek a hentesszatyorba.
Hajnalban keltünk, körbejárt a pálinkásüveg. Még két markos segítséget
hívtunk a szomszédból — Cinegére nem számíthattunk —, s kicsalogattuk a
terülj asztalkámat a szalmával bélelt hidasból. A sáros udvaron lekaptuk
tizenhat körméről a közben gyanút fogó, visító, megvadult állatot — micsoda
ereje van egy száznegyven kilós disznónak, néha majdnem négyfelé szórt bennünket magáról! — s bátyám egy biztos és erős mozdulattal szíven szúrta.
Anyám fogta föl sós tálba a sugárzó v é r t . . . A külföldi fiú elszürkült bőrrel,
két vihogó ikerhúgom között, vacogva bámulta a barbár műveletet. Farkaskutyánk, Gubacs — mert cserfagubacsszínű a szőre — izgalomtól megveszve
keringett, ugatott körülöttünk. A tavasszal még én hoztam a szomszéd falu
erdészétől, kerékpáron, kosár híján az ingem alatt, akkora volt, mint egy
zsemle; ha hiányzik, még most is érzem kis körmeinek óvatos érintését, nedves
34

orrának gombhidegét körben a derekamon, s bizonytalan nyüszítését: hát nincs
itt kijárat? Cinege hősiesen ette a véres húsból, májból, vesevelőből készült
paprikás-hagymás-borsos reggelit, csak éretlen húgaimat csiklandozta, hogy
minden tüzes falatot vízzel öblített le kékes szájaszéléről...
Nem történt semmi ezen a téli vakáción, csak mondjuk, vadásztunk. Mitől
van, hogy férfiember — a fiúgyerek is — annyira szereti a fegyvert: a botot,
fokost, zsebkést, fütyköst, szíj ostort, korbácsot, a csúzlit, a puskát? A háború
utolsó évében két német tiszt kvártélyozott nálunk. Ha szolgálatba mentek,
rögtön szobájukba lopakodtam, és kutattam. Tán nemcsak a saját felszerelésüket tárolták ott, hanem a szakaszukét, mert mindenből több volt. Alkalmanként loptam egy átlátszó térképtáskát, egy iránytűt, távcsövet, derékszíjat —
nem vették észre, legalábbis nem tették szóvá. Az éjjeliszekrény fiókjában hónapokig hevert egy vasporszínű, gusztusos kis pisztoly: hányszor á markomba
vettem, kibiztosítottam, s megcéloztam a lámpaburát. Ellopni nem mertem.
A front után azonban bandában fésültük át a határt, puskát, kézigránátot, kilőtt tankokat, lőszert keresve, s amit találtunk, kilőttük, elhajítottuk, fölrobbantottuk, elégettük. Édesanyám számtalanszor a lelkemre beszélt, megvert, bezárt, éppen csak a kötényéhez nem kötözött, de mihelyt félrenézett, megszöktem; ha volt is tudomásom a veszélyről, biztosan volt, hisz egyebet sem hallottam, de vonzott a puskapor, a fegyver. Egyszer, úgy májusban, az Általér
•partján találtunk egy páncélökölt, a T—34-es tankok kilövésére szolgáló fegyvert. A puska mintájára készült e fegyver, csöve vastagabb s hátul nem az
agyban végződik, hanem nyitottan, mint egy kályhacső. Szivar alakú lövedékek is hevertek körülötte. Gáspár Endi, tizenkét éves barátom, a cső elejébe
-illesztett egy szürke lövedéket, vállához szorította és — Vigyázzatok! — vigyorgó arccal elhúzta a ravaszt. A golyó elzúgott s a távolban fölrobbant, de
a cső hátsó szabad részéből láng csapott ki, végignyalta Endi vállát, mellét,
nyakát, állát, ott bukott föl holtan, még a vigyornak sem volt ideje eltűnni
•a szája sarkából. (Hónaljból kellett tüzelni vele, hogy a láng a katona háta
mögé csapjon.) Többé nem tettem ki lábam az udvarról, még a kertben is
•óvatosan nyűttem a tikhúrt a baromfiaknak, nehogy föld alá telepített aknába
-akadjak.
Most ennek a diákszállóból csent M—48-as kispuskának örültünk mindhárman, akár egy kései, de jókor megkapott játékszernek. Vigyáztunk, ne
tudjon róla senki odahaza, az istállóágyban őriztük a szalmazsák alatt, és csak
a mező távoli, ember nem látta terepén használtuk. Mire Cinegével fölébredtünk, bátyám megrakta a szánt gőzölgő trágyával. A fadöntő szerszámokat,
fűrészt, fejszéket, a sulykot, kötelet a saroglyába tette, a puskát vízhatlan
ponyvába csavarva az ülésdeszkára, a pokróc és a fenekünk alá. Édesanyám
ebédet csomagolt, s a bőséges reggeli után kikocogtunk a Zsöngei-dűlőbe. Ezt
az ötholdas táblánkat szerettük a legjobban. A falutól négy kilométerre feküdt,
hó befútta szűz dűlőút vezetett hozzá, egybemosódva a szántókkal, rétekkel,
nyomvonalát csak a lovak ösztöne, s egy-egy árkon átdomborodó mezei híd
jelezte úgy-ahogy. Gubacs fölajzottan a lovak előtt, vagy a szán mögött futkározott, izgatottan szaglászta a szélsimította porhóban a friss róka- meg
nyúlnyomokat. Amint kiértünk a házak közül, és tanútól nem kellett tartanunk, bátyám kibontotta, térdére fektette a puskát. Ha az éles, tiszta háttérben kirajzolódott egy sötétebb folt, lelépett a mozgó szánról — a lovak
szerszámán tovább csilingeltek a fémcsatok —, gondosan célzott és lőtt. Ha ő
lőtt, a nyúl fölbukfencezett. (Egyszer láttam — ne kérdezze, hol — agyonlőni
egy embert: a golyó és a test találkozása olyan fizikai megrázkódtatással járt,
hogy a sapka fölugrott a fejéről. Ezért végzik ki a halálraítélteket hajadonfőtt?) Nem volt önző, igazságosan átengedte a soros lövést Cinegének meg
nekem: mi a honvédelmiismeretek-órán szerzett csekély gyakorlatunkkal sohasem találtunk célba. De az is megesett, hogy mire észrevettük a nyulat vagy
fácánt, Gubacs már el is riasztotta.
35

A Zsöngei-dűlőt derékszögben széles, nyurga fasor határolta. A fasorban
alacsony földkunyhó állt, a szőlő telepítésekor ütöttük össze, állítólag megkérdeztem édesapámat: azért építjük a kunyhót, hogy legyen hova bújnunk,
ha jönnek a lopók? Minden aratáskor jól teletömtük szalmával, hogy a következő aratásig puha, meleg szárnyékunk legyen hirtelen kicsapó zivatarok és
szúrós, láthatatlan őszi permetek ellen.-A nagy táblán mindig akadt munka:
a szőlő nyitásától az őszi répaszedésen át a téli favágásig. Rezsi leszórta a
trágyát a szánról, mi Cinegével tüzet raktunk a kunyhó előtt, nagyobb rönkökkel biztosítottuk, ki ne oltsa a szél, s hozzáfogtunk kivágni egy-egy vastagabb
törzsű fát. A tél mély csöndjében messze visszhangzott a fejszecsattogás, s
noha engedélyünk nem volt a favágásra, nem tartottunk a mezőőrtől: a rossz
lábú Szákoly Menyhért bácsi nyáron is csak akkor vetődött ilyen távolra a
falutól, -ha fölkapaszkodott egy-egy lovas fogatra.
Déltájban körbeültük a tüzet, szalonnát pirítottunk; a szatyorban találtunk szegfűszeges forralt bort. Cigarettázni behúzódtunk a kunyhó szarkalábszagú védelmébe, lábunkat, törzsünket a ropogós szalmába fúrtuk, s a tűz irányába könyököltünk. Hárman éppen elfértünk benne, hason fekve. Belülről
melegített a szalonna meg a bor, kétoldalt bátyám csontos-erős és a külföldi
diák madárláb-finom teste. Ha nem bírok elaludni, ma is elég fölidéznem ezt
a szalmába fúródott hason fekvést, szemben az ég aljáig nyúló hómezőt, a kékárnyékú szőlőkarók szánalmas csupaszságát, a fáradhatatlanul hajlongó tüzet .. . Ha akkor nem fogtam volna föl, ebből tudhatom, milyen boldog voltam.
Csak Cinege tűnt el a bal oldalamról.
Délután megraktuk a szánt szétfűrészelt fatörzsekkel, s a három órakor
már leszálló kék derengésben, a pokrócokat térdünkre terítve, vállunkra borítva, összeszorulva alatta, fáradt és mégis megedzett, szélkifútta testtel siklóttunk hazafelé a láthatatlan dűlőúton, amelyen reggeli nyomunk volt az egyetlen jel, vagy már azt is elsimította a szél, betemette a friss hóesés.
Indulás előtti estén édesanyám mindkettőnk csomagját megpakolta hazaival: kifagyott füstölt kolbász, sózott szalonna, krumplinyomón át nem préselt
töpörtyű, cipónyi disznósajt, egy demizson rizlingszilváni. Aztán hárman behúzódtunk az istállóba, a puskát szétszedtük, fa alkatrészeit kishókonnal darabokra aprítottuk, s az immár nyalábnyi ócskavasat a kútba szórtuk, hadd
rágja szét az idő meg a rozsda.
A diákszállóban elfoglaltuk régi helyünket, s tudomásul vettük, hogy a
következő öt évet az egyetem, a menza és ennek a sarokágynak a háromszöge
határozza meg. Az összeszipkázott szobatársakkal este nagy lakomát csaptunk:
mindenki tele bőrönddel érkezett a megkönnyebbült vidékről. De beszélgetni
óvakodtunk.'
Másnap reggel fölébredve, 'Cinege nem volt a szobában. Egyikünk sem
vette észre, mikor tűnt el. Szótlan, • fakó kapkodásuk belső riadalmamat tükrözte: mégis fecseghettünk valamit az este? Háromnegyed tizenegykor a tanulmányi titkár kihívott az előadásról. Jegyzeteim szerint ez volt a professzor
utolsó mondata: „A felszín alatti vizek főbb gazdasági jellemzője, hogy a felszíni víznél jóval nagyobb a víztartó rétegekben egyidejűleg tárolt térfogatuk,
de kisebb a mozgáskészségük. .
A folyosón két civil ruhás várt. Autóba
ültettek, aztán több lehangoló folyosó után kisebb, puritán irodában találtam
magam. Az íróasztalon szétszedett, darabokra aprított M—48-as kispuska, a fa
alkatrészek még sötétek a kútvíztől. Ismerem-e?
Bátyámat is lecsukták, hiába vállaltam magamra mindent. A tárgyaláson
nem volt tanú, csak a puska.
Mire kiszabadultam, évfolyamom végzett, a velünk tanuló külföldi diákok
is házautazták. Cinegét nem találtám meg, dé egyik debreceni szobatársam
emlékezett, hogy a fiú még aznap este visszament a diákszállóba, s nem látszott rajta, hogy akár egyetlen pofont is kapott Volna. Még öt évig velük
tanult.
'36

,

A börtönben megtanultam három nyelvet. Ott csak ennyit. A z ó t a . . . A tolmácsközvetítőben nekem van a legtöbb felsőfokú nyelvvizsgám. Kezdetben
csak otthon kísérhettem külföldieket, aztán rájöttek, hogy én nem fogok
disszidálni. A világ felét már beutaztam, s ha kell, a másik felét is beutazom.
Mert jó, Magyarországot elhagyta, de a térképről nem szökhet meg. S ma már:
kicsi a Föld!
— Ha megtalálja, mit csinál vele? — akadozott a nyelvem.
— Iszunk még egyet?
. .. Mióta hallgatunk? Egyszer mentőautóba raktak, ahol hamarosan elvesztettem az eszméletemet. Az utolsó, amit érzékeltem a külvilágból: egy
mentőautó riasztó, szívet rettentő szirénázása. Aztán fölfogtam: ez a mentőautó szirénáz, amiben engem visznek. Most fülem lassan újra beengedte azt a
távoli, szorongást keltő morajt, amely emlékeztetett valamire, talán egy zuhanó
bombázógépre, de hiába próbáltam megragadni.
— Látom, elálmosodott. Helyére kísérem.
Mire fölébredtem, sütött a nap. Mindenki a kabinablakoknál tolongott.
Több nyelvű zsivaj, forró fekete, hideg sült. Tekintetemmel tolmácsunkat
kerestem. A bárasztalnál pillantottam meg, friss ingben, üdére borotváitan.
Haja, körme, kézelője, nyakkendője, testtartása kifogástalan. Arcvonásai udvariasan semlegesek, de én már látni véltem ajka körül egy derengő mosolyt.
Nem vett részt az általános ünneplésben, hogy íme, átrepültük az Atlantióceánt meg az éjszaka alagútját, és mégis életben maradtunk. Magának ünnepelt : talán utoljára röpül. Kicsi a Föld.

N É P M Ű V É S Z E T ÉS K Ö Z M Ű V E L Ő D É S

KÓSA LÁSZLÓ

A népi kultúra új hulláma
Történelme során nem először fordul a magyar társadalom érdeklődése a népi
kultúra felé. Néhány esztendő múlva kétszáz éve lesz, hogy a pozsonyi Magyar Hírmondóban megjelent egy írás, amely elsőként hívta föl a figyelmet a néphagyomány
értékére és összegyűjtésének fontosságára. A cikkíró nem egyéni kedvtelését igyekezett terjeszteni, nem is egy ú j tudomány megteremtésének ötletét vetette papírra,
hanem az önmaga egyéniségét, a jellegét kereső nemzet ügyét akarta szolgálni.
A néphagyomány később sem maradt a szorgalmas gyűjtők és az összefüggéseket
kereső tudósok külön ügye. Ellenkezőleg: alkotó nemzedékek megtermékenyítő élményévé vált, és kulturális életünkben olyan viszonyulási ponttá kristályosodott, amelyet a tájékozódóknak ritkán lehetett kikerülniük.
A néphagyományra figyelés nem volt egyenletes. Megújulásában minden alkalommal közrejátszottak speciális indítékok, de ismételten jelentkeztek fontos visszatérő motívumok is: mindenekelőtt a nemzeti kultúra gazdagításának célkitűzése,
majd a terjedő modern civilizációban magát egyre idegenebbül érző, ú j szellemi erőforrások után kutató ember nyugtalansága. Egyik indítékkal sem voltunk társtalanok Európában. Jelentős, rendszerint a földrész nagyobbik felét átható szellemi
áramlatok részeseiként éltük meg a népi kultúra felé fordulás élményét. A korai
szakaszban pontosan tapinthatók Herder meghonosodott gondolatai, a századfordulón
a magyar népi díszítőművészetért rajongó festőknek és iparművészeknek személyes
kapcsolatuk is volt a szecessziós törekvéseket elindító angol kortársaikkal. Tévútra
kerülünk azonban, ha csak hatásokban gondolkodunk. Hiszen például Arany János
és a román Alecsandri is kortársak voltak, de valószínű, hogy nem olvasták egymás
munkáit, közös szellemi őseiket — ha lehet is — erőltetett dolog volna megkeresni,
mégis szinte azonos módon szerették és értékelték a folklórt, tartották egyik vezércsillaguknak. A fiatal Bartók és Kodály, ha hallottak, igen keveset tudhattak a
rokon zeneszerzői törekvésű Sztravinszkijról, Sibeliusról vagy De Falláról. Pedig
egymástól távol hasonló kérdések foglalkoztatták őket, és hasonló módon keresték
a válaszadás lehetőségeit. Igaz, művészi példákra utaltunk, s ezekhez foghatókról a
mai ú j jelenségben még nem adhatunk számot, de napjainkban is az utóbb említett
mozzanat a döntő. Lehetséges ugyan, hogy a népművészeti magángyűjtemények divatja nyugat-európai példák nyomán bontakozott ki, azonban a folklór tudatformáló
szerepe hazai igények szerint vált és válik egyre fontosabbá.
A kép változatossága miatt jószerivel nehéz áttekinteni, hogyan is áll ma a
néphagyomány ügye Európa különböző tájain. Ott, ahol a tradicionális falut régebben eltüntette az ipari civilizáció, mint például Angliában, Hollandiában, NyugatNémetországban, egy-egy paraszti ruhadarabnak vagy használati eszköznek igen
drága ára van. Jelentős összegeket fizetnek azok is, akik speciális tánciskolákban a
táncmester és a mozgófilm segítségével például eredeti magyar vagy román paraszttáncokat akarnak tanulni. Dél-Olaszországban és Spanyolországban nincsenek ilyen
nosztalgiák. A vallás évezredes szokásaival elválaszthatatlanul összefonódott kis38

városi és falusi életben a népi tradícióknak még igen eleven a társadalmi szabályozó szerepe. Viszont például a norvégek, akik igazán csak a második világháborút
követő iparosítással hagyták el a paraszti életformát, különös tisztelettel veszik
körül azt, ami értékes részként megmaradt belőle. Nemcsak a pulóvereken hordják
a vikingkorig visszanyúló geometrikus motívumokat, hanem a népi öltözetet is
megtartották ünneplő ruhának, s különösen az esküvőket szívesen ülik százados
szokások szerint. Az írek és a napjainkban mind hevesebben jogaikat követelő
nyugat-európai nyelvi és nemzeti kisebbségek pedig a megmaradás egyik legerősebb
váraként ragaszkodnak saját folklórjukhoz. Román, szlovák, szerb szomszédainknál,
valamint Bulgáriában az értelmiség döntő számban paraszti származású, és természetes módon emelte magasba pompás népi kultúrájának tiszteletét és szeretetét.
Annál is inkább ezt kellett tennie, mert népét történelmi sorsa akadályozta nagy
múltú írásbeli kultúra kialakításában. Nem zavarták a „történelmi középosztály"
vagy a polgárság ellenérzései sem. Ezekben az országokban a népi kultúra évtizedek
óta központi helyet foglal el a nemzeti művelődésben, szerepét — pro vagy kontra —
nem vitatják.
Vajon hazánkban milyen tényezők befolyásolják a néphagyomány iránt megélénkült mai érdeklődést? Nehéz a tartalmát pontosan kifejező szót megtalálni.
Divat, de jóval több is annál. Nemcsak a gyorsan múló társadalmi szokás tünetei,
hanem sokkal mélyebb igények is mutatkoznak benne. A fokozott, olykor áhítatos
tisztelet a kultusz jellemzője, az érdeklődés és a figyelem viszont azt is jelzi, hogy
a társadalom egy része egyelőre passzívan rokonszenvez vele. Az igazság az, hogy a
népi kultúra ú j hullámának még nincs megállapodott képe, nincsenek szilárd tulajdonságai. Miközben megvalósulásának lehetőségeit keresi, hol a divat, hol a kultusz,
hol pedig a figyelem és az érdeklődés jellemző vonásai erősödnek föl benne.
Magyarországon megváltoztak azok a társadalmi tényezők, amelyek a korábbi
érdeklődésáramok nélkülözhetetlen hátterét alkották. A parasztság — a magyar
néphagyomány hordozója, mai életformáját tekintve — társadalmi helyzete és tulajdonviszonyai szerint már nem igazi paraszt. Egyre fogyó mezőgazdasági népességünk
legidősebb rétege a klasszikus paraszti lét többnyire megszűnt feltételei híján jóformán csak emlékeiben maradt paraszt. Igaz, nem tűntek el teljesen kulturális és
társadalmi jellemzői, de a korábban parasztinak tudott ízlés, mentalitás, öntudat és
világnézet, ha él is, erősen megkopott és elhalványodott. Kivételt csupán néhány
határon túli, főleg erdélyi rezervátumszerű sziget képez. A századokon át megtartóvédő mechanizmus szerepét ellátó paraszti közösségek részekre hullottak. Azok a
szokások, amelyek hajdan tavasztól őszig a munkát, születéstől halálig az életet, az
ünnepek és a hétköznapok rendjét szabályozták, ha még léteznek, a család szűk és
bensőséges körébe szorultak vissza. Az újonnan formálódó mezőgazdasági munkásság arculata sok vonásban más.
Falun, mezővárosi településen, sőt már sok tanyán is a technikai civilizáció
ugyanazon kellékeivel (gépi közlekedés, háztartási gépek, rádió, televízió), szinte
azonos öltözködési, lakberendezési, építkezési divattal találkozunk. Megszűnt az az
életforma, amelyre korábban gyakran hivatkozott, amelyet a megmaradás, a nyugodt
és természetes élet példájaként tartott számon a parasztok felé forduló értelmiség.
De épp azért, mert nincs, sosem látott mértékben megnőtt az eszmei és anyagi
értéke a népi kultúra tárgyi és szellemi rekvizitumainak.
Nagyanyák értetlenül nézik, hogy unokájuk milyen diadallal hozza elő a padlásról a több évtizedes korom- és füstpatinát kapott cserépfazekat. Nagyapák csodálkoznak azon, milyen becsülete lett egyszeriben annak a leszerelt ócska kocsikeréknek, amely csak alkalmatlan volta miatt kerülte el a föltüzelést. Számukra ezek
a tárgyak egy régi, többnyire gondot és küszködést jelentő világ emlékei. Kötődnek
hozzájuk, mint a nehézségek ellenére is szép fiatalságuk jelképeihez, vagy mert soksok évi munka során érzelmileg is közel kerültek a naponta segítőtársul szolgáló
eszközökhöz. .Azt azonban nehezen tudják elképzelni, hogy megszokott világuk
darabjai, a rokka, a tokmány vagy a vasnyárs modern lakások díszei legyenek.
39

Kevesen vannak tudatában annak is, hogy folklórkincsük révén évszázados szájhagyomány talán utolsó letéteményesei, művelődési értékek tulajdonosai.
Fiaik és leányaik kapcsolata a letűnt világgal korántsem ilyen békés. Ök ugyan
beleszülettek, de ifjúságuk rendszerint a kitörés és tagadás jegyében zajlott le. Az
elmúlt harminc esztendőben belőlük verbuválódott az ú j magyar munkásosztály, az
alkalmazotti réteg zöme és az értelmiség egy jelentős hányada is. ö k azok, akik
tömegesen a városokba települve, a szó szoros értelmében kényszerültek gyökeres
életformaváltásra. Ezért általában mindazt, ami a régire, a levetettre emlékezteti
őket, ha nem is gyűlölik, de lenézik, nem sokba veszik. Merőben más a nézőpontja
gyermekeiknek. Nekik már nem kellett menekülni abból a környezetből, amely
szüleik felemelkedését gátolta. Következésképp nem az ellenszenves oldalait érzékelik, hanem azzal a természetes figyelemmel fordulnak feléje, ami az elődei sorsa
és élete, általában a múlt iránt érdeklődő embert mindig jellemezte. A népi kultúra
mai reneszánszában ezért van fő szerepe a paraszti életformától legmesszebbre
került városi, elsősorban fővárosi fiatalságnak, amely különben a társadalom legmozgékonyabb, legnyíltabb, az ú j a t leggyorsabban befogadó rétege és korosztálya.
Milyenek is ezek a fiatalok? Tagadhatatlan, hogy szüleik anyagi lehetőségei
igen különbözők. S ezt ma még a legjobb szellemű közösségekben is nagyon nehéz
végleg kiküszöbölni. Az elmúlt másfél évtizedben azonban bizonyos, a társadalmi és
vagyoni különbségekhez kevésbé igazodó kulturális normák, elsősorban az öltözködési, viselkedési és szórakozási igényeiket nagymértékben egységesítették. Könnyen
adódó, de túlságosan leegyszerűsítő volna egyetlen rétegre szűkíteni, értelmiségi
ifjúságnak nevezni őket. Jóllehet jelentős hányaduk diák, nagyon sok köztük a
munkásfiatal, még több a szakközépiskolás. Kulturális és társadalmi hagyományaik
szerint többségükben közvetlenül vagy közvetve a munkásosztályhoz kötődnek. Jellegzetessége e képletnek az is, hogy a fiatalok soraiban a műszaki és természettudományi egyetemi hallgatók kezdeményezőbben és dinamikusabban elégítik ki
folklórérdeklődésüket, mint más felsőoktatási intézmények hallgatói. Nem véletlen,
hogy a folklór barátainak mozgalma a Csiliben, a Kőbányai Ifjúsági Klubban, a
Kassák-klubban, illetőlég a Műegyetem R-klubjában és a Schönherz-kollégiumban
talált otthont.
Az ú j hullám az 1969—70-ben rendezett Röpülj Pávával kezdődött igazán.
A megelőző esztendőkben egyre fogyott azoknak száma, akik a népi kultúra tudatés közvéleményformáló erejében hittek. De a legszebb reményeket is fölülmúlták a
felszabadulási évfordulók nyomában járó, a magyar népzene barátainak táborát
tévéadásról tévéadásra tízezrekkel gyarapító Röpülj Páva döntők. Fiatal előadóművészek sora indult útnak (Buday Ilona, Faragó Laura, Ferencz Éva, Halmos
Béla), és jó alap képződött a társadalmi méretekben kibontakozó folklórérdeklődés
számára. A példán fölbuzdulva nagy sikerű Páva-vetélkedőket rendeztek a hazai
nemzetiségek, a csehszlovákiai és a jugoszláviai magyarok is. Sőt azok körében,
akik az életformaváltást harmonikusabban, nem teljes tagadással valósították meg,
akik nem utasították el maguktól régi világuk kulturális értékeit, elhalványodott
korábbi kezdeményezések nyomán a néphagyomány ápolásának fontos f o r m á j a kapott erőre. A közös éneklés szeretete találkozott a szereplés ösztönző lehetőségével;
a húsz-huszonöt évvel ezelőtti népszerűséghez képest erősen lehanyatlott öntevékeny kórus- és néptáncmozgalom hagyományain Páva-körök alakultak, nemcsak
falvakban és vidéki városokban, hanem fővárosi művelődési otthonok védőszárnyai
alatt is.
Érthetően nagy várakozás előzte meg az Arany Páva népzenei versenyt, amely
elődjéhez és a magyarországi népdalkultúra rangjához méltóképp nemes célkitűzéssel nemzetközi mezőnyt kívánt fölsorakoztatni. Mégis az Arany Páva a szép élmények, a sok-sok szavazat, a kiváló teljesítmények ellenére a Röpülj Pávához képest
nem hozott igazán újat. Valószínűleg azért, mert a hazai részvétel a spontaneitás
kizárásával, nem önkéntes jelentkezéssel, hanem meghívással történt. A kiválasztottak műsorát pedig többnyire televíziós produkcióvá fegyelmezte a rendezés.
Az egész ország színe előtt lezajlott népzenei vetélkedők arról is tanúskodnak,
40

hogy a néprajzi érdeklődésnek számos ága és vetülete van. A nagy kérdésre, vajon
hogyan lehet az eredeti közegét vesztett népi kultúrát értékeinek járó megbecsüléssel napjaink megváltozott feltételei között gondozni, többféle válasz adható. S ez
egyben arra is felelet, hogy a megnövekedett figyelem nem egy-egy réteg vagy korcsoport ügye, hanem változó igények szerint a társadalom jelentős részéé.
Mindenekelőtt működnek a néphagyomány ápolásának immár hagyományosnak
nevezhető intézményei. A hivatásos népi együttesek — köztük az Állami Népi
Együttes — ma is telt ház előtt lépnek föl. A rádió nagyobbrészt az 1940-es és
1950-es években föltűnt zeneszerzők munkáit, Grabócz, Gulyás, Vujicsics, Vavrineczés mások feldolgozásait sugározza. Kelendők a népművészeti boltok árui. A HISZÖV
minden mesterembert, ügyesen hímző vagy szövő asszonyt foglalkoztat, aki tehetségét, hagyományismeretét cserép- vagy fatárgyak, textíliák, bőrmunkák készítésében hajlandó gyümölcsöztetni. Hazánk növekvő idegenforgalmának kedvéért pedig
elhalt népszokásokat keltettek életre színes látványosságként.
Lássuk azonban azokat az alkalmakat és intézményeket is, amelyek már az ú j
folklórdivatban születtek! Néhány amatőr néptáncegyüttes zártkörű kezdeményezéséből szinte egyik hónapról a másikra nőtt igen népszerűvé a táncház. A passzív
érdeklődésből kilépő fiatalok szuverén közösségi alkalmat teremtő akarata hoztalétre. Az Észak-Mezőség paraszti életéből származó példa régi szokást őrzött meg.
Nevezetesen azt, hogy a táncmulatságot nem kocsmában — mint később általánossá
lett —, hanem külön erre a célra bérbe vett lakóházban tartják meg. A Fővárosi
Művelődési Ház, a táncházak között a legelső és a legnagyobb, egy este négyszáz
személyt tud befogadni, százan-százötvenen mindig kinnrekednek. Ezért az előbb
említett klubokban és más budapesti művelődési házakban egymás után kaptak
szabad estéket az ú j táncházak, és indultak lelkes önkéntes vezetőkkel az ú j tánctanfolyamok. Sőt mióta a Népművelési Intézet fölkarolta a mozgalmat, kisebbnagyobb vidéki városokban (Szeged, Székesfehérvár, Sátoraljaújhely, Pécs, Szekszárd, Dombóvár, Keszthely, Debrecen stb.) is alakultak. Még több lenne, ha volna
elegendő zenekar. A legjobb és legkeresettebb együttesek, a Sebő-, a Muzsikás, a
Kolinda, a Vízöntő, a Mákvirág, a debreceni Délibáb, már nem győzik erővel és
idővel. Sebő Ferenc és Halmos Béla úttörő munkája nyomán olyan ú j stílusa alakult
ki a magyar népzene interpretációjának, amely gyökeresen különbözik-az elmúlt
évtizedekben a rádióban és a szórakozóhelyeken megszokottól.
Ha a néphagyomány ápolásának és idézésének hagyományos és ú j szárnyát, közművelődési és művészi szándékait szembesítjük, kitetszik, hogy az utóbbi nemcsak
új, de akar is újítani. Kétségtelenül fölfrissítette népdaléneklésünket a magyar
népzene eddig széles körben alig ismert régies dél-dunántúli, mezőségi és csángó
dialektusainak divatjával. Fiatal előadóművészeivel ú j előadói stílus kialakulását
ígéri. Jobban ragaszkodik a folklórmintákhoz, mint a hagyományos törekvések, de
mégsem mereven. Naturális előadásra törekszik, de nem konzerváló hajlammal, nem
muzeális, hanem élő, saját törvényei szerint kivirágoztatható anyagnak tekinti a
folklórt. A szájhagyománynak azt az eredeti fontos tulajdonságát igyekszik a középpontba állítani, hogy variánsokban él, nem lezárt egység, hanem nyitott, továbbfejlődésre képes. Amint például a vegyipari szakszervezet Bartók együttese ennek
az iránynak a táncban a legjobb képviselője, a paraszttáncot nem szigorú koreográfiával, pontosan megszabott lépésekkel, hanem lazábban, a variálásnak és improvizálásnak teret engedve viszi színpadra. Feldolgozásaiban és az előadásban a Sebő—
Halmos páros is él az improvizálás lehetőségével, miközben olyan hangzásokat szólaltatnak meg, amelyek ugyan nem találhatók meg a magyar népzenében, de törvényei szerint nem is idegenek tőle. Nem riadnak vissza a legkülönbözőbb, olykor a
magyar parasztok kezében évszázadok óta nem járt hangszerek alkalmazásától sem.
De nemcsak a zene akar újat mondani, a képzőművészet, sőt a fotóművészet is.
Korniss Péter, akinek fényképeivel nemcsak a nagy sikerű Műcsarnok-beli kiállí- táson találkozhattunk, hanem egyre gyakrabban néprajzi kiadványokban is látjuk,
a korábbi statikus, beállításokra exponáló néprajzi fényképezés helyett mozgalmas,
a pillanat szociográfiai hitelét nyújtó művészetet, és kevesebb, mint egy évtized alatt,
41

a magyar népélet páratlan dokumentációját teremtette meg. Az iparművészeket
tömörítő Fiatalok Népművészeti Stúdiója biztató módon fogott hozzá kibontani a
népművészetből ihlető formákat és tartalmakat. A népművészet hatásának elevenségével és változatosságával találkozni legjobb alkotásaikon. Azzal, ami legtöbbször
elvész a háziipari szövetkezetek termékeiből, mert a tömegáru-készítés semmitmondó
kópiává merevíti őket. A Stúdió elképzelése a Népművelési Intézet és a KISZ KB
pártfogásával olyan módszertani, kísérleti műhelyeket létrehozni, ahol a fiatalok a
hagyományok egészséges ápolásában megtalálhatják önkifejezésük legjobb formáit,
ahol a hozzáértő művészeti vezető irányításával nemcsak kézműves technikákat,
hanem zenét, dalt, de legfőképpen esztétikai igényességet lehet tanulni. Amint a
zenei együttesek sem egyszerűen népzenét, hanem kollektív muzsikát, popzenét
akarnak játszani. Sőt nem elégszenek meg a népdal magas szintű közvetítésével
vagy újszerű földolgozásával sem, hanem — ebben Sebő Ferenc és a Kaláka együttes jár az élen — nemes versszövegek, József Attila, Weöres Sándor, Nagy László
költeményeinek megzenésítésével kísérleteznek, azt remélve, hogy „városi népdal"ként terjed majd tova.
Ezek a próbálkozások nemcsak azoktól a korábbi törekvésektől térnek el gyökeresen, amelyek az 1930-as vagy az 1950-es években a népi kultúrát tradicionális
keretekhez és formákhoz ragaszkodva akarták életben tartani, hanem a folklór mai,
hagyományosnak nevezhető interpretációjától is, amely passzív közönségre számítva
csak produkcióként mutatja be a népművészetet. Az avantgarde kezdeményezések
viszont a zene, a tánc, a dal, a kézművesség területén új, aktív, az embert tényleges
részvételre ösztönző közművelődési formát kívánnak kialakítani. S ez a fiatalság
szórakozási alkalmai közé bekéredzett táncház esetében m á r sikerült is.
Ne volnának kérdőjelek a megélénkült és egyre izmosodó érdeklődés körül?
Nincsenek buktatói? Hiszen éppen a tánc tekintélyét csak harminc-negyven éve,
hogy a műnépi ízekkel is terhes gyöngyösbokrétás mozgalom ingatta meg. Aztán
alig két évtizede azért csömörlött meg tőle ismételten a társadalom, mert nem volt
olyan politikai gyűlés, műsoros est, felvonulás, ahol a legtöbbször silányan figurázó
népi táncosok pár percre föl ne léptek volna. Minden múltbeli érdeklődéshullámban
jelentkeztek visszahúzó erők, kompromittáló jelenségek, mindegyiket kísérte jó és
rossz szándékú kételkedés is. A legtartalmasabban és leghitelesebben azonban mindig azok bírálták, akik belül, az áram fő sodrában voltak, s akiknek talán a leginkább szívügyük lehetett, hogy a divat visszataszító felszínességei ne járassák le az
ügyet. A cifraszűrös, fokost lóbáló Lisznyay Kálmán és hasonszőrű társai, az irodalmi
népiesség epigonjai rossz példaként olyan örökérvényű módon kerültek Gyulai Pál
tollára, hogy annak idején köszönetet mondhattak volna neki, amiért szerepelnek
egy kritikai remekben, s így fonákul, d e részesei a „halhatatlanság"-nak is. Vagy
kell-e kíméletlenebből lesújtó vélemény az Illyés Gyuláénál, aki életművét szánta
arra, hogy a parasztság, a dolgozó osztályok gondjait az egész társadalom magáénak
vallja? Megsemmisítő gúnnyal írja le a Csizma az asztalon című kiáltványban,
hogyan gyűjtötték föl tőle saját versét népballadaként az orrukat mindenbe beleütő,
„őserő" után szaglászó falukutatók.
Ezek a példák arra köteleznek, hogy a magunk ereje és tehetsége szerint ma is
nézzünk szembe a kérdőjelekkel és a buktatókkal, sőt a gyanúval is.
Akadnak kételkedők, akiket a mostani folklórérdeklődés azért nyugtalanít, mert
attól tartanak, hogy a nacionalizmust éleszti. Kétségtelen, hogy a korábbi érdeklődéshullámokkal jártak kisebb-nagyobb erősségű nacionalista tendenciák. Az aggodalom
azért is jogos, mert a nemzeti kultúra fontos területéről lévén szó, mindig kísérthetnek ilyenfajta veszélyek. De a mai érdeklődésnek éppen az az egyik nagy esélye,
hogy mint eddig sosem, szilárd szocialista eszmeiség védi a félresiklástól. A népi
kultúra szeretete nem nacionalizmus. A néprajzi divat olyan európai jelenség, amely
akár nálunk, minden más országban a legtermészetesebben adott saját múlthoz, az
anyanyelvvel meghatározott saját folklórhoz kötődik elsősorban. Egyidejűleg azonban más népek iránt is fogékony. Különösen azoké iránt, akiknél a néphagyomány
eleven vagy elevenebb, mint a sajátja. A magyar népi kultúrát nem abszolutizálja,
42

nem emeli más népek műveltsége fölé, nem állítja azokkal szembe. Ápolása nem a
kizárólagosság jegyében, hanem ellenkezőleg, széles körű érdeklődéssel folyik. A cserépedényt elsősorban nem azért állítják a szekrény tetejére vagy a polcra, mert
magyar mester kezemunkája, vagy mert magyarosnak tartott motívumok díszítik,
hanem szép formája és díszítése miatt. A zenekarok nemcsak magyar népdalokat
játszanak, hiszen más népeké is gyönyörködtet, izgalmas és emlékezetes élményt
nyújt. Nem azért tódul a táncházba a fiatalság, mert a magyar paraszttáncoknak
akar valamifajta nemzeti fölbuzdulásból vagy nosztalgiából hódolni, hanem mert
ezek a táncok különlegesek, jól szórakoztatnak, és úgy megmozgatnak, mint akármelyik merész nyugati társastánc. Sor kerül a „lassú", a „négyes", a „csárdás"
mellett görög, román, bolgár táncokra is. Érdemes volt figyelni az elmúlt télen a
divatba jött bundákat. Erdélyi szász, román, lengyel motívumok váltakoztak az
utca forgatagában. Talán legkevesebb volt köztük a magyar szűcsmunka. Természetes, hogy senkit sem sérthet a magyar néphagyomány kincseihez való elsődleges
vonzódás, az anyanyelvhez ragaszkodás ikertestvére.
Sokkalta több aggodalomra adnak okot azok a jelenségek, amelyek miatt a divat
szóhoz a magyar nyelvben pejoratív jelentéstartalom is tapad, a felszín viszolygást
keltő külsőségei. Furcsa módon ezekkel gyakran azért találkozunk, mert a népi
kultúra igazi vagy konjunkturális barátai szinte egytől egyig öntevékeny néprajzi
gyűjtőkké váltak. Alapjában véve pozitív lenne ez a buzgalom, hiszen a közvetlen
kontaktusnak, még a népi műveltség színevesztett formájával is, feltétlenül a közelebb kerülést, szellemének jobb megértését kellene szolgálnia. A mai folklórdivatban azonban egyszeriben rengetegen érzik magukat illetékesnek, hogy akár a tömegkommunikáció biztosította széles körben, akár szűk alkalmi társaságban a néphagyomány értékéről, ügyéről magabiztosan nyilatkozzanak. De kevesen veszik a fáradságot, hogy a komoly eredményeket fölmutató, nemzetközileg is számon tartott
magyar néprajztudományba valamelyest beleolvassanak. Nem a tudományos elmélyülést szorgalmazzuk, hanem a kellő tájékozódást, amely csodákat művelhetne,
mert bár gyakran hobbiból, a gyűjtők minden eddigi kornál összehasonlíthatatlanul
jobb technikai felszereléssel indulnak rohamra (gépkocsi, filmfelvevő, fényképezőgép, magnetofon). Sajnos a „zsákmány"-nak csupán kisebb hányada válik gyümölcsöző, ösztönző élménnyé, olyanná, amely egy egész életre érzelmi tartalékot képezhet. A tudomány pedig az amatőrök gyűjtötte dalok, zene, hímzések, cserepek, használati eszközök, dokumentumértékű fényképfelvételek töredékéhez sem jut hozzá.
Legkárosabb a divat negatív jelenségei közül a sajtóban eddig is többször élesen bírált tárgyharácsolás. Egy-egy tárgy megszerzése fejlesztheti az ízlést, mélyítheti a művelődéstörténeti ismereteket. Az általános ösztönzők azonban nem ezek,
hanem a sznobizmus, az értékhalmozás, és nem ritkán a nyerészkedés, amely sajnos
sok esetben nemzeti örökségnek számító tárgyak nyugat-európai magángyűjteményekbe juttatását célozza.
Nem tartozik a fő jellemvonások közé, de találkozhatunk sallangos, árvalányhajas érzésekkel is. Hozzá nem értő rajongók olykor talán öntudatlanul is a letűnt
romantikus népieskedés hullámhosszára kapcsolódnak, abból leginkább az idealizálás és a kuriózumhajszolás mozzanatait elevenítve föl. Mángorló, sulyok, rokka, tejesköcsög nagyszerűségéről tartanak elragadtatott kiselőadásokat. A paraszti élet sokszor csak vélt, és teljesen értéktelen kellékeit is kritikátlanul magasztalják. És nagyon sokat beszélnek, ha már nem is az „őserő"-ről, hanem sajnos a csaknem szintén lejáratott „tiszta forrás"-ról, ami persze éppen ezekben az esetekben legtöbbször
szemetes. A divat visszatetsző esetei ezek, amiket aligha ment az azonosulni akarás
tulajdonképpen nemes törekvése.
Rossz úton jár az is, aki egzotikumként kezeli a néprajzot, vagy éppen és mindenáron a különlegességeket, az egyedi jelenségeket keresi benne. Felületes ismeretei
gyakran megtréfálják a megszerzett tárgy vagy éppen egy frissen hallott ballada
ritkaságát, régiségét, eredetiségét illetően. Mások a népi kultúra mai életünktől jellegzetesen eltérő elemeiben titokzatosan csodásat és varázsosat vélnek fölfedezni,
[nemegyszer a magyar őstörténet hajnalára visszanyúló bátorsággal. Van olyan föl43

fogás is, amely a folklórt állandóan az ünnep fényében idézi, mintha mindig díszes
viseletben daloltak, táncoltak, lakodalmaztak volna a parasztok.
Igazságtalanok lennénk azonban azokhoz, akiken a szakkönyvek nem eléggé
tüzetes búvárkodását kértük számon, ha nem ismernénk el, hogy a hazai néprajztudomány sok jelentős eredménye mellett az ismeretterjesztésben és a nagy összefoglaló művek megalkotásával jelenleg nincs szinkronban az érdeklődéssel. Az
utóbbi esztendők néprajzi könyvsikerei, néhány kivétellel, a romániai magyar
könyvkiadásnak köszönhetők. Kevés a népzenei hanglemez is. Igaz, hogy napvilágot
látott két, pompás, kitűnően szerkesztett, szakszerű magyarázatokkal ellátott album.
Azonban mindkettő nagyon drága, inkább a szűkebb szakmai érdeklődést, mint a
közművelődést szolgálják, s több, harminc-harmincöt esztendeje készült felvételt
tartalmaznak. Az ú j hullám eddig csak a Röpülj Páva kislemezekkel és a m á r szintén kaphatatlan Berek—Sebő—Halmos József Attila-összeállítással részesedett a
lemez nyújtotta publicitásból. A televízió és a rádió, miközben népszerű és jó sorozatait sugározza (Kis magyar néprajz, Zenei anyanyelvünk, Az élő népdal stb.), párhuzamosan nem egy folklórműsorban a kuriózumra való beállítottságot, sőt a
romantikus érzéseket is táplálja. Az idegenforgalmi látványosságként életre keltett
népszokások pedig szinte minden esetben iskolapéldáját n y ú j t j á k a néphagyomány
hamis fölidézésének és értelmezésének. Sajnálatos, hogy a HISZÖV boltjaiban nem
ritkán a népművészettől idegen nippeket, értéktelen népies dísztárgyakat kínálnak
eladásra. Az idén a rosszemlékű, piros selyem „magyaros" díszruha is megjelent a
kirakatokban.
Ugyanakkor tanúi vagyunk a néprajztudomány nagy erőfeszítéseinek is, amit
azért tesz, hogy megfeleljen a társadalom és a tudományos élet igényeinek. A közeljövőben napvilágot lát a Magyar Néprajzi Lexikon és a Magyar Néprajzi Atlasz,
elindult egy magyar néprajzi szintézis megírásának előkészítése is. Élénkülőben van
a hazai néprajzi könyvkiadás. Mindinkább ráirányul a figyelem a népi kultúra ápolásának visszásságaira és újszerű kezdeményezéseire. Elégedettek azonban aligha
lehetünk, még inkább szükség van a káros jelenségek lenyesésére és a pozitív próbálkozások központi fölkarolására, mert ettől sokban függ, hová emelkedik a folklór
kultuszának növekvő íve.
Visszatekintve pontosan látszik, hogy minden korábbi érdeklődéshullám hagyott
valami maradandót a nemzeti kultúrában. A legelső a 18. század végén jóllehet
még alig tudta megkülönböztetni a népit, a régit és a nemzetit, megteremtette megismerésének és ápolásának igényét. Az irodalmi népiesség nemcsak Petőfi és Arany
csúcsteljesítményeit hozta, hanem első népköltési gyűjteményeket is. A századforduló a nemzeti stílus keresése közben fölfedezte a népművészetet és a népzenét.
Létrehozta a magyar néprajztudomány számos alapvető intézményét a Néprajzi Múzeumtól a szakfolyóiratokon át a Néprajzi Társaságig, és útnak indította a magyar
néphagyományt legmagasabbra emelő Bartók Bélát és Kodály Zoltánt. Az 1930-as
évek falukutató mozgalmában a legjelentősebb érték a szociális érzékenység volt.
Végül a szocialista építés első éveiben nyert teljes elismerést és hivatalos támogatást a zenei anyanyelv ápolása az iskolákban, együttesekbe szerveződött a néptáncmozgalom, biztos helyet szerzett a népi kultúra a pódiumművészetben, társadalmi
megbecsülést kaptak a népművészet legkiválóbb élő alkotói.
Mit nyújthat azonban ezekhez foghatót a jelen? Hiszen mindeddig inkább kísérletekről, törekvésekről adhattunk számot, s már az idő rövidsége miatt sem tartós
eredményekről. Vajon a minden újra hatványozottan fogékony nagyvárosi fiatalság
nem fordít-e majd hátat egy váratlan pillanatban a folklórnak, hogy ú j a t kívánó
kulturális éhségét mással csillapítsa? Jogos ez az aggodalom. Az utóbbi néhány évtizedben a zenei divatok fordulatos változásainak voltunk a tanúi. Bár fölmérések
nem készültek, egészen bizonyos, hogy az operett és a magyar nóta kedvelőinek
tábora megfogyatkozott. Elsősorban azért vesztett a népszerűségéből ez a két sokat
vitatott műfaj, mert a beat záróréteget képzett a harmincon aluliak és az idősebb
nemzedékek könnyűzenei ízlése közé. így vált a beatmuzsika a népzene természetes
szövetségesévé, előkészítette a talajt hódításának. A népdal nem is a beat ellenébe
44

jött, nem a kettőjük közül mindenáron való választást akarja a fiatalságból kicsikarni, hanem kialakítva a maga érvényesülési körét, egyenrangúan virul mellette.
A néphagyomány erős, és ismételten bebizonyította, hogy sokoldalúan tud újítani.
Fel tudja venni a versenyt nemcsak zenei, de új általános kulturális divatokkal és
áramlatokkal is.
Napjaink népi kultúra felé fordulásának egyik jellegzetessége, hogy nincsenek
teoretikusai. A célkitűzések és a törekvések nem könyvekben, tanulmányokban, még
csak nem is kiáltványokban vagy felhívásokban láttak napvilágot, hanem szinte
minden esetben sajtó- vagy rádióinterjúkban. Gyakran rögtönözve, nem mindig
tanúskodva tudatosságról, határozott, szakismeretekkel is megalapozott nézetekről.
Talán a korábbi kudarcok emléke, vagy a gyanakvás ellen védekeznek így. Talán a
teljesen új születésének görcse ez. Bizonyos, hogy az érdeklődés egyszer lanyhulni
kezd, de a kísérletezések és próbálkozások tele vannak olyan elemekkel, amelyek
tartósnak bizonyulhatnak, életképes csírákat hordoznak magukban. A tét igen nagy.
A mind teljesebb kollektivitás felé haladó társadalomnak szüksége van új, tevékeny, közösségi közművelődési formákra. Olyanokra, amelyek hozzásegítik az egyént
az összetartozás élményéhez, erősítik a közösség belső kohézióját. Szebbé, gazdagabbá teszik mai életünket a sok-sok nemzedék tapasztalatát és tudását sűrítő
kulturális javakkal. Természetes dolog, hogy az ilyen törekvések gyökerei kapaszkodnak a népi műveltség talajába. Abba a népi műveltségbe, amelynek jelentőségét
most pontosabban végig lehet gondolni, teljesítményeit tárgyilagosan számba lehet
venni, hogy a korábbinál méltóbb helyet kapjon a nemzeti kultúra értékrendjében.
Az esélyek minden eddiginél sokszorta jobbak, alkalom nagyobb. Először azért,
mert visszavonhatatlanul lezárult egy korszak, a népi műveltség tradicionális életének időszaka. A tudomány segítségével ma már jól áttekinthető, mi is ez a kultúra,
hogyan létezett, miként maradt reánk. Józan értelmezését ma már nem akadályozhatják a múltban lehetséges ideológiai zavarok. Másodszor: a szocialista nemzeti
kultúra körvonalai napjainkban határozottan kirajzolódnak. Ezt a kultúrát már nem
jellemzi a korábbi társadalmi rendszerekből ismert osztálypolarizáció. Új, meglehetősen nyílt struktúra alakult ki, melyben a forradalmi és haladó hagyományok mellett helye van minden humánus és művészi értéknek. Ebben a megváltozott és nem
lezárt képletben keresi státusát a néphagyomány. Minden értőjének és pártolójának
felelőssége, hogy meg is találja.

45

VARGYAS LAJOS

A népdal helye közművelődésünkben
„Parasztjaink azt tartják, hogy akinek holt hírét költik, az sokáig él", írta
Kosztolányi a magyar nyelvről Antoine Meillet professzornak. Áll ez a mondás a
népdalra is. ö t esztendeje a Kortárs hasábjain vitatkoztam egy haláljóslattal, amit
akkor Breuer János mondott ki a népdalra. Akkor azt válaszoltam rá, hogy ha a
tv és a rádió ugyanolyan arányban sugározna népdalt is, mint táncdalt, bizonyára
az is olyan divatossá válnék, mint az akkoriban mindent elborító táncdal. Nem
sokkal azután megrendezte a Tv a Röpülj Páva vetélkedőt, s ennek sikere kétszeresen is igazolta véleményemet: nemcsak divattá vált a népdal, hanem az is kiderült, hogy sosem is volt halott, csak hallgatott; nem vettek róla tudomást. De a
Tv kezdeménye nyomán elemi erővel tört föl egy addig háttérbe szorult, nem ismert,
de nagyon is létező társadalmi igény. Kiderült, hogy a magyar társadalom széles
rétegei visszhangoznak még a népdalra és népzenére; hogy „zenei anyanyelvünk"
nemcsak itt-ott továbbélő és haldokló eleme műveltségünknek, hanem felújítására
is megvan széles körökben a hajlandóság.
Azóta egyre szaporodnak a Páva-körök és más népdal- és néptáncegyüttesek
falun és városon egyaránt, és tanúskodnak ennek az érdeklődésnek terjedéséről.
Az sem von le a jelentőségéből, hogy bizonyára része van benne a szereplési vágynak is: mindenki tv-sztár szeretne lenni, vagy legalább a rádióban a k a r j a hallani
saját hangját. De hát ugyanez áll a többi m ű f a j r a is. Vajon a táncdalfesztiválok
idején nem ez volt minden tanulatlan énekes titkos vágya? Még ha pusztán a
szereplési vágyat tesszük is meg a népszerűség okának, akkor is el kell annyit
ismerni, hogy szélesebb tömegek számára ad reményt és kedvet szereplésre a népdal, mint akár a beat, a táncdal vagy a magyar nóta.
Ez nemcsak azért van így, mert a „tanulatlan emberek" nagy része n e m tud
mást mint népdalt, tehát ez az egyetlen szereplési lehetősége. (Bár ez is tanulság a
rádió és televízió tömegméretű elterjedése idején.) De azt is látjuk, hogy az értelmiségi fiatalság között is egyre szélesebb hullámokat vet a népdal- és néptáncmozgalom. Egyre több együttes alakul népi (és nem népi) hangszerekkel a népzene
művelésére. Halmos Béla és Sebő Ferenc kezdeménye volt döntő e tekintetben: ők
mutatták meg, hogy van lehetőség a hagyományos előadóstílus elsajátítására is, és
arra is, hogy olyan hangzásokkal színezzék ezt a hagyományt, ami az ifjúság mai
igényeinek és megszokott zenei élményeinek is megfelel. Helyesebben: rátaláltak a
népi előadóstílus olyan elemeire, ami ismerős és vonzó volt a fiatalság számára, s
ezzel a népdalnak mint elemi kifejezési formának szeretete mellé bekapcsolták ezt
a másik vonzóerőt is fiatalok életébe. így az a siker, amit Faragó Laura, Budai
Ilona, Kovácsné aratott a gazdag díszítményekkel ékes, régi énekstílus felélesztésével, kiegészült egy érdesebb éneklésmódnak és a hangszerek sokféle lehetőségének
újabb sikerével.
Minthogy a népi hangszeres muzsika szinte kizárólag tánczene, nem véletlen,
hogy amilyen mértékben megnyerte a közönség tetszését, olyan mértékben keltette
föl az érdeklődést a tánc iránt is. A fiatalság egyszerre rájött, hogy amit eddig a
modern táncokban szeretett: az elemi erejű ritmikus mozgást, amit virtuóz formáiban már egyedül kellett járni, egymást elengedve, egymásnak „mutogatva magukat",
azt ugyanolyan elemi erejű, ritmikus mozgásokban, de ugyanakkor esztétikusabb,
magasrendű, leszűrt formákban találják meg a néptáncban. Vagyis egyszerre világos lett, hogy a népzene és néptánc „korszerű", ki t u d j a fejezni a mai fiatalok
életérzését.
Az eredmény lassan már közhely: a táncház fogalommá vált, ahol százak és
százak találnak szórakozást a néptáncban, tanulják és j á r j á k nagy közösségben.
46

S itt kétségtelenül fontos összetevője a sikernek a közösségi élmény, a tömegméretű
együtt-táncolás. Ezek a táncházak egyre szaporodnak a fővárosban is, vidéken is.
Jelenleg hét működik Budapesten, s míg e sorokat írom, szervezik a nyolcadikat;
vidéken van már Székesfehérvárott, Szekszárdon, Keszthelyen, Pécsett, Debrecenben, Sátoraljaújhelyen, Nyíregyházán, s kettő is van Dombovárott és Szegeden, egy
a nagyoknak és egy külön a kicsiknek. Hogy még több nincs, annak egyedül az az
oka, hogy nincs elegendő zenekar, amely megfelelő zenét megfelelő stílusban és
tempóban tudna játszani nekik. Ezért van, hogy néhány pesti zenekari együttes
lejár vidéki táncházakba is muzsikálni. A társadalmi igény tehát világos és letagadhatatlan.
Ezt az igényt a nagyközönség egyre inkább saját erejéből elégíti ki. Amióta
közszükségleti cikké vált a magnetofon, mindenkinek lehetősége nyílt népdalgyűjtésre, s egyre többen élnek is evvel a lehetőséggel: fölkeresik azokat a területeket,
ahol még hagyományos énekstílus és tánczene él, és hiteles, bármikor megszólaltatható gyűjteményt szednek össze maguknak, hogy a stílust minél jobban elsajátíthassák, vagy hogy a zenére otthon is táncolhassanak. Sárköz, Szatmár, az áttelepült bukovinaiak és csángók falvai vagy eredeti lakóhelye a legkeresettebb, de
leginkább a Mezőség, ahol máig a leggazdagabb táncélet és tánczene található. Egyegy széki búcsún ma nem ritka, hogy 5-600 vendég is tolong, hazai és külföldi
magyar, és élvezi azt a páratlan látványt, amit a táncházakban maga is megpróbál utánozni.
De talán a legismertebb és legmeggyőzőbb jele ennek a társadalmi méretű
érdeklődésnek az a példátlan siker, amit Kallós két könyve és vele adott lemezei
arattak az olvasóközönség táborában. Itt is nehéz elválasztani a könyvek hatását
az eleve meglevő igénytől, .amiről addig nem tudtak vagy nem akartak tudni.
Akárcsak a Röpülj Páva, ez is elemi erejű feltörése volt a népdal és ballada iránt
meglevő érdeklődésnek, ugyanakkor hallatlanul fel is fokozta ezt az érdeklődést.
Annál nagyobb meglepetés volt számomra, hogy ennek a tömegméretű érdeklődésnek idején hangzott el egy újabb temetési beszéd a népdal fölött. Keszi Imre
Török Erzsi búcsúztatásának alkalmát ragadta meg, hogy nagy előadójával együtt
a népdalt is elparentálja, mint aminek lejárt az ideje, s többé nem lehet olyan
szerepe a magyar társadalomban, mint volt Török Erzsi előadói diadalainak idején,
a harmincas vagy ötvenes években.
Nem tehetjük fel Keszi Imréről, hogy ne ismerné azokat a jelenségeket, amelyeket az imént felsoroltam. Tehát nemigen vehetjük szavait jóslatnak, ami majd
esetleg nem válik be. Breuer esetében annak idején még gondolhattuk ezt, hiszen
akkor még nem láttuk ilyen nyilvánvaló jeleit a népdal és néphagyományok előtörésének. Bár egy dologban talán itt ki kell igazítanom az Élet és Irodalom szerkesztőségi nyilatkozatát: Breuer valóban ajánlta, hogy most már a népdal helyébe
lépő beatet karolják föl intézményeink szeretetteljes pártfogással. Vagyis gyakorlati
művelődéspolitikai tanulságot is vont le téves helyzetmagyarázatából. De minthogy
őrá azóta rácáfolt az élet, miért téved most ú j r a Keszi Imre, amikor már láthatja
az élet cáfolatát is. Éppen Keszi Imre ne látná ennek a tetszésnek mélyebb értelmét, ő, Kodály egykori kedvelt zeneszerző-növendéke, a magyarországi német népdal úttörő gyűjtője? Hiszen neki kell legjobban tudnia, hogy a népdalban olyan
általános emberi értékek rejlenek, olyan magasrendű szépségek, amelyek érdemesek
arra, hogy művelt és korszerűen gondolkodó emberek gazdagítsák vele mindennapi
életüket. Mi más vonzotta volna őt is hozzá? A német népdalhoz Hitler uralomra
jutása idején? Bizonyára nem nacionalizmus. Még ha csupán tudományos problémák vonzották volna, akkor is nacionalizmustól távoli, emberi szempontok, szellemi
igény, nem tömegszenvedély. A zenész és író azonfelül bizonyára azt is tudja és
vallja, hogy az olyan esztétikai érték, ami egyszer magasrendű élményt tudott
nyújtani, sosem válhat idejétmúlttá; éppen az értelmiség számára nem, amely
divattól függetlenül őrzi magában a művészi értékekhez fűződő kapcsolatát.
Ha tehát sem a mai helyzetkép nem indokolja véleményét, sem saját (tegnapi?)
ízlése, akkor minek tulajdonítsuk ezt a magatartást, a népdalnak múltba tesséke47

lését? Nemigen tudok mást elképzelni, minthogy fél valamitől benne, attól, amire
mint lehetséges kísérőjelenségre Hernádi cikke hivatkozott: a nacionalizmustól.
A nacionalizmus kísértetét vélik fölfedezni még mindig gyanakvásra hajlamos kortársaink, mihelyt valami nemzeti vonásról van szó életünkben. Mintha a népdaltól
egyenes út vezetne a fasizmusig: álljunk hát ellene mindjárt a népdalnál. Holott
a népzene híveiből annak idején éppen nem a fasizmus tábora gyarapodott, hanem
éppen a fasizmus ellenzéke. Nem véletlen, hogy az egykori Márciusi Front egyik
kiállása a társadalom elé éppen énnekkari hangverseny formájában történt a Zeneakadémián, népdalból fejlődött vagy népdalt feldolgozó ú j zeneművekkel. Éppen
arra a közönségre számított politikailag is, amely a népdalnak és az ú j zenének
volt híve.
De a jelen is cáfolja ezeket az aggodalmakat: fiatalságunk származási különbség
nélkül talált rá a népdalra és néptáncra. Szüleik egykori vagyoni,, vallási, nemzetiségi és osztálykülönbségeitől függetlenül vesznek részt az ú j mozgalomban, járnak
el a táncházba vagy népdalról-balladáról szóló előadásokra. Örömöt találnak benne,
mert emberi egyéniségük gazdagodik általa. S az még talán csak nem sovinizmus,
talán inkább természetes, hogy magyar fiatalok örülnek annak is. ha valami, ami
szép, ami tetszik nekik, az történetesen magyar is?
Másik, szintén inkább csak érezhető mint kimondott fenntartás az, hogy a népdallal a parasztságot akarják a munkásosztály helyére tolni a kultúrában: vagyis
lényegében narodnyik magatartás húzódik meg mögötte. Holott a népdal olyan
tágas, egyetemes művészet, amely egyáltalán nincs osztályhoz kötve; ez az igazán
közösségi művészet, mert magának a közösségnek alkotása. Ebben a munkásság is
éppen úgy magára talál, mint a parasztság vagy az értelmiség; és r a j t a keresztül
talál utat a legmagasabb művészet, az egyetemes emberi zenekultúra felé. Ezt
tanúsították a két háború közt Borús Endre énekkarának polgáristái, a későbbi
munkások vagy iparosok, akiket már iskolás korukban „dolgozó polgártársaink"
között üdvözölt Kodály, mert a tanulás mellett kenyérkereső munkával is kellett
segíteniük szüleiket. Ezeknek a polgárista proletárgyerekeknek természetesen csengő,
-életteli, „népi" hangszínéről írt Bartók is lelkendezve leveleiben. Vajon elidegenítette őket osztályuktól a gergelyjárás, a Lengyel László, vagy bevezette őket a zeneművészet magasrendű világába?
A szektás gyanakvás éppen olyan indokolatlan, mint a polgári vészszimatolás.
Vajon mégis nem ez a kettő az oka, hogy a népdal intézményeinkben sorvad
-akkor, amikor a társadalomban egyre szélesebb körben hódít? Mert hogy visszaszorul, azt mindenütt tapasztaljuk, ahol intézmények foglalkoznak vele.
Valamikor nagyon fontos szerepe volt az iskolának a népdal terjesztésében;
általános és középiskola vetekedett benne a zeneiskolákkal. Ma egyre csökken a
népdal hatása iskoláinkban. Elgépiesedett az oktatás, sokkal inkább arra irányul,
' hogy a kottaolvasást és zenei ismereteket sulykolja be a növendékekbe, semmint
hogy friss zenei élményt nyújtson nekik minden énekórán. Hiába lett a népdal a
tananyag gerince, az is, mint minden tananyag, inkább elfásítja iránta a tanulókat,
-mintsem vonzaná. Többnyire szolmizálandó iskolai feladatként marad emlékükben,
aminek sokszor még szövegét sem tanulták meg. Ez talán még fokozottabban van
így a zeneiskolákban. Innen nem származhat az a tömeges érdeklődés, amit a fiatalság körében tapasztalunk. Legfeljebb egy egészen kis százaléka hozhatott alapot
hozzá egy-egy lelkesebb énektanár köréből, vagy a saját fejlettebb ízlése segítségével. (Néha a kötelező klasszikus irodalmi olvasmányok is megragadják egy-egy
fogékonyabb gyerek képzeletét.)
Talán ennek tulajdonítható, hogy az újabb zenésznemzedék igen sok tagja —
zeneszerzők, előadóművészek, esztéták, kritikusok — elfordulnak a népdaltól. Nem
arra gondolok, hogy műveikben nem népi motívumokat használnak föl, sőt arra
sem, hogy nem a népzenéből kifejlesztett stílusban gondolkoznak. Az természetes
reakció egy olyan korszakra, amikor szinte előírták ezt az alkotásmódot; sőt még
e nélkül a hivatalos nyomás nélkül is természetes volna, hogy a második nemzedék
48

elfordul attól a stílustól, amit epigonizmus veszélye nélkül nem folytathatna. Én
most arra gondolok, hogy a zeneileg legképzettebbek között egyre több jelét lehet
fölfedezni a népdal s vele a népdalon alapuló zenei alkotások lekicsinylésének. Nem
csoda, ha vannak, akik fanyalogva, sőt gyanakvással fogadják a népdal iránt újabban megnyilvánuló nagy érdeklődést.
Ennek a lekicsinylésnek örökölt maradványa az is, hogy a rádióban még mindig
a „szórakoztató zene" osztályához tartozik a népzene, s a magyar nótázás és cigányzene műsoraival keveredik. Ezen a hivatalos állásponton az sem változtat, hogy
egyre több igazi népdalműsor szerepel a rádió adásaiban. Bartók és Kodály annyit
idézett megnyilatkozásai után, amelyben a népdalt a legmagasabb értékű zenei
alkotásokkal helyezték egy sorba, még mindig nem tudott gyökeret verni művelődési intézményeink vezető köreiben az a meggyőződés, hogy a népdal legnagyobb
értékei csak a komoly zene alkotásaival mérhetők, s csak azokkal egyminőségűek.
S ha van is olyan része a népzenének, amit szórakoztató zenének is fel lehet használni, egészében a komoly zenei adásokban kell számára helyet biztosítani. Mintha
itt is az újra jelentkező szakzenészi fensőbbség éreztetné hatását.
Másképp volt a népdalmozgalom kezdetén: akkor éppen a zenészek élgárdája
harcolt a népdalért az új zenével együtt, az iskolákban pedig néhány kitűnő tanár
egyéni vállalkozása vitte diadalra; sokszor tanterven kívül, énekkari hangversenyek
művészi élményével teremtve és fenntartva iránta lelkesedést. Akkor felülről terjedt, és lefelé, a közönségben ütközött még elég nagy ellenállásba. Ez volt a népdal hőskora, az első hullám, amely a harmincas évek végén érte el első frontáttörését. Akkor kapott rá az akkori fiatalság, és indította el a második hullámot,
a népi kollégiumok kivirágzó népdalkultuszát. Ez már alulról jött, de hamarosan
felülről rányomták a „hivatalos" pecsétet, kormányzatilag helyeselt és szinte előírt
iránnyá tették. Ez pecsételte meg sorsát később azok szemében, akiket akkor sem
annyira a népdal maga lelkesített, hanem a hivatalos pártfogás.
Azóta a népdal élete pedagógiánkban defenzíva: még arra sincs ereje, hogy az
elért eredményeket, a meghódított hadállásokat tartsa; állandó, lassú lemorzsolódásnak vagyunk tanúi óraszámban, tananyagban, tanári állásokban és lelkesedésben.
Nem lendített ezen a helyzeten a külföldiek ideáramlása sem, akik a magyar
zenei nevelés elsajátítása mellett a népdal ismeretében is mindig kapni akartak
példát és eligazítást. Hallottunk már olyan véleményt is külföldi kollégától, hogy a
valutát megköveteljük ugyan tőlük, de nem nagyon igyekezünk, hogy a legjobbat
nyújtsuk is érte. Körülbelül azt a magatartást tapasztalják, amivel a cigányzenét
adjuk a külföldi turistáknak: ha ez kell nekik, és még pénzt is áldoznak érte, isten
neki, adjuk, de magunk nem lelkesedünk érte.
Hivatalos, kormányzati szinten természetesen ma is zenei művelődésünk alapjának nyilvánítják a népdalt minden vonatkozásban. Gyakorlatilag azonban inkább érvényesül a szakzenészek szűkebb körének tartózkodása, akik úgy látják,
hogy a népdalban való túlságos elmerülés elmaradottságot jelent, és inkább a legelvontabb zenei törekvéseket kell pártfogolni, hogy lépést tartsunk a külvilág haladásával. Vagyis amikor a „harmadik hullám" alulról terjedve egyre szélesebb
tömegbázist ad a népdal ügyének, ugyanakkor felül az intézményes életben lassú
sorvadás a sorsa.
Sorvadásnak kell minősítenünk a népzene tudományos irányító központjának,
az akadémiai Népzenekutató Csoportnak beolvasztását is a Zenetudományi Intézetbe. Elvileg egy ilyen intézkedés, amit már 1968-ban, Kodály halála után elhatároztak, lehetne éppen fejlesztés is: nagyobb keretek közé helyezve nagyobb lehetőségeket tudnának biztosítani a kutatás számára. Ám ezúttal a deklarációk is leszögezték, hogy a népzenekutatásban „egy ideig" nem lehet szó fejlesztésről, csak a
„szinten tartást" biztosíthatják, vagyis a jelenlegi helyzet fenntartását. Azonban a
jelenlegi helyzet nem jelenti az eredményeinknek és feladatainknak megfelelő szintet, csupán a pillanatnyi személyi és anyagi ellátottságot, ami egyáltalán nem volt
arányban az előttünk álló feladatokkal. A magyar népzene hatalmasra felduzzadt
4 Tiszatáj

49

anyagát rendezni, publikálni (ilyen feladata egyetlen kutatóintézetnek sincs másutt),
a sokágú tudományos igényeknek megfelelő kutatásokat végezni, ezerféle társadalmi
igényt kielégíteni és még a külföld részéről igényelt oktató- és segítőmunkát is
vállalni már képtelen volt ez az intézmény a rendelkezésére álló keretek közt.
Az ú j népdalstílus megfelelő gondozását például későbbre kellett halasztanunk, s az
nagy részben még ömlesztve várja a feldolgozást. S nem kezdhettünk meg egy igen
fontos munkát sem: a ma még gyűjthető dallamtípusok korszerű hangzó formában
való megörökítését. A mai tárolás hangszalagokon (ami idővel demagnetizálódik)
és puha lemezen (ami beszárad és kopik), nem biztosítja a tartós fennmaradást; azt
csakis matricák és belőlük préselt kemény lemezek garantálják. Nem is szólva arról,
hogy felvételeink nagyobbik része hangminőség tekintetében gyenge, a korábbi kezdetleges gépállomány miatt.
Minderről és sok egyébről nemcsak évenkénti jelentéseinkben, hanem külön
följegyzésben is tájékoztattam feletteseinket. Ennek ellenére megszületett a döntés
a „szinten tartásról", vagyis a visszafejlődésről, a fokozatos lemaradásról.
Nem hiszem, hogy bármely elhanyagolt tudományág fejlesztése csak azon az
áron volna elérhető, hogy egy másikat visszafejlesszenek, amely már komoly eredményeket és nemzetközi tekintélyt tudott felmutatni; és éppen a társadalomtudományokban, amelyek távolról sem olyan költségesek, mint a természettudományok.
Zenepszichológiát, zeneszociológiát, zeneesztétikát úgy lehet fejleszteni, hogy egyúttal a népzenekutatás is megkaphatná a legszükségesebb támogatást.
Más jele is van ennek a visszaszorulásnak, ami igazolja, hogy a szinten tartás
nem egészen véletlen. Kodály nyugalomba vonulása óta nincs tudományos népzeneoktatás Magyarországon. A népzenekutatásnak nem nevel senki utánpótlást, s a
zenetudós nemzedék úgy nő fel, hogy népzenére nem tanítják. Azon a Zenetudományi Tanszakon, ahol Kodály idejében öt éven keresztül heti 2-3 órában kaptak
népzenei kiképzést a hallgatók, hosszú éveken keresztül teljesen szünetelt a népdal
tanítása; újabban egyik népzenekutatónk, egyúttal a Tanszaknak is tanára, s a j á t
elhatározásából hároméves sorozatot indított az egyszólamú énekről, amelyben az
első évet a népdalnak szentelte (nem a magyarnak, hanem az egyetemes népzene
ismertetésének), a másodikat a gregorián éneknek, a harmadikat a középkori világi
(trubadúr) zenének.
Minthogy ez még nem jelenti a népzenekutatás anyagának és eredményeinek
rendszeres oktatását, a Népzenekutató Ooport volt igazgatója felajánlotta, hogy
felszabaduló munkaerejét az utánpótlás nevelésének szenteli, és rendszeres népzenei
oktatást tart a Zenetudományi Tanszakon. Egy évvel ezelőtti ajánlatára máig nem
kapott választ, csak kerülő úton jutott el hozzá — háromnegyed év múlva — a
Zenei Egyetemmé előlépett Zeneakadémia álláspontja, hogy a népzene oktatása
biztosítva van az intézményben, ú j alkalmazásra pedig nincs módja. Csak mellékesen jegyzem meg, hogy Párizsban van például az egyetemen tanszéke az Ethnomuzikológiának, nem szólva számos német és amerikai egyetemről.
Bartók és Kodály országában viszont továbbra is azt kell válaszolnunk a hozzánk érkező ösztöndíjas külföldiek érdeklődésére, hogy népzenei előadást sem a
Bölcsészkaron, sem a Zeneművészeti Egyetemen nem találnak (ha csak véletlenül
nem a fent említett hároméves sorozat népdalévében érkezik az illető hazánkba),
s csak a kutatókkal való személyes beszélgetésben szerezheti meg a szükséges
ismereteket.
Ez az intézményekben és a művelődéspolitika egyes régióiban érezhető tartózkodás nem tudja ugyan befolyásolni az alulról jövő mozgalmat, ami az ifjúság körében mutatkozik, sőt a Röpülj Páva óta talán a széles néprétegek körében sem t u d j a
visszaszorítani a népzenét. De azért annak a hatása sem tart örökké. A felülről
tapasztalható ellenállás, ha sokáig tart, ha esetleg még erősödik is, de akárcsak az
a tény, hogy állandóan más értékeket helyezünk elébe, megteheti egyszer a maga
hatását, hogy a népdalt a múlt múmiájává változtassa az emberek szemében, s
éppen a feltörekvő, ú j tömegek műveltségváltásából szoruljon ki tökéletesen. Külö50

nősen ügyelnünk kell a tömegközlési szervek, a Tv és a Rádió nagy befolyására a
tömegek tájékozódásában. Egy emlékemet hozom fel példának.
1969-ben népdalt gyűjtöttem a Nyírségben. Mikor szállásadóm, egy negyven év
körüli asszony, megtudta, mivel foglalkozom, avval fogadott: „Engem már csak a
táncdal érdekel." Később, mikor előző felvételeimet lehallgatam, sorra odaszólt: ezt
én is tudom, ezt is i s m e r e m . . . Végül még éjszaka is fölkeltette urát ceruzáért,
papírért, hogy följegyezze, ami eszébe jutott; hangszalagra került tőle sok ballada,
Fehér László, pásztordalok, régi, alföldi dallamok. De volt vele még érdekesebb
tapasztalom is. Este a Hamletet akarta meghallgatni a rádióban a Madách Színházból. Meglepődtem, hogy ilyesmi érdekli, mire elmondta, hogy már látta az elejét a
tv-ben egy ismerősénél, aki kikapcsolta, mert nem érdekelte, s ő mint vendég nem
erőltethette. Most azért akarja meghallgatni végig, mert nagyon tetszett. S hogy az
igazat mondta, abból is láthattam, mikor a darab hallgatása közben előre mondta,
mi lesz: „Mindjárt jön a szellem..." Aztán az is kiderült, hogy tetszett neki a
Verdi Requiem is, amit a nyírbátori templomban hallott a MÁV Szimfonikusoktól,
pesti szólistákkal, s ahova a tsz jutalomként busszal vitte el tagjait. (A hely négy
kilométerre van légvonalban Penészlektől.) Ugyanilyen jutalomkirándulással jutott
el Egerbe, ahol olvasmánya emlékeit élvezte, mert háromszor is elolvasta az Egri
csillagokat, utoljára az urának hajnali háromig az ágyban. Korábbi műveltsége:
három elemi a szokásos kihagyással libaőrzés és más munkák miatt, lakás cselédházban, ahol négy lakáshoz közös konyha járult, napszámosmunka sok dalolással,
és semmi találkozás a magas kultúrával.
A példa azért érdekes, mert olyan valakit mutat be, aki átlagon felüli ízléssel
tudott válogatni a felülről rázúduló újabb műveltségi hatások között, s mégis a
táncdalt vállalta tudatában a népdallal szemben, annyira hatott rá is a tömegközlési
eszközök állandó propagandája. De csak egyetlenegyszer kellett találkoznia érdeklődéssel a művelt világ részéről egykori hagyományai iránt, már többé nem nézte le.
Többek között ez az élmény is ott bujkált emlékezetemben, amikor „jósolni" mertem a népdalról Breuerral vitatkozó írásomban.
De térjünk vissza az aggályokhoz. Nem különös, hogy éppen a szocializmusban
tartanak elavultnak egy közösségi művészetet, az egykori elnyomott osztályok
nagyszerű közösségi alkotását? Azt a közösségi művészetet, amelynek a Közművelődési határozatok is fontos helyet biztosít kultúránk építésében. Amikor minden
művészeti ágban a legszélsőségesebb individualizmus is elismerő fogadtatásra talál,
éppen a népművészetekkel szemben merülnek fel meggondolások? Igaz, az avantgarde-nak szinte támogatásig menő elismerése csak visszahatás egy korábbi, teljes
elutasításra, amikor az individualista modern művészi törekvéseket szinte tabuvá
nyilvánították, sőt még külföldi eredményeik megismerésétől is elzártak. De nem
fogjuk a fürdővízzel együtt kiönteni a gyermeket, a beszűkült dogmatizmussal együtt
közösségi hagyományainkat is? Az ingamozgásnak ugyan az a törvénye, hogyha
egyik irányba kilengett, ugyanannyira kell kilengenie a másik irányban is. De azért
mind a két kilengés szélsőség! Nem a szélsőséges kilengés a kívánatos, hanem az
egyensúlyból kialakuló nyugalom, legalábbis a társadalomban és a kultúrában. Közművelődésünk nyugalmi helyzete azonban csak úgy képzelhető el, ha egyaránt
engedi érvényesülni és feldolgozza önmagába az európai művészi törekvések legújabb áramlatait is, a nemzeti hagyományokat is, köztük a népművészet, a népzene és néptánc nagy emberi értékeit.

4l

51

SZALAY KÁROLY
ff

Őrzők és tékozlók
A falujárók, akik présházakban, padlásokon vagy a kertek szélébe dobált n é p művészeti tárgyakat, eszközöket gyűjtenek, gyakran h a l l h a t j á k az elutasító választ:
mért nem jött hamarébb?! Épp vasárnap j á r t a k itt, és elvittek mindent.
Arra a kérdésre, hogy kik voltak azok, akik megelőztek bennünket, megoszlanak
a válaszok. De a sokféle magyarázat m á r a mai néprajzi, népművészeti g y ű j t é s jellegére, sokindokúságára is jellemző. Jellemző a r r a a társadalmi folyamatra, amely a
mai gyűjtőmunkát meghatározza. Van e válaszok között szokatlan, ritka is. Például
egy Szeged környéki faluban a lelkész kérte el az üveg szentképet. Ez a szokatlan.
A Pestről lejött unokák bizony összeszidták az adakozó nagymamát, s biztos, ami
biztos, összepakolták a padláson található rokkát, korsót, réz gyertyatartót, m a j o l i k a
lámpát, sőt az 1700-as évekből származó képes bibliát is. Ez a gyakori, m o n d h a t n i
tipikus eset. Egyre többször hallhatja a gyűjtő az elutasítás indokát: a lányom, a
menyem, az unokám már szemet vetett a képre, bútorra. Nekik tartogatom.
H E L Y T Ö R T É N E T ÉS F A L U M Ú Z E U M O K . P U S Z T U L Ó ÉRTÉKEK
A külföldi turisták érdeklődése, a városi értelmiségiek fokozódó gyűjtőszenvedélye mellett elsősorban az iskolai helytörténeti foglalkozások terelték a figyelmet
a falusi néprajzi és népművészeti gyűjtésekre. Tanítók, tanárok odaadó, soha n e m
honorált munkával, iskolai kiállításokat hoztak létre. Ezek, a t a n t e r m e k s a r k á b a n ,
hátsó falon berendezett kiállítások részben az iskolai oktatást szolgálják. A helytörténeti ismereteket gyarapítják. A cserői tanyai iskolában a rajztanítást, az ízlésnevelést segítik. A Ceglédről kijáró rajztanárnő nemcsak keresteti, h a n e m r a j z o l t a t j a
is a gyerekekkel a tárgyakat. És a rajzszertárt szolgáló tanteremben gyarapodnak a
szép eszközök, s karaktert, atmoszférát adnak a teremnek.
Van más szerepük is. Maroslele például aránylag ű j település, uradalmi cselédek lakták a fölszabadulás előtt. Helyi művészetről, sőt valamire való értékesebb
népművészeti leletről túlzás lenne itt beszélni, a h a j d a n i szegénység n e m birtokolt
olyan bútort, korsót, ami később értéket képviselhetne. Mégis. A n é h á n y évvel
ezelőtt kezdeményezett iskolai gyűjtés, amit az akkori igazgató irányított, s a felesége folytat ma is, ma m á r egy miniatűr néprajzi gyűjtemény a l a p j á t alkotja. Főleg
régi paraszti eszközök, köznapi használati tárgyak jól példázzák azt a technikai és
társadalmi fejlődést, ami végbement a faluban az elmúlt harminc esztendőben.
A tanító asszony azonban nem elégedett meg a tárgyak regisztrálásával. N é p m ű v é szeti szakkönyveket szerzett be, kézimunkára t a n í t j a a falu lányait, sőt a tágabb
értelemben vett környék népművészete is érdekli. Fölkészültségére jellemző, hogy
kapásból kiselőadást rögtönzött egy alkalommal a méltán híres makói bútorművesség és a kalotaszegi bútorok közti történelmi kapcsolatokról.
Láttam értékes iskolai gyűjteményt Göcsejben, és láttam a Jászságban. Az egyik
alföldi faluban néhány esztendeje érdekes, ha nehezen is követhető ötlettel rukkolt
ki az egyik pedagógus. Az iskola diákjai jóval több tárgyat gyűjtöttek be, mint
amennyire az iskolának szüksége volt. A fölösleges, és többnyire sérült korsókat,
rozsdás béklyókat, korhadt faeszközöket ifjúsági könyvekre cserélte el n é h á n y , g y ű j tővel, s ebből megalapozta az iskolai könyvtárt.
Ahol aztán a pedagógus értelmes segítőtársakra talált a falusi vagy a szövetkezeti vezetők között, ott az iskolai gyűjtemény megalapozója lett a helyi m ú z e u m nak. Ezekben a rendszerint tanácsházán rögtönzött kis múzeumokban a falu történetére vonatkozó okiratok, céhládák, birtoklevelek kerülnek bemutatásra, a kör52

nyéken talált néprajzi tárgyakkal egyetemben. Ilyen kismúzeumra emlékszem például Jászfényszarun, ahol nemcsak K. tanár hozott létre az iskolában — a diákok
segítségével — egy értékes gyűjteményt, hanem a falu népe is. Érdekességként
említem az itt kiállított jégsarkantyút, amely az ország egyéb tájain szinte ismeretlen, eddigi tapasztalataim szerint.
Nem szabad azonban leszűkítenünk ezt a társadalmi érdekű tevékenységet
pusztán a falu körleteire. Jó néhány évvel ezelőtt véletlenül tanúja lehettem egy
városi gyógyszertár-múzeum megalapozásának. Z. gyógyszerész, aki ellenőrizte a
Kecskemét környéki patikákat, gyűjtögette össze a tégelyt, a mérleget, a pirulagépet, páratlan gyógyszerészeti könyvritkaságot — nem a maga, hanem egy olyan
köztulajdonban levő gyűjtemény, múzeum részére, ami akkor még nem is létezett,
aminek helyisége sem volt. Mintha úgy hallottam volna, hogy ez az egyéni kezdeményezésre indított gyűjtés ma már múzeumrangra emelkedett. A televíziós városvetélkedőn állítólag Kecskemét büszkeségeként emlegették a gyűjteményt.
Ezek kiragadott példák, s mások minden bizonnyal sokkal többet tudnak ezekről. A tény azonban az, hogy az országban nagyon sok a kihasználatlan erő, a
magánkezdeményezés, amelynek értelme, haszna a közösség, a társadalom érdeke
és haszna is. Szomorú tapasztalatom, hogy a hivatalos szervek csak ritkán támogatják, segítik ezeket a kezdeményezéseket. Pedig egyetlen fogékony, értelmes tanácsi vezető roppant sokat tehet faluja, járása értékeinek megmentéséért. Nemrég
jártam Zala faluban, ahol is nem kis büszkeséggel kalauzoltak a Zichy-kastélyba,
amelyben a művész néhány képét s keleti gyűjteményét őrzik. Ezt az értékes
anyagot a falu kommunista párttitkára mentette meg az enyészettől és a szétszóródástól, 1946-ban. Mégpedig karhatalom segítségével. Arra sajnos nincs ma lehetősége, hogy a falu műemlék értékű parasztházait megmentse, lévén nyugdíjas. Csak
kétségbeesetten mutatta meg a beomló, elhagyott, ritka szép parasztházat, s kérlelte
W. grafikust, hogy ő beszélje rá a tulajdonost, renováltassa az épületet. — Lakjék
benne az úr — mutatott az asszony kedvesen a szabad kéményes tűzhelyre. — Filléreként odaadom, még alkudni is lehet. — Joggal merül föl a kérdés, mi lett volna,
ha a többször reprodukált, szakkönyvekből is ismert házat megveszi valamely intézmény, s a kastélymúzeum mellé egy parasztmúzeumot is berendeznek Zalában?
Mindezek azonban késői kesergések. A pápai művész, műtörténész Heilter László
megkapó kiállítást rendezett abból az anyagból, amely a népi barokk építészet
remekeit örökíti meg. Keresve az ő útjait, magam is eljutottam balatoni felvidéken
beomló borpincékhez, szőlőhegyen épült ritka szép emeletes parasztházhoz, amelynek beszakadt tornácáról a Balaton tárult elém, s odalátszottak Szigliget romjai.
Egy szerencsétlen szőlőtagosítási rendelet elpusztította az egész hegyoldalt, tőkét,
házat egyaránt. Vajon mennyit ment meg ezekből az eléggé nem dicsérhető „városi hóbort", amikor műtermet, nyaralót csinál az elhanyagolt épületekből? Igaz,
született nemrég egy minisztertanácsi határozat, amely előírja a paraszti műemlékek megmentését. De hogyan hagyhatta az ottani lakos, az állam ottani funkcionáriusa, hogy kótyaVetyélődjön el az ő falujának, kisvárosának eme értéke?
A szeme előtt? Lehet-e még falusi-városi ellentétről, népi-urbánus vitáról beszélni,
amikor a városi ember menti meg a nép történeti értékeit, ott keresve hétvégi
menedéket az egyre elviselhetetlenebbé váló benzingőzös civilizáció elől? Az értékek megmentéséhez nemcsak miniszteri rendelet kell, ember is, szemlélet is,
amely jól h a j t j a végre az utasítást.
A falusi tanácsok, szövetkezetek, közös gazdaságok tehetnek a legtöbbet szűkebb hazájuk értékeinek megmentéséért. Még az is jobb, ha csárdát rendeznek
be ezekben az épületekben. Lajosmizse mellett tanyamúzeumot hoztak létre, mellette vendéglőt. És az már külön téma, hogy a lajosi tanyavilágban élő Sz. faragó
népművész szobrait is megvette a tanács, műve látható a mizsei tanácsházán. A réginek és az újnak megmentése közös föladat. Ismét más téma, hogy országszerte
sok szakember foglalkozik ezekkel a kérdésekkel. Kitűnő muzeológusok, néprajzosok. Mentési munkájuk akadálya a pénzhiány. Még inkább a közöny, a meg nem
értés. Sok szamárságra van pénz ugyanis szerte e hazában; okosabb befektetéssel,
53

a társadalmi erők jobb igénybevételével sokra
amíg nem késő.

lehetne

menni

még

most

is...

M A G Á N G Y Ű J T Ő K , MAGÁNGYŰJTEMÉNYEK F A L U N ÉS V Á R O S O N
A közgyűjtemények önzetlen gyarapítói mellett sok a magángyűjtő n e m c s a k
városon, hanem falun is. Azok a „privilégiumok", amiket a múltban földbirtokosok, gyárosok, bankárok vagy legföljebb iparosdinasztiák (A Stornók) gyakorolhattak, ma m á r a törekvő és értő ember számára — bizonyos keretek között — elérhetők műgyűjtés ügyben. Kivált népművészeti vonatkozásban.
A népművészet megbecsülése nem mai keletű, de eredetileg művészi, írói körökben volt csak honos. Az urbánus Babits Mihály népművészeti tárgyakkal vette
körül magát. Bálint Endrétől Würtz Ádámig terjed a népművészetet megbecsülök
névsora. Vagy kezdjem az A-nál? Anna Margitnál? Folytassam a kecskeméti
Bozsó Jánossal és fejezzem be a szekszárdi Steig Istvánnal, a k e r a m i k u s m ű v é s z
gyűjtővel? A népművészet országos ügy, nemcsak bizonyos irányzatok, érdekkörök
táplálkoznak belőle, hanem az egész magyar s mondhatni az egész európai k u l túra. Vannak tétova kísérletek, hogy a magyar népművészetet denunciálják, ezek
a nem is oly tétova kísérletezők azonban elfelejtik, hogy a néphez kötődés, a népművészethez ragaszkodás nem azonos a narodnyikizmussal. Sőt nagyon is az u r b a nizálás folyamatának a kísérőjelensége. A szocialista kulturális átalakulás csak a
népművészetre épülhet. Csak ennek alapján képzelhető el radikális szakítás a
nyárspolgári, kommersz, kapitalista giccskultúrával. Ez a szakítás még n e m következett be. Sőt!
A gyűjtés általában, s kivált a népművészeti tárgyak gyűjtése, az általános
műveltség emelkedésének egyik szerény jelzője, de egyben előmozdítója is. Sajnos,
az általános műveltség, kivált a közízlés emelkedéséről is csak a szerény jelzőt alkalmazva szólhatunk. A népművészeti gyűjtés előbb-utóbb széles körű tájékozódást igényel, amit a ponyvabestseller, a filmbestseller, az operettbestseller soha.
Szellemi aktivitást követel, amit a passzív szórakozások nem kívánnak meg. A m a gángyűjtő lassan-lassan eligazodik motívumrendszerekben, m a m á r ismeretlen r e n deltetésű tárgyak használati m ó d j á t deríti föl, hutaüvegekkel, parasztbútorokkal és
stílusirányzatokkal, más népek művészetével, m ú l t j á v a l éppen úgy foglalkozhat,
mint szociográfiával. A maroslelei ezermester-lakatos műgyűjtő minden bizonynyal a környéken föllelhető cserepekkel, petróleumlámpákkal, rossz tiktak órákkal
kezdte. A fazekas a mázas edényektől eljutott az üveg és a porcelán ritkaságok
gyűjtéséig. Nagyfokú hozzáértését, szaktudását még Maroslelén sem a d j á k ingyen.
A decsi hegyekben érdekes népművészeti gyűjteményekre lehet b u k k a n n i .
A Sárköz „fővárosa" az elsők között került a gyűjtők érdeklődésébe. A n é p m ű vészeti háziipar föllendülése (ötszáznál többen dolgoznak Decsen szövetkezetben)
a decsi múzeumházat eredményezte. A látogató nézheti a régi paraszti szobabelsőt,
s vásárolhatja az ú j hímzett blúzt, hímes tojást. A faluban m á r alig van b e g y ű j t hető tárgy. A friss szellemű decsi lakos fölvitte szekrényét, sarokpadját, tékáját,
rokkáját a szőlőhegyre, s az L alakú présházban rendezte be magának azt a p a rasztszobát, amit h a j d a n a faluban lakott. Ehhez a berendezéshez már ragaszkodik,
nem a d j a el. Félő azonban, hogy későn ébredt rá saját értékeire. Vajon h á n y présházat tudnak berendezni a decsi szőlőhegyen a megmaradt darabokból? Mert b á r mennyire is lelkesedem a népművészeti tárgyak gyűjtéséért, a legszebb mégiscsak
az lenne, ha eredeti környezetükben is megőrizne abból valamit a falusi, tanyai
lakosság.
A falusi hagyományőrzésnek is vannak ritka szép példái. Tura vagy Hévízgyörk t á j á n akadtam egy ősi típusú parasztházra — évekkel ezelőtt —, amelyben
a szabad kéményes tűzhely mellett a tisztaszobában régimódi petróleumlámpa f ü g gött (ahogyan Pesten szokás: belévezetett villannyal), és ha nem is festett-faragott,
de stílusos parasztbútorokkal berendezve. A falakon pedig legalább száz p a r a s z t 54

tányér. Az öregek akkor még minden darabhoz ragaszkodtak. Nem tudom, mi lett
a sorsa a háznak, a szép gyűjteménynek. Együtt van-e még? Mindenesetre ott volt
az alap egy falusi múzeum megteremtéséhez; ha egyetlenegy értő ember akadt a
tanácsban, aki fölfigyelt erre a ritka szép házra, kispénzen meg tudta váltani a
falu önbecsülésének bizonyítékát.
A r r a a kérdésre, kik gyűjtöttek előttünk, egyre gyakoribb a válasz: az unokák. Egyetemista, orvos, mérnök, pesti munkásunokák. Bennük alakulgat a múlthoz kötődés egészséges ösztöne, a népi és magyar múlt vállalása, még akkor is, ha
szegényes is az, ami rozzant rokkákban vagy dísztelen kotyogó korsókban is manifesztálódik. Annak a közösségnek és m ú l t j á n a k megtagadása, amiben élünk, csak
lelkileg sérült, jellemileg megbízhatatlan emberek magatartása, ettől az embertípustól óvakodnia kellene a közösségnek, az országnak, a társadalmi rendnek, a
politikai p á r t n a k is, mert jellemgyöngesége az árulás legkülönfélébb változataira
képes. A fiatalok nagyanyai eszközökhöz kötődése, tudom, még nem mindig ilyen
elvi természetű, néha csak hobbi, át nem élt divat, szokás, de olyan divat és olyan
szokás, amely könnyen nyerhet tartalmat, elmélyülhet érzelmileg és erkölcsi-politikai értékké válhat.
Nem tudom megítélni, hogy ezek a tendenciák általánosak-e vagy sem. De azt
igen, hogy ezeket a tendenciákat kellene tudatosítani társadalmi megbecsüléssel,
sajtó-, rádió-, televíziópropagandával. Sajnos, propagandagépezetünk egyelőre inkább csak rombolni tud e cikk által érintett kérdésekben, s kevésbé jótékonyan
építeni az emberi tudat műveltté, szocialistává, néphez hűvé formálásában.
ÜZLET ÉS NÉPMŰVÉSZET
A népművészeti tárgyak gyűjtésének fontos serkentője a kereskedelem. Ide
f u t n a k b e különben nehezen földeríthető tárgyak, a „fölhajtóknak" van biztos
bázisuk. A műkereskedőkről sokféle és ellentétes vélemény alakult ki. Kétségtelen, hogy mint" semmiben, ebben sem lehet általánosítani. Közönséges, harácsoló
kufártól az értő, lelkiismeretes, szakmáját szerető és szakmailag kitűnő kereskedőig
mindenféle típussal találkozhatunk. A legértékesebbje művészettörténészi fölkészültséggel rendelkezik, kockázatos befektetésekre is vállalkozik az értékmentés
érdekében. Biztos enyészetre ítélt kincseket tud fölhajtani, fölismerni, megmenteni.
Áraik is méltányosak, nem akarnak egyetlen parasztágyon meggazdagodni.
Van azonban e foglalkozásnak másik típusa is. Ezek mérhetetlen felárral adnak túl dolgaikon, és csak azt gyűjtik, ami kurrens, jól szállítható — külföldre is.
Egy szép tékáért, bármi értékes legyen is az, a kisujjukat se mozdítják. Nekik
már nem éri meg a legkisebb törődést sem. Régen multimilliomosok. És tökéletesen mindegy nekik, hogy melltartót vagy habánkancsót árulnak-e.
A szökröny, a menyasszonyi láda, a kecskelábú asztal addig érdekelte őket,
amíg viszonylag könnyebben lehetett külföldre szállítani. Mert a jó pénzt a külföldi hozta nekik.
ÉRTÉKPOCSÉKOLÁS. KÜLFÖLDRE SÍBOLÁS
Ne áltassuk magunkat azzal, hogy a muzeális értékek külföldre csempészése,
vagy akár hivatalos úton való kijuttatása a múlté. Lehet, hogy egy elefánt nagyságú szobabútort ma már nem lehet egyszerű úton kiküldeni, kivinni az országból. Több példát is tudok, amikor az illetékesek megtagadták a kiszállítási engedélyt. De mást igen.
Tavaly láttam a Baross téren egy külföldi rendszámú kombigépkocsit, dugig
kakukkos és egyéb ingaórával. Biztosan nem a magyar skanzeneknek szállította.
Tudom jól, hogy a parasztóra nem különösebb érték mint egyedi darab. De ilyen
méretű külföldre kerülése (évente 2—3000 darab) azt jelenti, hogy néhány év
55

múlva (már ma is) csak pár száz marad meg belőle. A legszebb rokkák, szökrönyök, ládák, bokályok ezrei vándoroltak külföldre. Egy időben a bizományi á r u h á zak tele voltak ezüst parasztpitykével. Ma m á r egyetlen d a r a b sincs belőlük sehol. Külföldön évtizede divat az alföldi paraszt mellénygombja. Csak itthon szégyenli a tökfejű, rosszul tájékozott, paraszttól és magyartól viszolygó sznob. Tény,
hogy a kereskedelem is, az illetékesek is tűrték jó sokáig ezt az értékcsempészést.
Képtelenség volt az a rendelet, hogy 150 évesnek kell lennie egy tárgynak, hogy
az védett legyen. Nyilvánvaló, hogy egy 1960-ban 140 éves műtárgy m a m á r 154
éves lenne. Olyan nagy volt ez ügyben a közöny, hogy például egy grafikus b a r á t o m ,
aki véletlen t a n ú j a volt annak, hogy a Szent István körúti bizományiban megvásárolt ikont másnap kétszeres áron az Ecserin adtak el egy külföldinek, képtelen volt elérni, hogy az ügyet az újságokban megszellőztessék.
Tragikomikus szemlélettel lehet találkozni e tekintetben. Egy Maros t á j i
faluban üvegre festett ikonokat gyűjtött egy szegedi lakos a közelmúltban. A sorozat, ha jól tudom, 24 bibliai jelenetet ábrázol, s a teljesre pályázott a gyűjtő.
A faluban élő pedagógus leteremtette, mintegy a parasztok védelmében. Tudni
kell azt ehhez a történethez, hogy a faluból több száz ilyen üvegfestményt vittek
el külföldi gépkocsikon, ugyanennek a pedagógusnak a szeme láttára. Ez n e m f á j t
neki, ehhez nem volt egyetlen tiltakozó szava sem. Azt is hozzá kell tenni, hogy
eleinte fillérekért adták a képeket. Csak ettől a szegedi gyűjtőtől kérték meg
borsosán az árát.
ZÁRSZÓ ÉS REMÉNYKEDÉS
A pesti cserépkályhás kisiparos, aki évtizedek óta kályharestaurátor is, egykét évvel ezelőtt szinte társadalmi munkában, tizenhat muzeális értékű biedermeier
és barokk kályhát kapart össze épülettörmelékek, kastélyt renováló kőművesek
által hátrahagyott sitt alól. M u n k á j a egy telet vett igénybe, olykor napokig tartott,
amíg egy cseréptöredéket össze tudott illeszteni egy másikkal, s a több k á l y h a
törmelékéből egy teljes kályhát össze tudott rakni. Ez a kályhásmester mondta,
hogy szívesen bajlódott, mert megmentett valamit „az évszázadok óta csak fosztogatott szegény kicsi országnak".
Jól tudom, hogy ilyen „saját hazám, legyek jó gazdája" szemléletet, ilyen
magas rangú, emelkedett, közösség iránti odaadást, nagyvonalúságot manapság még
nem lehet mindenkitől elvárni. De mégis ez lenne az az erkölcsi-közösségi norma,
ez az országhoz, múlthoz kötődés, amihez igazodnunk kellene. Anélkül, hogy megfeledkeznénk arról: az értelmes önzés, a kulturáltabb, kereskedői ösztön is több
haszonnal jár a társadalom, a közösség számára, m i n t a tékozló cinizmus, m e r t ez
azt jelenti, értékeink nem vesznek el véglegesen számunkra, utódaink számára.
De miért ne lehetne a fölszabadulás harmincadik esztendejében közösségi é r dekre, magyar társadalmi érdekre, erkölcsre hivatkozni, népművészetünk, országos értékeink megbecsülésekor? Miért ne lehetne szocialista erkölcsi n o r m á k a t
állítani hivatalos intézmények és magánkereskedők vagy magángyűjtők elé értékeink megmentése érdekében? Miért kell tűrni, hogy a tisztességes törekvéseket,
amelyek sem az emberi, sem a szocialista n o r m á k a t nem sértik, sőt azoknak szellemében bontakoznak ki, mindenféle jelszavakkal denunciálják? A népművészeti
gyűjtést például a nacionalizmus valóban pestises jelenségével azonosítják?
Az írástudók felelőssége, hogy ne engedjenek vissza a múltból egyetlen káros,
fertőző jelenséget se. De felelősségükhöz tartozik az egészséges törekvések fölismerése, támogatása, s ha kell, helyes tartalommal való feltöltése. Ilyen jelenség a m ű gyűjtés, a népművészet megbecsülése is. Lehet bírálni tévútjait, de elsősorban
egészséges törekvéseit kell támogatni, sajtónak, rádiónak, televíziónak egyaránt.
Hogyan értem ezt? Kérem, nézzék meg egyszer, hogy ócska, antiszocialista
szellemű, művészietlen amerikai operett mekkora propagandát kap az említett f ó rumokban, és mekkora hírverést egy népművészeti esemény?
56

BUDAI ILONA

KÉRDEZ

Válaszol: Andrásfalvy Bertalan
Andrásfalvy
Bertalan, Pécsett élő néprajzkutató
az 1965. januári
Jelenkorban megjelent tanulmányában
a népművészet
újrafelfedezésének
a lehetőségéről írt, javasolva egy rádió- vagy tv-verseny kiírását. Ezután 5 évvel
országos siker lett a „Röpülj Páva".
Jóslás volt ez?
Nem, a szakmáját mélyen ismerő kutató
felismerése.
Ma a felbuzduláson túl, amikor már ismét kultúránk alapjává lesz a népművészet, kerestem meg Andrásfalvy
Bertalant
kérdéseimmel.
— Mikor került közel ön a népzenéhez, a népdalhoz, a keserveshez?
Hogyan
indul el egy néprajzos, egy szakember, hogy a hagyomány, az elfelejtett vagy elfelejtődő értékek kutatója legyen?
— A néprajzhoz két út vezet. Az egyik a népművészet titokzatos szépségének
vonzása, a másik az az igény, hogy az ember meg akarja ismerni azt a népet, melynek fia lett, gondjával, bajával, erényeivel és hibáival. A népművészet tiszteletét
szüleimtől tanultam gyermekkoromban, a másik útra akkor indul az ember, amikor
saját helyét keresi a világban. Ma sem tudom eldönteni, mi a fő érdeklődési, mi a
legfontosabb kutatási területem a néprajzon belül. A népdallal először, élményszerűen, még diákkoromban találkoztam: egy cselédház végében lányok játszottak.
Az egyetemen Vargyas Lajostól tanultam népzenét, népzeneélményeimet a Mezőségben és a csángóktól kaptam, a népitánc-kutatás hozott össze legjobb barátaimmal . . . A maga számára élményt, gazdagodást kereső embert felelőssége tudata,,
felismerése teszi kutatóvá.
— Ön szerint hogyan kell, hogyan szabad népdalt énekelni? Milyen
irányban
kell továbbhaladni a stílustisztaság és eredetiség felé?
— Csak úgy, ahogy az valamikor, amikor az éneklésnek még helye, szerepe
volt a műveltség egészében, amikor még elsősorban valaki azért énekelt, mert önmagának volt szüksége arra, hogy érzelmeit, indulatait valahogyan, a legjobbnak
és megfelelőnek ítélt formában „kisütse", „lereagálja", az indulat művészi formában való megfogalmazásában megszabaduljon annak nyomasztó súlyától, és megtisztuljon az arisztotelészi katarzis erejével. Tehát csak a dallam vonalára, a szép
szövegre ügyelve, mereven elutasítva mindazt az előadói hozzáadást, mely által a
„mű" már „előadás" és nem csak „kifejezés". Minden előadói „fogás", hangszínváltás, erősítés, gyorsítás, halkítás, lassítás stb. nélkül. Azt is elképzelhetőnek vélem,
hogy azok, akik megtanulták már eredeti felvételekről az előadás törvényeit, a
leegyszerűsített lejegyzésű régi stílusú dallamokat is gazdagon díszítve, az indulat
átsütésével, átformálásával éneklik el. Talán felesleges hangsúlyozni azt, hogy tökéletesen az, ami eredetileg volt, már soha nem lesz. Ez azonban nem akadályozza
meg egy pillanatra sem például az építőművészeket, hogy egy megrongálódott,
gótikus templomot vagy antik szentélyt ne igyekezzenek lehető legkorhűbben helyreállítani. A látogató így találhat mégis' valami többet, elfelejtettnek érzett értéket,,
embersége gazdagságának tudatát, anélkül, hogy szükségét érezné annak, hogy például antik ruhába is öltözzön, és Zeusznak áldozatot is mutasson be a „tökéletes"
hangulati átélés érdekében, mivel ez már hamisság és színészkedés lenne. Az ú j
stílus dalaihoz már jobban illik a csoportos, hangos, tréfás, romantikus előadás és
zenekíséret. Az énekesnek kell felismernie a dal hovatartozását és világát. Ma az.
előadóművészek nem csak a szakma „technikáját", hanem művészettörténetet is
tanulnak, a nagy alkotók korát és életét is behatóan tanulmányozzák, hogy méltón
5T

szólaltassák meg a műveiket. A népdalénekesnek is tanulni és tanulmányoznia kell
a nép egész műveltségét és történetét.
— A népdaléneklés egyik legfontosabb követelménye a stílus tisztaságának
megőrzése. Lehet-e ennek akadálya, ha az előadó engedi érvényesülni
egyéniségét?
— Az „előadónak" tisztán kell látnia, tudnia, mit énekel és annak milyen „előadásmód" felel meg, egyéniségét ezen belül kell megkeresnie. Elméletileg elképzelhető, hogy az előadó szentimentális, romantikus egyéniség, akkor pedig a régi stílusú népdal szigorú előadásmódjában nem érvényesülhet egyénisége. Minden egyéniség érvényesülhet, ha minden erejével a megfelelő stílusban akar maradni, a legjobbat akarja nyújtani. Őszinte igyekezetével, mondhatnám alázatával máris ráütötte
egyénisége művészi bélyegét az előadásra. Mi is az az egyéniség? Annak felismerése,
hogy mi az a „szerep", melyet csak én tudok betölteni, azzal, hogy önmagamat
őszintén eszméim szolgálatába állítom. Nincs két egyforma ember.
— Sok problémával kell megküzdeni,
ha valaki kíséret nélkül akar
énekelni.
Ráolvassák: „tgy nem lehet örökké, kell valami kíséret, és feldolgozás."
Mi a véleménye a feldolgozásokról? Milyen feldolgozást, milyen kíséretet „bír el"
a népdal?
— Nem tartom feltétlen szükségesnek az ének zenekíséretét, mint ahogy a többszólamúságot sem, és a csoportos éneklést sem. A régi stílusú keservesek, balladák
legszebben eddig még kíséret nélkül szólaltak meg. Kodály Zoltán feldolgozásait
művészi, műzenei alkotásoknak kell tekintenünk, mégis, véleményem szerint, nagy
előadóművészeink is tanulhatnának még valamit a népi (régi stílusú) előadási módtól ezek interpretálásánál. Így például sohasem hallottam még olyan Székelyfonót,
melyben nem éreztem volna valami zavaró ellentmondást. Talán legkevesebbet tévedünk, ha egyelőre csak olyan régi stílusú dalokat énekelünk zenekísérettel, melyeknek van hangszerkíséretes felvétele is, tehát melyek a népnél is kíséretesek lehettek. Például a gyimesi keservesek, a mezőségi katonakísérők, dudanóták stb. A hangszeres régi stílust még alig egy-két zenész tudja megszólaltatni, megtanulni, megérteni.
Nem vagyok kategorikus ellenzője minden zenekíséretnek. A népdalok stíluskérdéseiben, úgy látom, néhány énekes járatosabb a zeneszerzőknél és zenészeknél,
ezért mindig az énekes döntse el, megfelel-e neki a zenekíséret, vagy egyáltalán
igényli-e a kíséretet.
— Milyen tanácsokat adna a népművészettel
foglalkozó fiatal
előadóknak?
— Talán különösnek hangzik, azt, hogy ne tartsák magukat előadóművészeknek,
csak egy tisztelt hagyomány elkötelezett továbbadóinak. Aztán még azt, hogy mint
más művészek művészettörténetet tanulnak, tanulják ők is a népművészet történetét, a néprajz minden területét, s ebben ne szűkítsék le érdeklődésüket, hanem
forduljanak szomszédaink és rokonaink felé is.
— Az együtt éneklés, táncolás, zenélés közösségi élményét hogyan lehetne
továbbfejleszteni, hogy ismét közösségteremtő erővé váljon?
— Ügy látszik, hogy a három közül az együtt zenélés az, ami valamilyen formában mindig teremtett kis közösséget. Az együtt éneklés ezzel szemben nem egyértelmű. Alkalmilag összeverődő, az időt együtt eltöltő, „mulató", kisebb-nagyobb
társaságok együtt énekléssel demonstrálják „közösségüket". Mindnyájan tapasztalhattuk, hogy ezek az együtt éneklések, kiránduló iskolások, „bulizó" hivatali m u n k a társak, vonaton együtt utazó katonák stb. aligha idézik a magyar népdal művészi
szépségét, soha, vagy csak igen ritkán maradnak meg a népdalnál, nemcsak a műdalok, mulatónóták, „cigány"-dalok, diáknóták kerülnek ilyenkor elő, hanem tapasztalatom szerint még egyetemista leányok körében is, kétértelmű tréfás disznóságok,
valószínű abban a meggyőződésben, hogy ezek is népdalok. A nagy hangerő, túlordítás, sok esetben a duhaj részegség utánzása „stílszerűnek" tűnik. Az együtt
éneklés csak ott maradhat meg az együtt zenélés (gondolok itt a kamaraegyüttesekre, vonósnégyesekre stb.) színvonalán, ahol a résztvevők már eljutottak egy
bizonyos népdalműveltséghez, melyet részben a Budai Ilonák, Faragó Laurák segítenek megteremteni. Nehezebb kérdés azonban az alkalom és helyé. A táncházak
58

nagy előrelépést jelentenek azok számára, akik a népi táncban nemcsak színpadi,
előadói lehetőségeket keresnek. Az énekkarok többségét azonban a nívós előadásokra
való készülés annyira lefoglalja, hogy nemigen „fecsérelhetik" el idejüket „céltalan"
együtt éneklésre. Ügy látom, hogy Bach-, Bartók- és Hándel-műveket éneklő komoly képzettségű énekkarok előadásokon és próbákon kívül például utazáskor, kívülről ismert repertoárjukat dalolják, vagy válogatás és művészi igény nélkül a legsekélyesebb, közismert népdalokat, műdalokat és kuplékat. A Páva-körök — meglepetve tapasztalom — milyen széles rétegeknek nyújtják az együtt éneklés örömét,
amit énekelnek, még nem mindig a mi ízlésünk szerint való. A felsorolt együtt
éneklési alkalmak és társaságok, népi tánccsoportok, Páva-körök, énekkarok stb.
bizonyos alkalmi közösséget máris teremtenek, de inkább egy nagyobb, a néphez
tartozás közösségét erősítik még. A meglevő lehetőségek szaporításán és tartalmi
színvonalának emelésén kívül egyelőre más utat nem látok. Meggyőződésem, hogy
minél színvonalasabb egy-egy ilyen táncház, Páva-kör vagy énekkar, az azon
résztvevők annál több és nagyobb indítást kapnak arra, hogy népünk műveltségét,
múltját és jelenét elkötelezetten megismerni törekedjenek.
— A népdaloknál, de a díszítőművészetben
is megkülönböztetünk
régi és új
stílust. Az új stílusról általában úgy beszélünk, mint kisebb értékű
alkotásokról.
Mi ennek az oka?
Miért nem tudnak az új stílusú népművészeti alkotások olyan szerves egységet
létrehozni, miért nem tudnak egy kultúrát olyan teljességében képviselni, mint a
régi stílusúak?
— Talán azért, mert az ú j stílust még nem rostálta meg az idő? Én inkább azt
hiszem, hogy a művészet mindig tükrözi és jellemzően tükrözi azt a műveltséget,
melyben született. Ha valahol valami hiányosságot érzünk, azt többnyire ne a kifejezés tökéletlenségében keressük, hanem lehetséges, hogy az a tökéletlen és hiányos, ami létrehozta, amit művészi síkon tükröz. A hagyományos, a múlt kipróbált
értékei felé forduló paraszti műveltség eleve csak megrostált és kiválónak minősült
értékeket fejez ki művészetében, az ú j stílust pedig már az újságkeresés, romantika,
szentimentalizmus (mint a szigorú rend és a hagyományhoz ragaszkodó önfegyelem
ellenpárja) és más újabb, a polgárságtól ellesett formák, ízlés hozta létre, tehát
előrenézés, útkeresés. Ez mindenképpen átmeneti, kiforratlan, egyénieskedő, bárdolatlan, mint maga az egész műveltség, mely tagadja az eddig elismertet, de helyére
még azt megközelítő értékeket, legalábbis a szétszakadó népi kultúra területén,
teremteni nem tud. Azt hiszem továbbá, hogy hozzánk ma, vágyainkban legalábbis,
azok a régi, szigorú mértékű, minden hamisságtól, szentimentalizmustól távollevő
klasszikus értékek állnak közelebb, mert kiábrándultságunkban tiszta forrásokat
keresünk, melyeket a régi stílus mögött sejtünk.
— Mit jelentett a paraszti közösség tagjai számára egy közösséghez tartozás, és
mit jelenthet a mi számunkra egy közösség és kultúrateremtő
hagyomány
megbecsülése,
továbbfolytatása?
— A paraszti közösség sem volt bizonyára soha és sehol sem tökéletes, inkább
eszmének, ideális modellnek tekinthető. Az egyedi, ténylegesen itt vagy ott létezett
közösségek is különböztek egymástól, éppen abban is, hogy a tagok számára, és nem
egyformán mindegyik számára, a közösség mit jelentett. A közösség, eszményesítve,
azt jelentette, szélesebben, bizonyos értelemben teljesebben, amit a család: megtartást, biztonságot, meghatározott és természetesnek érzett szerepet, feladatot, az
egyéni és közösségi érdek messzemenő azonosságát, természetes szolidaritást, az
egyéniség kibontakoztatásának alapját, azonos, közös világnézetet, erkölcsöt és eszméket. A mi megtartó, bátorító közösségünket talán éppen egyazon hagyomány
megbecsülése és közös eszméink hozhatják létre. Kissé leegyszerűsítve tehát, ma
fordított a sorrend, mert nem a közösség teremti meg kultúráját, hanem az eszmék,
a műveltség közös volta alakít ki egy közösséget. Azért tartom ezt azonban leegyszerűsítésnek, mert valójában ez a teremtő folyamat kölcsönös és nem egyirányú,
sem a múltban, sem a jelenben. Hangsúlyozom, hogy a népi műveltség is egyéni
erőfeszítések, teljesítmények eredménye, még akkor is, ha az alkotók, teremtők
59

neveit nem ismerjük és azok nem tartottak igényt „szerzői jogokra". A hagyomány
fenntartása is teljesítmény és „kezdeményezés", elhatározás, áldozatvállalás eredménye, vállalkozásé, felelősségé.

Válaszol: Martin György
Berzsenyi Dániel írja:
„Nézd a táncot, mint festik játszi eccsettel
A népek lelkét s nemzetek
izleteit,...
Titkos törvényeit mesterség nem szedi
Csak maga szab törvényt, s lelkesedése

rendbe,
határt."

— Martin Györgyöt, a néptánckutatót
kérdeztem meg, hogy hogyan szedi rendbe
ma a „mesterség", a néptánc „titkos
törvényeit"?
— Berzsenyi ezt a versét a 19. század elején írta, és a „titkos törvény" kifejezés
éppen a magyar tánc sajátosságaira utal. Előtte a francia és német táncokat jellemzi, s a magyar tánc sajátos jegyének tartja az improvizált előadást, a szabálytalan felépítést: „Csak maga szab törvényt s lelkesedése határt." A magyar tánc
sajátosságát két évszázadon át emlegették a külföldi utazók, íróink, költőink, s a
20. századi tudományos kutatás is ezt a képet erősíti meg. A Magyarság Néprajzának
a Tánc című fejezete, vagy Molnár István Magyar Tánchagyományok című műve
(1947), már tudományos igénnyel fordul a magyar tánchoz, s mindkét m u n k a ezt
szűri le legfőbb tanulságként. Lajtha László szerint (Magyarság Néprajza) a magyar
tánc szerkezeti törvényeit szinte lehetetlen szabályokba foglalni, csupán a tánc motívumainak, vagyis a szavainak megragadása lehetséges. Ezekből ki-ki a maga tetszése és pillanatnyi hangulata szerint építi fel a táncot. Molnár István a magyar
táncok rendszerezését kezdte meg kötetében. Az általa gyűjtött és filmről lejegyzett
táncokat módszeresen motívumokra bontotta szét, és ezeket — először a tánckutatás
történelében — szótárszerűen is próbálta rendszerezni.
— Miből ered ez az agnosztikus viszonyulás a magyar néptánchoz, amely azt
sugallja, hogy itt egy lényegében megismerhetetlen
alkotó folyamatról
van szó?
— Elsősorban abból, hogy a mi táncaink — de vele együtt néhány szomszédos
népé is — egy nagyobb európai „tánczóna" részét képezik, amelyikben a szabad
szerkesztés, az improvizatív táncalkotás még nagyon eleven. A tudományos kutatás
feladata, hogy e kötetlen szerkezetű táncok „titkos törvényeit" felfedje, és nem
nyugodhatunk abba bele, hogy ezek a törvények ismeretlenek m a r a d j a n a k számunkra. Ennek az útja, módja többféle. Az improvizáltság, a szabálytalan szerkezet
azt diktálja első feladatként, hogy a táncokat a legmodernebb technikai eszközökkel
rögzítsük: mozgófilmmel vagy képmagnóval.
Sajnos mindig csak egy pillanatképet, egyszeri előadást tudunk rögzíteni, mert
nem lehet a faluban hosszú heteket, hónapokat eltölteni. A pillanatképek sorozatából kiindulva próbáljuk ezeket a törvényeket megfejteni. Nyilvánvaló, hogy több
pillanatképből, több táncos egyéniség megismeréséből, s abból a 10-12 ezer táncváltozatból, ami ma már a birtokunkban van, egyre pontosabb választ fogunk adni
arra, hogy a rögtönzés a magyar táncokban milyen törvények szerint valósult meg,
és milyen szabályok alapján épül fel egy-egy táncfajta. Ez persze táncfajtánként,
egyénenként és vidékenként is változik, kisebb-nagyobb mértékben eltérő.
— Néptánc és a népzene szoros egységet alkot. Régen nagyon fontos
szerepe
volt a falusi fiatalok életében a néptáncnak. Ez a fontosság legújabbkori
történelmünk egy-egy szakaszában szélesebb keretekben is érvényesült. Talán egy kicsit el
60

is koptattuk, s közben eltávolodtunk
a gyökerektől. Ma úgy tűnik, hogy a táncházakban újra életre kap a néptánc, a népzene. Mi a véleménye erről, és hogyan
túdná a mai lehetőségeket, a fiatalok mai lendületét
értékelni?
— A néptánc divatja és a népzene iránti érdeklődés időről időre hullámzó, változó. De a fiatalokban a mozgás és a táncigény mindig eleven. Az európai történelem folyamán mindig ú j táncdivatok követték egymást. Egy-egy újabb „divat"
később néptánccá is válhatott. Nagyon nehéz határt szabni az úgynevezett társasági
táncok és a néptánc között. A pár évszázaddal ezelőtti társasági táncdivatok mindig megtermékenyítik a spontán módon tenyésző paraszttáncokat. Sok táncunk, amit
ma néptáncnak tartunk, régi nemzetközi társasági táncdivatok asszimilációjának
eredményeként csapódott le tánckultúránkban.
A páros tánc viszonylag ú j jelenség, ez például a reneszánsz korában kezdett
európai divattá válni. Ma senkinek sem jut már eszébe a magyar csárdásra vagy
az osztrák Landlerre azt mondani, hogy ezek nem néptáncok. A történelmi táncdivatok terjedésével új folyamat indult el az egyes népek tánckultúrájában, és ezek
a divatok különböző formában asszimilálódtak: rövidebb-hosszabb idő után már
néptáncként beszélünk róluk. A mai értelemben vett néptáncdivatról a nemzeti
kultúrák kialakulása óta beszélhetünk. Esetünkben ez csak a 18. század végétől
jellemzi táncéletünket. Az elmúlt másfél évszázadban többször tapasztalhattuk azt,
hogy a népnyelv, népdal, népzene, néptánc iránti érdeklődés hullámszerűen jelentkezett. Mindig a társadalom aktuális mozgásának tükröződéseként került előtérbe,
s fokozott mértékben kapcsolódott a szociális és nemzeti problémákhoz. A nemzeti
kultúrát megteremtő reformkori lendületben a polgárság és a nemesség a parasztság hagyományai felé fordult. A 20. század elején kezdődő újabb „alászállás" költőink, íróink, zeneszerzőink gyakorlatában szintén fontos társadalmi és nemzeti
kérdésekkel kapcsolódott, s az 1945 utáni néptáncmozgalom kivirágzását is ilyen
tényezők magyarázzák. A spontán társadalmi-kulturális igényből támadó „népies
divatok" intézményesített formában később rendszerint elsekélyesedtek. A „szabálytalan magyar" „csárdás" néven a reformkor politikai és kulturális célkitűzéseihez
kapcsolódva tör be a báltermekbe. A 19. század második felétől működő táncmesterek magyar táncai azonban éppolyan formális népieskedés, magyarkodás tünetei,
mint a Petőfi-epigonok működése a költészetben. 1945 utáni ú j kultúrateremtő lendületben a néptánc akkor került vakvágányra, amikor az 50-es években „állami
rangra" emelve próbáltuk lépten-nyomon szinte kötelezően mindenhol elterjeszteni.
Ez nem vált a mozgalom előnyére. A manapság mutatkozó érdeklődést hagyjuk
spontán módon terjedni, segítsük sokoldalú fejlődését, de szabad életét, burjánzását
ne szorítsuk intézményes gátak közé.
— A népdalokat stílusjegyeik alapján két nagy csoportra különíthetjük el: a régi
és az új stílusúakra. A néptáncnál is létezik-e ilyen elkülönülés? Ha igen, hol él még
erőteljesebben a régi, és hol virágzik az új?
— Amikor régi és új stílusú táncokról. beszélünk, Kodály és Bartók analógiáját
követve próbáljuk a táncok vonatkozásában is a két történeti stílusréteg elválasztását megvalósítani. A régi és az ú j stílus táncban természetesen más jegyek alapján határolódik el, mint a népzenében. A rendelkezésünkre álló történeti forrásokra
támaszkodva, mi ú j stílusnak elsősorban a 19. század eleje óta kialakult táncfajtákat nevezzük, amelyeket csárdás és a verbunk névvel tart számon a köztudat.
A legtöbb tánc, ami e kettőn kívül esett, jórészt az úgynevezett régi stílushoz tartozik, amely azonban korántsem teljesen egységes. A régi táncokban fokozott mértékű táji különbségek vannak, s nem olyan egységesen, s mindenütt találhatók már
meg, mint a csárdás vagy a verbunk. Különböző neveket viselnek, és zenei anyaguk
eltér a csárdás és a verbunk jellegzetes ú j stílusú vagy népies műzenével átitatott
muzsikájától. E táncok főleg a peremterületeken maradtak meg. Két leggazdagabb
lelőhelyük a Dél-Dunántúl és a közép-erdélyi Mezőség. A parasztság bizonyos rétegei
több régiséget őriztek meg. A dunántúli volt uradalmi cselédség, vagy az alföldi
parasztság, pásztorság a hagyomány régibb fázisát őrzi, mint a módosabb, a maga
módján polgárosultabb gazdaréteg. Nagyon fontos a cigányok hagyományőrző sze61

repe is, akik sokszor tovább őrzik azokat a hagyományokat, amit néhány generációval előbb még parasztságunk is magáénak vallott.
— A táncház nagyon népszerű. Vidéken is sorban alakulnak meg a hozzá
hasonló klubok. Itt az együtt éneklés, táncolás örömét élik át a fiatalok. A néptánc
már jellegénél fogva is (a fiatalos lendület, robbanékonyság
természetes
kiélési
lehetősége) különösen alkalmas arra, hogy közösséggé kovácsolja a
résztvevőket.
Mi a véleménye arról, hogy valóban közösségteremtő erő ez napjainkban
is?
— Abba a megállapításba kapaszkodnék bele, hogy a néptánc természetes
mozgásigényt elégít ki. Meggyőződésem, hogy a magyar népi tánckultúra java része,
amit az utóbbi 50 év során elsősorban a parasztság hordozott, nincs kizárólag a
paraszti léthez, életformához kötve. Táncaink csaknem mindegyike az újkori Európa
népi és társastánckultúrájának bélyegeit magán viseli, s azok a formák, amik a
néptáncainkban előfordulnak, csak részben kötődnek a parasztviselethez.
Nem hiszem, hogy azok a táncformák, amiket a klasszikus paraszti hagyomány
legutóbbi fázisában még élő formában megtaláltunk, oly távol állanának a mai
ember ritmus- és mozgásigényétől. Az Egyesült Államokban a ritmikus, virtuóz
latin-amerikai eredetű páros táncokkal szórakozó fiatalság táncmulatságainak általános mozgásképe, de még a táncok sajátos részletei, fordulatai is meglepően közel
álltak számomra a kelet-európai párostánc-kultúrához. A hasonlóság alapja nyilvánvalóan az, hogy végső fokon mindegyik az újkori európai párostánc-kultúra kezdeti
gyökereiből ágazott ki. Az is valószínű, hogy a mai fiatalság mozgásigénye nagy
területeken közös irányba mutat, s ennek az igénynek kiválóan megfelelnek a mai
korunkra legtöbb helyütt már feledésbe merült szabad páros táncok.
— Az országban igen sok olyan népdalt előadó csoport, együttes létezik,
amelyek nem az eredeti gyűjtések anyagát használja fel, hanem már az úgynevezett
feldolgozott „műveket" adja elő. Gondolom, ami a népdalnál a feldolgozások
problémája, ugyanez a táncban is jelentkezik, a koreográfia köntösében. Hogyan
viszonyul az ön területén az eredeti és a feldolgozott anyag
egymáshoz?
— Nyilvánvaló, hogy az eredeti anyagként említett néptáncok és a színpadra
feldolgozott néptáncok keletkezésük és funkciójuk szempontjából is mások. Az egyik
a tánckedv spontán kiélését szolgáló közösségi művészet, a másik pedig bemutató
funkciójú műalkotás. Az utóbbi mindig az alkotó egyéniség kézjegyét határozottan
magán viseli. A feldolgozásokban eltérő mértékben szokták érvényesíteni a néptáncok jellemző jegyeit, az alkotó célkitűzésétől függően. Egyre ritkábbak az olyan
színpadi koreográfiák, amelyek valamely vidék vagy táncfajta jellegzetes sajátosságait kívánják bemutatni, pedig — ezt a nem lebecsülendő feladatot még korántsem
oldották meg maradéktalanul az eddigi színpadi néptánc-koreográfiák. Az „itt és
most" alkotó koreográfus semmiképpen sem nélkülözheti az eredeti néptáncok alapos megismerését. Tehetsége mellett nagy szerepe van a felkészültségének is. Más
kérdés a néptáncok helye és helyzete a szórakozásban. Itt a fiatalok nem a hitelességre törekvés jegyében, hanem a saját mozgásigényük kielégítése céljából táncolnak. Itt kevésbé kellene ragaszkodni a hitelességhez, de érdekes módon a táncházakban táncoló ifjúság mégis törekszik erre, s táncmódja ma m á r stílusosabb, érettebb,
hagyományosabb s egyben maibb, mint a színpadon tudatosan művészkedőké, az
előadásukat az átélés is jobban átforrósítja. Ennek az lehet az oka, hogy a koreográfusok többnyire csak spekulatív úton alkotnak. Ez pedig nem kedvez a természetes mozgásformák születésének. A spontán módon táncoló fiatalok viszont a
természetes formákat választják önkifejezésük eszközéül, amik a néptáncban adva
vannak. Csak azt választják, amit jól és meggyőződéssel el tudnak táncolni, s így
természetesebb és hitelesebb a táncuk.
— Idén áprilisban az Egyetemi Színpadon egy sikeres előadás volt.
Néptánc,
népdal adta a műsor gerincét. A VDSZ Bartók Táncegyüttes igen sok táncot adott
elő. Itt az embernek olyan érzése nem volt, hogy művi dolog, hanem természetes s
majdnem olyan volt, mintha eredeti táncokat láttunk volna. Mi a véleménye erről a
tendenciáról? Mennyire közelítik meg az eredeti táncokat, vagy annak
szellemében
lépnek-e tovább?
62

— Sokan vitatják, hogy a magyar táncszínpadon van-e létjogosultsága, értelme
a táncfolklór hiteles megvalósításának. A népművészet alapján különböző fokozatban lehet, és kell ú j alkotásokat létrehozni, de ezek között a magyar táncfolklór hű
tolmácsolása az egyik legfontosabb színpadi feladat. Az eredetiség azonban ne merev, naturalista másolás legyen, hanem egy átélt, megérlelt s variánsokban állandóanújraalkotott eredetiség. Ami azt jelenti, hogy a táncok gondos megtanulása után a
koreográfus és a táncos nyugodtan támaszkodjon a saját mozgáskészségére és hangulataira. Ez magasabb rendű élő eredetiséget eredményez, mint a pontos másolat.
Nem fotókópiákra van szükség, hanem a néptáncok minél gazdagabb ismerete alapján az átélt újraalkotásra.
— ön, aki a tánccal foglalkozik, de a tánc elválaszthatatlan
társának, a népdalnak is értője, ön szerint hogyan kell ma színpadon népdalt énekelni?
Szükséges-e
hozzá a mindenáron való kíséret, a feldolgozás?
— A népdal többféle előadási formában fordul elő parasziságunk gyakorlatában. Vannak kifejezetten egyszemélyes műfajok, ezeket csoportosan soha nem szokták énekelni, sőt zenekíséret sincs hozzá. Ilyenek a keservesek. Ezeket néha zenekísérettel is megszólaltatják, de csak különleges alkalmakkor (például a halottnak,
elhúzzák a kedvenc keservesét). Az éneklésnek tánc közben is lehet szerepe, és van
olyan táncfajta, amit mindig csak csoportos énekszóval kísérnek, ilyen a leánykörtánc. Itt a guistó népdalok különböző fajtáit — lassú asszimetrikustól egészen a
friss páros ritmusig — egyaránt éneklik. Ezek a dalok viszont- ritkábbak személyes
előadásban. A zenekísérettel való éneklésnek az a gyakorlata, ami nálunk az énekeknél általános, a paraszti éneklésben ritkább. A paraszténekest ha például a lakodalmi asztalozásnál zenekar követi, kiszolgálja, de nem nyomja el, nem kerekedik
fölé. A teljes zenekarral való éneklés már inkább a városi cigányzenekarok és a
kocsmák hangulatában kialakult éneklés gyakorlatára támaszkodik. Ezt terjesztetteel a rádiós gyakorlatunk, s lassan már csak zenekari kísérettel tudjuk elképzelni
a népdalt.
A népdalnál, néptáncnál egyre fontosabb feladat a tiszta előadói stílus megőrzése. Különösen élesen vetődik ez fel a táncnál, ahol az eredeti folklórt megörökíteni jóval nehezebb, mint a népdalt, népzenét.
Az előadói stílus a táncnál nagymértékben az egyéniséghez van kötve. Fokozottabb mértékben, mint a zenénél. Gyakorlati tapasztalat, hogyha például a csárdásról akarunk egy faluban általános átfogó képet kapni, nagyon sok táncost kell megnéznünk. Sok táncát kell rögzítenünk, hogy olyan stílusjegyekre bukkanjunk, amelyek összefoglalóan jellemzik az adott falu csárdását. Sokszor olyan nagyok a különbségek, az egyes táncosok között is, hogy szinte közös motívumot sem találunk
egyazon tánc egyéni változataiban.
A táncnál az maga problémát jelent, hogy hogyan ragadjam meg a megtanulandó tánc formáját, hiszen az olyan rögtönzött, mint a sirató. Nem szerencsés a
tánc esetében egy bizonyos egyéniség mozgásának utánzása. Sokkal jobb, amikor
sok jó táncost látva általánosítom magamban azokat az előadói sajátosságokat, amik
jellemzőek lehetnek egy-egy vidék vagy tánc stílusára. Persze ennek előfeltétele a
rögtönzött formában élő tánc megtanulása. A magyar néptáncok előadásmódjának
egyik jellemző sajátossága a viszonylag szűk, zárt táncolás. Paraszttáncosaink tartózkodnak a széles, nyitott és kifelé forgatott lábakkal való táncolástól. Ez sajátos
nemességet kölcsönöz a mozgásnak, szemben a széles, Veres Péter elnevezésével
„kanos" mozdulatokkal.
— Igen sok néptáncegyüttes dolgozik szerte az országban. Ezek közül elég sokan
a helyes irány keresésénél tartanak. Ugyanez vonatkozik a népzenére is. Mi a véleménye ezekről a próbálkozásokról,
útkeresésekről?
— Útkeresés a táncmozgalomban elsősorban a színpadi ágon van. Ezek az útkeresések minél több irányban folynak, annál jobb. A kísérletezők közül azokkal
tudok egyetérteni, akiknek az alkotói vívódást és gondot az jelenti, hogy a keleteurópai folklór értékeit hogyan mentsék át a jövő számára. A hagyománnyal szakító
63:

•és a folklórt felületesen, eklektikusán vállaló törekvések — számomra legalábbis —
érdektelenek.
— ö n szerint mi a jövője ennek az új mozgalomnak?
(Néptánc, népzene
újrafelfedezése.) Múló divat-e, vagy pedig végre eljutottunk
oda, hogy nemcsak a külsőségek, de a valódi értékek, a tartalom az, ami a fiatalokat megfogta, és ez már
nem hullámzó divatáramlat
többé?
— Én átéltem a felszabadulás utáni első nagy divatáramlatot is. Ez a második,
úgy tűnik, hogy sokkal jobban megalapozott és átfogóbb, alaposabb ismeretekre
támaszkodik, mint az előző. 45 után nagy volt a lelkesedés, de még keveset tudtunk
a néptáncokról. A lelkes táncosok, hirtelen termett koreográfusok kénytelenek voltak szinte a semmiből néptáncokat kreálni, hogy a mozgalmat elláthassák anyaggal.
Ma már rengeteg összegyűjtött anyag van, s ennek még csak kis töredéke került be
a mozgalmi vérkeringésbe. Ma tehát sokkal felkészültebb állapotában találja a néptánckutatást is a fellendülő érdeklődés, a divat. A divat kifejezés számomra nem
feltétlenül pejoratív értelmű, hiszen nincs olyan kulturális jelenség a világon, ami
először nem divatként jelentkezne. Az új táncstílusok, táncok mindig divatként
jelentkeztek a történelemben. Azt tehát, hogy az ú j néptánchullámot divatnak tartjuk-e, vagy nem, álkérdésnek tartom. A lényeg benne az, hogy jelenleg határozott
érdeklődés mutatkozik a népi kultúra iránt, és ezt minden vitatható mellékzöngéje
•ellenére is a legpozitívabban kell értékelnünk. Ha semmi más nem történt, csak
annyi, hogy egy generáció figyelme rövid időre a népkultúra értékeire terelődött, ez
valamiképpen a jövő szempontjából meg fog mutatkozni valahol. A mi generációnk
esetében sem tartott hosszú ideig a divat, mégis egész életünkre kihatott.
— Beszélgetésünk vége felé járva, kérem adjon néhány megszívlelendő
jó tanácsot azoknak a fiataloknak, akik népi táncot táncolnak, vagy szeretnének
táncolni,
és azoknak, akik a népművészet ápolását, továbbfejlesztését
tűzték maguk elé célul.
— Mindenekelőtt azt, hogyha táncolni akarnak tanulni, olyan néptánccsoportot
válasszanak, ahol tánctanítás folyik a szó valódi értelmében. Ahol az embereket
táncolni is tanítják, és nem merül ki a tevékenységük egy-egy jobb vagy rosszabb
színpadi produkció betanulásában. Azok a táncosok, akik kizárólag a színpadi produkció kedvéért táncolnak, nem szerethetik meg a néptáncot igazán sohasem, s n e m
a mozgás-, hanem legfeljebb szereplési igényeiket elégítik ki. Nem mindegy az sem,
hogy a néptáncokat csak másodkézből ismerjük, vagy személyes élmények, tapasztalatok útján is keressük a találkozást.
Bartók szerint a magyar zeneszerzőnek nemcsak írásból és hangfelvételről kell
megismernie a magyar népzenét, hanem szükség van a hagyományt hordozó emberekkel való találkozásra, az élő, eredeti előadás megismerésére is. Ameddig erre
még alkalom adódik a paraszti életforma egyre gyorsabb átalakulása következtében,
addig ragadjuk meg az alkalmat a néptáncok megfigyelésére!

Válaszol: Kiss Ferenc
Kiss Ferenc nem a népköltészet
szakembere, de tanulmányaiban
megkülönböztetett figyelmet szentel azoknak a költőknek, akik számára ma is ösztönző
forrás a népköltészet. A ritmikai anyanyelv lehetőségeinek, az ősi készségek
és a modern vívmányok összeforrásának verstani munkáiban is nagy
jelentőséget tulajdonít. Kapcsolatban áll tehát azzal, ami bennünket
érdekel, így
válaszai révén egy rokon szakma tanulságai felől juthatunk
el a
bennünket
közelebbről érdeklő
kérdésekhez.
— Első kérdésünk tehát: Petőfi és Arany, József Attila és a népi írók után a
•népköltészetből telik-e még annyi termékenyítő ösztönzésre, mint korábban?'
— Hogy annyira telik-e, nem tudom, de régen jósolják már, hogy kimerül' ez a
64

forrás. Aki közelebbről figyeli az irodalomtörténet folyamatát, az mást tapasztal.
Téves hiedelem például, hogy Petőfi és Arany olyan sokat feléltek volna a népköltészetből. Népiségük páratlan gazdagsága táplálhatta ezt a verziót. Tény, hogy
sok mindent szinte érintetlenül hagytak. Az ő népiségük elsőrendű forrása a nép
észjárása és az élőbeszéd volt. A mese- és dalkincsnek már csak viszonylag kis
hányadát élték fel. Petőfi főleg azt, ami a keze ügyébe esett, amit gyerekkora óta
ismert, hiszen a módszeres gyűjtés később kezdődött.
Az ő példájuk azonban arra is figyelmeztet, hogy a nép észjárása, az élőbeszéd
(s mindaz, ami benne kifejeződik) is folklór értékű forrás, s amíg nép lesz, ez a
forrás mindig friss erekkel töltődhet fel, tehát erről biztosra vehető, hogy nem
merül ki.
Ady nemzedéke, az epigon népiség ellenében haladván, csak az érés során jutott
el a népköltészet némely rétegeihez. Elsősorban Ady a kuruc költészethez, a
babonás, balladás népmesékhez, hiedelmekhez s a régi magyarság nyelvtárnáiban
őrzött népiséghez. (Beleértvén a Bibliát is.) De a népzene Bartók és Kodály által
felfedezett mélyrétegeivel a Nyugat-nemzedék kapcsolata — egy-két kivételtől eltekintve — még nagyon laza volt. Zenei anyanyelvünket a nóta, a sanzon s a népies műdal határozta meg . . . A táncról, a népi iparművészetről beérésük évtizedeiben különösen keveset tudtak.
József Attila és a népi írók már a népköltészet felmérésének közepette, annak
vonzásában lettek írókká, a néppel való azonosulást így formai ráhangolódással is
erősíthették, de a harmincas években felburjánzó divatnépiesség természetes visszahatásaként, a folyamat, amit elindítottak, átmenetileg elakadt. A népköltészet mágikus, mitologikus rétegei iránt amúgy sem volt fogékony az újrealizmus jegyében
formálódó korstílus. József Attila és Tamási igen, később Weöres Sándor, de évtizedeknek kellett elmúlni, amíg ez a képességük értékként tudatosulhatott. A magyar
költészet, ill. költészetek ú j forradalmának kellett végbemennie. A Kormos István,
Csanádi Imre, Juhász Ferenc, Nagy László, Kányádi Sándor, Szilágyi Domokos,
Páskándi Géza, Szécsi Margit, Csoóri Sándor által véghezvitt fordulatra gondolok.
S következményeire, melyek a Buda Ferenc, Farkas Árpád, Kiss Anna, Ladik Katalin, Utassy József nevével jelölhető vonulatban máig gyűrűznek, s ú j és ú j meglepetésekkel szolgálnak. A próza kínálta példák közül talán elég, ha Sánta és Sütő
műveire hivatkozom.
Ahány egyéniség, hajlam, temperamentum, szinte annyiféle értéket asszimiláltak
az ismert és ismeretlen anyagból. A szelíd varázslattól a szertelen és zord átkozódásig, az irizáló dal ringásától a rétegzett látomás bonyolultságáig az ihletek, indulatok, műformák rendkívül széles skálájának megszólalásában mindenütt eleven
hatóelemként van jelen a népköltészet valamely változata, motívuma, reminiszcenciája. Kinél a bájoló, a gyermek-, a csali-, a tündérmese, a ráolvasás, kinél a
sirató, a legenda, a ballada, a babona, a dal, a regösének; a képalkotás szürreális
jellege, az ismétlés, a paralellizmus iránti fogékonyság a kapcsolat záloga. De a
ritmika megújításában is kivételes jelentőségű a népköltészet szerepe.
Mint látja, a folyamat tart, s hogy a forrás kimerülőben volna, ennek egyelőre
semmi jele. A mai líra avantgarde hajlamai is másként viselkednek a népköltészettel szemben, mint a kergült futurizmus vagy a dada: fogékonyabb a természeti
kultúrák iránt, ember és világ mágikus egységének példáit érzékenyebben, szomjasabban tanulmányozza. S e szomjúsággal arányosan bővült a források köre is: a
hazai, a finnugor s a kelet-európai folklór ma még kimeríthetetlennek tetsző gazdagsága válik lassan hozzáférhetővé.
Ez az a történelmi pillanat, amikor a népművészet minden ágazata: a mesétől
az iparművészetig előttünk áll, tehát a kultúra teljes mivoltában szemlélhető. S ennek a kincsnek tetemes része ma m á r nemcsak olvasható, hanem eredeti felvételek
révén hallható is, a tánc pedig látható, s így lényege sokkal teljesebben fogható.
S minthogy Bartók és Kodály művészi és pedagógiai alkotásának hatása is voltaképpen most mélyül folklór- és műértő készséggé, az egyetemes folklór anyagában
sokkal biztonságosabban talál rá a természetével rokonra minden tehetség. Ezért
5 Tiszatáj

65

válhat a személyes stílus ki nem szakíthatóan szerves elemévé az, ami a népköltészetből ered, s a legbizarrabb, legdifferenciáltabb tartalmakban pedig a közösségi
jegyek erősödnek fel e társulás jóvoltából.
— A népzene és a néptánc legújabb és szélesebb körben észlelhető
térhódításának — megítélése szerint — milyen szerepe van ebben a folyamatban?
— A folyamat a költészetben jóval korábbi keletű, s ez a költészet a maga
közönségét fel is nevelte, mire a beathullám lefutása után a fiatalok a népzenében
és a néptáncban saját lehetőségeikre ráeszméltek. De az említett költők még
erejük teljében vannak, s törvényszerű, hogy a folklór vonzásába került fiatalság is
eljut Weöres, Kormos, Nagy László, Juhász Ferenc és a többiek verseihez is.
És visszanyúl József Attiláig, aztán Adyn, Csokonain át Balassiig. Szép kezdeményezések bátoríthatják ezt a reményt. A kulturális világkép olyan szervesedése
indulhat meg ezzel, aminek távlatai e pillanatban beláthatatlanok. Olyan szoros
kapcsolat létesülhet, amilyet az iskola az élő költészettel eddig sohasem tudott
megteremteni.
— A megzenésített versekre gondol?
— Azokra is, de a kapcsolat záloga, azt hiszem, mélyebben van: a szellem
rokonságában. Aki a népdalt vagy a néptáncot anyanyelvi szinten ismeri, egy-egy
Nagy László-versben, ha nincs is megzenésítve, könnyebben ráérez az emberi magatartás lényegére. Arra a valamire, amit József Attila „közös ihlet"-nek nevez, s
amit átérezni, a tudatosság fényébe emelni fontosabb, mint az önismeret bármely
más stúdiuma.
— Szavaiból azt sejtem, hogy a népzenének és a néptáncnak különös
jelentőséget tulajdonít. Fia a Kolinda együttes vezetője, zenél és táncol a lánya is, s láttam, jól érzi magát azok körében, akik énekelni, táncolni tudnak. Honnan ered ez
a vonzalom? Az irodalom, a szülőfalu vagy mi nevelte erre?
— A feleségemet kihagyta, pedig ő volt a fő „bujtogató". Tagja volt a Csenkiféle Collégiumi Kórusnak, tőlük hallottam először a „Cantata profaná"-t s a „Psalmus .. ."-t, s aztán a kórusirodalom egész sor remekművét. Minden értékes, otthonról hozott zenei emléknek és ú j zenei ismeretnek ez az élmény lett a m a g v a :
kiválasztó és szelektáló erő.
S volt mit szelektálni. Nem tudom, látott-e már szép falusi legényeket teljes
szívvel magyar nótát énekelni? Kétségbeejtő látvány: mennyi őszinte érzés, milyen
mély megindultság kerül csatornába e nóták révén. Ahol felnőttem, Ugocsában, sajnos éppúgy együtt élt a népdal meg a magyar nóta, mint most némely hanglemezeken. Ma is elpirulok, ha elgondolom, hogy én is jól éreztem magam ebben a latyakban. Kiszabadulnom nem volt könnyű, de hogy lehetett, s hogy mindenki számára
lehetséges, ennek izgalma máig nem hagy nyugton, nagyobb nyereségnek érzem,,
mint amit az irodalomról tudok.
Ezért lettem a debreceni egyetemek kulturális életének szervezője. Ezalatt jutottunk el a zakatolástól és a csasztuskáktól a Budavári Te Deum-ig. S velem együtt
sokan így jutottak egy jelrendszer birtokába, amely révén a sors és az érzelmi élet
minden rezdülése kifejezhető. Természetes, hogy a gyerekeinket m á r egyenesebb és
rövidebb úton igyekeztünk ehhez a szinthez segíteni.
— A rendszeres zenei képzésre gondol?
— Arra is, de amit a zenedében tanultak, veszteglő tudás maradhatott volna, h a
nem jön ez a mostani pezsdülés. Előbb, persze, a beat volt nálunk is a divat. Nem
is bántam, mert olyan fogékonyságot erősített fel, ami — sejteni lehetett — egy
fokon túl szükségképpen fordul az elementárisabb és ősibb népzenéhez. Így lett, s
az ú j folklórhullámban találkoztunk a gyerekeinkkel.
— Ilyennek képzelte ezt az új hullámot? S ha nem, hát mit hiányol,
mivel
lehetne tartalmasabbá, gazdagabbá tenni?
— Egyszer, még Debrecenben, meg is írtam, hogyan képzelem, de szinte restelkedve, hogy mulatságaink műsorába a néptánc beiktatását szorgalmazom. Varga
Gyula meg Béres András barátaim meg is komponálták egy lassú iramú, vonzónak
remélt tánc rendjét. Be is mutattuk, aztán az egészet elmosta a tangó. Nem, akkor
66

nem reméltem, hogy a néptánc a maga originális mivoltában ennyi fiatalt meghódíthat, s hogy a népzene ú j énekesei és muzsikusai ilyen mély kapcsolatot létesíthetnek ezzel a közönséggel. Nagyszerű ez akkor is, ha törvényszerű. Az 1948 és 52
között elszenvedett kudarcokért szebb kárpótlást nem is kívánhatunk.
Hogy mit hiányolok? Elsősorban a méltóbb kereteket. Az FMH-ban például már
túl nagy a tömeg. Áttekinthetetlen. S ez baj, mert a néptánc rendjéhez hozzá tartozik az egymásra figyelés, a mulatság egészének érzékelése. A figurák szabatos és
formás „kirakása", a térformák kialakítása, a játék, a tehetségesebbek kibontakozása
ebben a darálóban már nem lehetséges.
Régi ábrándom, hogy napjaink mulatságaiban nemcsak a táncok, de a táncközi
események is formásabbak, szebbek lehetnének. Az udvarházak s a klasszikus polgári otthonok mulatságrendje az illető osztály eszményeinek jobban megfelelt, s
ilyen értelemben társasági rendje bizony szebb volt, mint ami társastánc címen ma
a művelődési otthonokban folyik. S a táncok szüneteiben a táncházak ifjúsága sem
tud mit kezdeni. Eszembe sincs a merev és szertartásos külsőségek felújítását szorgalmazni, de a szénnyes ing, a csúnya beszéd, a sörvedelés, a nyegle csámborgás
helyébe ízlésesebb, tartalmasabb viselkedésformát, szebb házirendet képzelek. Megkívánná ezt a zene és a tánc szelleme is.
— Hogyan képzeli?
— Ahogy alakulóban van, csak fel kellene gyorsítani a folyamatot. S fel is
gyorsulna, ha a hivatásos együttesek is több erőt szánnának a mozgalmi, pedagógiai
teendőkre. Akik pedig már végzik is ezt a munkát, több segítséget érdemelnének.
Oda kellene hatni például, hogy minden gazdaegyüttes állandó és tágas helyiséghez
jusson, s olyan törzsközönséget neveljen, amely aztán a vendégeket a ház normáinak tiszteletére nevelheti. Bizonyos állandóság, folyamatosság nélkül azonban nem
képződhet házirend, nem bontakozhatnak ki a játék, az ismerkedés közösségi formái.
Ahol mindenki mindenkit ismer, ott többet ad magára az ember, belülről ered a törvénytisztelet. Ezért volna nagy nyereség, ha iskolák, üzemek, munkahelyek kereteiben létesülhetnének táncházak. Ott az ember a maga teljesebb mivoltában, egzisztenciájára is kiható társaságban képviselhetné önmagát. Érdeke volna tehát, hogy
azt fejezze ki magából, ami szép s ami a többieknek is örömet szerez.
— Milyen szerepet szán az éneknek ebben az új házirendben?
— Főszerepet. A táncházakban is és mindenütt, ahol mulatni gyűlnek össze az
emberek. A társaséneklés öröme nélkül etiketté merevedhetne a házirend, általa
viszont az otthonosság melegéhez juthat.
— Gondolom, ez az ének tisztaságától és minőségétől is függ. Ön szerint hol és.
kitől lehet ezt ma mégtanulni?
— Kézenfekvő lenne azt mondanom: a néptől. Tudom, hogy a szakemberek is
erre intenek: az elsőrendű források érzékeny és alapos tanulmányozására. Hogy
ismerni kell az egész kultúrát, a népsorsot, gyökerén lesni el, hogyan él a népzene.
Együttesektől, előadóművészektől ez el is várható. Akik még nem is tudják, hogy
milyen az igazi népzene, akiknek bizonytalan a zenei kultúrájuk, azok nem is tudhatják, mit érdemes a néptől megtanulni. Magyar nótát Széken is énekelnek, s mert
nemesebb stílusban, annál megtévesztőbb.
Én tehát a nagyközönség zenei ízlése szempontjából a hivatásos énekesek, zenészek, intézmények szerepét vélem döntő jelentőségűnek. Lemezantológiák kellenének
olcsón és nagy példányszámban, s olyan énekesek, zenészek tolmácsolásában, akik a
népzene szellemét nemcsak tisztelni tudják, hanem életre is tudják kelteni. És filmek a táncházakról, hogy a nagyközönség e mulatságok sajátos emberi klímáját is
megismerhesse, megkívánhassa.
Ebből már gyaníthatja, hogy én a tisztaságot és eredetiséget nem fetisizálom:
elemi követelménynek tekiBtem, amit csak eredeti tehetség és invenció avathat ú j
közösségi élménnyé. Mi lesz, ha egyszer elfogynak az originális nótafák? Másolja
mindenki azt a néhányat, akinek éneklését szalagok őrzik? Hiszen ahány nótafa volt
vagy van, annyiféleképp»» énekeltek. Itt tehát az előadó személyes ihlete kikapcsolhatatlan. Az a termékeny állapot, ha az előadó fesztelenül magáénak érzi a nép5*

67

zenét. A hitelesség nem feltétlen azonos egy-egy népdal valamely változatának kanonizálásával.
— Érinti ez a feldolgozás
kérdését is. ön mit hallgat szívesebben:
a
feldolgozott
vagy eredeti mivoltában
előadott
népzenét?
— Szeretem a feldolgozásokat is, ha a mű törvényeinek tiszteletével készültek,
ha a cigányos cimbalomfutamok, az érzelgős-csuszamlós crescendók, rutinos cifrázások nem vizenyősítik el. Sőt az improvizálást is, ha avatottan csinálják. Legszívesebben Török Erzsit hallgatom, noha ő ritkán énekel kíséret nélkül.
— Én, mint tudja, a kíséret nélküli népdaléneklés
híve vagyok. A kíséretet
csak
ott érzem helyénvalónak,
ahol az eredeti parasztzenében
is szerepel.
Véleménye
szerint kárát vallhatom-e
a kíséret
hiányának?
— A tiszta és üde zengés, a dallamot minden ízében kitöltő áhítat az éneklést
teljes értékű előadássá avathatja, így jól megállhat kíséret nélkül is. A hang különben önmagában is egy természetet képvisel, az éneklés pedig nemcsak közvetítés,
viszonyt is kifejez, a dal jelentésén kívül azt is, amit a vele való kapcsolat jelent.
Egyetlen énekes, egész kis színjáték, még akkor is, ha alázatában csak insztrumentumnak érzi magát. Ne rémüljön meg, Magára is érvényes ez. Mikor hallom, azt
hiszem, de profundis egy árva szegény ember emelkedik fel önerejéből a csillagokig.
Hogy van út lélektől lélekig.
Jó, hogy valaki így szeret énekelni, de nem volna jó, ha ez a puritánság dogmává merevedne. Az a gyanúm, hogy a szakemberek sem tudják biztosan, mi az,
amihez való a kíséret, s amihez nem. Annyi bizonyos, hogy a nagyközönség számára
sokat jelent a kíséret, nélküle a népzene is vesztene varázsából. Mostani előretörésében például a hangszeres együttesek szerepe egészen nyilvánvaló. Az ő érdemük is,
hogy az arénák részeg extázisa után az emelkedett, tiszta mulatság bensőséges légköre némely színpadokon kialakulhatott. Hogy a színpad és a közönség között családias kapcsolat létesült.
— És az eredetihez való viszony szempontjából
hogy ítéli meg ezeket az együtteseket? Gondolok itt a feldolgozás
és a stílus
kérdéseire.
— Igen, gyakran én is szorongással nézem a vakmerőséget, ahogy egy-egy legényes dallamot vagy más népdalt egy-egy József Attila- vagy Nagy László-verssel
összeházasítanak, de hogy kitűnő ösztönnel teszik, az aligha vitatható. Hogy tudásuk
meddig elég, hol okoz stíluszavart, erről a szakembereknek kellene nyilatkozniuk.
Nem is nyilatkozniuk, hanem elemzéssel mutatni meg, mi a jó, s mi a rossz.
Az eredetiséget én ebben az összefüggésben sem értelmezném mereven. A többszólamúság, a gitár, a dob például hiányzik a magyar népzenéből, de adaptálásukkal
éppúgy nem lazult fel a magyar népzene jellege, ahogy a széki táncrend sem a polka
vagy a hétlépéses beiktatásával.
Persze ezekben az együttesekben sok a jól képzett zenész, s azt hiszem, e mostani pezsdülés társadalmi arányú szétáramlásának elsőrendű feltétele a zeneoktatás
kiterjesztése. Sokan — sajnos — azt hiszik, hogy a „popzenész" terem, mint a gomba.
Aki úgy terem, olyan is. Valamire vinni itt is csak sok éves tanulás árán lehet.

MAROSI JÚLIA

A népdaléneklésről
I s m e r j ü k be: nincs népzenei köztudatunk. Épp ezért bárki, bárhogy énekelhet
népdalt, könnyű neki elfogadtatnia magát, mert ném él bennünk az eredeti hangja,
hogy biztosan észrevehetnénk: jó-e?, rossz?, milyen? Csak az énekhangra figyelünk, kedves-e, cseng-e, tiszta-e. Ez pedig még csak annyi, hogy megnézzük, a futónak milyen szép kidolgozottak az izmai. És h a sántít? A szöveg értelmetlenségeit,
zagyvaságait meghalljuk, de a zenei értelmetlenséget, a stílustalanságot, a sántikálást m á r nem. Vannak, akik azt mondják, a népdaléneklést nem is lehet megtanulni úgy, hogy az eredetinek hasson. De elfogadhatjuk-e ezt az érvelést, netán
azt, hogy korunkban nem is kell utánozni az eredeti énekmódot, mert a népzene
már úgyis csak szórványosan él, vagy azt, hogy fel kell emelni a népdalt a m ű zenei előadásmód magasába.
Ha megkérdezzük az énekest, hol tanulta, kitől tanulta a népdalt, többnyire az
a válasz: kottából. Pedig a stílus kottázhatatlan, lejegyezhetetlen. A hangok magasságát lejegyezhetjük, a dallambeli ékítés, cifrázat, díszítés sokféleségére van jelünk,
de a milyenségére
nincs. És minél pontosabban lejegyzett népdalt tanul meg az
előadó, annál nagyobb a népdaltól idegen, műzenei túlfinomítás
veszélye. A kottából felébresztett népdal többnyire egyenruhát k a p : a kisebb-nagyobb egyenetlenséget, egyéni, érzelmi tagolást, belső mozgást viselő tempó giustóból feszes, egyenletes, szórakoztató hangulatú, egyforma csárdás lesz, a rubatóból, a parlandóból
magyar nótás, érzelmes hallgató. S a népdaléneklést nem lehet gyors mellúszással
megközelíteni, átrándulva egy más jellegű, más hangot igénylő műfajból, sem az
operáéból, sem a nótáéból, sem az operettéből. A népdalt népdalnak kell
énekelni,
nem operaáriának vagy magyar nótának. Végül is vesztes nemcsak a népdal, de a
hallgató is, akivel az énekes meg a k a r j a szerettetni a népdalt.
A népzene külön zenei stílus, külön kultúra, sajátos kultúra. Aki nem születik
bele, a n n a k komoly munkával meg kell szereznie ezt a műveltséget, s nemcsak
népzenei, de általános zenei műveltséget, jártasságot, tájékozottságot. Továbbéltetni
a tiszta stílust, újrateremteni, folytatni csak úgy lehet, ha a forrásig
hatolunk
vissza. A népdal stílusát el kell lesni, lemásolni. Eltanulni a lejegyezhetetlent, a
leírhatatlant, felfedezni valódi színeit.
Amit én erről mondhatok, nem szentbeszédnek szánom, de elég sokat kínlódtam,
mire megtapasztaltam, hogyan is kellett volna kezdenem, s talán másoknak is tanulságos lehet. Mikor m á r több száz kottás népdalt f ú j t a m , s meg is tanultam nagyjából eligazodni bennük, kezdtem egyre több népdalt hallani eredeti megszólalásban,
Erdélyből érkező vendégeinktől- Amikor együtt énekeltünk, azt vettem észre, én
valahogy másképp f ú j o m ugyanazt. Másképpen szól, mást jelent. Népzeneórákon a
tanár velem mutatta be, hogyan kell a hajlításokat értelmezni, s éppen azok kezdenek most tolakodóan kiugrani? És az egész! Amíg nem hallottam eredetiben megszólaló előéneket, addig azt hittem s hitették el velem, így jó, így kell, így pontos,
így szokták, így lehetséges. Az első fejhezkapkodás után elkezdtem visszaigazítani,
kijavítgatni, az eredetihez formálni, átdolgozni. Még rosszabb lett! S m á r sehogy
sem t u d t a m énekelni, sem a régi biztonságával, sem az ú j tapogatózásával. S n e m csak elbizonytalanodtam, de el is hallgattam hosszú időre. Nem tudtam m á r jóízűleg
elfújni, bárhogy tetszett is:
Verjen meg az isten, te Vargyasi
sok szép ezüst pénzem magadhoz

Elek,
rabolád...

Minden éneket el kellett felejtenem. De-még énekelni is! Elölről kezdeni, szinte a
lélegzetvételnél. Ez a válság, ez a tanácstalan topogás egybeesett az Ítélet című
69

film forgatásával. Az Erdélybe induló forgatócsoporttal én is elmentem. így jutottam el először Gyimesbe. Még nem volt magnetofonom, így csak az idegrendszerem,
az érzékeim fogadták be az egy szál hegedű és az ének hangját s a gardony furcsa
kíséretét. S nemcsak a zene, az énekmód természetessége volt szokatlan, ismeretlen
a fülemnek, de az élőnyelv gazdag tenyészete is, amelyben az énekek, balladák
szelleme, szövege szólalt meg: „Messze van az ég a földtől, én es messze vagyok."
„ ö volt szerencsétlen úgy, én másképp: szerencsétlen anyának szerencsétlen gyermekei." „Ilonkámat én csak olyan után adom: csillag legyen a homlokán, nap es
legyen!" „Jajszóval sujkoltam" . . .
S aztán később Kalotaszeg, Mezőség, Moldva. Ahány néprajzi egység, annyi
különbség, s annyi másféle megismerni-, megtanulnivaló.
Egy-egy néprajzi t á j stílusát azok képviselték, ismerték, alakították, illetve
alakítják, őrzik, akik ott élnek. Egy mai énekesnek, aki kívülről közelíti meg, nemcsak elengedhetetlen szüksége, de kötelessége is megismerni nemcsak az egészet,
de a részletet is. Mert úgy veszi át igazán, ha átereszti magán; ha nemcsak a dalokat ismeri meg, hanem az ott élők sorsát, szokásait. Még a t á j a t is ismerni kell.
Megőrizni igazán úgy tudja, ha át is éli. Ekkor már biztosan nem utánzás, hanem
folytatás. Hangja alatt, hangja mögött ott hallja az eredeti hangot. Szinte az kíséri.
A megőrzőnek, a folytatónak az élményre, a megismerésre azért is szüksége van,
mert neki tudni kell nemcsak eligazodni, de eligazítani is! A befogadás készségszintjét csak tapasztalatgyűjtéssel lehet megszerezni, emelni. Kétségtelen, a legmagasabbra eljutni csak keveseknek sikerülhet; ehhez ritka szerencse és sors is
kell. De erről a legmagasabb követelményről senkinek nem szabad
lemondani!
Az értelmiségiek tudatában eddig a feldolgozásokban hallott énekek, balladák
éltek s az időnként (a századfordulón, a 30-as években, és a NÉKOSZ idején) felszínre halászott ú j stílusú népdalok és szép szövegű virágénekek. Ezek többnyire
kottás eredetűek, szelleműek. Enélkül nem lehetett volna s nem lehetne m a továbblépni, s arról töprenkedni, hogyan tovább. De 1974-ben ez m á r nem m a r a d h a t meg
eszménynek. Főleg a most indulók számára.
Csoóri Sándor egyszer azt mondta nekem: „Akkor énekeltél szépen, amikor n e m
énekeltél, hanem panaszkodtál." Hát ez lenne az! Ezt kellene megtalálni. Az énekes
hangja csak eszköz lehet ahhoz, amit el kell mondani. A fájdalom fájdalom legyen,
ahogy a keservesben is az. A túléneklés, a túlfinomítás odaáll a panasz elé, s ezen
a bánatos arckifejezés sem segít. A lefelé eresztett tekintet, a távolba merengő szem
nevetséges rájátszás, mint amikor a színész végigordítja a verset, a drámát, ahelyett,
hogy elhitetné, megértetné. Hát még amikor a népdalénekes a romantika eszközeit
is alkalmazza: halkít, erősít, l a s s í t . . . nemcsak hitelét veszti a mondanivaló, de
sajnos, stílustalan is. Egy népdalénekesnek igazi meglepetése éppen a stílus
lehet.
Nemcsak a hangja. Egyébként is szép hangú énekesben nincs hiány. S a b a j ott
kezdődik, hogy az énekes, mielőtt a népdal stílusával megismerkedhetne, kialakul
egyéni elképzelése a stílusról, ami a későbbiekben komoly akadállyá válhat, mert
beidegződött egyéni stílusán a sok szereplés, a gyors fölfutás miatt m á r nemigen
tud változtatni; vagy nem is akar. Természetesen kifutópályára szükség van, hiszen
a színpadi jártasságot, magabiztosságot csak a színpadon lehet megszerezni. De
mértéket tartani is csak az tud, akit a stílus keresése int alázatra.
Gyűjtéseim során jó néhány faluban megfordultam s megfordulok, ahol még
elevenen él a népdal. Legelső élményeim is éppen a stílushoz fűződnek. Azt tapasztaltam, ha például ugyanazt a dalt többen is f ú j j á k egyszerre, úgy tetszik, mintha
egy ember énekelne, szinte együtt lélegzenek. S mikor külön-külön hallgatok egyegy asszonyt vagy férfit, mindegyikük egyénisége a maga képére formálja ugyanazt
a dalt. Benne van saját sorsa, saját szerencsétlensége, szerencséje, bánata, keserűsége. Ettől más, ami ugyanaz. Nagy egységben együtt gondolkodnak, de ahány
egyén, annyi változat egy stíluson belül. De egy felismerhető stíluson belül! Valahogy ennek mintájára képzelem el az ú j népdalénekesek előadói stílusát.
A népdaléneklést nem tanítják. S akinek nincs lehetősége rendszeresen felkeresni a forrásvidékeket, annak — mondjuk ki nyugodtan — nincs alkalma nép70

zenét, népdalt eredeti megszólalásban hallgatni ügy, hogy beépülhessen az ízlésébe,
alakíthassa — vagyis rendszeresen,
folyamatosan•
Az eligazodásban, a tájékozódásban az elnevezések is csak a homályt erősítik.
Népi zenekar? Kit sértenének vele, ha visszakeresztelnék a cigányzenekarokat, ahogy
a hanglemezekert s az éttermek bejáratánál megmaradtak. Vagy például a nóta- és
népdalestek művelődési házakban s a Zeneakadémia nagytermében. (Ez utóbbit is
kíváncsiságból végighallgattam — a rádió közvetítette. Egyetlen népdal nem volt.)
Aki nótát akar, kapjon nótát, aki népzenét szeretne, hallhasson tiszta népzenét.
A tiszta népzenének is lehetne már végre „jó ebédhez szól a nóta" rendszerű műsora: csúcsidőben, rendszeresen. Példa van rá. Hogy csak egy-két emlékezetest
említsek: „Gyűjtését közreadja- Kiss Lajos." Így tanulhattam meg számos eredeti
Ipoly menti és bukovinai székely népdalt. Vagy a legutóbbiak közül a Kallós Zoltánnal készült riportok, eredeti moldvai, gyimesi csángó és mezőségi balladákkal,
dalokkal. Ezeket a műsorokat kellene rendszeresíteni, sűríteni. Hogy ne kiszámíthatatlanul kapja a hallgató.
Egyetlen elérhető, hiteles forrás van: a Magyar Népzene Tára lemezsorozat,
ízelítőt ad a különféle népzenei dialektusok énekeiből, hangszeres zenéjéből; bepillantást ad a magyar népzene változatos, gazdag anyagába. De mellőle hiányzik
még a részleteket is kiszélesítő, mindenki számára elérhető olcsó népzenei lemezsorozat, az olcsó könyvtár mintájára.
Szerencsére akadtak s akadnak a népzene terjesztésének, megismertetésének
megszállottjai s önkéntes napszámosai- Az önellátásra kényszerülők, a magángyűjtők, a magánterjesztők. A forráshoz elindulók s a befogadók gyarapodó száma.
S megszületett a táncház is. Az eredeti népzenét utánzó, másoló, folytató zene, tánc,
ének itt együtt szórakoztat, nevel ú j közönséget, pontosabban ú j közösséget, amely
közösség megszerette a tiszta forrásból érkező népzenét. Egy-egy ilyen táncházban
körülnézve, az az érzése a látogatónak, ezek a fiatalok otthon vannak, ezek a fiatalok közös nyelvet beszélnek.
Hogy mennyi tisztázatlan kérdés van a népzene körül, s milyen ismeretlen területe a művelődésnek, előadásaim alatt tapasztalom a kérdésekből, s azt is, hogy ez
az ország mennyire nem tud énekelni. Hogy kell valamit csinálni) tisztázni, továbblépni, annak igénye s ideje most jött el. Lépcsőfokok nélkül nincs előrehaladás, de
a lépcsőfokot ne tekintsük végállomásnak. Végül is a Röpülj Páva fogadtatta el
országosan a kíséret nélküli éneklést; az ú j előadói stílus megteremtésének a gondolata is csak ennek nyomán vetődhetett fel. Vannak, akik a feldolgozás mellett
döntenek, éppen Bartókra, Kodályra hivatkozva. Aki ezt kizárólagosnak tekinti,
nyilvánvalóan téved. Ez lehet egyik megoldás. Mert Bartók és Kodály példája úgy
igazi, ha mi is visszamegyünk a forráshoz, ahogy ők tették. S érdemes azon elgondolkodni, hogy a forráshoz való visszahatolás árthat-e nekünk, énekeseknek?
Árthat-e az ú j éneklési-zenélési stílus megteremtésének? Árthat-e a népzenei köztudat tisztulásának? Kevesebbek leszünk-e, ha kíváncsiak vagyunk, mi maradt
tisztán a forrás közelében?

71

Plohn József néprajzi és helytörténeti fotói
A múlt század végi sárgult, avult levélpapír nyomtatott fejrészének négynyelvű
szövege, „Plohn József fényképészeti és festészeti műintézete" az első pillanatra
talán mosolyra késztet bennünket. Miért is ne! Műterem helyett műintézet és nemcsak fotográfiai, hanem festészeti is. Egy évszám azonban el kell hogy gondolkodtasson bennünket, mert az alapítva szócska után az áll, hogy 1868, s ez több mint
száz évet jelent. Akkor önmagában a műterem-létesítés is komoly vállalkozás volt
egy vidéki mezővárosban. A vállalkozás művelődéstörténeti jelentőségét elismerő
megállapítás igazi érdeklődéssé mélyül, ha a „műintézet" történetével közelebbről
is megismerkedünk. Hódmezővásárhelyen a mai Lenin "utca 8. számú ház helyén
állott a nagy tejüveg ablakos műterem, amely évtizeden át adott otthont, jó szót
és baráti légkört a Vásárhelyen élő művészeknek. Tornyai János, Kallós Ede, Iványi
Grünwald Béla, Endre Béla, Pásztor János, Rudnay Gyula mindennapos vendégek
voltak ebben a műteremben. Igaz, hogy a festészeti műintézetben csak fényképszínezés folyt, de az is igaz, hogy itt és e munka közben szerezte első szakmaiművészeti ismereteit a későbbi angol királyi udvari festő, a bravúros, „mintha megszólalna" portrék mestere, László Fülöp is.
Plohn Józsefnek azonban a művészeti élet támogatásán, a festők-szobrászok
közötti emberi közösség teremtésen kívül nagy és még mindig kevéssé ismert a
művelődéstörténeti és a magyar fotóművészetben betöltött szerepe, jelentősége. Kiss
Lajos — Kossuth-díjas néprajztudós — Tornyai János inspirálására kezdte gyűjteni
a népművészet tárgyi emlékeit, és ugyanő irányította Plohn József figyelmét is a
néprajz, a népművészet felé.
Plohn József a múlt század utolsó éveitől, mintegy két évtizeden át, f á r a d hatatlan szorgalommal és kitartással cipelte nehéz fényképezőgépét, állványát és
az ugyancsak súlyos, akkor használatos 18X24 és 13X18 cm-es üveglemezeket.
És fényképezett tanyákat, mezőgazdasági munkát, állattartást, városi házakat, viseletet, kerámiát, múzeumi tárgyakat és portrékat egyaránt. Az így felhasznált több
mint háromezer üveglemez ára egész kis vagyont tett ki. Az első világháború után
a 20-as évekre már kialakult elképzelése a képek albumkénti közrebocsátásáról.
Népművészet, mezőgazdaság, háziipar, épületek, szobabelsők, temetői f e j f á k szerepeltek ebben a hat részből álló sorozatban. Széles körű levelezésbe kezd, hogy kezdeményezéséhez anyagi és erkölcsi támogatást biztosítson. Az általa írt, gondosan
megőrzött levélmásolatokból és az erre kapott válaszokból sajátos korkép bontakozik ki. Nagyon sokan támogatták, köztük Móra Ferenc, Kogutowicz Károly, Banner
János, Imre József, Imre Sándor egyetemi tanárok, Kallós Ede szobrászművész és
még sokan mások. Terve azonban mégsem valósult meg, és annál különösebb, hogy
végül is a Néprajzi Múzeum nehezen érthető ellenállásán futott zátonyra. A Magyar
Nemzeti Múzeum néprajzi osztályának vezetője a legkülönbözőbb okokat hozza fel
az általa leírt „nem" indokolására. Még a teljesen tudományellenes származási előítélet is helyet kapott az egyik levélben. Plohn József végül is elkedvetlenedett,
abbahagyta kísérletezéseit. Életét végül szeretett városától távol, deportálásban,
valamelyik német koncentrációs táborban fejezte be 1944- vagy 45-ben.
özvegye 1952-ben az időközben 3000-ről 1635 darabra csökkent gyűjteményt eladta
a Tornyai János Múzeumnak. E felvételek több mint 10%-a építkezési tárgyú, megközelítően 100 lemez tanyát, illetve tanyás települési formát ábrázol. Az ízes városi
parasztházakról készített felvételek száma is több mint ötven. Száz körüli a fazekasmunkákról készített lemezek száma. Az állattartás és a gabonatermelés 185 felvétel
tárgya. Komolyan vonzódott a népművészet iránt, hiszen 80 a subadíszeket, 25 a
textilféléket, 30 a népi kerámiát és 130 a majolikagyári kerámiát tárgyazó lemezek
száma. Gazdag a helytörténeti felvételek együttese is, melyeken templomokat, malmokat, utcarészleteket, harangokat, korabeli kiállítások és tanfolyamok rögzítését
72

KANASZ

RÖVID S U B A S V I S E L E T

találjuk. Tornyai is élt az e korban elég általánosan elterjedt életkép-beállításokkal.
Ezek alapján formálta meg, alakította ki több festményét. Plohn József 32 felvételen
örökítette meg a Juss alakjait, illetőleg az egész jelenetet. 357, jórészt egész alakos
portré is tartozik a gyűjteményhez, ezek közül külön történeti érdekességű az a
131 felvétel, melyeket az 1848-as szabadságharcban részt vett, akkor már idős, 70 év
körüli honvédekről készített. Ezekből mutatott be 4 darabot 30X40-es nagyításban
— júniusban — a Tornyai János Múzeum.
Plohn József elsősorban dokumentálni kívánt, és a minél teljesebb hitelességre
törekedett. Felvételei mentesek mindenfajta fotótrükktől, világítási vagy szerkesztési rafinériától, bonyolultságtól. Éppen ezért képeznek különösen nagy értéket az
épület- és tárgyfotók a néprajz és a helytörténet számára. A 48-as honvédportrék
pedig „élő történelmet" jelentenek. Kitüntetések az avitt, foltos, darócruhákon, ezer
gond barázdálta arcok, napbarnította, cserzett munkáskezek. És fájdalmas, riadt
tekintetek a zsellérek, földművesek arcában. (Ne felejtsük el, hogy a századfordulón
vagyunk, az agrárszocialista mozgalom derékba törése, vérbe fojtása után.) Mindez
együtt megrázó élmény, kifejező társadalmi kép. Külön-külön pedig mély esztétikai
és emberi élményt adnak a karakteres emberi arcok. Megmutatják egyben azt is,
hogy az emberi arc akkor is esztétikai értéket hordoz és megrendítően szól hozzánk,
ha nem kócsagtollas föveg és díszlánc képezik keretét.
Plohn József felvételeit felhasználta Szeremlei Sámuel „Vásárhely története"
című ötkötetes munkájának illusztrálásául, és Kiss Lajos munkáit is számos Plohnfelvétel gazdagította. (Jellemző a fotó kevéssé becsült voltára, hogy szinte sehol
sem történik említés a reprodukált fényképek szerzőjéről.) Legutóbb Balassa Iván
az eke és szántás történetével foglalkozó nagy monográfiájában szintén találkozhatunk Plohn-fotókkal. Mindez azonban együtt is csak egy kis része annak a gazdagságnak és értéknek, amelyet a Plohn-gyűjtemény még magában rejt. Figyelemfelhívásul és adósságtörlesztésül kerültek papírra e sorok, és azért, is, hogy ezúton
is elősegítsük Plohn József dédelgetett álmának megvalósulását, azt, hogy a felvételek válogatása önálló kötetként megjelenjen.
DÖMÖTÖR JÁNOS

KATONA

IMRE

A társadalom nemek és korcsoportok szerinti
tagolódásának maradványai a folklórban
A MAI NÉPMŰVÉSZET ŐSTÁRSADALMI GYÖKEREI
A társadalmi termelésben kezdettől máig megnyilvánuló nem és kor szerinti
munkamegosztást a köztudat szinte természeti törvényként tartja számon, a különböző szaktudományok pedig jelentőségének megfelelően munkálták ki e kérdést.
Hasonlóképpen örökérvényűnek tekintik a különféle társadalmi csoportok nemek.
szerinti kettéosztottságát, valamint a korosztályok szerinti tagoltságát is, bár a felfogások meglehetősen szélsőségesek és különbözők a férfi-nő történelmi szerepének
és társadalmi súlyának kérdését illetően, különösen ami az osztálytársadalmak viszonyait illeti. (A korosztályok kérdése jóval kevesebb vitalehetőséget kínál!) A termelés és társadalom e kettéosztott világának összefüggéseit természetesen felismerték
és elismerték, ám mindezek tudati lecsapódásait már kevésbé, holott amíg a folklór
— mint a társadalmi tudat legsajátabb formája — létezik, a nemek és korosztályok
73

.-szerinti tagoltsága vagy legalábbis szétosztottsága is eleven valóság. A folklór műfajainak és alkalmainak nemekhez, korcsoportokhoz való kötődését legtöbbször csak
egy adott nép, társadalmi csoport, illetve m ű f a j esetében szokták megállapítani,
•esetleg nemek szerinti bontásban képzelik el a fő szóbeli műfajok eredetét (eszerint
pl. a líra női, az epika férfivonalon keletkezett volna), ám a folklór egészének
társadalmi létfeltételeit összefüggésükben vajmi kevesen vizsgálták. E fontos kérdés
következetes végiggondolását és kimunkálását az is hátráltathatta, hogy a mához
-közeledve, szemmel láthatóan megtöbbszöröződik a két nem közötti m ű f a j i átvételátadás, elszaporodnak a nemek feletti műfajok (így például a szerelmi dalok meghatározott csoportjai), és a folklór a dolgozó osztályok tagolódásának, harcainak szolgálatába kezd szegődni, tehát gyökeres társadalmi szerepváltás következik b e életében. A nemek és korosztályok közötti határ elmosását azonban máig nem sikerült
sem a szóbeli, sem pedig az írásos költészetnek teljesen elérnie, és úgy lehet, soha
-nem is fog sikerülni! (De egyáltalán van-e erre szükség?)
Számos — jórészt még rendezetlen — adatunk van a két nem folklórtevékeny•ségének kizárólagosságáról, különösen az avatás, a titkos társaságok, a
mágikusvallásos szertartások köréből. A vonatkozó adatok hangsúlyozzák a nemek szerinti
-teljes alkalmi elkülönültséget, melynek megszegése súlyos, olykor halálos következménnyel járhat a törvénysértőre. Később is domináns jellegű maradhat valamelyik
-nemnek a közösségi cselekményekből való kirekesztettsége (az európai
színjátékszerű
• szokások, a lakodalmak egyes mozzanatai, a termékenységrítusok
stb.), legfeljebb a
büntetés enyhébb (a törvényszegőket megtréfálják, megszégyenítik stb.). A közösségi
-¡cselekményekből való kirekesztettség általában az adott társadalom domináns nemétől (legtöbb esetben a férfiaktól) indul ki, és éle határozottan a másik n e m vagy
bizonyos korosztályok ellen irányul, vannak azonban másodlagos, védekező és utánzó
jellegű megnyilvánulásai is (az afrikai titkos nőtársaságok, az európai húsvéti locsol•kodás második szakasza: a nők kezdeményező szerepe; s végső formájában ide t a r tozik a báli „hölgyválasz" is), ezeket azonban mindig vissza lehet vezetni elsődlegesebb formákig. Az alakoskodó népszokások kedvelt alapformája: a másik nem
gúnyos, tréfás megjelenítése. (E kérdésre még visszatérünk.)
A mindkét nemet magába foglaló közösségi cselekmények sem feltétlenül jelentik az egyidejű nemi egyenlőséget, hanem sokkal inkább az időbeli egymásutániságot, sőt a hangadó domináns és „másodrendű" másodlagos nemi csoportok egymás
fölé és alárendelődését. Leglátványosabb példája ennek a vegyes csoporttánc, melyben férfiak-nők egyaránt részt vesznek: a két nem majd mindig külön
csoportban
táncol: például külső és belső vagy egymás mellett táncoló körben, félkörben és
sorban, melyek többé-kevésbé zárt alakzatokként kapcsolódhatnak, de el n e m vegyülnek; e nemek szerint elkülönülő táncmódot őrzik máig többek között az arabok,
India népei stb.; az egymást váltó összefogózás viszonylag kései fejlemény. A modern
páros táncok Európában alakultak ki a reneszánsz óta, de a néphez százados késésekkel jutottak csak le. Ám itt is kezdeményező a férfi, még legteljesebb egyenlőség esetén is a nő mozgása csak követi, mintegy tükörképszerűen ismétli a férfiét.
A vegyes táncokban legtöbbször van előtáncos vagy elöl haladó csoport, és ez mindig a domináns nem tagjai közül kerül ki. A zenekíséretet saját nembéli vagy a
táncosokhoz viszonyított másik nem szolgáltatja; a régiesebb formákat (például az
••énekszóra járt táncot) rendszerint a másodlagos nem őrzi meg, többnyire nők, a
kezdetlegesebb hangszerek is az ő kezükön maradnak fenn legtovább. A domináns
nem mozgásformái, lépései később átkerülhetnek ugyan a másik nem lábára is,
• eredetük azonban többnyire kinyomozható.
Az emberi hanghoz viszonyítva a hangszer és a hangszeres zene „újabb" szellemi vívmány, és már bizonyos szakosodást is igényel. Általában a mindenkori
•-domináns nem rendelkezik felette, mivel azonban a zene korábban mindig csak
kíséret volt, tehát a cselekménynek, mozgásnak, éneknek alárendelt eleme, ezért a
másodlagos nem kezére is kerülhet, és ilyenkor mintegy „szolgáltató" szerepet játszik. Ha pedig nagyobb létszámú, vegyes zenekarok alakulnak, majdnem biztosak
lehetünk felőle, hogy a nemek és a hangszerek szerinti tagozódásokkal inkább ki74

íejez bizonyos korábbi társadalmi rangsort, mint biológiai adottságokból fakadó
különbségeket.
A szóbeli költészet kezdettől fogva nemek szerint is strukturált; elég nagy biztonsággal meg lehet mondani, hogy az egyes műfajok melyik nem előadói körébe
tartoznak, különösen ha azt is tudjuk, melyik a dominánsabb nem. így például a
bölcsődal, a siratóének és sok más, főként az alkalmi műfajok inkább a nők, míg
az epikus vagy „harcos" műfajok inkább a férfiak repertoárjához tartoznak. Ahol e
nemek szerinti eloszlás még érvényesül, a daltípusok alig 8-10%-a mondható a két
nem közös szellemi kincsének! A délszálv epika (junacke pesme) és líra (zenske
pesrne) máig őrzi ennek emlékét, jóllehet már egyik műnem sem kizárólagos sajátja
valamelyik nemnek. A másik nemtől átvett alkotás, típus vagy m ű f a j ú j társadalmi
környezetében rendszerint „férfiasodik" vagy „nőiesedik", de legtöbbször visszakövetkeztethető az ősforma, illetve a megelőző nemi környezet. így a keleti és
délszláv népek körében utóbb felbukkantak a női epikus énekmondók is, de repertoárjuk kimutathatóan férfi eredetű. A magyar népballadák énekesei hovatovább
mind nagyobb számban a nők közül kerültek ki, ennek megfelelően — bár nemcsak ezért — a balladák rövidültek, lírizálódtak és a női hősök kerültek középpontba. Ismerünk például olyan magyar népballadát (Pápainé), melynek 120 évvel
ezelőtt még férfi volt a hőse, a századfordulón már nő. Ugyancsak Magyarországon
volt megfigyelhető, hogy korábbi „férfias" műfajok (betyárballadák, katonadalok
stb.) egyre inkább nők ajkára kerültek, ott átalakultak: így lírizálódtak, elvesztették harcias jellegüket, a színhely is közelebb került az otthonhoz és a családhoz.
E szempontból még tanulságosabb a magyar virágének és a magyar nóta (népies
műdal) esete: mindkettő korábbi századokból való szerelmi műfaj, mely a férfiak
körében keletkezett és élt; egy részük néhány nemzedék múltán a nők körébe
került, de az eredeti környezet máig kinyomozható. (A nők száján nemcsak a szereplők cserélődhettek ki, hanem egyéb változások is történtek.) Egyes daltípusok
olykor százados késéssel váltottak át a másik nem körében (például leánycsúfolóból
és leány válogatóból csak jóval később lett legénycsúfoló és legény válogató). Tanulságos a két nembeli fiatalság „lírai konfrontációja": a szerelmi dalt rendszerint
olyan formák előzik meg, melyekben egymást csúfolják: rendszerint ugyanazt a
szöveget fordítják visszájára. Adva van a nemek feletti műfaj lehetősége.
Nemek -feletti műfajnak számít újabb korok központi formája: a szerelmi dal.
Ám a kiegyenlítődés még itt sem teljesen tökéletes! így például Albánia északi
részén a szerelmi dalt (az epikus énekekhez hasonlóan) a férfiak rendszerint szólóban éneklik, délen viszont csoportosan, de lehetőleg a nőktől elkülönülve; ha pedig
a nőkkel együtt, akkor az (egy vagy két) előénekes éppúgy a férfiak közül kerül ki,
mint a táncban az előtáncosok. A magyar fejlődés ennél jóval előbbre jutott: az
említett magyar nóta még a férfiak műfaja volt, ellenben az újkori városi tömegdal
(német eredetű szóval: sláger) m á r nemek feletti: nem lehet tudni, hogy az Én és a
Te melyik nemhez tartozik, legfeljebb az énekes személye döntheti el, esetleg éppen
vegyes csoportokban kerül előadásra. így minden magyar slágert mindkét nembeli
akadálytalanul és átalakítás nélkül énekelheti; ez népszerűségének egyik titka is.
A lírai, főként a szerelmi dalhoz kapcsolódó zenekíséret nemek közötti „helycseréje" hasonlít a tánczenééhez: ha az énekes nem önmagát kíséri, egy adott zárt
csoportban a saját nembeli, egyébként a másik nemhez tartozó zenész (ek) lehet(nek)
a kísérő(k). A zenekíséret nélküli ének itt is a másodlagos nem körében marad meg
hosszabb ideig, és a hangszerek is eszerint rangsorolódnak.
Valamivel egyszerűbb, de kevésbé vizsgált a prózai epika nemek közötti megoszlása. Vannak ugyan nemzetközi adataink úgynevezett női, férfi- és gyermekmesékről, de ezek legfeljebb a mesei csoportokat (családi, hős-, illetve állatmesék)
jelzik, holott ennél jóval többről van szó. A magyar kutatások azzal a meglepő eredménnyel jártak, hogy még a 20. században is nagy volt a nemek szerinti különbség:
a. közös mesetípusok száma nem több 8-10%-nál, tehát a közös dalok arányának
megfelelő; férfi férfitól és nő nőtől tanult mesét, az előzők inkább családon és falun
kívül, az utóbbiak otthon vagy rokoni körben. Hiába ismeri egyik nem a másik
75

meséit, mégsem mondja el. A férfiak repertoárjában kalandos, hősies és tréfás, a
nőkében családi vonatkozású történetek vannak többségben. A férfimesék általában
a faluból indulnak, de hamarosan áthelyeződnek idegen, tágasabb színtérre, ahol
be is fejeződnek; a női mesék ellenben visszatérnek a faluba, a családhoz. A férfiak
részletezőbben, a nők tartózkodóbban mesélnek. A férfiak még akkor is a s a j á t
nembeli szereplőt állítják a középpontba, amikor az éppenséggel ellenszenves figura
(például az ördög); a nők is saját nemük érdekeinek megfelelően és szemüvegén
keresztül látnak és láttatnak mindent; az ő meséik egyben közelebb állnak a gyermekmesékhez is. (Némileg hasonló folyamat zajlott le a magyar népballadák esetében is.) A tréfás műfajokban a „gyengébb nemen" csattan az ostor, ez pedig a
mesemondó nemétől függ, hiszen a nők is kedvüket lelik a férfiak hibáinak mértéktelen kifigurázásában.
Kezdetleges társadalomban a gyermek még nem nélküli, aki rendszerint csak az
avatás után nyeri el nem szerinti besorolását. (Az avatás egyben a felnőttek korosztályába való belépést is jelent.) E „semleges" gondolkodás maradványa sokáig
elhúzódhat: például az egyforma öltöztetésben, a megszólításban stb. Ami pedig a
gyermekfolklórt
illeti, az a legkisebb korosztályoknál még valóban nemek
feletti,
tehát közös (mondókák, játékok stb.), bizonyos kortól (újabban például iskoláskortól)
kezdődően azonban elég gyors hirtelenséggel szinte kettéválik: a magyar énekestáncos játékokat például majdnem kizárólag csak a leánykák, míg a mérkőző csapatés sportjátékokat csak a fiúk játsszák, és ettől kezdve egyre kevesebb a két nem
közötti játékos kapcsolódás. Ennek az a fő oka, hogy a fejlettebb ifjúsági korosztályok gyermekfolklórja a felnőttektől szállott alá, ahol előzőleg már nemi szempontból kettéosztódott, és így kapták készen a gyermekek is. E folyamat népenként és
koronként nagy életkari eltérésekkel szokott lezajlani, de ritka az olyan szélsőséges
példa, mint a magyar.
Összefoglalás: A nemek és korosztályok szerinti munkamegosztás a társadalmi
termelés egyik feltétele, mely nemcsak osztatlan, hanem osztálytársadalmakban is
valamennyire még érvényesül. Ennek megfelelően az egyes társadalmi csoportok
még nemek és korcsoportok szerint is tagolódnak. Mivel a folklór nem közvetlenül,
hanem közvetve, tehát a társadalmon keresztül tükrözi a valóságot, a folklór egésze
is strukturált nemek és korosztályok szerint. E kettéosztott világ a folklór esetében
nem jelenti azt, hogy az egyik vagy a másik nem volt valamely művészeti ág,
műnem, m ű f a j vagy akár típus kizárólagos szülője, az eredeztetés kérdését ezúttal
bátran kirekeszthetjük, hanem sokkal inkább azt jelenti, hogy a mindenkori domináns nem műnemei, műfajai stb. voltak egyszersmind a domináns műnemek, m ű fajok és így tovább. (E dominancia nemcsak szerkezeti, hanem funkcionális szempontból is érvényesült.) Mihelyt a két nem együttes részvétele kimutatható, megkezdődik az átadás-átvétel is, mely lehet folytonos és kölcsönös, vagyis szellemi
gyermekeiket együtt „nevelik", tehát valóságos körforgás keletkezik, de a közvetlen
előző nemhez való kötődés rendszerint még sokáig kimutatható. Alapvető szabály,
hogy a hátrányosabb helyzetű nem őrzi tovább a régi hagyományt. Az átvétel természetesen nem jelent mechanikus másolást, hanem rendszerint sokoldalú adaptációt. Mindennek ellenére a két nem közös produkciói, illetve m ű f a j a i még sokáig
őrzik az elsődleges, illetve másodlagos nem kezenyomát, mert a „kölcsönhatás"
folyamatára is érvényes az időbeli, térbeli vagy más típusú alá- és fölérendelődés elve.
E kettéosztott folklórvilág már a gyermekkor lezárása után, vagy annak m á sodik szakaszában kialakul, hogy majd csak a legújabb korban, az úgynevezett
nemek feletti modern szerelmi műfajokban találkozzék ismét.

76

PÉTER LÁSZLÓ

Beszélgetés Bálint Sándorral
Bálint Sándor, a szegedi egyetem nyugalmazott néprajzprofesszora,
augusztus 1-én volt hetvenéves. Január 13-án, egy téli vasárnap délután, szőregi hajlékomban hangzott el az itt következő beszélgetésünk. Nem a közlés végett
vettem hangszalagra, hanem csupán hogy az én róla írandó
köszöntömhöz
, kapjak nyersanyagot. Lassan érlelődött meg bennem, hogy hitelesebb, méltóbb születésnapi megemlékezést
e beszélgetésnél úgysem írhatnék,
ezért
döntöttem — az ünnepelt beleegyezésével — ennek közzététele mellett. A mindkettőnk számára természetes ö-ző alakokat irodalmi nyelven adom vissza.
— Sándor Bátyám, - meddig tudod visszavezetni az őseidet? Mikor a negyvenes
években anyakönyvi
kivonatokat
kellett beszerezned, nyilván akkor egy csomó
ősödet mégismerted ...
— Igen . . . Vannak föltételezhető őseim. Rögtön megmagyarázom, hogy ezt hogy
értem. Az 1522-es tizedlajstromban szerepel Bálint Gáspár. 1 Azután a 17. századból
maradt fönn az alsóvárosi kolostorban egy anyakönyv, ami megérdemelné a publikálást, abban is többször találkozunk a Bálint névvel, és a 18. században, amikor
az írásbeli források már megsokasodnak, sűrűn fölbukkan a Bálint meg a Kónya
név is, édesanyámnak a neve; a Kónyák valószínűleg fölsővárosi eredetűek voltak
régebben, és csak a 19. században, házasodás vagy nem tudom, mi révén kerülhettek
Alsóvárosra. Nos, a 18. században sűrűn előfordul a Bálint név, és ami föltűnő,
amikor megkezdődött a szegedi nép hatalmas migrációja a Bánátba, Temesközbe,
ahol jártam, alig van olyan falu, ahol a Bálint névvel ne találkoznánk. Mellékesen
említem meg, hogy mikor a negyvenes évek elején kutattuk az ősöket nagy kényszeredetten, az a különös, azt hiszem, elég ritka szerencse ért, hogy lementem az
alsóvárosi plébániára, és mondtam, miről van szó, s ők visszafelé kinyomozták...
kérdezték, hogy nyomozzuk még a nagyszülőkön kívül is? Ismerősök voltak, hát
mondom, próbálják meg, ha nem röstellik. És a 18. század végén már fölbukkan a
Bálint és a Kónya név is; talán hogyha a belvárosi parókiának az anyakönyveiben
utánanéznénk, tudniillik a 18. században csak egy plébániája volt Szegednek, ott az
előzményeket szintén meg lehetne találni. Summa summárum: az összes apai-anyai
ágon fölmenő őseimet mind megkaptam ott az alsóvárosi plébánián.
— Ezek mind földművelők
voltak?
— Földmívelésről talán csak a 19. század második felében lehetne inkább beszélni; családi hagyomány szerint, az öregapámat még ismertem, 1838-ban született,
halászcsaládnak volt a sarjadéka, és ő azt állítgatta, hogy az apja, öregapja is szintén halász volt. Ott a Fehérpartnál, Szentmihálytelek alatt, akkor még ott folyt a
Tiszának azóta holt ága, ott halásztak. Noha városiak voltak, egy águk kikerült
Szentmihálytelekre.
— Ez, Bálint, apai ág?
— Bálint. Az öregapám, akit Bálint Pálnak hívtak, és mint mondtam, 1838-ban
született, s 1920-ban halt meg, háromszor nősült. Három feleségét temette el, és
összesen tizennyolc gyereke volt ettől a három asszonytól, akik közül azonban tán
csak heten vagy nyolcan érték emberkort; ami hát mutatja, hogy a gyerekhalandóság milyen nagy volt abban az időben. Az öregapám később, amikor a Tiszát szabályozták, a Fehérpartnál révész volt. Ez a Fehérpart ott van Szentmihálytelek és
1. BÁLINT S á n d o r : Az 1522. évi tizedlajstrom vezetéknevei. Bp. 1963. 40. p. /A Magyar N y e l v t u d o m á n y i Társaság kiadványai 105./
77

Alsóváros között, és a Bánátba, különösen a közeli helyekre, Törökkanizsára, Csókára irányuló forgalom itt, ezen a fehérparti réven bonyolódott le.2 Itt volt révész
a hetvenes-nyolcvanas években. Azután, hogy a szabályozás a vízi életre katasztrofális csapást mért, úgyhogy a régi vízenjárók kénytelenek voltak más élet u t á n
nézni, öregapám is kapta magát, és kiment Királyhalomra, a mostani Ásotthalomra,
és ott a várostól árendás földet fogott. Ott élt egészen késő öregségéig. Az édesapám
a második gyerek volt a családban, 1871-ben s z ü l e t e t t . . .
— Melyik asszonytól?
Hanyadiktól?
— Az első asszonytól, bizonyos Kiri Annától. Ez a Kiri is jellegzetes alsóvárosi
név. Ö részben ottan segített az édesapjának a révészkedésben, részben pedig, sokat
hallottam később, hogy kocsifuvarral eljárt a tiszai töltést megemelni, megtölteni.
Azután 1895-ben nősült meg. De először talán az anyai őseimről szólnék valamit.
Mint mondtam, ezeket Kónyának hívták, de bennünket, már a családot, Alsóvároson,
Szentmihályteleken csak Szaka néven emlegetik. Ez tudniillik a családnak a ragadványneve. Nem tudom megfejteni, már sokat törtem a fejemet, hogy mi a szaka
szónak az eredete. Persze a ragadványnevek között sok ilyen megfejthetetlen szó
akad. Nagyon jellemző, hogy a Szaka név belekerült a szegedi szóláshagyományba...
— Nincs embör hiba nélkül, csak Szaka Imre, az is möghalt.. ?
— Az is m ö g h a l t . . . Ügy van . . .
— Akartam kérdezni, föl van írva, hogy ez rokon-e?
— Nagybátyám volt, nagyon jelös embör, ha már ezt a kérdést fölvetetted,
egész életében kútásással foglalkozott. Kútásással meg kemencetapasztással. Messze
földre, messze tanyákra is elhívták Imre bácsit dolgozni, kemencét csinálni, k u t a t
fúrni. Minden családnak vannak emlegetett esetei, amik nemzedékeken keresztül
fönnmaradnak. Az én családomban többször hallottam, hogy az én dédöregapám,
bizonyos Kiri József, híres koplalás volt még a vasúti közlekedés előtt, eljárt messze
vidékekre, és egy alkalommal hazaért a városba, az istálló ott volt a mostani Marx
tér környékén, oda bekötötte a lovakat, elvégezte, amit el kellett, és megindult
hazafelé. Sötét éjszaka volt, elérkezett a zsidó templom elé, és ott megbotlott valamiben a lába. Valami zajt hall, lehajolt, hát kiderült, hogy egy kis újszülöttet
tettek oda ki. Erre az öreg kapta magát, mit csinált volna, fölvette, és elvitte haza
Alsóvárosra. Ott laktak a templom szomszédságában, a háza helyét tudom is még,
hogy hol, és azt mondja a feleségének: „No, asszony, te mindég azt mondod, hogy
azokról a messze utakról nem hozok neked semmit ajándékba. Hát nézd, éhén
van é. Így mög így jártam. Hát mit csináljunk evvel a kis ártatlannal?" H á t mit
csináljunk? Volt már akkor is három vagy négy gyerek, hát elfér a többi közt. Fölnevelték tisztességesen, a nevükön szerepelt, Kiri Viktóriának hívták, aztán egy
Berta nevűhöz ment férjhöz. Azért, miután a zsidó templomnak a közelében b u k kant rá, egész életében Zsidó Viktor lett ennek a nagynénémnek a neve.
— Kószó keresztapádról nem tudsz semmit? Ki volt, mi volt?
— Nagyon nagy borivó ember volt. (Nevet.) Valószínűleg édesapámnak legénykori cimborája volt. Már közismert Móricz Zsigmond révén: a szögedi kufa, Ágnis
néni, Balogh Ágnes, aki az édesanyámnak volt első unokatestvére, tehát tulajdonképpen nekem is nagynéném. 4 Édesanyámnak a szüleit Kónya Antalnak és Börcsök
Teréziának hívták. Ezek alsóvárosiak voltak, olyan célszörű szögény embörök, és
amikor az 1830—40-es években parcellázták a Bodomaljat, 5 az ott Szentmihálytelek
alatt van, ottan kertészségek létesültek, ez a szegedi paprikatermesztésnek egyik f ő
fészke, ők is béreltek ottan kis földet, házat építettek. Édesanyámék heten voltak
testvérek; édesanyám volt, Kónya Anna, a legfiatalabb, ö r e g a p á m a falunak a csordása volt. öreganyám mint afféle tűzrőlpattant szegedi parasztasszony, ő hordta a
fején a kalapot, ő irányította a családnak az életét, és próbált mellékeseket is elő2. INCZEFI Géza: Szeged k ö r n y é k é n e k földrajzi nevei. Bp. 1960. 29. p. / N y e l v t u d o m á n y i
Értekezések 22. sz./
3. BÁLINT Sándor: Szegedi szótár. Bp. 1957. 2. köt. 439. p.
4. MÓRICZ Zsigmond: A szögedi kufa. Híd, 1941. jan. 28. = Móricz Z s i g m o n d r e g é n y e i é s
elbeszélései. Bp. 1965. 12. köt. 851—854. p.
5. BÁLINT: Szegedi szótár, 1. köt. 163. p. Vö. INCZEFI: i. m. 16. p.
78

teremteni. Sokat mesélte az édesanyám, hogy hét lovuk volt nekik ott az ereszet
alatt; a ló vagy külü az olyan szerszám, amin valamikor a paprikát törték. Hát
ebből próbált egypár garast fordítani. Édesanyám 19 éves korában férjhez ment
egy özvegyemberhez, Katona Antal alsóvárosi vízimolnárhoz. Ez volt 1884-ben. És
ekkor az édesanyám még közelebbi kapcsolatba került a paprikával; mert akkor
már Katona Antal nem lisztet, hanem paprikát őrölt. Ott volt a szomszédban különben a híres Bukusza Ignác dudásnak is a vízimalma. 6 Ez a házasság gyerektelen
maradt, és nyolcévi együttélés után az édesanyám megözvegyült. Akkor már ő
folytatta tovább a vízimalomban az őrlést, valakinek helyt kellett állni; és azonkívül a paprikát szárította, csípődte, a malomban törte. Pár évi özvegykedés után;
elkommendálták az édesapámnak, aki legényember volt. Egyébként az édesanyámhat esztendővel volt idősebb az édesapámnál, de mint mondják, végig boldog egyetértésben éltek. Legföljebb az volt a szomorúságuk, hogy család nem akart lenni;
és ekkor, mikor az öregapámnak a harmadik felesége meghalt, a legfiatalabb gyereket, aki akkor egy és fél éves volt, Palit, elhozták örökbül. Én is nagyon szerettem, a
bátyámként tiszteltem. Az első világháborúban, az orosz fronton, mint huszár halt
meg. Édesapámék akkor már városi lakosok voltak, a Pálfy utcába kerültek, bár
nem abba a házba, amelyikben én születtem, és akkor már teljesen a paprikával
foglalkoztak; egypár hold földet is szereztek maguknak, és olyan kisparasztok voltak, akik rendkívül intenzív paprikatermelést folytattak. Nem csak termeltek, hanem
föl is dolgozták; akkor még csipödés volt, tehát szárították a hüvelyes paprikát á
kemencében, azt összezúzták, és azután úgy őrölték. De már belekapcsolódott édesanyám az 1900-as évek legelején a paprikahasításba is. S talán dicsekedés nélkül
mondhatom, Obermayer Ernőnek a szavai után, hogy nagy része volt édesanyámnak
abban, hogy a szegedi paprika minőségileg olyan magos színvonalat ért el.7 Végre
aztán megszületett az első gyerek: Antal nevű bátyám, aki azonban még pólyás
korában meghalt. Én 1904. augusztus 1-én láttam meg a napvilágot. Számomra nagyon jellemző módon Szeged egyik fogadalmi ünnepét, a Vasas Szent Péter napját
választottam ki születésnapomul. 8 Talán szintén csak az én számomra jelentős, hogy
utána a havibúcsún volt a csök, a keresztelői vendégség, örültek nagyon, hogy egy
idősödő házaspárnak végre gyereke született. Azonban nem sokáig örülhettek ennek
a gyarapodásnak, mert édesapám 1905 áprilisában tífuszban hirtelen meghalt. Édesanyám attól kezdve — harmadszor nem ment férjhez — részben a paprikával foglalatoskodott, részben pedig belőlem próbált embert faragni.
— Több testvéred ... ?
— Több testvérem nem volt, illetőleg a Katona Antalnak volt két családja,
azok édesanyámnak a mostohagyerekei voltak; ezeket is úgy szerettem, mint a
testvéreimet. Mind a kettő meghalt már különben.
— Most élnek-e rokonaid
Alsóvároson?
— Anyai ágon még elég szép számmal élnek. Az apai ág részben tanyán ragadt,
részben pedig szétszóródott itt a környékre.
— A szülőházad a Pálfy utca 72? Nem kórházban születtél, hanem, a háznál?
— Odahaza születtem, a háznál, igen. Talán érdekes, hogy nagyon beteges gyerek voltam, s noha az édesanyám nagyon okosan mindig orvoshoz vitt, egyszer
annyira elvesztette a bizodalmát, hogy még a Tüdő Vincéhez 9 is kivitt, Alsótanyára.
Ez, mint tudjuk, híres javasember volt, és sokszor elmondta az édesanyám, én nem
emlékszem rá, tán kétéves lehettem, hogy a Tüdő Vince a homlokomra tette a
kezét, egy kicsit magába mélyedt, talán imádkozott, s akkor azt mondta: „Jó asszony,
mönjön csak nyugodtan haza, a fia m ö g m a r a d . . H á t még idáig meg is maradtam . . . (Nevet.)
— Meddig laktál a szülői házban?
6. BÁLINT: Szegedi szótár, 1. köt.
329. p.
7. Vö. BÁLINT Sándor: A szegedi
8. Innen Bálint Sándor egyik írói
9. GRYNAEUS T a m á s : Engi Tüdő

197. p. Vö. JUHASZ Gyula: ö s s z e s versei. Bp. 1963. 3. köt.
paprika. Bp. 1962. 8, 102. p.
álneve: Vasas Péter.
Vince. = A Móra Ferenc Múzeum É v k ö n y v e

(sajtó alatt).
79

— 1942-ig. Abban a szülői házban megfordult néhány jelesebb ember. Elsősorban, hogy időbeli sorrendet mondjak: Móra Ferenc, azután Lajtha László, Aba
Nóvák Vilmos, Szabó Lőrinc, Árkay Bertalan és Sztehlo Lili, a híres építész és
üvegfestő felesége, és azután Móricz Zsigmond, aki meg is szállt nálunk, ott az öreg
házban. 10
— Melyik óvodába kezdtél el járni?
— Óvodába nem jártam. Ellenben hatéves koromban a Kazalibá írattak be.
— Melyik az a Kazali-iskola?
— A Kazali-iskola a mostani alsóvárosi népiskola . . .
— A Földmíves utcai?
— A Földmíves utca sarkán. Most is áll az épület. De öregek még a mai napig
így emlegetik. Tudniillik régebben, még a Víz előtt, két iskola is volt, kisebbszerű
iskola; az egyikben tanított a Kazali Imre, annak a helyén, ahol most is áll, és a
másik helyen, a Sárkány utcában volt egy másik. A Kazali után, aki körülbelül
már a hetvenes években nyugdíjba érdemesült, még a legújabb időkig is úgy hívják,
hogy Kazali.
— Éppen ötven éve, ha jól emlékszem, 24-ben ott egy emléktáblát helyeztek
el.
Móra ír róla.11 Megvan-e?
— Nem tudom, hogy megvan-e. A lányiskolái rész bejáratánál v o l t . . . Na, megállj, megnézém, ha Alsóvároson járok, hogy megvan-e. 12 Nagyon érdemes valaki volt!
— Oda jártál, hány éven
keresztül?
— Négy éven keresztül. Sándor Antal, nagyon kitűnő, fiatal tanító volt, jó
muzsikus, aki a zeneiskolában is tanított egy darabig. Sose felejtem el: 1914-ben,
akkor még Péter-Pálkor volt a hivatalos évzáró, ez vasárnapra esett, és utána 29-e,
hétfő, és mi mentünk hétfőn a bizonyítványért, s akkor újságoltók már, hogy a
trónörökös meghalt. Úgyhogy amikor a bizonyítványt megkaptam a negyedik osztályból, egyúttal ezt a trónörökösnek a halála is emlékezetessé tette a számomra. Akkor
nem akartam iskolába járni; nem voltam eminens tanuló sose; a jobbacskák közé
tartoztam, de nem volt meg — úgy látszik — az „ernyedetlen szorgalom" kellőképpen bennem; de azért megálltam a helyemet valahogy. Miután ott voltak m á r
alsóvárosi vasutasok meg iparosok, akik polgáriba adták a gyereküket, h á t édesanyám engem is beíratott az úgynevezett III. kerületi polgári iskolába, amelyiknek
az épülete, a mostani tanárképző főiskolának a központi épülete, Boldogasszony
sugárút 6. szám alatt. Arra emlékszem vissza, hogy 14 szeptemberében kezdődött a
tanítás. Rövid ideig, mert sokakat behívtak katonai szolgálatra a tanárok közül,
úgy-ahogy próbálták az órarendet elrendezni, és körülbelül három vagy négy
hónapig Csefkó Gyula tanította az osztályunkban — a rajzot! Ezt mondtam is az
öregúrnak; azt mondta, emlékszik r á . . . (Nevet.) Akkor behívták katonának, és n e m
is került haza az egész háború alatt. Hamarosan hadikórház lett az iskolánkból,
akkor átkerültünk a piarista gimnázium épületébe; délután jártunk. T a n á r a i m közül
a legemlékezetesebb, és mondhatom, hogy büszke is vagyok rá, Sebestyén Károly.
Ö volt három éven keresztül az osztályfőnököm; rendkívül félelmetesnek híresztelték, de én ebből nem tapasztaltam semmit. Ö tanította a szabadkézi és a mértani
rajzot. A szabadkézi rajzban még annak a Lechner-féle magyaros szecessziónak a
híve v o l t . . .
— Ez az ő rajzain is
meglátszik...
— Abból az időből megmaradt vázlatkönyvem is igazolja. Ezt m a j d egyszer oda
fogom ajándékozni vagy a múzeumnak, vagy pedig nektek. 13 Talán mégis nektek
k é n e . . . Az igazgatóm volt Baranyai Gyula, aki a Bartók Béla családjával való
kapcsolatáról ismeretes; 14 erről, természetes dolog, abban az időben még nem tud10. Vö. PÉTER László: Szeged Irotdalml emlékhelyei. Szeged, 1974. 36. p.
11. MÓRA F e r e n c : Kazali tanító úr. Szeged, 1924. jan. 27.
12. Azóta én is m e g g y ő z ő d t e m róla, h o g y megvan: az i s k o l á n a k m o s t lezárt, F ö l d m í v e s
lépcsőházában látható.
13. Azaz a S o m o g y i - k ö n y v t á r n a k .
14. PÉTER László: Bartók és Szeged. Tiszatáj, 1965. 689. p.
80

utcai

tam semmit. Mint fiatal polgárista gyerek sokszor elvetődtem vasárnap délelőtt a
múzeumba. Általában az volt a szokás, úgy emlékszem rá, hogy a tízes évek elején
még a külvárosoknak a férfinépe bejárt a városháza elé; ez ősi tradíció volt, egy
kicsit détázni, beszélgetni. Az alsóvárosi férfiaknak, nagyon soknak, az volt az ú t j a :
bevetődtek egy Tisza-parti kiskocsmába vagy a Kiss Julcsához, vagy az Onozónéhoz,
s akkor megittak három deci bort, akkor egy kicsit nézelődtek a múzeumban, és
úgy mentek azután a városháza elé, s ott aztán megtárgyalták a hétnek az eseményeit. Én is talán ezeknek a hatására többször megfordultam a múzeumban, és
határozottan emlékszem Tömörkény Istvánnak a magos, szikár alakjára; aki vasárnap is bent volt, s úgy föl-fölbukkant. Természetesen, személyes kapcsolatom nem
született ebből. Negyedik polgáriba elérkezvén törtem a fejemet, hogy meg mint;
nem is tudom, hogy hogy jutott az eszembe; volt egy rokonunk, egy tisztviselőnő,
akivel beszéltem erről, hallottam, hogy ilyesmi lehetséges, mondtam neki, hogy úgy
szeretnék átmenni a gimnáziumba. Akkor egy ismerős piarista tanárnak a segítségével elvégeztem a négy o s z t á l y t . . .
— Mondanád a nevét?
— Para Imre. Székely származású, kiváló biológus volt. Úgyhogy nem is volt
időveszteség, mert 1918. szeptember elején a különbözeti vizsgát sikerrel kiállottam,
de m á r előtte nyolc hónapig tanultam, s akkor bekerültem az ötödik gimnáziumba,
ahol Vézner — ma Vékei — Károly volt az osztályfőnököm. Itt érettségiztem
1922-ben.
— Barátaid elemi iskolában vagy polgáriban, vagy később a
gimnáziumban,
voltak-e? Baráti köröd? Kik voltak?
— Baráti kör tulajdonképpen olyan értelemben, hogy szellemi kapcsolat alakult
volna ki, olyanra tán a gimnáziumból emlékszem; bár valamennyi polgári iskolás
osztálytársammal is mai napig jóban vagyok, és örülünk egymásnak, hogyha találkozunk, de a gimnáziumból emlékszem, az ötödikben együtt jártam Berezeli Anzelm
Károllyal, azután Brauswetter Bélával, aki Borús Béla néven írogatott; te bizonyára ismered . ..
— Makón él most is ...
— Igen. Ezek osztálytársaim voltak. Még azt szeretném elmondani a középiskolás éveimmel kapcsolatban, mondjuk egészen 1914 és 18 között; hogy amikor
bekerültem a polgáriba, akkor az osztálytársaimnak majdnem fele főleg délvidéki
német, de kisebb részben román és szerb fiú volt. Szeged hatalmas iskolaváros
lévén, körülbelül tíz vagy tizenkét középiskolás internátust tartott fönn; és bizony
ezeknek egyike-másika alig-alig tudott magyarul. Most, hogy így visszagondolok rá,
hogy milyen kétes illúzió volt ez, ugyanakkor azonban egyetlen tanyai gyerek vagy
egyetlen temesközi magyar faluból származó magyar gyerek nem járt velem, mert
ezeknek nem volt gondviselőjük, se a DMKE nem nyúlt a hónuk alá, se pedig
Szeged városa. Az újságokat böngésztem: csak a világháború alatt vetette föl a maga
idejében híres újságíró, Kenedi Géza, azt a gondolatot, hogy Szegeden parasztgimnáziumot kellene állítani ezeknek, a temesközi magyar gyerekeknek a számára. 15
Ez híres, országos hírű publicista volt: érthető, hisz Kenedi Géza Padén született,
valami ottani kereskedőnek a gyereke, és a szegedi piarista gimnáziumba járt. De
mindenesetre akkor már eső után köpönyeg volt ez a gondolat. Nagyon sajnálatos
félreértésnek érzem ezt a kultúrpolitikát. Ezzel nem azt akarom mondani, hogy
azokat ki kellett volna zárni az iskoláztatásból, hanem a mieinket is bele kellett
volna kapcsolni a művelődésbe.
— Kálmány Lajost láttad-e véletlenül? Legalább úgy, ahogy
Tömörkényt?
— Kálmány Lajost, sajnos, nem láttam. Nem emlékszem rá. Ö ott lakott ugyan
Alsóvároson, ott a templom közelében; 16 az édesanyám templomos asszony volt,
15. A k e z d e m é n y e z é s Somlyódy Istváné volt (Paraszt Internátus Szegeden. Szegedi Híradó, 1915.
okt. 7.); Kenedi Géza csak országos hírt vert neki (Quintus: Szegedi gonldolat. Az ú j s á g ,
1915. okt. 24. Utánközlése: Szegedi Híradó, okt. 26.). Az elképzelés méltatása, e g y b e n kritik á j a : BARTA Lajos: A szegedi jámbor szándék. Nyugat, 1915. nov. 1. 1236—1237. p.
16. PÉTER László: Szeged irodalmi emlékhelyei, 43. p.
6 Tiszatáj

81

sokat elmentem vele misére, vecsernyére, előttem vannak idős papok, akik a nyugdíjukat ott töltötték, Alsóvároson, de nem emlékszem, hogy ő köztük lett volna.
Egyébként azt úgy hallottam, hogy annyira emberkerülővé vált, hogy a sétáit
leginkább a hajnali órákban végezte. Kérdeztem az alsóvárosi kántort is, azt mondja,
hogy ő is bizony nagyon-nagyon homályosan emlékezik rá, pedig ő már 16-ban odakerült a templomhoz.
— Sándor Bátyám, édesanyádon kívül a családban ki volt még erősen vallásos?
Vagy az egész család vallásos volt? Az apai ág is?
— Anyai ágon a vallásosság sokkal elevenebb volt. Apáim se tagadták meg
utóvégre a h i t e t . . .
— Nem is arra gondoltam ...
— Szóval nem voltak olyan egyházias értelemben vallásosak. Anyai ágon emlékszem rá, hogy volt egy nagynéném, édesanyámnak a nénje, akit nagyon szerettem, a Roza néni, aki imádságos asszony volt, és sokan fölkeresték, hogy imádkozzon az ügyeikre-bajaikra rá . . . Volt aztán a rokonságban olyan valaki, aki huszonkétszer járt gyalog Radnán. Az édesanyám is oda volt háromszor vagy négyszer, ebből két ízben gyalog.
— Gyerekként te nem voltál?
— Sajnos, nem került rá sor, b á r mindég szerettem volna. Regnáltam, hogy
engedjen el engemet, azt mondja, majd ráérsz. Hát aztán a történelem közbeszólt.
— Sándor Bátyám, a középiskolában miben
jeleskedtél?
— Középiskolában rendkívül gyönge voltam a matematikában és a fizikában,
még elégséges is szerepel, viszont a magyarban és a történelemben talán a legelsők
közé tartoztam az osztályban. Elég jól ment a latin és a görög is, egy hajszál híján
jelesen értem, egy hiba volt benne: két kettős volt. Elég az hozzá, hogy főleg a
magyar és a történelem érdekelt. Abban az időben még talán az is hozzátartozik,
mondjuk, a belső fejlődésemhez, hogy édesanyám valamelyik belvárosi kereskedőnek a biztatására — Alsóvárosra a Szegedi Friss Űjság járt — hallotta, hogy én
olyan olvasni szerető gyerek vagyok, előfizetett a Szegedi Naplóra 14 augusztusában.
— Móra Ferenc főszerkesztősége
idején!
— Móra Ferenc főszerkesztősége idején . . . Ügyhogy én az újságot végigolvastam már gyerekfővel; már úgy 13-14 éves koromban kezdtem jobban eszmélni, úgyhogy Mórának és Tömörkénynek az írásait, hogy úgy mondjam, szimultán olvastam,
ahogy az újságban megjelentek.
— Vézneren kívül van emlékezetesebb tanárod a piaristák
közül?
— Vézner Károly, akit most Vékeinek hívnak, mái napig él, hálás vágyok
neki, latin—görög szakos volt, főleg a becsületes munkára szoktatott rá. Azután a
mennyiségtantanárom, Sümegi Gyula, Juhász Gyulának volt az osztálytársa, ő 1923ban halt meg, és végig tartották a barátságot egymással. A tanáraim közül még
magára a direktorra is kegyelettel emlékszem vissza, Prelogg Józsefre, aki rókusi
születésű, bár nem törzsökös rókusi volt, valami idehelyezett vasutasnak a gyereke;
de ő törzsökös szegedivé vált, ö-ző tájszólásban beszélt, és valamiképpen a piaristaságnak szegedi tradícióit villantotta előttem meg.
— Magyartanárod ki volt?
— Magyartanárom volt Vincze József, utána nemsokára meghalt; nívósabb
valaki volt, fiatalabb korában ilyen iskolai segédkönyvet is szerkesztett.
— Említetted a Tóbiás Áronnal való beszélgetésedben,17
hogy édesanyád
példálózott egy vasúti főtiszttel, aki iskolát járt, s megtagadta
később
egyszerű
édesanyját.
— Igen.
— Ki volt ez a vasúti tiszt? Nem tudod? Nem emlékszel a nevére?
— Majd megmondom a fölvételen kívül. Nem él már, m e g m o n d h a t n á m . . . Sajnos, elég rossz tapasztalatai voltak kétségtelen, bár az ellenkezőjére is vannak szép
példák. Mit mondjak? Most már haló porukban is teljes tisztelettel, nyíltan mond17. TÓBIÁS Á r o n : Az Ismeretlen birtok. Család és Iskola, 1963. augusztus, 15. p.

82

hatom: volt egy betyár, aki a Rózsa Sándor bandájához tartozott, Csonka Ferenc,
az akasztófán végezte az életét. 18 A gyermekei és unokái már nagyon derék és az
alsóvárosi hagyományhoz nagyon hűséges emberek voltak: az egyik unoka a város
szenátoraként, másik pedig a szegedi piarista gimnázium igazgatójaként fejezte
be az é l e t é t . . .
— Csonka Mihály?
— Csonka Mihály, igen.
— Érdekes! Hát ezt én sem tudtam!
— Szép erkölcsi elégtételt adtak a városuknak!
— Fantasztikus!
— Még egy másik példát említenék. Ez pedig Debreczeni János. Mint tudjuk,
már akik a folklórnak a történetével egy kicsit foglalkoztak, hogy Csaplár Benedek
egyik fő segítsége volt Ipolyi Arnoldnak. Csaplár az ötvenes években Szegeden volt
piarista tanár, és a legkedvesebb tanítványai közé tartozott az alsóvárosi Debreczeni János, akinek a neve fölbukkan az Ipolyi-hagyatékban is többször. Ez később
az egri egyházmegyének a papja lett, az életét választott püspökként fejezte be,
de az űjmiséjét, az ezüstmiséjét, aranymiséjét, gyémántmiséjét valamennyit az
alsóvárosi templomban mutatta be; erre a napra mindig hazajött Eger városából.
Még talán a portréjához annyit, hogy 20 000 arany koronát hagyományozott a Fogadalmi templom főoltárának a képére, aminek a megfestésére' a háború és egyéb
körülmények, devalváció miatt nem kerülhetett sor.
— Sándor Bátyám, mire emlékszel 1918 és 19 forradalmas szegedi
napjaiból?
— 1918-ban és 19-ben, pontosan emlékszem, de ez nem csak olyan fantáziajáték, mint mondtam, sokat olvastam a Szegedi Naplót, és tudomást szereztem
arról, hogy 1918. november 1-én 19 a Nemzeti Tanács a Klauzál téren a Kárászháznál népgyűlést tart. Én magam is ott voltam, és világosan emlékszem Pap Róbertnak, Móra Ferencnek, Juhász Gyulának és Hollós Józsefnek a szereplésére; ott
foglaltak helyet a Kárász-háznak az erkélyén. Ez nagyon nevezetes emlékem ezekről az időkről. 1918, azt hiszem, december utolsó napjaiban jöttek be először a
franciák Szegedre, és arra is emlékszem, ahogy a munkásmozgalmak folyton erősödtek. Móra Ferenc a Naplónak valamelyik márciusi számában írt róla (úgy emlékszem, minthogyha tegnap olvastam volna), hogy akik mostan tele vannak aggodalommal, azok gondoljanak Gamálielre, aki istenfélő férfiú volt, aki azt mondotta:
„Vagy Istentől való ez, vagy nem", tehát hogyha Istentől való ez a bontakozó ú j
világ, akkor úgy se tehetünk semmit, fogadjuk el, illeszkedjünk bele. Emlékszem
arra is mint alsóvárosi, hogy Zadravecz páter hogyan szerepelt, a prédikációira s
a többi. Ahogy visszagondolok rá, nem közönséges szónoki tehetséggel megáldott, de
alapjában sajnos nem volt kellő műveltségű valaki, hogy föl tudta volna mérni a
dolgoknak és eseményeknek a jelentőségét. Emlékszem még 19-ből arra, hogy
július 14-én, a Bastille lerombolásának ünnepén, az itt állomásozó franciák is a
lóversenytéren — a vágóhíddal szemközt, ahol most kaszárnya van —, ott tartottak
katonai fölvonulást. Az arabok és a berberek csodálatos lovasprodukciókkal álltak
elő. Ezt egyébként megírja Sőtér István is A templomrabló című könyvében: úgy
látszik, hogy mint apró gyerek ő szintén látta. A templomrabló egyébként az alsóvárosi templomnak a regénye. 20
— Móráról volt szó. Mórával hogy találkoztál össze?
— Mórával úgy találkoztam össze, hogy rendkívül sokat jártam már gimnazista
koromban, különösen fölsőbb osztályokban a könyvtárba, részben úgynevezett kötelező olvasmányok miatt, részben pedig amikor magyar dolgozatokat kellett írni, házi
feladatokat. Emlékszem rá, talán nem is kellene ilyen szubjektív dologgal előjönni,,
de mégis bennem van, hogy rendkívül nehezen fogalmaztam, rendkívül nehezen
18. Csonka klvégeztetése. Akasztás Eszéken. Szegedi Napló, 1896. jún. 13.
19. H e l y e s e n : október 31-én. Vö. PÉTER László: Juhász Gyula a forradalmakban. Bp.
52—53. p.
20. 1943.
6*

1965.

8$

jött a tollam alá a szó, úgyhogy ötödik-hatodik gimnazista koromban a legnagyobb
penitencia volt a számomra a magyar dolgozatoknak a megírása. És akkor úgy
egyszerre hetedik, nyolcadikos gimnazista koromban kedvet kaptam, és úgy éreztem, hogy valamiképpen megjött a kedvem az íráshoz, s tán egyet és mást tudnék
is mondani. Ez annyira ösztönzött, hogy a magyar dolgozatokhoz sokkal többet
olvastam a Somogyi-könyvtárban, mint amennyi éppen szükséges lett volna. Rájöttem az olvasásnak az ízére. Azután mint egyetemi hallgató is sokat j á r t a m a
könyvtárba. A szakdolgozatomat, amelyik Klauzál Gáborról szólt, történelmi szakdolgozat volt, a Somogyi-könyvtárnak a hírlapanyaga alapján dolgoztam ki. Azután
a doktori értekezésemhez, a Szilády Áron pályájához21 is nagy segítséget nyújtott.
Akkor már tudtam, hogy ki a Móra, föl-följött oda keresni valamit a katalógusban,
akkor még a katalógus bent volt az olvasóteremben: és láttam, még akkor bajusza
is volt, és kicsit olyan, hogy mondjam, o l y a n . . . nem tudok jobb szót mondani r á :
olyan bölcs embernek a benyomását tette, aki rezignált, de ugyanakkor mégsem
vesztette el a hitét az életben és a hivatásában.
— Említetted, hogy járt nálatok is. Az hogyan történt?
— Ennek az a története, hogy 1930 májusában lentjárt Lajtha László Szegeden,
népdalokat gyűjteni. Bement Mórához, és Móra — az előzményeket pontosan n e m
tudom — szóval kint voltak Dorozsmán; Móra Ferenc, Lajtha László. Ottan tanakodtak, nem tudtak nagyon sokra menni a gyűjtéssel, hogy kit lehetne megszólítani,
hogy segítsen... és akkor v a l a k i n e k . . . Ja, még ott volt a Kogutowicz Károly is, s
a Kogutovicznak valahogy az eszébe jutottam én, úgyhogy eljöttek értem, kivittek
Dorozsmára autón, az nagy újság volt abban az időben. Ott azt mondtam: Tessék
Alsóvárosra eljönni. Ez vasárnap délben volt. Bejöttünk délután, én hirtelenében
összehívattam a paprikahasító lányokat, ismerős parasztlányokat, menyecskéket. Lakott nálunk egy öregasszony is, aki tanyán nevelkedett. Akkor L a j t h a rendkívül
meg volt elégedve... Lajthát elkísérte Móra Ferenc is, úgyhogy akkor L a j t h a és
Móra ott voltak nálunk. Megkértem akkor, hogy a Véreim című könyvét dedikálja
számomra. Kedves pár sort írt be. Sajnos azonban ez a könyv nincs m á r a birtokomban; valaki elkérte tőlem kölcsön, „lelkes" irodalombarát, és elfelejtette mái
napig visszaadni. Egyébként azoknak a nótaszövegeknek egy jó része, több száz,
amiket ebben az időben gyűjtöttem, részben még kiadatlan, egy része pedig megjelent a Szeged népe — Új gyűjtés című, 1933-ban kiadott füzetemben.
— Sándor Bátyám, a Tömörkény Emlékkönyvben
egy kis fricskát adtál Móra
Ferencnek, amikor azt írtad róla, hogy a múzeumigazgatása
ideje alatt
nemigen
gyarapította a néprajzi tárt. Ez mit jelent a te szempontodból, s Móráról
általában
véve mi a véleményed?
— Nézd, tulajdonképpen utólag semmi vád nem érheti Mórát, semmiféle rekrimináció. Egyrészt tudjuk, hogy a szegedi t á j népvándorláskorának ismerete őtőle
származik, másrészt meg annyira elfoglalta az írás, hogy nem is lett volna ideje
ahhoz, hogy olyan tüzetesen, ő maga személy szerint beálljon mondjuk a tárgyi
gyűjtésbe vagy a fejlesztésbe. Biztos, nagy kár volt az, hogy nem voltak olyan
munkatársak. Sebestyén is inkább — adassék meg minden tisztelet neki — íróasztalnál dolgozott, és főleg muzeális anyagot dolgozott föl. Például megírta a szegedi napsugaras házvégekről szóló, nagyon kitűnő leíró tanulmányát, de egyáltalán
személyekről vagy gazdasági, társadalmi összefüggésekről egy szót nem ejtett.
— Ha már itt tartunk: Juhász Gyulával
találkoztál-e?
— Juhász Gyulával személy szerint, sajnos, nem. beszéltem, többször voltam
azonban olyan társaságban, amelyikben ő is ott volt. Ügyhogy többször hallottam,
többek közt azon az emlékezetes matinén, 923-ban, amikor Babits Mihály, Kosztolányi Dezső lenn voltak, és üdvözölték. Sose felejtem el Babitsnak ezt a deklamáló
szavát: „Most megfogtalak, Juhász Gyula!'-' S aztán sokszor láttam magányosan az
utcán járkálni. Próbáltam Magyar László révén ismeretséget teremteni, de azt
mondta, hogy olyan lelkiállapotban van, hogy n e m . . . Emlékszem, amikor a tudtán
21. 1926.
84

kívül a Fiatalok, még itt vagyok! című kötete megjelent, 22 akkor már nem az Ipar
utcában lakott, hanem a Fodor utcában, a mostani Juhász Gyula utcában. Magyar
László mindent előkészített, az édesanyjával megbeszélte a dolgot, hogy bizonyos
napon, délelőtt volt, elmegyünk hozzá, és átnyújtjuk neki pár szóval ezt a k ö t e t e t . . .
Emlékezetem szerint ebben a társaságban ott volt Buday, Radnóti, Ortutay, Tolnai,
Reitzer Béla és én. Becsöngettünk, ott volt Magyar is. Egy bizonyos idő múlva az
édesanyja rendkívül nagy zavarban kijön: „Ne tessék haragudni, a fiam nincs
olyan állapotban, hogy fogadja Önöket." Úgyhogy akkor a kötetet otthagytuk.
— É p p e n j ó , hogy a Szegedi Fiatalokat
említed. A Radnóti-képeskönyvben
van
egy fénykép, ahol a Dóm téren néztek valamit fölfele; ott te is ott vagy félrecsapott
kalappal a fejeden.23 Ez a kép azt bizonyítja, hogy
te...
— Kérlek szépen, én körülbelül 29-ben kerültem Buday. Györggyel közelebbi
ismeretségbe. Akkor kezdődött ez az agrársettlement mozgalom bontakozni. Egyikmásik kiszálláson én is ott voltam, és aztán ott bábáskodtam a Szegedi Kis Kalendárium egy vagy két évfolyamánál, 24 én adtam az anyagot. Aztán fölhívtam a
Budaynak a figyelmét a havibúcsúra, ahol ő még azelőtt soha nem járt, és rendkívül
mély benyomással volt rá, mint ahogyan ezt a fametszetes könyve is elárulja.
Később azután külön kibontakozott a Fiatalok Művészeti Kollégiuma, amiből azonban valahogyan én, Berezeli Anzelm és Erdei Ferenc kimaradtunk. Már magam sem
tudom, hogyan. Úgyhogy aztán noha változatlan nagyon kedves baráti társaságban
voltunk egymással, ténylegesen azonban a Kollégiumnak nem voltam tagja. Talán
érdekes itt, hogy 927-ben szereztem meg a tanári oklevelet, és attól kezdve egészen
930-ig nem volt állásom. Imitt-amott helyettesítettem beteg tanárokat. 929-ben kinevezték Solymossy Sándort a néprajz első hazai professzorává a szegedi egyetemre,
s akkor én Solymossy Sándor mellé kerültem 930. szeptember elsejével, és ott voltam
mellette egészen a nyugdíjazásáig, ami 1934. szeptember 1-én következett be.
Később fölvitte az Isten a dolgomat, mert díjtalan tanársegéd lettem, fizetést azonban nem kaptam egy árva garast se.
•
— Miből éltél akkor már 26- vagy 27-től?
— Részben édesanyámnak a nyakán, bár én rendkívül fájlaltam ezt a dolgot.
Kenyerem nem volt, mégis kaláccsal éltem, mert ez alatt a három vagy négy év
alatt rendkívül sokat olvastam mindenféle irányban. Akkor, már természetesen a
Solymossyval való találkozás előtt, elkezdődött a néprajzi érdeklődésem...
— Ezt akarom épp kérdezni: meddig tudod visszavinni ezt az érdeklődést? ,
Cs. Sebestyén Károlynak volt ebben szerepe?
— Ö nem beszélt, mit is beszélt volna 13-14 éves gyerekeknek...
— Hogy tudtad, egyáltalán mikor tudtad meg, hogy van néprajz a világon?
— Ebben része van a húszas évek elejének, az akkori irodalmi törekvéseknek...
— Ady, Móricz, Szabó Dezső?
— Ady, Móricz, Szabó D e z s ő . . . Szabó Dezső itt volt valamennyi ideig, néhány
hónapig 25-ben: hallgattam az előadásait is, de talán a leginspiratívabb volt számomra a Tamási novelláival való találkozás . . .
— Ez már elég késői: ez 1925, 26...
— Olvastam a folyóiratokban... És azután pedig egy Bartók-hangverseny...
25
— Ezt említed a Tóbiás Áronnal való beszélgetésedben..
Nem tudtam azonosítani, hogy ez mikor lehetett, tudniillik 25 őszéről beszéltek ott, de 25 őszén nem
volt Bartók Szegeden. Ha a Kassban volt, akkor 25. április 2-án volt, ha a Tiszában,
akkor lehetett 21. november 26-án vagy 23. november 20-án.26
— Nem, biztos a Kassban volt.
— Akkor 1925. április 2-án lehetett.
— Akkor ezt így kell helyesbíteni.
22.
23.
24.
25.
26.

1935.
R a d n ó t i Miklós. Szerk. B a r ó t i D e z s ő . B p . 1959. 93. p.
1930, 1931.
T O B l A S : i. h .
PÉTER L á s z l ó : B a r t ó k é s Szegeid, 695. p.
85

— Egyébként lehet, hogy József Attila is ott volt. Öt nem ismerted
személyesen?
— ö t nem ismertem. Kérlek szépen, csak azért, mert én szerettem volna, hogy
mondjam, minél jobb műveltséget szerezni, s nagyon szerettem volna — akkor az
anyám elég jó körülmények között élt — és azon törtem a fejemet, hogy talán
Bécsbe ha ki tudnék menni. Már idős asszony volt, úgy mondom, ahogy igaz, egy
gyereke voltam, és állandóan fájt neki, mikor ezt előhoztam, hogy ne h a g y j a m őt
el, úgyhogy abban egyeztünk meg, hogy harmadik egyetemi évemet Budapesten tölthettem el. Ez volt 924—25-ben. Többek között hallgattam nagy érdeklődéssel Pauler
Ákosnak, Hekler Antalnak, azután Horváth Jánosnak, Angyal Dávidnak, Hóman
Bálintnak, aztán ki volt m é g . . . Gombocznak, Szinnyeinek az előadásait. Főleg
Pauler Ákos és Gombocz Zoltán és Horváth János, ez a három volt, akiket nagy lelki,
szellemi gyarapodással hallgattam. Ugyanakkor magántanár volt Solymossy Sándor
ottan, úgyhogy a Solymossy Sándorral való ismeretségem már ott kezdődött el.
— Egyébként szegedi egyetemi tanárok közül ki volt emlékezetes
számodra?
— Szegedi egyetemi tanárok k ö z ü l . . . Kérlek szépen: nagy tisztelettel hallgattam a Márki Sándort; kicsit olyan romantikus, de végtelen — hogy m o n d j a m —
tudományos idealizmustól eltöltött valaki volt, aki az igazmondást mindennél többre
tartotta a történelemben; azután Mészöly G e d e o n t . . .
— Milyen szakos voltál, Sándor Bátyám?
— Magyar—történelem. Aztán hát Horgertől módszertanilag kétségtelenül sokat
tanultam. Azután Dézsinél doktoráltam; Dézsi a tényeknek a tiszteletére tanított
meg. És ami a későbbiek szemponjából nem jelentéktelen: 925—26-ban két féléven
át hallgattam Herrmann Antalt, aki m á r akkor alig l á t o t t . . . Te, Lacikám, most a
múlt héten halt meg az özvegye...
— Láttam az újságban .. F
— De nem mentetek utána, hogy van-e v a l a m i j e . . . azt hiszem, már k i m e r ü l t . . .
— Már korábban én egy évforduló alkalmával írtam róla28 akkor az unokaöccse, Jósa János jelentkezett, s már akkor sem volt
semmi...
— Jó, csak akartam éppen m o n d a n i . . .
— Ha lehetne, térjünk vissza a néprajzi érdeklődésed kibontakozásához.
Tehát
Bartók, mondod ...
— B a r t ó k . . . Szóval voltak már bizonyos előzmények. Akkor még eléggé virágjában volt az alsóvárosi parasztélet, benne voltam teljesen . . .
— Arra nem emlékszel, hogy az első olyan olvasmányod, amelyik
kifejezetten
tudományosan néprajzi volt, mi lehetett? Mondjuk Györffynek
a Szilaj pásztorok
című
munkája?23
— Kérlek szépen, polgárista koromban olvastam, bár az nem kimondottan néprajzos, de világosan emlékszem, hogy többször is elolvastam még, 13-14 éves koromban, Móricz Pálnak Régi magyar élet című könyvét, 30 ami iskolai ajándékként
került a kezembe.
— Igen. Egyébként most már nem csak néprajzra vonatkoztatva:
voltak
ifjúkorodnak nagy olvasmányélményei?
Egy-egy író vagy egy-egy mű. Ilyen,
mint
ahogy mondod, a Móricz Pál.
— Szerettem Jókait olvasni, azután nagyon bennem maradt egész fiatal koromból a Dickens és a Tolsztoj. Talán legjobban. A költők közül pedig Ady, akivel
nagyon korán megismerkedtem . . .
— Ez meglep engem, ez az Ady...
hogy ilyen korán ...
— Gimnazista koromban . . .
— Érdekes, igen.
— Nagyon érdekes, ez nem tartozik ide, de elmondom, hogy már jártam még
polgárista koromban, a Dugonics Társaságnak a fölolvasó üléseire; s 17 őszén itt sze27.
28.
29.
30.
86

Délmagyarország. 1974. jan. 5.
Délmagyarország, 1966. ápr. 16., ápr. 24., máj. 28.
1922.
1913.

repelt Ady: 31 akkor már tudtam, 13 éves koromban, hogy kicsoda, és el akartam
menni. Volt ott Alsóvároson egy barátom, de abban nem volt ilyen érdeklődés, és
mondtam, gyerünk el ide, hallgassuk meg: és valahogy úgy eltérített tőle, ezt egész
életemen keresztül sajnálom. Nem tudom, elmentünk csatangolni a Tisza-partra,
vagy nem tudom, hova, amit máskor is megtehettünk volna.
— Mikor jöttél rá arra, hogy van úgynevezett
„vallásos néprajz"? S miből
jöttél rá?
— Kérlek szépen, talán abból, hogy nagyon vallásos miliőben nevelkedtem föl.
És aztán mikor elkezdtem olvasni... akkor . . .

B Á L I N T SÁNDOR NAGY B E N C E P A L T A P A I

ADATKÖZLŐVEL

— De például a német néprajzban
voltak ilyen
kezdeményezések...
— Nem, ez világos: nem akarok semmiféle prioritást itt magamnak, csak a
tényeknek az alapján mondom... 1928-ban megalakult Szegeden az Alföldkutató
Bizottság, akkor megindult a Népünk és Nyelvünk; abban egyet és mást publikáltam . . .
— 29-ben publikáltál
először népi imádságokat,
ráimádkozásokat?3
Ez már azt
jelenti, hogy akkor már tudtad, hogy ilyen
van...
— Igen. Akkor voltam torban, ilyen halotti siratásokon, lakodalmakban, aztán
ilyen jámbor öregasszonyokat is ismertem, akiknek az énekeit lejegyeztem stb.
Csak azt szeretném mondani, hogy 29-ben volt az Alföldkutató Bizottságnak egy
vándorgyűlése Kecskeméten. 33 S ott mindenki fölszólalt, hogy mik az alföldi problémák. Én is szót kértem, mondom, nagyon szép ez a néprajzi program, de sajnos,
31. 1917. s z e p t e m b e r 30-án. Vö. T ö m ö r k é n y E m l é k k ö n y v . Szeged. 1966. 183. p.
32. B Á L I N T S á n d o r : Szegedi népies i m á d s á g o k és r á i m á d k o z á s o k . N é p ü n k és N y e l v ü n k ,
április—június, 189—190. p.
33. M á j u s 29-én. V ö . N é p ü n k és N y e l v ü n k , 1929. 266—268. p.

1929.

87

egyet kifelejtettek: a népi vallásosság kutatásának a fontosságát, pedig az — különösen akkor még — az emberi magatartásokat nagyon meghatározta, a k á r a tételes
vallások, akár a szekták. Akkor már láttam, nagyjából tisztában voltam a kérdéssel, ekkor jöttem rá, tudod, mikor nem volt állásom . . .
— És mikor jöttél rá, hogy küljöldön már ezt művelik mint
tudományt?
— Külföldön? Kérlek szépen, a harmincas évek elején. Úgyhogy a n n a k nyoma
is van, hogy fölszólaltam, hogy fölhívtam a figyelmet a vallási jelenségeknek a
vizsgálatára. 34
— No most, emlékszel-e arra, hogy a negyvenes években Szendrey Zsigmond az
Ethnographiában vitába szállt veled.
— Lehordott, igen.
— Mi erről az álláspontod mai szemmel?
— Azt mondják, hogy halottakról vagy jót, vagy semmit. Magam sem tudom,
hogy miért, Szendrey Zsigmond kezdettől fogva nem rokonszenvezett velem. Például
mikor megjelent az első közleményem, sokat, többet adtam, s akkor a Bibó István
átadta Szendreynek — ma úgy mondanánk, lektorálni — és akkor: ez se jó, az se jó,
amaz se jó, mindent kihagyott. Szerintem azt érezte, azt hitték, hogy az ő szabadalmuk a szokásoknak a kutatása, hogy most jön egy kontár, s ez beleszól az ő
ügyükbe. Szendrey Ákos egyrészt a búcsújáráshoz hozzászólt; 35 én azt mondtam,
hogy Adatok a búcsújárás néprajzához,36 de nem azt, hogy a búcsújárás néprajza.
Úgyhogy én ott nyomban ki tudtam volna a magam gyűjtéséből egészíteni. Ezután
pedig Szendrey Zsigmond mikor írt a bőgőtemetésről: igenis, volt bőgőtemetés, ki
tudnám mutatni forrásszerűen, de hogy „ez a Bálint Sándor milyen marhaságot
í r t . . ,".37 Én akkor írtam egy választ, a választ nem közölték, és a k k o r . . .
— Nincs meg ez a válasz?
— Valahol talán m e g v a n . . . Akkor, azt hiszem, a Gunda volt a szerkesztő, azt
írta, a békesség kedvéért hagyd rá. Ki akartam lépni a Társaságból; akkor a Zichy
István volt az elnök, az megkérte, nem tudom, ki volt a főtitkár, hogy í r j a n a k
nekem, hogy hagyjam az egészet abba és ne folytassam a dolgot. Hát tudod, hogy
milyen békeszerető marha vagyok . . . (Nevet.)
— Sándor Bátyám, Radnótival milyen volt a kapcsolatod?
— Kérlek szépen, Radnótit elsőéves kora óta ismertem; jó beszédes kapcsolatban voltunk egymással. Egyet mondhatok, hogy olyan tiszta emberi egyéniséget és
karaktert keveset ismertem egész életemben, mint a Radnóti amilyen volt. Ezt nem
a halála után, megszépítő messzeségből mondom, hanem ez volt akkor is a legszentebb és legőszintébb meggyőződésem.
— Szegedről való eltávozása után nem volt vele
találkozásod?
— Nem találkoztam vele, talán egyszer Budapesten futólag, de egész futólag.
— Ortutayvál mikor ismerkedtél
meg?
— Ortutay, ezt ő is elmondta egyik elnöki megnyitójában, hogy nyolcadikos
gimnazista korában az önképzőkörben Assziszi Szent Ferencről akart írni egy tanulmányt, s akkor az egyik piarista tanár hozzám küldte forrásokért. Akkor kezdődött
el. Utána elsőéves hallgató lett, pontosan akkor került az egyetemre, mikor én díjtalan gyakornok lettem. Csakugyan nagyon lelkesen hallgatta Solymossynak az előadásait; érdekesek és értékesek voltak azok az előadások; és hát nagyon sokat voltunk együtt, Alsóvárosra is sokat járt; akkor nekem már volt egy elég szép könyvtáram, azokat olvasta; hogy modjam neked: egész aszkézisig menő m u n k a k e d v
volt benne már fiatal korában is.
— Erdei Ferenccel hogyan találkoztál össze? Lévén, hogy ő jogász
volt...
— Erdei Ferenccel... Bibó István és Reitzer Béla révén ismerkedtem meg.
Többször volt kint Alsóvároson.
34.
35.
36.
37.
88

UO. 268. p.
SZENDREY Á k o s : Adatok a m a g y a r búcsújárás néprajzához. Ethnographia, 1940. 87—90. p.
Ethnographia, 1938. 193—200. p.
SZENDREY Zsigmond: Bálint Sándor: A z esztendő néprajza. Ethnographia, 1943. 195—196. p.

— Olvastad, amit írt a Város és vidékében rólatok238
— Olvastam, igen . . . Voltak olyan dolgok, amiket megbeszéltünk egymás közt,
mert mi voltunk az egyedüli parasztfiak ott abban a mozgalomban; nem kritikai
éllel, arról nem volt szó, csak úgy magunk közt. No most, kérlek s z é p e n . . . Élni
kellett: 31-ben megüresedett egy tanári állás a tanítóképzőben, és akkor odakerültem. 27 éves voltam; először voltam — hogy elmondjam a kategóriákat — díjtalan
óraadó tanár, aztán óraadó tanár, aztán helyettes tanár és kilenc rövid év múlva,
36 éves koromban kineveztek tanítóképző intézeti rendes tanárrá. Gondolhatod ezek
után, hogy mi volt akkor és mi most is a Horthy-rendszerről a véleményem!
— Közben már egyetemi magántanár lettél 1934-ben.
— Egyetemi magántanár voltam. Ennek az volt az oka, hogy nem is gondoltam
rá; most ez nem szépítés akar l e n n i . . . Solymossy 34-ben nyugalomba vonult. Ö —
biztos tudsz róla — nem is ő, inkább vele ellentétben állottak némely múzeumi néprajzosok: vita volt köztük, és Solymossy, bár ő nagyon békés természetű, nagyvonalú
ember volt, mégis belekeveredett olyan vitákba, amiket végképpen nem szeretett;
na, és amikor ő nyugalomba vonult, akkor már Klebelsberg meghalt, és Hómannak
első dolga az volt, hogy — nem az, hogy Budapetre vagy Debrecenbe néprajzi tanszéket szervezzen, hanem — a szegedi néprajzi tanszéket elvitte Budapestre, s arra
kinevezte Györffy Istvánt. Ami nagyon hélyes és rendes dolog volt, csak szerintem
a b a j az volt, hogy ez a szegedi egyetemnek a kárára történt. No és akkor, körülbelül 33 elején, azt mondja Solymossy: „Fiam, én magából szeretnék magántanárt
avatni"; mert hát elmondta, hogy mi a helyzet, hogy „itten mégis a néprajznak
legyen valami folytatása, s arra gondoltam, hogy Sebestyén Károlyt a tárgyi néprajz
számára, magát pedig a szellemi néprajz számára habilitálom".
— Ez szép és elég tervszerű gondolkodásra vall; hogy az utódlását legalább így
biztosítsa.
— Igen, hidd el, Lacikám, az volt az első szavam, mikor ezt mondtam: „Professzor úr, kérem, ezt én még nem érdemlem meg." S erre azt mondta nagyon
kedvesen: „Fiam, magának ehhez semmi köze nincsen. Ez az én dolgom." Ügy is
történt; így lettem én 34-ben magántanár. S attól kezdve egészen addig, amíg 65.
december 31-ével nyugalomba vonultam, addig vagy mint magántanár, később mint
megbízott előadó, majd mint professzor minden félévben előadtam; még azokban
a nagyon nehéz esztendőkben is, 944-ben, amikor az egyetem elmenekült. Már 44
novemberében a szovjet parancsnokság sürgette, hogy az iskolák nyissák meg a
kapuikat, az egyetem is, úgyhogy akkor három tanszéket varrtak a n y a k a m b a . . .
— Igen, emlékszem, hogy a magyar tanszéket
is...
— Magyar irodalom, nyelvészet, földrajz; hasonlóképpen a főiskolán is. Erre az
volt a köszönet, hogy 70-ben, amikor ünnepelték ezeket az időket, akkor engem
meg se h í v t a k . . . Hát m i n d e g y . . . azért nem bántam meg, hogy helytálltam akkor.
Na, kérlek szépen, akkor . . . h á t . . . ez v o l t . . . Kérdezzél, kérlek . . .
— Kifogytam a kérdéseimből. Azt kérdezem csak, hogy mit gondolsz még elmondani szellemi fejlődésedről, tudományos fejlődésedről, egyáltalán: mit tartasz
életed legjelentősebb
alkotásának?
— Ha megnézzük, hogy mit dolgoztam, körülbelül két témakörhöz lehet kapcsolni a munkásságomat. Egyik: Szeged. Talán úgy lehetne mondani: Szeged általában, különös tekintettel a szegedi népéletre. így születtek meg azok a munkák,
amiket idáig kiadtak; sajnos, a nagyobbik rész még kéziratban várja a megjelenést.
68-ban jelent meg A szegedi nép című könyvem a Magyarország tájai című sorozatban; az a kis könyv tulajdonképpen a vázlata egy nagy tájmonográfiának, amelyik
idáig több mint háromezer oldalnál több; nem valószínű, hogy be tudom fejezni,
már hogy az összes fejezeteket meg tudom írni. Ebből körülbelül hét vagy nyolc
fejezet teljesen kész van, és körülbelül három-négy fejezetet könnyen be tudnék
fejezni. Hogy mikor jelenik meg, nem tudom, és nem rajtam múlik. Itten körülbelül
38. ERDEI F e r e n c : Város és vidéke. Bp. 1971. 72. p.
89

t e h á t . . . hirtelenében elmondom: Szegednek a településnéprajza, azután a táplálkozásnak hagyományvilága, népviselet, földmívelés, jószágtartás, vízi élet, ezek
vannak teljesen készen; a többi, pl. a szegedi folklór, talán kevés munkával szintén
hamar elkészülne; és amit még könnyen be tudnék talán ftjezni, a szegedi népi
kismesterségek. Nyersanyagban van néhány fejezet, pl. a szegedi népnek a betegségorvosló gyakorlata. Ez az egyik terület tehát: Szeged; ebből a legnagyobb lélegzetű
a Szegedi szótár,39 azután a Szeged városaazután
a Szegedi példabeszédek
és jeles
mondások,''1 s talán ebben az esztendőben megjelenik — ez inkább történelmi
munka, sok néprajzi vonatkozással — azt a címet adtam vagy szeretném neki adni:
A szegedi deákság. Ez Szegednek a 15—16. századi népélete, művelődése. Sajtó alatt
van Tombácz János meséinek kétkötetes gyűjteménye is. A másik pedig: a vallási
hagyomány. Itt bizony még a gyűjtésemnek a legnagyobb része kéziratban hever,
talán most az idén megjelenik az esztendő hagyomány világáról szóló kéziratomnak
az első része. Körülbelül három kötetet tenne ez ki. Itten talán arra szeretnék kitérni, hogy nem csak a katolikus, hanem a protestáns párhuzamokra gondoltam,
azonkívül a közöttünk és a szomszédságunkban élő népeknek a megfelelő szokásvilágát szintén iparkodtam bedolgozni, tehát interetnikus munka szeretne legalábbis a
szándékaiban lenni. Ha még élhetnék, akkor a következőt szeretném elvégezni: az
emberi életnek a szakrális aláfestését, egyházias vonatkozásait szeretném megvilágítani, ahogy a liturgiával, a szertartásokkal stb. kapcsolatban vannak, illetőleg
azok inspirálták őket, tehát például keresztség, születés, házasság, lakodalom, utolsó
kenet, betegség, halál, aztán egyházi rend, pap a néphagyományban, s így tovább.
A másik, amihez szintén nagyon sok anyagom van, a búcsújárásnak a hagyományvilága; talán ez egyik legarchaikusabb rétege a magyar népkultúrának. Egész középkorias, székely népballadákra emlékeztető világ bontakozik ki belőlük. Szeretném
a szegedi tájnak a hagyományvilágát A szegedi nemzet összefoglaló címmel tető alá
hozni. Miután közeledik az 1879-i árvíznek a százéves évfordulója, gondoltam, hogy
amint szokás mondani, „a művelt nagyközönség számára" a Szeged városa
című
könyvemet, amelyiknek elsősorban művészettörténeti ugyan a karaktere, bár más
vonatkozásokat is természetesen érint, egy háromszoros-négyszeres terjedelemben
Szeged város történetévé
átdolgoznám.
— Nagyon szép program, kívánom, hogy a nyolcvanadik
születésnapodon
már
úgy beszéljünk
ezekről, mint elkészült és megjelent
művekről.

39. 1957.
40. 1959.
41. 1972.

90

Seprődi János Válogatott zenei írásai
és népzenei gyűjtése
Benkő András kolozsvári zenetudós gondozásában, a bukaresti Kriterion kiadásában vehetjük kezünkbe ezt a lelkiismeretünket nyugtalanító, szívet szorongató
olvasmányt. Félezer oldal-terjedelmével, a Seprődi halála óta eltelt fél évszázad
múltán, születésének századik évfordulójára, először ad számot a méltatlanul elfelejtett zenetudósról, akit Bartók és Kodály mellett a magyar zenetörténet és
népzenekutatás egyik legjelentősebb úttörőjeként tartunk számon. Ö volt az első
népdalgyűjtemény publikálója (Marosszéki dalgyűjtemény,
1901-től az Ethnographia
hasábjain); ő volt a későromantikus Ábrányi-korszak . (a 19. század végi magyar
műzenei állapot) legkegyetlenebb ostorozója; ő volt a Fabó-féle népdalkoncepció
legalaposabb bírálója (Bartók és Kodály folklorisztikus eredményeinek érvényrejutása előtt) és ő volt — furcsa módon Bartóktól és Kodálytól függetlenül — az
1906-ban meginduló népzenei kutatómunka szorgalmazója, leghevesebb szorgalmazója nagy vihart kavart Emlékirataban
(szorgalmazni már sokan szorgalmazták, de
Seprődi a levegőben röpködő elméletek helyett az anyaggyűjtés napszámosmunkájának fontosságát hangsúlyozta).
Magyarországon már az ötvenes évek első felében két ágon is folyt bizonyos
Seprődi-kutatás, cikkeinek gyűjtése régi lapokból. Megállapítottuk, hogy elsüllyedt
életműve tanulmányozásra feltétlenül érdemes, és hogy néhány válogatott írásával
méltán kezdhetné meg azoknak a régi zenekutatókról szóló életrajzoknak sorát,
amelyre ma is hiába vár az olvasóközönség.
Jómagam a Bartók-kutatás során Seprődi hallatlanul izgalmas, Bartókról szóló
„felfedező" tanulmánya publikálásával szerettem volna hozzájárulni egy Seprődireneszánsz kezdetéhez. Seprődi a századvég zenei életének maró tollú kritikusa,
ugyanekkor elvágva az ország fővárosának progresszív szellemi áramlataitól, mégis
konzervatív szemléletben maradt, ezért nehezen jutott el — már csak az első világháborút követő első években — Bartók művészetéhez. A személyes találkozás, Bartók első kolozsvári koncertje törte meg a varázst. Seprődi felismerte Bartók jelentőségét a zene történetében, és erről tanulmányt írt három fejezetben; köztük az
első posztumusz cikkeként jelent meg 1924-ben, a további részeket jegyzeteiből
lehetett összeilleszteni. Seprődi Bartók-értékelése versenyfutás volt a halállal, ezért
oly megrázó, lélekfelkavaró.
A Seprődi születésének 80. évfordulójára írt visszhangtalanul maradt megemlékezés az Űj Zenei Szemle 1954. évi nyári számában rezonanciákra hiába váró, az
elsüllyedt értékeket hívó próbálkozás volt. Seprődi vitázó tanulmányaiból, izgató
cikkeiből semmiféle összeállításra nem volt szükség az akkori időkben.
A Kriterion-kiadvány most felsorolja a Seprődiről szóló irodalmat, a jegyzék
489. pontja Halmos István budapesti népzenekutató kéziratát említi (Seprődi János
népzenekutatói tevékenysége), amely mellett a kérdőjelek a bizonytalanságba merednek, találgatásra utalnak. Halmos István — feljegyzéseim szerint — 1954. április
10-én, az Eötvös Loránd tudományos diákkör ülésén olvasta fel dolgozatát a Nép91

rajzi Intézet könyvtárában. Az akkor birtokomba került kéziratmásolat szerint
Halmos Seprődit az 1924-ben megjelent Bartók-kötet, A magyar népdal összefoglaló
eredményei felől vizsgálja. A korábbi irányzat a Fabó-féle összefoglalás 1908-ban,
amelynek bírálata éppen a most megjelent válogatás egyik izgalmas fejezete. Seprődi — Halmos szerint — nem akármilyen „átmenet" Fabó (a régi iskola) és Bartók
(az ú j iskola) között. Bartók és Kodály több nemzedék m u n k á j á t végezték el, tehát
ideig-óráig maguk is „átmenet" voltak — Seprődivei párhuzamosan. S noha egyes
elképzeléseiben Seprődi megközelítette, sőt el is érte a bartóki koncepciót, de végül
tragikusan elszigetelődött, nem tudta megtenni azt az utolsó lépést, amit alkotó
műveikkel Bartók és Kodály értek el.
Azt kell mondanunk, hogy zeneszerzői életművük sikerével törtek át és tették
meg azt a lépést, amely visszahatott folklorisztikus m u n k á j u k keservesen lassú, de
végül diadalmas elismeréséhez is.
Ebben a harcban kevés idejük maradt visszapillantásokra, saját eredményeik
állandó korrigálása, kiegészítése emésztett fel minden időt. Ez felelet is egyben a
Kriterion-kötet kis lábjegyzetére, amelyben Ortutay Gyulát idézve értesülünk róla,
hogy Bartók és Kodály mintha ügyet sem vetettek volna érdemes elődjükre: „Ma
sem értem, miért, miféle személyes ellenérzés, vagy más ok miatt hallgattak m u n kájáról s nevéről, s hagyták, hogy fuldokoljon keserű, tüskés magányában ez a
kitűnő gyűjtő és tudós" — írta Ortutay. Azokban az években minden progresszív
alkotó keserű, tüskés magányban fuldokolt Magyarországon. Ez persze n e m m e n t ség. Magyarázatul azonban részben elfogadható.
A Kriterion-kötet gondosan válogatott Seprődi zenei írásaiból. Nehéz kiemelni
belőlük a legfontosabbakat, nekünk talán Seprődi életrajzi vázlata, a Fabó-életművet
taglaló írás: A magyar népdal zenei fejlődése, A Kájoni-kódéx
irodalom- s zenetörténeti adalékai és a Bartók Béla művészete mond sokat. A zenei írásokat Benkő
András válogatta. Almási István érdeme a népzenei gyűjtés sajtó alá rendezése.
A közzétett 117 népdalból és népballadából kibontakozik Seprődi folklorista arcéle.
Igen alapos munka a bevezető tanulmány, amelyet megosztva Almási István, Benkő
András és Lakatos István írtak. E tanulmány részletesen szól Seprődi életéről, m u n kásságáról, Seprődi irodalmi próbálkozásairól, tanulmányairól, zeneszerzői kísérleteiről, egyházzenei ténykedéséről, pedagógiai munkásságáról, továbbá Seprődiről, a
zenetörténészről és népzenekutatóról. Nagyon szép munka az a Függelék, amelyben
Kissné Seprődi Anna elmondja édesapja hagyatéka hányattatásának történetét és
amelyben — Benkő András összeállításában — olvashatjuk Seprődi munkáinak jegyzékét, és tanulmányozhatjuk a Seprődiről szóló irodalmat.
„Sok fának és sok ezer évnek el kellett múlnia, hogy a kőszenek világából a
drágakövek fejedelme előálljon. Mi, akik most élünk, mindnyájan alája temetkezünk az utánunk j ö v ő k n e k . . . Legalább egy nemzedék céltudatos és fáradságos m u n kájának kell előremenni s az árkokat és maradékokat saját testével betömni, hogy
rajta a szerencsésebb utódok diadalra jussanak" — írta Seprődi 1906-ban egyik
cikkében. Tisztában volt saját jelentőségével és a feladat áldozatosságával, amely
nemzedéke elé tornyosult. Születésének századik évfordulóján mély megilletődéssel
tisztelgünk szelleme előtt. (Kriterion, 1974.)
DEMÉNY JÁNOS

92

Martin György: A magyar nép táncai
Nagy sportversenyeken, ifjúsági találkozókon, ahol a világ különböző népeinek
fiai és leányai találkoznak, ma már ritkán hiányzik a résztvevők népi táncának és
zenéjének parádés bemutatója, ugyanis a nyelvek elválasztó hatását mindmáig legkönnyebben és leggyorsabban a zene, az ének és a tánc tudja áthidalni. Különösen
a táncot, mint az egyik legkifejezőbb művészetet, régóta úgy tartja számon a közvélemény, hogy a legtöbbet tudja elmondani a népek jellemző közösségi tulajdonságairól. Bár ez a gondolat igen sok félre- és belemagyarázásra adott alapot, mégsem lehet elvitatni bizonyos igazságát. Egyedi lelki sajátságokat szükségtelen belevetíteni, mégis igaz, hogy a táncban egy-egy nép vagy etnikum kultúrájának karakterisztikus vonásai is megmutatkozhatnak. A magyar tánc tekintélye különösen
nagy. Hatása a kelet-európai térségben csak a lengyel táncokéhoz hasonlítható.
A 18. század vége, a nemzeti ébredés kora óta írók, költők, tudósok, magyar és más
nemzetbeli különféle foglalkozású emberek tollából számos leírás született, amely
a magyar táncot dicséri, különleges szépségét, speciális voltát méltatja.
Vajon mi is a magyar tánc? Az első pillanatban nagyon egyszerűnek tetszik ez
•a kérdés, s aki tud táncolni, már mutatná is a figuráit. Pedig ha csupán egy közismert példára utalunk, már gondolkodóba kell esnünk. Mennyire mások voltak
azok a magyar táncok, amelyek Liszt, Berlioz, Brahms muzsikáját ihlették, s menynyire mások, amelyek a Bartókét és a Kodályét. Az a közvélemény, amelytől joggal
megkívánható a nemzeti kultúra jó ismerete, valójában nem tudja, mi a magyar
tánc. Honnan is tudná, hiszen a népi együttesek műsora, vagy a tánciskolákban
tanított táncok csupán egyfajta koreográfiai irányzatot, ha úgy tetszik, divatot
testesítenek meg, de nem ismertetnek meg vele. Jó ismeretterjesztő munka pedig
néhány régi, elfelejtett és megvásárolhatatlan könyv megjelenése óta sokáig nem
készült. Martin György kötete ezért hézagpótló.
A jól megírt tudományos ismeretterjesztő munka nemcsak eredményeket közvetít a laikus olvasónak, hanem betekintést nyújt a tudományszak módszertanába,
megismertet legfőbb célkitűzéseivel, problémáival is. Martin könyve mindezeket a
követelményeket teljesíti. Nagyon fontos szemléletbeli erénye, hogy azok tudatában,
amiket fentebb elmondottunk, nem mindenáron az igazi magyar táncot kutatja,
hanem a magyar népi tánckultúra nagy történeti múltját, sokszínű táji változatait
és a hozzája fűződő gazdag szokásvilágot ismerteti meg az olvasóval. Igazi magyar
táncot keresni haszontalan vállalkozás lenne a szó egyedi értelmében. Nem azért,
mert a magyar tánchagyomány a legszervesebben gyökerezik az európaiban, hanem
mert még a nemzeti társastánc, a csárdás sem egyetlen változatban, hanem sokféle
figurája, variánsa révén igazi, azaz jellemző a magyarságra.
A könyv első fele evolúciós sorba rendezve mutatja be a magyar nép táncait.
A középkor végétől, az első hiteles adatok fölbukkanásától követi a régi stílus fejlődési állomásait: az ősi körtáncokat, majd azt, hogyan váltak a régi fegyvereseszközös táncok pásztortáncokká, illetőleg miként kapcsolódtak az ugrós és legényes
tánccsaládhoz, milyen emlékeket hagytak tánckultúránkban a régi nyugat-európai
párostáncok. A történeti adatokból ismert táncok jelentős részét többé-kevésbé változott formában őrizte meg a néphagyomány. De nemcsak megmaradtak, olykor a
táncélet peremére szorulva, mint a leánykörtáncok, máskor a táncrend fontos elemeként, mint a mezőségi legényes, hanem alapját képezték a 18. század második felétől kibontakozó ú j stílusnak. Az ú j stílus két tánca, a verbunk és a csárdás, az
egész újkori magyar népi tánckultúrát egységesen áthatotta. A történeti ismereteket
és a gyűjtött táncfolklórt egymásba ötvözve, egymásból magyarázva adja elő
a szerző.
Az egyes táncfajták elterjedését, népszerűségét és sokféle változatait a könyv
másik fele a magyar nyelvterület végigpásztázásával mutatja be. Három nagy táne93

dialektust — Duna-vidék, Tisza-vidék, Erdély —, ezeken belül számos kisebb egységet különböztet meg. A dialektusok segítségével alkalom nyílik a táncok táji
divatjainak, változásainak szemléjére, és itt ismerkedhet meg az olvasó a tánchagyomány számos olyan fontos összetevőjével mint a táncrend, a tánczene és
hangszerei, a táncolás helye, illeme, egyéb szokásai. A dialektusok sem egymástól,
sem más — főleg a környező — népek tánckultúrájától nincsenek elzárva, h a n e m
ellenkezőleg, mind egymással, mind a környezetükkel szoros összefüggésben kerülnek tárgyalásra.
Martin György könyve csupán ízelítő abból a hatalmas ismeretanyagból, amelyet
a hazai néptánckutatók, köztük az egyik legjelesebb, a szerző, a népzenegyűjtéssel
párhuzamosan fölhalmoztak. Csak kóstoló nemzetközileg elismert és számon tartott
tudományos eredményeikből is. Ez a könyv a Corvina kiadó nagy sikerű „Magyar
népművészet" című sorozatában látott napvilágot értően megválogatott irodalmi és
zenei példákkal, színes és fekete-fehér fényképillusztrációkkal kísérten. Amikor
egyfelől annak örülünk, hogy egyidőben négy világnyelven is megjelent, másfelől
nem hagyhatjuk szó nélkül, hogy csak ma, és nem sokkal korábban vehetjük
kezünkbe ezt a szép, gondosan megalkotott kötetet. (Corvina, 1974.)
NEGYEDI LÁSZLÓ

Krupa András: Hiedelmek, varázslatok,
boszorkányok
Az utóbbi időben megélénkült a hazai nemzetiségek, köztük a szlovákok néprajzának kutatása. A múlt év végén a Magyarországi Szlovákok Demokratikus
Szövetségének kiadásában látott napvilágot az Esztergom környéki szlovákok népdalainak gazdag gyűjteménye, az idén pedig újabb értékes munka jelent meg,
Krupa András könyve a Békés és Csanád megyei szlovákság hiedelemvilágáról.
Krupa András neve szakmai körökben jól ismert, a dél-tiszántúli szlovákság
folklórjának legjobb kutatójaként tartják számon. Tucatnyi tanulmányát, cikkeit
és 1970-ben a Békéscsaba környéki szlovákok ünnepi népszokásairól írott könyvét
azonban nem csupán a kevésbé földolgozott, téma fontossága minősíti, h a n e m összehasonlító módszere és értékes gyűjtési eredményei is.
Az alföldi szlovákság csoportjai, távol esvén az összefüggő szlovák nyelvterülettől, kétszáz éves különlétük alatt sajátos arculatot vettek föl, mely mind a
szlovákiai szlovákságtól, mind a környezetüktől megkülönbözteti őket. A déltiszántúli szlovák etnikai csoport speciális jellege kultúrájának különböző területein eltérően mutatkozik meg. Ha például a hagyományos paraszti gazdálkodásban
vagy a települések képében próbálunk etnikus jegyeket találni, kevés eredményre
jutunk. Sokkal inkább megragadhatók a népi építkezés, a lakásbelső, az öltözködés és a táplálkozás vizsgálatával, még inkább kidomborodnak a nyelvhez kötődő
folklórban, illetőleg a vele szorosan összefüggő hiedelemvilágban. A hiedelemvilág
alapját az eredeti hazából hozott elemek rétege képviseli, amint az ú j a b b szlovákiai szakirodalom alapján ez jól ki is tetszik. Fontos hatótényező az egyáltalán
nem elzárkózó, hanem éppen ellenkezőleg, mozgékony és nyílt szlovákság néha
igen távoli tájakra vezető gazdasági és kulturális kapcsolatainak rendszere. A k a p csolatok természetszerűleg elsősorban a környező és együtt élő békési magyarsághoz fűződnek. Azonban, ha ezeknek a tényezőknek az ötvöződéséből öntörvényűén
kialakult dél-tiszántúli szlovák népi kultúrára azt mondjuk, hogy „alföldies" jel94

legű, nem a magyar hatások erőteljességére gondolunk, hanem olyan, az Alföld
déli és középső területein megmutatkozó kulturális tulajdonságokra, amelyek nemzetiségi tekintet nélkül egységesen jelentkeztek. A múlt század elejétől meggyorsuló legelőföltörések és lecsapolások révén gazdaságilag megerősödő birtokos parasztság fejlesztette ki ezt a sok tekintetben'polgárosult, mégis klasszikusan paraszti műveltséget. A Békés megyei szlovákság törzstelepülései tipikusan képviselik
ennek a kultúrának egyik sajátos változatát. A képhez azonban az is elválaszthatatlanul hozzátartozik, hogy a birtokos parasztság viszonylagos jólétének kiteljesedésével párhuzamosan hatalmas tömeggé duzzadt az agrárproletariátus is,
melynek különböző rétegeiben a szlovákok is szép számmal megtalálhatók. Az a
három helység — Békéscsaba, Tótkomlós, Csanádalberti —, amelyet Krupa tanulmányozott a mezőváros-nagyközség-falu struktúrájában, fölöleli az egész szlovák
társadalmat. A racionális gazdálkodás, a polgárosult anyagi kultúra mellett elsősorban a nemzetiségi lét konzerváló hatásával magyarázhatóan gazdagon rétegzett
hiedelemvilág maradt fenn, amely századokkal ezelőtti állapotok megértéséhez ad
értékes támpontokat. Ahhoz a korhoz, amikor a hiedelmek és a hozzáfűződő szokások összefüggő rendszerben szabályozták az élet minden területét. A könyv az
embert helyezi a tudományos vizsgálat középpontjába, majd sorra veszi környezetéhez fűződő hiedelemkapcsolatait. A természeti jelenségekkel összeforrott megfigyelések közt akad talán a legtöbb racionális elem, hiszen az időjárás változásának
jóslásai századok valós tapasztalatait sűrítik. Az élet nagy alkalmaihoz fűződő babonák viszont, úgy tetszik, a legklasszikusabb hiedelemréteget alkotják: születés,
szerelem, házasság, betegség, halál olyan események, amelyekkel mindenki kikerülhetetlenül találkozik. A közvetlen környezetet alkotó tárgyakhoz (ház, bútorok, szerszámok) viszonylag kevesebb, a növény- és állatvilághoz nagyon gazdag
hiedelemrendszer tartozik. Végül külön csoportot alkotnak az egészséges, boldog
élet ellenségei: a természetfeletti lények, varázslók, rontók, boszorkányok, kísértetek és más mágikus alakok.
Könyvének tanúsága szerint Krupa András jószemű, eredményes néprajzi
gyűjtő. Az életnek olyan intim, mélyen fekvő rétegeiből hozott napfényre adatokat, amelyek kívülálló előtt ritkán tárulnak föl. Csanádalberti, szlovák születésű
lévén, a közeli ismeretségek és a nyelvtudás segítségével sikerült legyőznie az emberek zárkózottságát, amelyet az utóbbi évtizedekben a hagyományos világ gyors
elmúlása és a nemzetiségi sors tett még nehezebben felnyithatóvá. Az alapos bevezető tanulmány pontosan bemutatja a gyűjtés helyszíneit, az adatközlőket, kritika alá veszi a szórványos írásos forrásokat, valamint az olvasó elé tárja a gyűjtés és a földolgozás számos érdekes problémáját. Jelentősen emeli a könyv értékét, hogy a szerző igen sokat idéz adatközlőitől eredeti szlovák dialektusban, függelékében pedig mondákat és népdalokat is közöl.
Végül, de nem utolsósorban elismerés illeti a Békés megyei Tanács művelődésügyi osztályát, hogy a magyar és a szlovák néprajztudománynak egyaránt nyereséget jelentő kötet kiadására vállalkozott.
K. L.

A népmese igazsága
NAGY OLGA: HŐSÖK, CSALÓKÁK, Ö R D Ö G Ö K

Nagy Olga tetszetős tanulmánykötete nem könnyű olvasmány, a szerző évezredeket, világrészeket kalandoz be, ugyanakkor minden idegszálával mégis a jelenben
él. Ezt az állandó „jelenlétet" elsősorban a választott népköltészeti műfaj, a nép95

I

mese teszi lehetővé, mely szinte „mindenes", mert a múltat és a jelent (sőt talán a
jövőt is) egyes-egyedül is képes kifejezni. Míg nálunk szinte teljesen felbomlottak
a mesehallgató közösségek, ennek következtében elhallgattak a jó mesemondók is,
az erdélyi Mezőségen és a havasokban ma is él a meseszó. Nemcsak szép balladákat őriz tehát a népi emlékezet, hanem varázsos szépségű meséket is, mégpedig
minden mennyiségben: csak maga Nagy Olga vagy 2000 mesét, trufát gyűjtött.
Szerzőnknek már eddig is a 6 mezőségi faluból háromkötetnyi anyaga kerekedett ki
(Előbb a tánc, azután a lakoma; A három táltosvarjú; A lüdércsógor), most készül
a negyedik: Jakab István görgényi mesemondónak egyetlen vaskos kötete. Érdeklődéssel várjuk.
Nagy Olga számos tanulmányával, most pedig e tanulmánykötettel bizonyítja
legjobban, hogy nemcsak gyűjti, hanem értelmezi is a meséket. Ha a mesére vonatkozó könyvtárnyi szakirodalomra gondolunk, azonnal elfoghat a kétség bennünket,
hogy egyáltalán lehet-e vagy érdemes-e erről a műfajról ú j a t mondani? Íme, itt a
bizonyíték, hogy lehet is, szükséges is!
Nagy Olga nem valami újabb motívumindexet produkál, hanem sáját és mások
eredményeit összegezve figyeli a mesén belül végbemenő fejlődést: hogyan alakul
át a mesehős és ellenfele, mi az állandó és mi a változó egyáltalán a mesében?
így például meggyőzően mutat rá, hogy a létért vívott harc, a merész kockázatvállalás, az átlagon feletti testi-lelki tulajdonságok, továbbá a hős elárultatása,
ellenségeinek kíméletlensége, barátainak önfeláldozása stb. mind-mind
maradandó
vonások; de ugyanígy korszakok feletti a túlzás, a sarkitás, a valóság törvényeinek
merész felfüggesztése, a természet és az ember (főként az állatok és az ember)
közötti merev korlátok ledöntése és sok más mesés, varázsos vonás is. Idő és
történelem feletti — úgymond Nagy Olga — a sok szenvedés, a kis emberek elnyomatása és nehéz élete, melyet csak mesés hősiességgel, tág képzelőerővel és
határtalan bizakodással lehetett „átvészelni". Nem volt érdemes, de nem is volt
lehetséges sem hit és bizakodás nélkül élni. Így tehát — vonja le a következtetést a
szerző — a népmese nagy, általános igazsága ez a „kihívó bizakodás". Hol vannak
már a balladai tragikumok, de a népmese csodái rendre megvalósulnak! (A Valóság
legutóbbi számában olvastam például, hogy a számítógépek gyors fejlődése miatt a
másodperc egymilliárdnyi részére ú j fogalmat kellett bevezetni, s ugyanott azt is,
hogy néhány évtized múlva a világon mindenki felhívhatna telefonon mindenkit,
közvetlen kapcsolással, esetleg tolmács közbeiktatásával!)
A mese, ez az ősrégi m ű f a j az előidőktől máig sok mindent megőrzött, miközben maga is fejlődni volt képes. A könyv a meséből a hősöket, ellenhősöket állítja
a vizsgálat tengelyébe, s alakváltásukon keresztül mutatja ki a fejlődést. Így a
pozitív hős mitikus-sámáni, majd furfangos típusait, a negatív ellenhősöknél pedig
a fokozatos gonosszá válást. A mesei ábrázolást kezdettől fogva a dualizmus és az
általánosítás jellemezte, vagyis a mese régtől fogva nem puszta tényközlés, hanem
igazi költészet. Hiedelemrendszerének alapja a mindennapi eleven néphit, de annál
mégis régiesebb és magasabb rendű is a mese, és rendszerszerűsége jobban fennmaradt, mint a mindennapi babonáké. Szerzőnk e kérdést is szemmel látható kedvvel taglalja; talán még tovább juthatott volna, ha figyelembe veszi Schram Ferenc
kétkötetes boszorkánypereit, továbbá Diószegi Vilmosnak szakszempontból a legfontosabb és egyben a legrészletezőbb munkáját: A sámánhit emlékeit.
A mesehős, továbbá ellenségeinek és barátainak fejlődése, alakulása sajátos
viszonyrendszeren
belül történik, melynél egyik tényező változása magával hozza a
másikét; de ugyanígy aktualizálódik az egész mesei szimbolika, mégis minden korban szilárd marad a mesei mag, mely körül e különböző „elektronok" keringenek.
Érdekes, merész, nem kis részben újszerű gondolatok ezek. Végig lebilincselő
olvasmány, melyben tanúságtételre van híva Thomas Manntól Bulgakovig sok jeles
tudós, művész. (Várkonyit és Ráth-Véghet viszont nyugodtan el lehetett volna
hagyni, sőt Berze Nagy naiv plánétaisteneit is!) A magyar adatokra mindig rárímel
egy román párhuzam, és fordítva; sőt Európán kívüli területekre is kilépünk
(A veddák Ceylonban, a busmanok Dél-Afrikában laknak, az ausztrál eredet
96

elírás!) Csak néhány apró, bosszantó elírás zavarja az olvasást: Domokos Samu, s
nem Lajos (53), békési Csuba Ferenc a helyes alak (43), s néhány szerző neve
rosszul szedve (helyesen tehát: Békés, Madar, Marót). Ám ezek nem lényeges
hibák, szerencsére!
Nagy Olga tanárnő, szerkesztő, s utóbb a Román Akadémia Folklór Intézetének
(Kolozsvár) főmunkatársa fáradhatatlan energiával dolgozik tovább. Kiaknázza azt
a helyzetet, hogy eleven meseközösségekre bukkant: legújabban meseszociológiai
kutatást végez (azt vizsgálja például, hogy a tudatszint miként modellálja ugyanazt
a mesét). Munkája eredményét érdeklődéssel, szeretettel várjuk. (Kriterion, 1974.)
K. I.

Vekerdi József: A cigány népmese
A magyarországi cigánykutatásnak komoly hagyományai vannak. A múlt század
végén Európában, Habsburg főherceg irányításával, Magyarország lett a cigánykutatás központja. Wlislocki H. és a szegedi Herrmann Antal közreműködésével
számos jelentős mű született. Követőik sajnos nem voltak. Ennek egyik oka az
akkori magyar társadalmat kísérő jelenségben keresendő: a nemzeti öntudat romantikus eszményétől távol esett a megvetett etnikai közösség, a cigányság kutatása.
Szerencsére a felszabadulást követő évtizedben és ma is, a cigányság társadalmi'
egyenlősítésének megvalósítását állami szerveink rendkívül komolyan veszik, fgy az
ötvenes évek elején, bár kis tudós csoporttal (Vekerdi József, Erdős Kamill, Hajdú
András), de megindulhatott a munka.
A hazai cigánykutatás utóbbi évtizedben elért eredményei méltán arattak elismerést nemcsak Európában, hanem azon túl is. A kötet szerzője a magyarországi
cigánykutatás szellemi irányítója és vezetője, aki nemcsak a cigány etnográfia, hanem a cigány filológia területén is maradandót alkotott. Kötetét — a tőle megszokott — tudományos igény, reális értékelés, ítéleteiben a mértéktartás jellemzi.
Könyve közel negyedszázados cigánykutatásának summázása. Izgalmas olvasmány
is. Részletes áttekintést kapunk a cigány mese több évszázados pályafutásáról,
ugyanakkor ahhoz, hogy a lényeget ragadjuk meg, bemutatja a mesét hordozó és
elveszejtő cigányság történelmi és szellemi keresztmetszetét, mai állapotát.
A cigány balladák halála után, most a cigány mese közelgő haláláról is hírt
kaptunk. A népmese ma már csak a társadalom perifériáján élő cigányság igényeA gazdaságilag és politikailag integrálódott cigányság ma már nem vállalja a mesék
hazugságát, érzékeny racionalitással ejti el. Bár az elmaradottabb cigány rétegekben — ahol a mese igénye még megvan — a mese funkciója nem a hétköznapok
szenvedéseiből való menekülés egy fikció világba, mint a hagyományos magyar népmesében. A cigány mese ugyanis meg van fosztva társadalmi, illetve közösségi
funkciójától azáltal, hogy nem esztétikai igényt, hanem pusztán a szórakoztatást
szolgálja. A cigány mesékből hiányzik az a mesei világlátás, amely lényegében
értelmét adja, hiányzik belőle a pozitív tanulságtétel, a jó győzelme, az igazság
diadala. Vekerdi a cigány mesék kapcsán megmutatja azokat a mentalitásbeli különbségeket, amelyek eredménye az adaptált mese mondanivalójának megváltozása,
morálisan fejtetőre állítása. A cigány ugyanis megelégedett a befogadó népektől
készen kapott kulturális, szellemi javakkal. Ez a hagyománynélküliség vonatkozik a
cigány népdalokra is. Csak az adaptáció specifikus, az interpretáció c i g á n y . Ügy
ahogy a cigány népdalokban a szöveg a ritmusnak van alárendelve (ezért homályosak gyakran, csapongók, összefüggéstelenek), ugyanígy a mesékben: a cigány adaptáció függetleníti magát a meseszövés hagyományaitól. Az elmúlt évtizedek tanul7 Tiszatáj

97

sága szerint — állapítja meg a szerző — a tündérmesék mellett a kalandosság, a
tréfás történetek kerültek előtérbe, amelyek gyakran drasztikusak, nem bírják a
nyomdafestéket. Több történet kontaminálása folytán a cigány asszociációnak megfelelő új, semmihez nem vetíthető történetek, mesék születnek. Ebből következik,
hogy a cigány mesék nem könnyen illeszthetők be az európai népmesekatalógus
mesetípusainak rendszerébe.
Az elemek átvételével, elcigányosításával, a szabályos egybeszerkesztés m á r elmarad. Belekerülnek köznapi elemek, az anakronizmus is. A cigány a leglényegesebb mondanivalóra törekszik, ezért elhagyja a magyar mesestílus epikus, lassúbb,
részletesebb formáit, szaggatottá, lapidárissá válik. Az elcigányosítás nemcsak a
mese tartalmi részeire vonatkozik, hanem a mesealakokra is, amelyek gyakran
ellenkező jelleggel élnek és cselekszenek a cigány mesében.
Itt mutat rá a szerző egy lényeges sajátosságra, nevezetesen arra, hogy a cigány
mesékben a boszorkány, a hétfejű sárkány nem félelmetes jelenség. Nem veszik
komolyan, csak nevetnek rajta. Amit a cigány komolyan vesz (a kísértet), meséiből
kizárja. Valóban fél tőle, nem süllyeszti le egyszerű mesefigurává. Vekerdi a cigány
adaptációnak sajátosságát — helyesen — egyetlen okra vezeti vissza: a cigány erkölcsi normarendszere lényegesen eltér a mienkétől, ugyanakkor soha n e m törekedett a fogalmak pontos meghatározására, az ellentmondások kizárására, az igazság
és a hazugság (még a mindennapi életben sem) történő szétválasztására. Ez a tipikusan őshazai örökség okozza ma is a konfliktusokat környezetével. így a cigány
gondolkodás — európai szemszögből — sokban hasonlít a gyermek mentalitásához.
Meséikben a hazugság, lopás, kegyetlenség és a rendkívüli amoralitás számukra
mulatságos, egészen más értelmű mint számunkra.
A kötet nagy értéke, hogy ismertette — a cigánykutatás legfrissebb eredményeire támaszkodva — a cigányok vándorútját, társadalmi szerkezetüket, és megteremtette alapjait a cigánykutatás időszerű történeti és etnográfiai kritikájának is.
A cigány nyelvű mesék mellett ismerteti és elemzi a magyar nyelvű cigány
meséket. Itt jut — helyesen — arra a megállapításra, hogy a magyar nyelvű cigány
mesemondásra a cigány nyelvű mesei stílusfordulatok szó szerinti tükörfordítása
jellemző. Körvonalazza a Magyarországon kívüli cigány meséket is. Részletes irodalmat ad nemcsak a megjelentekről, hanem a kéziratban és magnetofonszalagon
meglevő jelentősebb meseanyagokról. Ezek közül néhányat magyar fordításban közöl.
A kötet végén tizenkét eredeti cigány mese magyar fordítását olvashatjuk.
Jegyzetben bibliográfiát ad a cigány nyelvjárások, a cigány szókincs, a cigány
zenei és filológiai kutatásokkal kapcsolatos összefoglaló munkákról. Itt találunk
néhány kötetbeni mesét más elmondásban magyarul és cigányul. Ismerteti a mai
hazai és külföldi tudományos cigánykutatók kis csoportjónak eredményeit, példamutató, önzetlen együttműködésüket.
Reméljük, hogy a kötet — amely több ponton iránymutató a cigánykérdés megoldására kidolgozandó koncepcióhoz — visszariasztja e területről a dilettánsokat, akik
a kutatók mögül — helyenként azokat túlharsogva — tudománytalan ciganomániával, olcsó színházi cigány romantikával csak ártanak a cigányság felemelkedéséért
dolgozó hazai és külföldi cigánykutatásnak. (Akadémiai, 1974.)
MÉSZÁROS GYÖRGY

98

Magyar népi írások
1942-ben a budapesti tudományegyetem és a Franklin Társulat jelentősnek ígérkező ú j sorozatot indított el a jászladányi paraszti énekköltőnek és nagy hírű
búcsúsvezérnek, Orosz Istvánnak. (1838—1922) önéletrajzával, amely Egy magyar
szentember címmel Bálint Sándor gondozásában és bevezető tanulmányával jelent
meg. A sorozat címe az volt, amit mostani ismertetésem fölé írtam: Magyar népi
írások. Sajnos, folytatása nem lett, a sorozat első kötetével hamvába holt.
Ám a fölszabadulás után sorozat nélkül is egyre-másra jelentek meg hasonló
jellegű írások folyóiratokban és önálló kiadványokban egyaránt, s a múlt homályából egyre több népi írástudónak arcéle vált világossá az olvasóközönség előtt. Némelyik a munkásmozgalom szűkebb közvéleménye előtt már korábban is ismeretes
volt, mint a két csongrádi asszonyé, Túri Istvánné Cseh Viktóriáé és Keskeny
Józsefné Kovács Veroné, hiszen az ő önéletrajzaik igénytelen újságmellékletként,
még a kartonborítót is nélkülöző füzetkében, a Népszava jóvoltából már megjelentek nyomtatásban. Mégis úgy kellett őket — Darvas József régi ismertetésének
nyomra vezetése alapján — újból fölfedeznünk, és ismételten, immár sokkal szélesebb nyilvánossághoz juttatnunk. Ebben a Somogyi-könyvtárnak és a
Tiszatájnak
kezdeményező szerep jutott; csakúgy, mint az első néprajzi számában (1971/7) megjelent paraszti önéletírások (Gyovai Pál, Veszelka Andrásné Gémes Eszter, Budai
Sándor, Papp Imre) közzétételével. Ugyancsak a Tiszatáj (1973/8) közölt részletet a
szegedi kőtárat megalapozó Kováts István építőmester önéletrajzából is, amelynek
megjelentetését évtizedek óta szorgalmazzuk, s amelyre most, úgy hírlik, remény
is van. A vérségi íróasszonynak, Marton Pálnénak már több könyve jelent meg.
Időközben a népköltészettudomány is vizsgálóra vette a néphagyomány írásos
— kéziratos, sőt ponyvafüzetekben terjesztett — ágát, s amiként már Orosz István
is a Borbély Mihályok, Fedics Mihályok, Pandúr Péterek mutatis mutandis társaként mutatkozott be; a folklór más területén, de a nagy mesemondó egyéniségekhez
hasonló tehetségű hagyományozóként, egyben megújítóként, ugyanúgy a Takáts
Lajos tói közelebbről megvizsgált népi verselők, hírversírók (Ethnographia, 1951/1)
is a hagyomány és újítás, az egyéniség és közösség dialektikus összefüggésének
tanulságait mutatták meg.
Most a Gondolat Kiadó megértése folytán egy húszíves gyűjteményt lapozgathatunk, amely középkoriasan hosszú címével (arra is példaként, hogy a népi őrzi a
régit) a paraszti önéletírások belső értelmét, az indíttatás elvét is rögzíti: „Emlékül
hagyom az unokáknak, dédunokáknak,
lássák, hogyan éltünk, s hogy az ő életük
szebb legyen egyszer..."
A tavaly elhunyt Berényi Andrásné írta ezt, s a kötet
bábái közül valaki jó érzékkel tette könyvcímül.
A kötet tíz önéletrajzot tartalmaz. Nem írnám, hogy paraszti önéletrajzot,
ezúttal szívesebben használom a kevésbé körülhatároló népi jelzőt. Hiszen ugyan
íróik valamennyien falusiak (vagy mezővárosiak, de jobbadán ott is tanyaiak, mint
a szentesi Kanfi Horváth István) és paraszti származékok. Ám életük során legtöbbjük valamiképpen kilépett a parasztéletből: az egyik kubikos volt, a másik községi
rendőr, sőt a harmadik könyvelővé emelkedett. Két asszony szerepel a gyűjteményben: a már említett tarnabodi Berényi Andrásnén kívül a naiv festőként is világhírűvé lett galgamácsai Vankó Imréné Dudás Juli. A legidősebb a mindszenti Gyovai
Pál (1885), a legfiatalabb a Zemplén megyei Nyíri községben élő Horváth János
(1920). Többnyire a szegénység legmélyéről, a zsellér- és cselédsorból indultak el,
és mindnek az élete — ahogy Török Sándor híres regényének címe mondotta —
„kész regény". A századfordulón születetteknek legnagyobb élménye az első világháború, de néhánynak a másodikból is kijutott. Van közöttük tudatosan politizáló
kommunista, mint a hegyaljai Főnyi községben tevékenykedő Kristóf György, sőt
olyan is, aki az Üjvilágból a munkásmozgalom tapasztalataival fölvértezve tért
7*

99

haza, mint a híres döbröközi hírversíró, Nagy Kovács István. Ha a kötet megjelenése óta nem történt változás, akkor a szerzők közül még hatan élnek: Gyovai Pál,
Kanfi Horváth István, a visontai Balla János, az egyházaskozári Laczkó
István,
Horváth János és Dudás Juli.
Legtöbben néprajzi kutatók biztatására vetették papírra emlékeiket. (Hadd
legyek elfogult: a mindszenti Gyovai Pált elsőként 1965-ben Tóth Emma tanárnő, a
helyi honismereti szakkör vezetője buzdította; ez a változat jelent meg a Tiszatájban. Az a Tóth Emma, aki még mint fiatal tanítónő 1931-ben engem Mindszenten
a betűvetésre tanított.) A néprajzi genezis persze meg is látszik az írásokon, hiszen
az önéletrajz sokak írásában csak keret, amely közrefogja az egyéni emlékeik tükrében megörökített néphagyományokat, többnyire az élet három nagy eseménye:
a születés, házasság és halál szokásait. Stendhallal vallom: csak a részletekben
van
eredetiség, ezért sajnálom, hogy némelyik nem eléggé tüzetes, aprólékos, így a helyi
jellegzetességek olykor elsikkadnak.
A két megyénkbeli íráson kívül engem főként a moldvai csángó Laczkó
István
és a sokoldalú, istenáldotta művész, Dudás Juli önéletírása fogott meg legjobban.
Az ő színes rajzai egyébként is külön értékei a szép
kötetnek.
Csak sajnálni lehet, hogy a sajtó alá rendezés, a szerkesztés nem állott hivatása
magaslatán. Manga János utószava semmitmondó; ahelyett, hogy fölhasználta volna
az alkalmat a népi írástudó egyéniségek vizsgálatának ismertetésére, a néprajz e
kérdésben elért eddigi eredményeinek adatszerű és elvi tanulságokkal is járó közkinccsé tételére, csupa általánosságokban mozog. Egyetlen előzményként a székely
Péter Andrást emlegeti, idézi, holott a Márki Sándor tói már száz éve fölfedezett
Czudar Mihály tói kezdve rendre tárgyalhatta volna, legalább Takáts Lajos nyomán,
a népi verselő egyéniségeket. Egyáltalán: nem méltányos, hogy Takáts Lajos nevét
le sem írják, még Nagy Kovács István kapcsán sem, holott Takáts tanulmánya
éppen vele és a Nagy Kovács írásában szerepelő másik hírköltővel, a szakcsi Tóth
Pál Józseftel foglalkozott. A kötet egy-egy írójáról szóló úgynevezett életrajzi jegyzetek is sokban csak az önéletírások kivonatai, megismétlései; ezeket szívesebben
láttam volna mindig a megfelelő írás előtt, és kevesebb szóval érdemibb, főként az
önéletírást kiegészítő mondandóval. A jegyzetek sem mindig elégítenek ki. A 22.
lapon Ortutay Gyulát emlegeti Gyovai Pál; a Tiszatáj-beli
változatban
Ortutay
Istvánt, Ortutay Gyula apját. A szerkesztő Küllős Imola egy házban dolgozik
Ortutayval, igazán tisztázhatta volna vele, valóban az ő édesapjáról van-e itt szó;
szerintem nem, mert Ortutay Istvánnak sohasem volt majorja, sőt ő nem volt tiszt
sem a háborúban. Itt a kortársi emlékezés törvényszerű korlátait kell fölismernünk.
Menázsi az adott helyen (42. lap) nem étkezés, élelmezés, hanem konkrétan:
élelem. A brandli nem gyújtózsinór lehet, hanem gyutacs (60). A lakodalmi ebéd
étrendjén aligha csiga szerepelt (67), inkább csigatészta (vö. 288); ezt persze meg
kellett volna magyarázni. Az ősi (nem pedig őssi!) ember nem „szent hírében álló
ember" (119), hanem messze földön híres javasember volt; Vajkai Aurél jóvoltából,
aki róla nagy tanulmányt írt (Ethnographia, 1938. 346.), ismerjük nevét is: Megyesi
Józsefnek hívták. Ezt a jegyzetnek el kellett volna mondania. Nem mentség, hogy
nagyközönségnek szánt, népszerű kiadványról van szó; az alkalmat, hogy tudományosan is értékes művet adjunk közre, nem szalaszthatjuk el, s a két célt kitűnően
össze lehet egyeztetni. Ugyanazon lapon hol Hejcén, hol Hejécen szerepel (222); ha
nem sajtóhiba, akkor az utóbbit ki kellett volna javítani a község helyes nevére,
Hejcére
A szöveggondozás sem kielégítő. Gyovai Pál három változatú írásának összeötvözése például szerencsétlenül sikerült. Az eleje irodalmi nyelven íródott, azután
a 17. lapon hirtelen nyelvjárásira vált, legalább oly sikertelenül, mint szegény
Móricz Zsigmond a Rózsa Sándorban. Csakhogy Móricz író volt, de e szöveg gondozója tudós. Aligha hihetem, hogy Gyovai Pál nem tudja az ö-zést, föl kell tehát
tennem, hogy a másolások, szövegbe nyúlások során rontották el a korábbi helyes
alakokat felemás és képtelen formákra (mögvettünk,
megtötték,
lőhetett,
leszök,
elöget, kenyörük, szerzőit, rendölve, megérkeztök s hasonlók).
100

Másutt is elkelt volna némi szöveggondozás. A 41. lapon például nem anyaközvetítésről, hanem anyakönyvvezetésről volna szó; a 47. lapon nyilván nem ma
már ember, hanem „magyar ember" értendő; a 261. lapon pedig öten-hatan nem
összevergődtek, hanem verődtek.
Kár ezekért a szeplőkért, kár az elszalasztott lehetőségért, hogy az élményt adó
írások körítése nem a folklorisztika legjobb színvonalán tolmácsolja a népi írástudó
egyéniségekről való ismereteinket.
P. L.

Requiem és útravaló
KÓSA LÁSZLÓ—SZEMERKÉNYI ÁGNES: APÁRÓL FIÚRA

Lenyűgöző, gazdagító olvasmány Kósa László és Szemerkényi Ágnes könyve, az
Apáról fiúra. Alcímében néprajzi kalauznak nevezik művüket, s kalauz valóban —
mégpedig olyan tájakon át, melyeket világméretű és kis magyar kanyarok mind
időben, mind térben elfednek szemünk elől, nem is szólva a népművészet lassú,
általános múzeumba vonulásáról. Kósáék könyve — bár a Móra a kiadója — nemcsak gyermekek hasznára válhat, hiszen az egyetemes látás néprajzi hiátusát általánosabb értelemben, életkortól függetlenül is sikerrel betölti.
A magyarázatok logikája, a bennük megmutatkozó fogalom- és szókincsbővítő
szándék, az egész könyv szerkezetének épülése egyfele emel. Abba a szellemi régióba, melyben — szakszerűen ismerve múltunk — tisztábban látni a fölgyűrűző
jelen dolgait, könnyebb önismeretünk meglelt egyik — néprajzi — útján magunkmegőrizve továbbhaladnunk. S könnyebb lesz gyermekeinknek is. Mert ahogy nyelvünk megőrizte színes fordulatait, melyeket mai viszonyainkból már meg nem
magyarázhatunk, úgy őrizzük magunkban elveszett és elvesző népi ünnepeink
emlékezetét, jó hangulatát, öltözködésünk színeit. Szinte rájuk ismerünk Kósa és
Szemerkényi magyarázatait olvasván: újraépül bennünk létezésünk tudattalan része,
tudatunk megkopott és elfeledett hányada, amely azonban a leginkább a miénk.
A szülőföld képe a bölcsőtől elindulva a szoba, a ház, az udvar, az utca és a
település „táguló körében" tárul elénk — s benne a hagyományok rendjében élő
nép —; így csecsemőkorunktól fogva újra szívünkhöz édesedik a haza, fölelevenednek a kedves fogalmak, szavak, s a néprajzkutató nem kevés olyan tárggyal, szokással lep meg, amelyre nem „emlékezünk". A gyermekünknek tán az egész könyv
egzotikus fölfedezés lesz, hiszen bár garmadát már sosem lát, de nyelvi absztrakcióban — s az egykori konkrét tartalmi rendben — tovább él a szó benne. Majd
ebből a „kalauzból" tudja meg, mit is jelentenek valójában olyan, számára-számunkra már konkrétságukat vesztett puszta kifejezések, mint például kiteszik a
szűrét, zörgetik már a fakanalat otthon, guba gubához, suba subához, vagy felkötni
a pendelyt, s találja magát egy fokkal honosabban a Duna mentén, mint azelőtt.
Néprajzi szótár lehetősége rejlik ebben a könyvben, ebben az óriási, ám világosan
elrendezett anyaghalmazban. A könyv egyetlen fölróható hibája is ezzel függ össze,
nevezetesen, hogy megfosztja olvasóit a lexikonszerű használattól, a szavak visszakeresésének a lehetőségétől. Hiszen nemzedékek érkezésével egyre kevesebben tudják majd, hogy a szuszék ládaféleség, „a mai szekrény elődje", hogy a vetett ágyat
sosem bontják meg: gyönyörű párnák rakása; hogy a számadó a pásztorok feje, s
a bojtárok a segédei, s hogy az odor a csűr rekesze, melybe a szekérről a szénát
lehányják. Esetleg terem a szerzőkben kedv, s kiadó is akad rá, hogy — mint az
Apáról fiúnak párja — megszülessék egy szótár is.
101

A falu fogalmaival együtt feledésbe merülnek a napi élet dolgaiba színt, érdekességet hozó szokások, az évszázadok korongján formálódó hagyományok. Elhagyásuk végtelen veszteség. A szerzők kerülik a nosztalgiát, tömör szavú kalauzok, a
falu életéről szóló soraik olvastán mégis nosztalgia támad bennünk, és kételkedünk,
hogy adhat-e pótlást a város a népi világ elveszett rendjéért. A falu tárgyait a modern élet gazdagon pótolja, kényelmesebb, emberibb életet biztosítanak a dolgok,
de ami eltűnt vagy eltűnőben van: farsangolás, balázsolás, pünkösdölés, betlehemezés, fonóba járás, tengerihántás, húsvétolás stb. micsoda békéltető rendje volt az
életnek! Helyettük mit ad az urbis? És egy másik áramlat, divat ellen is fölráz
népi hagyományaink ismertetése: a flegmaság, az ünnepélyes pillanatok fitymálása
ellen. Hiszen Kósa és Szemerkényi falujában mindig pontosan tudták — és t u d j á k
—, minek s hogyan kell megadni a módját, hogy az élet rendje, természet diktálta
hullámzása megmaradjon. Ilyenképpen didaktikus kcnyv is az Apáról fiúra, nevelő
szándékú: ősi értékrendet állít olyan ifjúság elé, amely jó része tiszta érzésekkel,
de tanácstalanul érkezik, s nemegyszer — az esküvőjükre farmerban „slattyogók"-ra
gondolok — magukszegényítők.
Akárcsak a falu hagyományaitól divatból megszabadulni vágyó falusi fiatalság is. Kósa és Szemerkényi okulásul idézik Illyés Gyulának a népmeséről írott szavait, miszerint a „népek, mint a gyermekek, a művészetük, a szokásaik hagyományaként megőriztek fejükben egy sereg nagyon-nagyon
régen kapott tanácsot".
Kósa és Szemerkényi műve jelentős cselekedet és próbálkozás, hogy a népünkben fölgyűlt jó tanácsok ne vesszenek feledésbe. A könyv függeléke, amelyet a
szerzők hamuban sült pogácsával teli tarisznya gyanánt a kötet végére „függesztenek", útravaló: életbe induló gyermekeink hasznos, kifogyhatatlan társa lehet. Néprajzi Biblia-olvasmányként azonban Kósa László és Szemerkényi Ágnes Apáról
fiúra című könyvét kell a kezükbe adnunk. (Móra, 1973.)
ÓDOR LÁSZLÓ

Mezőberény története
Új, jelentős művel gyarapodott helytörténeti irodalmunk: Mezőberény ú j r a telepítésének 250. évfordulójára, 1973 őszén megjelent a nagyközség monográfiája.
A Békés megyei helytörténetírásnak közel egy évtizede rangja van. Az igényes,
magas szintű helytörténeti munkák sorát 1965-ben Orosháza története és néprajza nyitotta meg, ugyanebben az évben hagyta el a nyomdát a Sárréti írások
című tanulmánykötet (Szeghalom, 1965), majd a községalapítás jubileumára készült,
népszerűsítő, de jórészt ú j kutatásokra épülő újkígyósi, kevermesi, mezőkovácsházi emlékkönyv következett. Ebbe a sorba tartozik az Olvasókönyv Békés megye
történetéhez című dokumentumgyűjtemény két kötete, A Tanácsköztársaság Békés
megyében című gazdag forrásanyagra támaszkodó tanulmánykötet (Békéscsaba,
1969) és a Tanulmányok Békéscsaba történetéből (Békéscsaba, 1971). Mindegyik
könyv kiadására a helyi tanácsok vállalkoztak — a tanácsköztársasági emlékkötetet a megyei tanács a Békés megyei pártbizottsággal közösen adta ki —, ami jól
tükrözi, hogy Békés megyében a tanácsok a mecénás szerepét vállalták:
kezdeményezték és anyagi erőforrásaikból
támogatták a történeti kutatásokat.
Másutt is
van erre példa, az utóbbi években egyre több, ám a Békés megyei helytörténeti
munkák — a publikációk számával és magas színvonalával — kiemelkedő helyet
foglalnak el a helytörténetírás mezőnyében. Ez a tanácsok támogatása mellett annak köszönhető, hogy a megyében képzett, ambiciózus, jó értelemben
lokálpatrióta
kutatógárda nevelkedett
fel.
102

•A kétkötetes monográfia testesebb első kötete Mezőberény történetét, a második a helység művelődéstörténetét és néprajzát tárgyalja. A két rész szerves egység, de külön-külön is logikusan rendszerezett, egységes ismeretanyagot képez.
Hadd tegyük mindjárt hozzá: helyeseljük, hogy a munkaközösség a település történetének alapos föltárásán túl a népélet és a művelődéstörténet földolgozására is
vállalkozott. A mű arányaiból kirajzolódik — amit az igen tanulságos szerkesztői
utószó is megfogalmaz —, hogy a részletekig leásó történeti vizsgálódás volt az
elsődleges, más szóval a köztörténetben monografikus teljességre törekedtek, amit
a művelődéstörténeti és néprajzi kutatásban — különböző okok miatt — már nem
vállaltak. A népélet legfontosabb jelenségeinek föltárása és a néhány
művelődéstörténeti fejezet így, a teljesség igénye nélkül is értékes többletet hoz a kimondottan történeti kötet mellé, színesíti, gazdagítja a Mezőberényről nyújtott széles történeti tablót. Ezzel igazolja a szerkesztői elképzelést, amely egybevág a korszerű
tudomány igényével: komplex módon, vagyis több oldalról, több szaktudomány
eszközeivel megközelíteni a kutatás tárgyát.
A monográfia, a népmozgalmi vizsgálatot is számítva, 14 fejezetben tárgyalja
Mezőberény történetét. A korszakolás vagyis a községtörténet fejezetekre osztása
és a fejezetek közel egyező fölépítése, rendező elve szakavatott, következetes szerkesztői koncepcióra vall. Egyetlen szerző sem elégszik meg a korszak eseménytörténetének megrajzolásával, hanem minden korban vizsgálják a község gazdasági helyzetét, a termelés különböző területeit, a lakosság társadalmi rétegezettségét. Rendszerint a gazdasági és társadalmi struktúra ilyen elemzése alapozza
meg a politikai élet árnyalt bemutatását.
A község határának az 1723. évi újratelepítés előtti történetéről két fejezet
tájékoztat. I f j . Kürti Béla a legrégibb településnyomoktól a honfoglalásig tekinti
át a környék történetét. Munkája részint leíró, anyagközlő, ugyanakkor az egész
Dél-Alföldre kitekintő • földolgozása a föltárt régészeti leleteknek. A leíró részek
a monográfia arányait tekintve túlméretezettnek, részletezőnek tűnnek, de az
aprólékos számbavétel — a helyismeret és a további kutatások érdekében — föltehetően igazolni fogja a szerzőt. Szegfű László nehezebb helyzetben volt, hiszen
írásos emlékek csak a 14. század derekától ismeretesek a középkori Berényről.
Az adatok hiányát úgy hidalja át, hogy széles történeti anyag ismerete alapján
kísérletet tesz a tágabb környék, a Körösök vidéke középkori történetének rekonstrukciójára. Ez izgalmas, tudományos vállalkozásnak bizonyult.
Az 1723-ban kezdődő újratelepüléstől a 48-as polgári forradalomig terjedő korszak történetét Implom József dolgozta fel — mintaszerűen. Munkáját széles körű
anyagismeret, a források tisztelete jellemzi. Szabó Ferenc, a monográfia szerkesztője két fejezetet vállalt: a Habsburg-önkényuralom és a kiegyezéstől az első
világháborúig tartó kor földolgozását. Az utóbbi Mezőberény történetének kulcsfontosságú időszaka, mivel az idő tájt alakult a település arculatát a legutóbbi
évtizedekig meghatározó mezővárosi jelleg, amelynek különböző életmegnyilvánulásait a néprajzi fejezetek szerzői (különösen Szilágyi Miklós) elemzik igen tanulságosan. Fontos ez a korszak azért is, mert akkor bontakozott ki Mezőberényben
— a viharsarki mozgalmakkal egyidőben — az agrárszocialista mozgalom. Szabó
példaszerűen elemzi a dualizmus gazdasági és társadalmi struktúráját, majd a
politikai élet rövidebb jellemzése után a helyi földmunkás és szociáldemokrata
mozgalmakat. Földolgozása Implom fejezetével együtt kiemelkedik a monográfia
.különben egyenletes szintű, alapos történeti fejezetei közül.
Az első világháború és a forradalmak időszakát Irányi István, az ellenforradalmi rendszert Köteles Lajos és Farkas József ismerteti. A fölszabadulástól napjainkig ívelő negyedszázad történetét négy szerző (Siklósi Ferenc, Molnár Pálné,
Jakab Mihály, Dütsch Zsolt) írta meg, s fejezeteik a kötetnek éppen egynegyedét
teszik. Kérdés, nem jelent-e ez arányeltolódást? Ha a fölszabadulás óta végbement
gazdasági, társadalmi változások jelentőségét nézzük, csak helyeselhetjük a szerkesztés és a szerzők törekvését a közelmúlt ilyen gazdag bemutatására. Egyrészt
103

e negyedszázad sokoldalú tükrözése nem rövidítette más korszakok jellemzését,
másrészt éppen a legújabbkor történetének tényeken nyugvó, hiteles rajza hatalmas tudatformáló hatást fejthet ki. A mezőberényi monográfia bátran élt ezzel
a lehetőséggel: őszintén, tárgyilagosan, az eddig ismert monográfiák közül a legalaposabban dolgozta fel egy helység legújabbkori történetét.
A művelődéstörténeti fejezetek nyereségei a monográfiának: itt a tiszántúli
„kismezőváros" iskolaügyéről, művelődési intézményrendszeréről olvashatunk, csemegét kap az érdeklődő a Petőfi mezőberényi kapcsolatait föltáró — szűkszavú, de
lényegre törő — fejezetben, és újdonságot Berény sporttörténetének vázlatában.
A mezőberényi népélet rajza nem nyújtja a történeti részben következetesen
keresztülvitt monografikus teljességet. Szabó Ferenc szerkesztői utószava erre magyarázattal szolgál. Milyen szerepet szánt a monográfia tervezetét kidolgozó szerkesztő és a kiadó a néprajzi fejezeteknek? — Már a futó áttekintésből kiderül,
hogy elsősorban Mezőberény három nemzetiségének jellemzőbb néprajzi sajátosságait, másfelől a nemzetiségek együttéléséből szerveződő mezővárosi társadalom
közösségi életét kívánták dokumentálni. A három nemzetiség néprajzi arculatának
tükrözéséhez jó választásnak bizonyult, hogy szokásaik és táplálkozási hagyományaik bemutatását külön fejezetekre bízták. Hathy Tibor a magyar, Tábori György
a szlovák, Banner József a német népi kultúra jegyeit vizsgálja, s bár leíró anyagközlésük nem törekszik teljességre és rendszerezésük sem azonos, a nemzetiségek
szokásaiban és táplálkozásában megragadják azt, ami sajátosnak, az egyes kultúrák fontos jellemzőjének tartható. Az összehasonlítás és a szintézis feladatát Szilágyi Miklós vállalta, a Mezővárosi közösség és néphagyomány című fejezetben.
Szilágyi újszerű vizsgálódásra vállalkozott: egy kismezővárosnak a gyűjtés idején
már nem funkcionáló paraszti kultúráját elemzi az archivális források és a népi
emlékezet, kisebb részben saját megfigyelései alapján. Ilyen kutatást eddig jószerével csak Erdei Ferenc végzett Makón és általában az alföldi mezővárosokra
vonatkozóan. Csupán az izgalmasabb tárgyköröket kiemelve: Szilágyi vizsgálja a
berényi közösség kapcsolatát szomszédaival és a földesúrral, az etnikai különbségek
elhatároló szerepét a közösség életében, a nemzetiségek önértékelését, végül a polgárosodás hatását.
Szilágyi kitekintő, az alföldi tájban gondolkodó szemléletmódját követi Varga
Gyula a paraszti gazdálkodás leírásában, és a dokumentáció alaposságát, történeti
és társadalmi adatolását tekintve nem marad el mögötte Hentz Lajos Népviselet
fejezete sem. Jó áttekintés olvasható a kötetben a helyi népművészet emlékeiről (Bartóki József—Hentz L.), a népi építkezésről (Hentz L.), a határ és a belterület földrajzi neveiről (Adamik Mihályné—Molnár
Ambrus). Elismerést érdemel
a népviselet, a népi építkezés és a gazdálkodás gondosan összeválogatott illusztrációs anyaga. Végül is a néprajzi fejezetek betöltik a kívánt szerepet, sőt Szilágyi
Miklós összegező tanulmánya a monográfia keretein messze túlmutató, különösen
az Alföld-kutatásban kiválóan hasznosítható tanulságokat is hoz. Amit pedig nem
dolgoztak fel Mezőberény népéletéből (népdal, népi orvoslás, kismesterségek stb.),
annak a kutatására maga a szerkesztő ad indítást. Hiányérzetet kelt, hogy a rangos,. tudományos megalapozottságú monográfia nem közöl idegen nyelvű összefoglalót (leginkább német és szlovák összegezés lett volna indokolt), amely növelhette
volna a könyv tudományos hasznát, olvasottságát.
A monográfia két kötete 1005 oldal terjedelmű. Kérdés, egy közel 13 ezer lakosú
nagyközségnek nem túlméretezett vállalkozás-e ezeroldalas könyvet kiadni a maga
történetéről. Bizonyos, hogy a kiadás a helyi költségvetés jelentős erőforrásait igényelte. Ám Mezőberényben megértek a feltételek arra, hogy önismereti vállalkozásra jelentős összeget fordítsanak. Megvoltak az előfeltételek anyagiakban és a
tudat szintjén: a községi vezetők céltudatos elhatározásában, lakóhelyszeretetében.
Végtére is sok-e az ezer oldal vagy kevés? A két kötetben aránytalanul részletező
leírást alig találni, inkább még növekedhetett volna a terjedelem, ha például minden néprajzi tárgykörre akad kutató. Az újabb helytörténetírás eredményei a mér104

cét magasra tették. Ehhez méltót alkotni csak elmélyült, ú j ismereteket adó anyagfeltárással lehet, ahogyan a mezőberényi munkaközösség tette. A ráfordítás a mai
és ezután felnövő nemzedékek helyismeretében, az egész környék közművelődésében, politikai életében és nem utolsósorban tudományos életünkben hoz majd
gyümölcsöket. (Mezőberény Nagyközség Tanácsának Kiadása, 1973. Szerkesztette
Szabó Ferenc.)
JUHÁSZ ANTAL

Bertha Bulcsu: Balatoni évtizedek
Magyar T e n g e r . . . Európa legnagyobb édesvízi t a v a . . . Az első szerelem emléke . . . A tavalyi balatoni nyaralás költségei... A füredi strandon ellopták a táskarádiómat . . . — Mindenki vagy volt már a Balaton mellett, vagy ezután szeretne
rövidebb-hosszabb időt a tó partján eltölteni. Mindannyian valamilyen módon érdekeltek vagyunk Balaton-ügyben. A tó nem hagy bennünket közömbösen. Múltja a
mi sorsunk, jövője a mi jövőnk. Kérdezetlenül is véleményünk, kritikánk, elképzelésünk van a Balatonról.
Magam sem tudok elfogulatlanul szólni róla. Nekem szülőföldem a Balaton. Én
még emlékszem arra az időre, amikor a balatoni hajók zászlólevonással tisztelegtek.
Ha hajó jött szembe, egy matróz hátraszaladt a fedélzeten, és leeresztette, m a j d
újra fölhúzta a hajó zászlaját. A szembejövő is. Üdvözölték egymást a vízenjárók.
Szép szokás volt. Egy tenger nélküli ország hajóinak köszöntése és szerencsekívánata.
Ma mór nem eresztik le a zászlót a hajók a Balatonon, ha találkoznak. Megsűrűsödött a hajóforgalom. Nyáron, a füredi kikötőben naponta húsz hajó indul és
érkezik. Ki győzné húzogatni-eregetni a hajók tatján a zászlót? Változik a világ a
Balaton körül. Profanizálódik, uniformizálódik. Űj szokások, ú j életstílus alakul ki
a tó partján.
A Balatonról szóló irodalom sem hagy közömbösen. Rengeteget írtak már róla.
Lóczy Lajos kezdeményezésére még a múlt század végén a Magyar Földrajzi Társaság páratlan tudományos vállalkozást indított el: harminckét kötetből álló könyvsorozatot jelentetett meg A Balaton tudományos tanulmányozásának
eredményei
címmel. Egyetlen tóról, egy tenyérnyi vízfelületről és a környező világról harminckét kötetnyi írás! Az érdeklődésnek ezzel a fokával talán egyetlen tájegység sem
dicsekedhet a világon. S a tudósok dolgozatai mellett gazdag bőséggel születtek és
születnek a művészek, írók vallomásai. Eötvös Károlytól Illyés Gyuláig, Mészöly
Gézától Egry Józsefig és tovább.
A Balatonról szóló könyvtárnyi tudományos és szépirodalmi mű után mi újat
mondhat, aki arra vállalkozik, hogy könyvet ír a Balatonról? Eötvös Károly immár
klasszikus műnek számító útirajza, vagy Illyés gyönyörű Balaton-könyve után érdemes az írónak ekkora fába vágni a fejszéjét? A tó lecsapolására a múlt század
elején szőtt délibábos elképzelések nem valósultak meg. A tó vize bizonyára a jövőben sem fog elapadni. Amíg lesz Balaton, addig írni is fognak róla. A Balaton, úgy
látszik, mint téma is kimeríthetetlen.
A Balaton-irodalom legújabb termése, Bertha Bulcsu Balaton-könyve nem tudományos értekezés, nem művészi fotók kísérőszövege, nem esszé, nem bédeker, nem
útirajz, és még egy sor „nem". Bertha könyve a Magyarország felfedezése sorozatban látott napvilágot, s mindenekelőtt a jelent, a mai és a közelmúlt valóságot
ábrázolja. Tárgya nem a Balaton, hanem a Balaton élete. A könyv nem egyszerűen:
a Balatonról szól; Bertha a Balaton életrajzát írta meg.
105

A könyv először a tájat mutatja be az évszakok változásában — de nem általánosságban, hanem egy nagyon is kézzelfogható, valóságos időponthoz, 1953—54
-fordulójához kötve. Majd arra a kérdésre felel az író: „Kik laknak a Balaton partján?" — megint csak egy pontosan meghatározott időben: a háború utáni években,
évtizedekben. „Az élet fórumainak" megjelenítése után legrészletesebben azt vizsgálja: „Miből élnek az emberek?" Az ipar, a mezőgazdaság, a szőlőművelés, a halászat, az idegenforgalom sajátosan balatoni kérdései kerülnek sorra: a helyi
munkaalkalmak, foglalkozások, kereseti lehetőségek. Vizsgálódását nem köti szorosan a partvonalhoz; a Balatont mint egy nagyobb tájegység meghatározó-rendező
elemét tárgyalja, s tekintete a mögöttes területekre is kiterjed. Az élet minden
megnyilatkozásában leginkább az ember viselkedését kutatja, az életforma kérdései
foglalkoztatják. Berthának a Balaton nem történelem, nem víz, nem kövek és nem
épületek; mindenekelőtt embereket jelent a számára. A könyvben meggyőzően és
érzékletesen bontakozik ki a folyamat, amelynek során a Balaton a susogó nádasok,
a magányos horgászstégek, a vízparton delelő gulyák, a hullámokon táncoló papucscsónakok idilli világából a modern népvándorlás, az idegenforgalom, a sátorozás, a
villaépítés, a könnyű élet egyik célpontjává vált. Bertha hamis nosztalgia nélkül, de
nem titkolt kedvetlenséggel szemléli a folyamatot. Rossz kedvét megértjük; minden
oka megvan rá.
S amit hiányként fölróhatnánk? Hogy az északi parttal aránytalanul többet foglalkozik, mint a délivel? Hogy a műemlékekről kevesebb szó esik, mint a téeszek
és állami gazdaságok gyümölcsöseiről? Hogy az író nem tud mindig tárgyilagos és
objektív lenni? Hogy gyakran elragadja az indulat? Bertha nem egy tájegység
monográfiáját írta meg. A Balaton életrajzába a maga személyes életét is beleszőtte.
A Balatoni évtizedek nem útikönyv, hanem vallomás; nem tájrajz, hanem „önéletrajz". Bertha a szülőföldjéről beszél, amikor a Balatonról szól. Ez az ismeret mélységét és a szólás tónusát egyaránt meghatározza. Bertha egykor a Tapolca, Balatongyörök, Keszthely háromszögében élt, tanult, dolgozott és hajózott, itt volt vonaton
bejáró diák, itt volt először szerelmes, itt dolgozott fuvarosok mellett, itt szegődött
el a kikötőépítkezésekhez, itt járta a vizet bérelt vitorlással... Most is, hogy elkerült a tájról, utánajönnek az emlékek. Nem tud elszakadni a Balatontól: legalább
a nyári heteket Szepezden tölti munkával, pihenéssel . . .
Bertha könyvét nemcsak tárgya teszi újszerűvé és különíti el az eddigi gazdag
Balaton-irodalomtól, hanem a tárgy' megközelítése, módszere is szokatlan. S mivel
Bertha Bulcsú a Magyarország felfedezése szociográfiai sorozatba írta könyvét, mint
a sorozat és a m ű f a j egyik ú j termése is figyelmet érdemel: a tárgyilagosságra törekvő, általánosításokat kereső, esszé jellegű társadalomrajz helyett inkább a személyes motívumokkal átszőtt, szépírói megformálású szociográfiával tart rokonságot,
a szociográfiai irodalomnak azzal az ágával, amelynek immár klasszikussá vált mintája Illyés könyve, a Puszták népe.
Két rétege van a könyvnek. Az egyik réteg a múlt, az emlékek rétege, a másik
a jelen, a ma. Az író emlékezete egészen a második világháborúig, gyerekkoráig
visszanyúlik. Megelevenednek a háborús szorongások, az ötvenes évek első felének
fojtott évei. Bertha nem esik abba az illúzióba, amin — Heisenberg megfogalmazása
szerint — a klasszikus fizika nyugodott: , , . . . hogy a világot vagy legalább a világ
egy részét leírhatjuk anélkül, hogy saját magunkról beszélnénk." Bertha vállalja a
szubjektív elem jelenlétét. Már a kérdésfeltevéseiben benne van a személyes elem,
a vizsgálatban, a megfigyelésben is dominál, és a leírás sem nélkülözi a közvetlenséget, az általa megélt élmények elmondását. Néhány esztendeje ismét Tapolcán
j á r t . . . „Eszembe jutott egy tojásgránát..." — írja, s az emlék hatására, mint egy
hívó szóra megelevenedik a múlt. Képzelete meglódul, s egy-egy emlékrészlet oly
•erővel támad föl benne, hogy a történet szinte novellává kerekedik. A Balatoni
•évtizedek egyik rétegeként tehát egy rejtett önéletrajz húzódik meg. Az emlékezés
szuggesztív erővel kelti életre a múltat, s helyenként a téma, a Balaton szinte csak
ürügynek látszik, hogy az író önmagáról, emlékeiről valljon. A könyv ezáltal Bertha
szépírói művészetének megértéséhez is forrásul szolgál: nem egy novellájának, regé1106

nyének (Elveszejtett
bakák tánca, Tűzgömbök) életrajzi indítékával, személyes élménytartalmával itt ismerkedhetünk meg; illetve az itt elmondott emlékek kerültek
át szépprózai írásaiba.
A könyv másik rétege a jelen képe. Bertha éles szemmel figyeli a természet
változását és a Balaton körüli emberi viszonylatok, társas kapcsolatok alakulását.
A Balaton napjainkban egy állandóan növő-hízó problémagubanccá vált, a helyben
lakó nem kisszámú népesség és a tó partján évente megforduló hárommillió nyaraló
közös gondjává. A bajoknak sokféle megnyilatkozása és számtalan forrása van.
A Balaton körül az újkori rablógazdálkodás nyomai l á t s z a n a k . . . A Balaton a természet és a pénz világának valami furcsa keverékévé v á l t . . . A Balaton ma a
külföldieké és az úttörőké, a f i a t a l o k é . . . Hol vannak a javakorbeliek, a dolgozók, a
negyven-ötven éves m u n k á s o k ? . . . A rossz ellátás miatt a nyár üdülés és nyaralás
címén embertelen körülményeket zúdít az emberek n y a k á b a . . . A különféle intézmények évente megbeszélik az évad elején a tennivalókat, majd októberben értékelik a hiányosságokat, aztán minden marad a r é g i b e n . . . Színvonalkülönbség van
az északi és a déli part között, Füred és Siófok között, de még az azonos parton is:
Füred és Keszthely k ö z ö t t . . . Minél meszebb áll meg Budapesttől a vonat, annál
kisebb a beruházás, annál igénytelenebb az ellátás . . . A fejlesztési tervek állandóan
változnak... Az erdészet olcsó faházakat árul és reklámoz, a tanács viszont hatósági segédlettel lebontatja ő k e t . . . Sajnos, csak utólag vagyunk okosak. Megelőzés
helyett toldozással-foltozással próbáljuk a bajokat gyógyítani... A Balaton nem
tenger, vize nem sós, hanem sekély, édesvízi tó: korlátozott, hogy mennyi szennyet
tud elemészteni... A környezettel, a levegővel, a vízzel kapcsolatos aggodalmakra
hallható válasz — másutt, külföldön, nyugaton még rosszabb a helyzet — nem
nyugtat meg .. . Tudjuk, a bajok egyik forrása, hogy a tó partján periodikusan hullámzik az élet: itt más igényeket támaszt a tél, mint a nyár, mást akarnak az
emberek esős és jó időben. A kereskedelmi hálózat, a művelődési programok mégse
ehhez alkalmazkodnak... Talán a tóvidék közös igazgatás alá vonása, egy ú j Balaton megye segítene? Nem tudom . . .
A könyv két rétege hangban is különbözik egymástól. Az emlékezés főleg a
hangulati elemeket ragadja meg, az érzékletes leírások légkört teremtenek. Az író a
gyerekkor szemével látja és láttatja a múltat. Összemosódnak, majd a képzelet munkája nyomán ú j rendbe sorakoznak az emlékek. Ahogy Bertha például a balatoni
évszakok változását leírja, vagy ahogy Tapolca háború alatti életét megeleveníti,
Krúdy legjobb ízeit juttatja az olvasó eszébe. Ami volt, eltűnt. Csak a képzelet
tudja a múltat megeleveníteni. Ami volt, vissza nem hozható. Csak a nosztalgia
marad a nyomában . . .
„Ez egy másik Balaton, ez egy másik táj" — mondja a jelenről a tájra visszatérő író. A múltról a nosztalgikus emlékezés hangján szól, a képzelet érzékletes
nyelvén beszél, a jelenről sok-sok iróniával. S mivel itt az életnek olyan megnyilatkozásairól is be kell számolnia, amelyekről nincs közvetlenül személyes élménye,
gyakran a tanácsi vezetők, hivatalnokok nyilatkozataira támaszkodik. Természetes,
hogy az emlékek szuggesztívebb, átvilágító erővel hatnak, mint a tanácselnökök és
-titkárok számadatai. A múlt, a gyerekkori emlékek megelevenítése színtiszta epika;
a jelen gyakran csak interjúkból, nyilatkozatokból kirajzolódó kép.
A Balatoni évtizedekben — a szó legnemesebb értelmében — elsősorban kitűnő
olvasmányt kapunk. Aki nem fölösleges „elvárásokkal" közeledik a műhöz, aki nem
egyéb szociográfiai írásokból levont következtetéseket, műfaji „szabályokat" kér
számon a könyvön, hanem elfogadja olyannak, amilyen, egyszerinek és egyedi alkotásnak, az élvezni fogja Bertha Bulcsu könyvét. A Balatoni évtizedek újabb érv a
szépírói megközelítésű társadalomrajz mellett abban a vitában, amelyet az irodalmi
szociográfia létének és jogosultságának elismertetéséért újból és újból meg kell
vívni. (Szépirodalmi, 1973.)
TÜSKÉS TIBOR
107

íróország felfedezése
Kevés kritikámhoz készítettem annyi jegyzetet, mint Bertha Bulcsu írói mélyinterjúihoz. Nem csoda. Az írók műhelyében
című kötetnek — mely a hasonló
témájú Meztelen a király folytatása — szinte valamennyi szava, mondata magas
hírértékű. Ez is Magyarország felfedezése, mint az író Balaton-szociográfiája. A szellemi Magyarország egyfajta keresztmetszetét kapjuk itt, a tollal dolgozó alkotókét.
Évek óta többen próbálkoznak a kortárs írók életformájának és alkotóműhelyének
feltárásával. Bertha vállalkozása azért érdemel fokozott figyelmet, m e r t jól kódolható standard kérdései alapján akár statisztikailag is kimutathatjuk: hogyan él
a magyar író a hetvenes évek elején. Bertha abban is emlékeztet a szociológiai
felmérések kérdezőbiztosaira, hogy visszatérő és „testreszabott" kérdéseit csupán
felteszi, a válaszokat lejegyzi, de nem vitatkozik. (A vita és az értékelés az olvasóra
hárul.)
A felkeresett tizennyolc író: ismert és elismert, pályája zenitjén álló alkotó.
Néha a kritikust is megbírálják, mint engem Bertha előző kötetéről a Népszavában közölt recenziómért. Egy remek humorista azon élcelődött, hogy sokallom
az interjúkészítés közben megivott bor (sör, pálinka stb.) mennyiségét. Nos, e kötetben — véletlen-e? — kevesebb bor folyik. Megtudjuk ugyan, hogy a házigazda
jugoszláv szilvóriumot és francia vörös bort kínál vendégeinek, de sokkal fontosabb
Bertha tudósítása interjúalanya vérének pirosságáról, emberi tartásáról.
Cseres Tibortól Zelk Zoltánig terjed a meglátogatott írók névsora. A m á r említetteken kívül Csuka Zoltán, Déry Tibor, Fodor András, Garai Gábor, Illyés Gyula,
Juhász Ferenc, Kende Sándor, Kolozsvári Grandpierre Emil, Ladányi Mihály, Mándy
Iván, Nagy László, Simon István, Takács Imre, Tatay Sándor és Vas István alkotóműhelyébe indulunk felfedező útra Berthával.
Valamennyiük számára legfontosabb a munka, de csak kilencen t u d j á k s a j á t
műveik írásával kezdeni a napot. A többiek is az irodalomhoz közelálló munkából
élnek; szerkesztők, tanítanak vagy könyvtárosok. Mindnyájan — a „profik" is —
családosak. A tizennyolc író fele éjszaka dolgozik. Van, aki ezt is jól bírja, de többen panaszkodnak. Juhász Ferenc, miután „laborális és familiáris okból" áttért az
éjszakai munkára, kimerültség miatt szanatóriumba került. Fodor András igazán
nem „vasárnapi költő"; saját verseit mégis csak nyári szabadsága alatt t u d j a megírni. Garai Gábor első kötetének már a címe is: Zsúfolt napok. Ez a könyv tizenhét éve jelent meg — s a költő napjai azóta egyre zsúfoltabbak!
A következő írói gond a lakás. Legrosszabb helyzete a csupán írásaiból élő
Ladányi Mihálynak van. Szoba-konyhás lakásban dolgozik, éjszaka, mert nappal
felesége és gyermekei miatt erre képtelen. A legtöbben különálló, kertes házban
szeretnének élni, tágas dolgozószobával, azaz írói műhellyel. Ez a vágy, Kolozsvári
Grandpierre Emil szerint, általában jellemző a mai emberre: „Nem tud meglenni a
város nélkül, de lehetőleg falun szeretne élni." Ezért épül a városmag köré oly
sok kertes ház. Déry Tibor úgy véli: „Az író számára a legszerencsésebb a magányosság és a világban való jelenlét váltakozó cseréje."
így pásztázhatnánk végig a többi visszatérő kérdésen: pénz, boldogság, barátság, nők, életveszély, íz, szín, illat, élet más bolygón; — mindegyikre kapott a
riporter frappáns vagy jellemző válaszokat. További összegezés helyett Bertha stílusáról lenne néhány szavam. A válaszok le- és megírásában kitűnően követi beszélgetőpartnerei hangvételét. Még Juhász Ferenc bonyolult versprózáját is érzékelteti.
Az írók és környezetük bemutatása mellett bibliográfusi feladatot is ellát: felsorolja
valamennyi megjelent kötetüket. Máris tudok olyan kritikusról, aki Bertha Bulcsu
íróportréinak felütésével kezd recenzióihoz. Írói vallomásokból így lesz — kritikusok kézikönyve. (Szépirodalmi, 1973.)
TASI JÓZSEF
108

SZÍNHÁZ

A nagyszerű halál
SZÁRAZ GYÖRGY DRÁMÁJA GYULÁN

Nemzeti történelmünk mindaddig legtöbb reményt rügyező tavasza, legfényesebb nyara és legszomorúbb ősze: 1849. A rettenetes vég, a bukás bizonyította, hogy
nem túloz a szó: élethalálharcát vívta itt egy nemzet. A sírját is megásták már,
amelyben a költői jóslat, de a hidegfejű számítás szerint is elsüllyednie kellett
volna. Megmaradt. Fölállt ismét Temesvár porából, ahol egykor parasztvezérét
sütötték izzó trónon, s most döntő és utolsó csatáját vesztette el. Hogy mégis él,
ahhoz erőt adott neki a vértanúk példája is. Ama tizenháromé is, akiknek halálos
ítéletét éppen most 125 éve írta alá a „bresciai hiéna". A hősök emléke előtt való
tisztelgés nem lehet csak • évfordulókra időzített föladat, nem efféle penzumot teljesített a drámaíró Száraz György sem, amikor közülük Damjanichot, Kiss Ernőt,
Leiningent, Nagy-Sándor Józsefet, Pöltenberg Ernőt, valamint a legendás huszárkapitányt, Lenkey Jánost megelevenítette.
Valódi írói szemre vall már a pillanat és a helyszín megválasztása. Nem Temesvár, nem Arad — Gyula. A Wenckheim-kastélyban, orosz fogságban várják tábornokaink a varsói futárt, aki a cár kegyelmét, vagy éppen átadásukról szóló döntését
hozza. Hátborzongató drámai pillanat: a gladiátor fölnéz a császári hüvelykujjra,
szemében mindaddig ott repked a remény, amíg el nem hangzik a „recipe ferrum!"
Legyőzött férfiak, még nem megalázott emberek, akiket látunk. Az író ábrázolásában nem merevednek szoborrá, de nem is lesznek megalázottak soha, mert hősök.
Valódiak: nem kőből, emberből való hősök. Olyanok, amilyenek a legvalószínűbben
életükben is lehettek. Száraz György nem csupán jó drámát írt, de a történeti személyiségek megidézésében legnagyobb íróinkra emlékeztető biztonság jellemzi alkotását. Ugyanezt mondhatjuk az ismert történeti tények és az általa teremtett drámai
szituációk példás összhangjáról. Csak kiváló író találhatja el úgy a mértéket, ahogyan Száraz például a Dőry báró főszereplésével játszódó jelenetben, amikor ez a
lakájgúnyába bújt, majd ismét visszavedlő huszárkapitány Kossuth-nótát énekel
cári tisztek parancsára. Torokszorítóan fájdalmas, mégis tragikomikus, már-már
abszurd pillanatok ezek. A mértéktartás itt is, a részeg cári tiszt „lázadásának"
megírásában is: remeklés. Persze, nem a részletek, nem a sikeres egyes jelenetek
tartják meg a drámát, mert ezekkel együtt is megmaradhatna becsületes történelmi
illusztrációnak. Száraz György azonban nem egyszerűen „utánanézett" hősei sorsának, nem csupán belelapozott történelmünknek ebbe a fejezetébe. Tanulmányban
nézett szembe tényekkel és érzelmekkel, a drámaírásnak abban a szakaszában,
amikor még minden hőse csak őbenne élt, amikor még érvet s ellenérvet egyaránt
ő mondott ki. ö, az író, mert már akkor saját gondolatait, a benne indukálódott
feszültségek pólusait szikráztatta össze, s nem a forrásokban lelt magyarázatokat
ismételte. Nagy-Sándor József és Pöltenberg igazát egyként a magáénak érezte, csak
így szakadhattak kF-belőle hiteles. hősök.
Mind a tanulmány, mind a kész dráma folyóiratunkban • jelent meg, rendszeres
olvasóink tehát már innen ismerhették. Bizonyára megértik, hogy ezúttal az új
109

magyar drámának kijáró érdeklődésen túl még külön izga'ommal vártuk a darab
gyulai bemutatóját. A várudvar színpada, a hely varázsa olyan keretet biztosított a
játéknak, amely már önmagában szerencse. Ilyen találkozás után méltán nevezhetjük rendkívülinek a színházi élményt még akkor is, ha netán gyengébb előadást
látunk. Ez pedig nem volt az. Ellenkezőleg: Sík Ferenc alapjában jól fölépített,
egységes és céltudatos rendezői elvek szerint állította színpadra Száraz György
drámáját. Értette az írót és érezte a legfőbb szándékot: a hősök itt nem önmagukért
való figurák, nem csupán „szerepek", hanem az írói igazság hordozói, ehhez kell
tehát hűségesnek maradnia. Hűséges maradt, és győzött. Pedig nem lehetett könnyű
dolga: a különböző társulatokból jött, különböző képességű színészekkel igazán
magas követelményeknek kellett megfelelnie. Történeti drámáról lévén szó, külön
tehertétel, hogy a néző a maga Damjanich-képét, a maga Lenkey századosát-tábornokát keresi még akkor is, amikor az író már helyettesítette azt a magáéval. Teljesen elhitetni azonban csak akkor tudja, ha abban minden színházak legfontosabb
szereplője, a színész is segít neki.
Ebben bizony Száraz Györgynek m á r kevesebb szerencséje volt. Nem elsősorban
a többek által központi figurának vélt Damjanich okozott csalódást. Paláncz Ferenc
talán lágyabb, kevésbé „bakafántos", mint a megírt tábornok, a legfontosabb jelenetekben azonban a helyén van, külsődleges eszközök nélkül is éreztetni t u d j a
erejét. Pákozdi János, Bárány Frigyes, Peczkay Endre (Kiss Ernő, Leiningen, illetve
Pöltenberg szerepében) fegyelmezett, pontos. Csíkos Gábor, mint Nagy-Sándor József,
egyenesen hibátlan. Van azonban két mellékesebbnek tűnő szerep — Dőry báróé és
Lenkeyé —, amelyek rendkívüli színészi teljesítményt igényelnek. Dőry nem egyszerűen snájdig kapcabetyár. Ne feledjük, hogy ő maga mondja: valamikor Kossuth
főkortese volt, van félnivalója amiatt is, de huszárkapitányként végigharcolta a
hadjáratot, kitartott Temesvárig. Lényegesen bonyolultabb figura tehát, mint amilyennek Nagy Gábor megformálásában láthattuk, aki láthatóan szenvedett inasgúnyában és huszárdolmányban egyaránt, nagyrészt r a j t a múlott, hogy a korábban
emlegetett éles drámai helyzet, a torokszorító Kossuth-nóta előadása nem sikerült
úgy, ahogyan pedig a megírt jelenet erre lehetőséget ad. Más helyen érdemes lenne
talán elidőzni a kérdésnél: hogyan történhet meg, hogy filmen, televízióban népszerűvé lett fiatal művészeink majdhogynem a műkedvelők megilletődöttségével és
tanácstalanságával állnak a színpadon. Ahogyan itt Nagy Gábor mellett még Máriáss
Melindán láthattuk ezt. Ellenben — és szerencsére — meglepően érett alakításokban gyönyörködhettünk olyan művészeink munkájában, akik a nagyközönség előtt
alig ismertek, hiszen a vidéki színházból csak ritkán kerül ki filmfőszereplő. Minden dicséretet megérdemel például Iványi József, de még inkább Kézdy György,
aki Jeliszkij szerepében az előadás legnagyobb színészi teljesítményét nyújtotta.
Hálás szerep, mondhatnánk. Igen, de nem kevésbé az Lenkey Jánosé, amelynek
megformálásával viszont Orbán Tibor ugyancsak adósunk maradt.

Tudomásunk szerint a drámát a várszínház igazgatóságának fölkérésére írta
Száraz György. íme, a bizonyíték, hogy „megrendelésre" is születhet kiváló irodalmi
mű. A gyulaiak minden bizonnyal örülnek a sikernek, és ennek biztos tudatában
haladnak azon a helyes úton, amelyen elindultak: segítői lesznek ú j a b b magyar
drámák életrehívásának. Kívánjuk, hogy a mostanihoz hasonló szerencsével járjanak!
ANNUS JÓZSEF

110

KÉPZŐMŰVÉSZET

László Emőke: Endre Béla
Születése óta több mint 100 évnek kellett eltelnie, hogy méltó kiadvány mutassa'
be az országnak Endre Bélát. Az alföldi iskola nagyjai közül ő az utolsó, akinek,
életművét könyv alakban is földolgozták.
László Emőke tanulmánya először a Móra Ferenc Múzeum évkönyvében jelent
meg (1968). Ennek a munkának a rövidítésére kényszerült a szerző, amikor a rendelkezésre álló mintegy 13 oldalon kellett összefogni mondanivalóját. Sajnáljuk a
kimaradt részeket, amelyek főleg elméleti és összehasonlító jellegűek voltak. A Kiskönyvtár sorozatban csupán az életút és az életmű bemutatására volt lehetőségLászló Emőke munkája végigkíséri Endre Béla életét és munkásságát szegedi
születésétől (1870. november 19.) Mártélyon bekövetkezett haláláig (1928. augusztus
12.). Munkásságát 1901-től, a művész Vásárhelyen való végleges letelepedésétől'
elemzi részletesebben. Taglalja festészetének kialakulását a kezdeti novellisztikus
témáktól és a paraszti zsánerképektől a kiérlelt művekig. Ír a vásárhelyi művészek
Majolika és Agyagipari Telepének létrehozásában betöltött szerepéről (1912), elsőkiállításáról (1912), Endre Béla és a többi vásárhelyi gyűjtőmunkájáról: „Ezek a
vásárhelyi művészek a humánum legtisztább példáit a népben látták, s az általa
őrzött ősi hagyaték egy részének — a népművészetnek — a védelme lett Endre
Bélának és társainak fő célkitűzése is." összehasonlítja a kortársak (Tornyai, Nyilasy, Károlyi) festészetével Endre Béla piktúráját. S ez az a pont, ahol vitatkoznék
a szerzővel. Azt írja: „Témavilága bensőségesebb, mint társaié (pl. a szegedi Károlyi
Lajosé vagy Nyilasy Sándoré), színei visszafogottabbak, inkább a semleges színharmóniákat keresi, -nem a harsogást, a kontrasztokat." Ez az összevetés Bodnár
Éva futólagos összehasonlítására emlékeztet (Tornyai János, Bp. 1956), bár ő Tornyai, illetve Károlyi és Nyilasy művészete kölcsönhatásának hiányát említi. László
Emőke Endre—Nyilasy összevetését indokolatlannak tartjuk. Az Endre Béla—Károlyi
összehasonlítás is sikertelen vállalkozás. Károlyi áhítatos, befelé forduló líráját nem
érintették társadalmi problémák — sem mondanivalójában, sem témájában —, míg
Endre Béla elkötelezett alföldi festő. Senki sem vitatja, hogy Endre Béla együttérzésének kifejezési erőssége más, mint Tornyaié és Kosztáé, de ez nem ad alapot
arra, hogy társadalmi töltésű festészetét „társai" (?) munkásságával — akárcsak
egy gondolat erejéig is — összevessük. Sikeresebb lenne a kutatás által eddig elhanyagolt Szőri József erős szociális indítású festészetének a viszonyítása. Endre
Béláéhoz. Az ő művészetük társadalmi töltésének hasonlítható foka és személyes
kapcsolatuk több alapot nyújt erre.
Részletesebben elemzi a szerző az 1915-től 1925-ig terjedő korszak munkáit.
Ezeket a képeket tematikája szerint csoportosítva: táj-, csendélet- és interieur festészetének legjellemzőbb jegyeit mutatja be. Vizsgálja a képek kompozícióját és
színvilágát, rámutatva, hogy Endre Béla „sohasem festett pusztán a szemet kápráztató szép öröméért, mindig belső érzelmi közösséget érzett a festett tárggyal". Elemzéseiben keresi a vásárhelyiek művészetének társadalmi okait, összehasonlítva —
s egyben különbséget téve — a vásárhelyiek és a nagybányaiak között. „A vásárhelyieknek az az elsősorban hangulati indítású térszemlélet, mely a nagybányaiakra
jellemző, nem lehetett sajátjuk. Jól tudták, milyen nyomorúság van a tanyák fehér
falai mögött, s hogy a fekete szántóföldeken, a tarka színű legelőkön milyen a
munka, az élet, így nem tekinthették azokat pusztán szép látványnak." Az egyetemesség és magyarság szemszögéből nézve a festőt, megállapítja: „ . . . é p p e n azok
közül való volt, akik a maguk ismereteit, látásmódját európai szinten igyekeztek
kiművelni anélkül, hogy egyik vagy másik stílusirányzatnak, mesternek utánzóivá
111

lettek volna, önéletrajzi írásából éppúgy kiviláglik, mint képeiből, hogy ismerte
jól a nyugati művészek és csoportok izgalmas festői törekvéseit, de azt is látta,
hogy idehaza, különösen a nehéz életű, nehézkesen mozduló vidéki környezetben az
ilyesmi gyökértelen lenne, nem találna visszhangra. Endre Béla világosan látta, hogy
meg kell érnie az időnek ahhoz, hogy Vásárhely egy ütemre lépjen Párizzsal."
A tanulmányt Endre Béláról írt cikkek bibliográfiája, katalógusainak és saját
írásainak jegyzéke zárja. Az 54 kép leszámol a „lírai Endre Béla"' egysíkú szemlélettel. Néhány képén — elsősorban a színesben reprodukált címképén (Piroskendős lány) — egy új, a közönség által eddig kevésbé ismert Endre Béla tűnik fel,
aki — véleményünk szerint Tornyai hatására — igen heves, zaklatott ecsetkezeléssel fejezi ki mondanivalóját kora társadalmáról. Talán nem tévedünk, ha a szegényparasztsággal való együttérzés ilyen magas hőfokát kifejező, expresszív hangolású
képeit tartjuk a legjobbaknak.
A könyvben ízelítőt kaptunk a festő „Có" című önéletrajzi regényéből, melyben
többek között feleségének, Török Zsófiának és Vásárhelynek állított emléket. Szívesen látnánk nyomtatásban is Endre Béla önéletírását. Hódmezővásárhely az utóbbi
időben értékes kiadványokat jelentetett meg (Vásárhely szobrai, Hódmezővásárhely),
legalább szerény formában Endre Béla írásét is átadhatnák az érdeklődőknek.
Az említett múzeumi évkönyv 600, ez a könyv 4150 példányban jelent meg.
Ennyi helyre jut el László Emőke munkája és Endre Béla hatvanhárom válogatott
alkotása.
LACZÓ KATALIN

József Attila-breviárium.
Péter László
szerkesztésében és utószavával jelent
meg a Szegedi Nyomda Miniatűr könyveinek sorozatában a József Attila-breviárium. A rendkívül csinos miniatűr
könyvecske Kondor István és Ekker
János nyomdai munkáját dicséri.
*
Vendégünk
volt Tadeusz
Olszanski
lengyel
író, újságíró,
műfordító,
aki
számos
mai magyar
író (Sánta
Ferenc, Moldova György, Gyurkó
László,
Fejes Endre, Ottlik Géza) kiváló
lengyel fordítója.
Egy
Magyarországról
szóló, két kiadásban megjelent
könyvének újrakiadásához
gyűjtött anyagot, és
Kertész Akos Makra című
regényének
fordításáról
tárgyalt.
K ó s a László és Szemerkényi Ágnes Apáról fiúra című könyvének második kiadás á r a készül a Móra Könyvkiadó. Nagy öröm.
hogy ez a fontos és hasznos m ű ismét megjelenik a könyvpiacon.
*

A Somogyi-könyvtár
két
kiadvánnyal
is köszönti a 70 éves Bálint
Sándort.
112

A Somogyi-könyvtári Műhely (1974. 3.
sz.) legtöbb
tanulmányának
tárgya
a
szegedi, Szeged környéki
népélet:
Bálint Sándor
fő kutatási
területe.
—
Ugyancsak
Péter László
munkájának
eredményeként
született meg a Bálint
Sándor munkássága című
bibliográfia,
mely 363 tételben
sorolja föl a nagy
néprajztudós
cikkeit,
tanulmányait,
könyveit.
*
Csáky Sörös Piroska:
A jugoszláviai
magyar könyv
1945—1970. Az újvidéki e g y e t e m
M a g y a r Nyelvi és Irodalmi
Tanszékének
könyvtárosa
sokéves
kutatómunkájának
e r e d m é n y e ez a könyv. A jugoszláviai m a g y a r irodalom k u t a t á s á n a k és m e g i s m e r é sének a l a p m ű v e . B o r i I m r e n a g y
összefoglaló t a n u l m á n y a után e t á r g y b a n a legjelentősebb m u n k a . 2340 tételben a d j a a
jugoszláviai m a g y a r k ö n y v 25 éves t e r m é sét,
irodalmi,
szaktudományos,
politikai,
fordított
müvek
s
a
magyar
irodalom
klasszikusainak jugoszláviai k i a d á s á t s o r o l j a
föl pontos könyvészeti a d a t o k k a l , a példányszám s gyakorta a könyv megjelenésének n a p j á t is föltüntetve. A k ö n y v é s z e t i
s z a k k r i t i k a méltatni fogja Csáky S. P i r o s k a
m u n k á j á t : az élő irodalom k u t a t ó j a ö r ö m mel veszi
kézbe
ezt a
nélkülözhetetlen
k ö n y v e t . (A F o r u m kiadása. Ojviidék. 1974.)

