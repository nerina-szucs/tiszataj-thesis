tiszatáj
58.

ÉVFOLYAM

Csoóri Sándor,
Géczi János,
Lövétei Lázár László,
Podmaniczky Szilárd
versei
Kosztolányi Dezső
ismeretlen novellája
Kabdebó Tamás,
Tandori Dezső
prózája
Pályi András írása
Sándor Ivánról
Szuromi Pál
^ a gy Gábor grafikáiról
^istó Gyula emlékére

3

2004. március

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
ji
a Nemzeti Kulturális Örökség Minisztériuma
^ J rf(
Nemzeti Kulturális Alapprogram
i "*-"*
támogatásával.
M M/I li KL LTI RÁIJS ÓROKSÉG
Felelős kiadó: Tiszatáj Alapítvány.
MINIS/URH MA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: w w w . t i s z a t a j . h u e-mail: t i s z a t a j @ t i s z a t a j . h u
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a H Í R K E R Rt. és az N H Rt. Előfizethető a hírlapkézbesítőknél és a Hírlapelőfizetési Irodában (Budapest, X I I I . Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
1 1 9 9 1 1 0 2 - 0 2 1 0 2 7 9 9 - 0 0 0 0 0 0 0 0 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3 6 0 0 forint.
ISSN 0133 1167

Tartalom
LV I II . ÉVFOLYAM, 3. SZÁM
2004. MÁRCIUS
CSOÓRI SÁNDOR: Kifelé a nyárból; Diófáidra nehéz hó
esik; Ha hallom őket; Szirmok, emberek; Fagyos
húsvét; Ó, az a kis, kopasz költőcske ..........................

3

BALOGH TAMÁS: Esti Kornél elfeledett vallomása (Egy elfeledett Kosztolányi-novella) ......................................

7

KOSZTOLÁNYI DEZSŐ: Esti Kornél vallomása (Novella) .....

10

SZÖLLŐSI ZOLTÁN: Sántán, lovatlan; Könnyem ontani;
Hogy roppant griffek; Megmozdítasz .........................

13

PODMANICZKY SZILÁRD: Megalion ......................................

15

KABDEBÓ TAMÁS: Nagybritánia ..........................................

18

GÉCZI JÁNOS: I.; II.; III.; IV. ..............................................

33

LÖVÉTEI LÁZÁR LÁSZLÓ: Négy újévi stanza ........................

41

TANDORI DEZSŐ: Függőlépések végjátéka (K. E. Sz.) .........

43

ELBLINGER FERENC: Az én Bakám .....................................

57

KRITIKA
PÁLYI ANDRÁS: Akkor és most (Sándor Iván esszékötetéről) ...............................................................................

62

ELEK TIBOR: „Nem segít semmi (…) végül mégiscsak írni
kell valamit.” (Kiss László: Szindbád nem haza megy)

65

BERTHA ZOLTÁN: A szintézis tisztasága és igazsága (Görömbei András: Irodalom és nemzeti önismeret) ......

70

PÉTERFI GÁBOR: „Látni megyek, nem ítélkezni” (Borbándi Gyula: Két világban – életem és pályám) .........

78

MŰVÉSZET
TÜSKÉS GÁBOR: Kohán György (Supka Magdolna monográfiájáról) ..................................................................

83

SZUROMI PÁL: Egy kifinomult nomád képíró (Nagy Gábor Fűkatedrálisa[i]) ..................................................

90

ALMÁSI TIBOR: Kristó Gyula emlékére (1939–2004) ........

96

Szerkesztői asztal ............................................. a belső borítón

ILLUSZTRÁCIÓ
NAGY GÁBOR munkái a címlapon, a 12., 17., 32., 42., 69.,
77., 89. és a 95. oldalon
ELBLINGER FERENC fotói az 58–61. oldalon

DIÁKMELLÉKLET
BORSODI L. LÁSZLÓ: „Csak a szavak már nem maradt más”
(Baka István Gecsemáné című verséről)

CSOÓRI SÁNDOR

Kifelé a nyárból

1

Ebből a nyárból se marad más,
csak a tegnap esti barbár kicsapongás
emléke: a dombot szétrugó mozdulat.
Már viszi is a korai vonat
a hantokat s a fényes romokat
a tájról: hajad szétzilált rakományát,
csípődet, széna-ágyadat;
a birkacsapások sár-göröngyeit,
a fűben kinnfelejtett könyveinket,
tollászkodó énem sötét árnyékait
a fák alól. A szombatokat, vasárnapokat.
Viszi, viszi a virágok nevét
az űrbe, föl a vakvilágba,
vagy még azon is túlabb-túlra,
hol csak most hűl ki egy-egy bolygó
és még se bűn, se csoda nem virágzik.
Nyitva az ősz országhatára, tárva, nyitva.
A hegyek tetején búcsúpohár.
Megállok egy fa mögött s nézem,
mintha a sárga erdő felé te rohannál.

1

Versek egy elveszettnek hitt füzetből, az 1980-as évek elejéről.

4

tiszatáj

Diófáidra nehéz hó esik
Évának, egy év múlva

Tudtam, hogy ami elveszíthet,
ott ólálkodik körülötted;
habzik a szája, mint beteg kutyáké
s a szeme sárga, mint a violáké.
Hangyát is láttam sokat gyászban
Esztergom fölött a házban,
s tudtam, hogy ők már megérezték:
jön föl a földből a sötétség.
Tudtam? Nem tudtam? Olyan mindegy!
Szedtem neked a földiszedret,
hordtam a teraszra a napfényt:
lábad elé a tüzes repkényt;
szókat, miket még nem hallottál
szeretők közti sugdosásnál,
s törtem a diót: rám gondolj csak,
ne adj időt a végső rossznak:
ne adj időt az elmúlásnak,
minden gödörbe belerángat,
s nekem, kinek egyetlen lettél,
fájdalom-arannyal fizetnél.
------------------Tudtam? Nem tudtam? Holtan élsz már,
befont belülről a folyondár,
diófáidra nehéz hó esik,
velük gyászollak ma is reggelig. –

2004. március

5

Ha hallom őket
Nem kértem semmit, mégis kaptam
nagy szemeket a Földtől és erős
szívet is sok-sok jégveréstől.
Összeráncolt homlokkal jegyezgettem:
hány csontos angyal ökle
döngette mellemet és hajszolt koponyámat.
Ma már fakó emlékem minden háború,
minden angyalököl és minden vércsepp.
A hajnali siralomvölgy helyén is
árnyas lakótelep. A falakon gyíkok,
a pincékben vörös macskák futkorásznak.
Ha hallom őket, mindig hátranézek.

Szirmok, emberek
Egy kő az udvaron. Egy fa az udvaron.
Cementdúc, vasrács, rajta rózsa.
Ennyit hagyott az irgalom,
hogy talpraálljak újra.
Elindulok. Hátha a kapun túl az élet
diadalmasan túllép önmagán:
muskátlikat tép le egy borzas kertben
s bedobálja meghajszolóim ablakán:
„Íme, itt vagyunk, szirmok, emberek,
alvadtvér-ország dúlt polgárai!
a rongycsomók közül kiléptünk
s magunkat készülünk megváltani.

6

tiszatáj
Nincs más tudásunk, csak az életünk.
Ér annyit ez, mint egy lovasroham.
Lánchidak, várkupolák remegnek velünk
s maga a nyár, ahogy a hegytetőn végigrohan.”

Fagyos húsvét
Micsoda tavasz: megfagytak a méhek!
Elhulltak, mint a doni katonák.
Krisztus föltámadt, de szent sebei
körül csomókban áll ma is a zúzmara.
Kékül a test és reszket, mint az állat.
Tán érzi már: föltámadni se könnyű.
A Nap a Szamos jege alatt hánykolódik –
Hova nézzen a szem, ha nincs mi megvakítsa?

Ó, az a kis, kopasz költőcske
Ó, az a kis, kopasz költőcske,
akár a rövidlátó légy,
folyton a számba röppent
s úgy szállt le minden
kézfejre, kockacukorra,
mintha múzsák találták volna föl mind a kettőt.
Jobban szerettem volna néha, ha harap,
ha inge alól baltát ránt elő,
vagy a Mátyás-templom ajtaját
félvállal betaszítja
s addig imádkozik térdelve hideg kövén,
míg meg nem kékül lankadó szája.

2004. március

7

BALOGH TAMÁS

Esti Kornél elfeledett vallomása
EGY ELFELEDETT K OSZTOLÁNYI-NOVELLA

Kosztolányi Dezső Esti Kornél vallomása című írása 1932. január 31-én jelent meg
a Pesti Hírlap Vasárnapjában. Kötetbe sem ő, sem gyűjteményes vagy válogatott novelláinak szerkesztői nem vették fel, bár a Pesti Hírlap és annak hétvégi melléklete ekkor
Kosztolányi egyik fő megjelenési tere (1921-től haláláig a lap munkatársa, majd belső
munkatársa), és Hitel Dénes – Kosztolányi bibliográfusa, írásainak gyűjtője, nem egyszer
másolója – gyűjteményében is fennmaradt a novella gépelt másolata.1 Nem lehetetlen,
hogy Kosztolányi kötetbe fel nem vett Esti Kornél-írásai egy részének címével-alcímével
(Esti Kornél gondolatai, naplója vagy följegyzései) való hasonlósága miatt kerülte el eddig
a figyelmet, talán éppen ez a lapszám hiányzott a szerkesztők rendelkezésére álló szériából.
A valódi kérdés nem az, hogy az életmű alakulástörténetének formálói miért nem vették fel egyetlen gyűjteménybe sem, hanem az, hogy Kosztolányi miért nem tette meg ezt.
Hiszen a címben nyomatékosan megjelölt szereplő-„alteregó” ekkor már – 1925-től –
kedvelt s egyre gyakrabban felbukkanó hőse az írónak, olyan hős, akinek történeteiből egy
egész kötetet (Esti Kornél, 1933) és egy kötetnyi ciklust (Esti Kornél kalandjai, a Tengerszemben [1936]) állított össze.
1932-ben, amikor az Esti Kornél vallomása megjelent, már testesedett az egy évvel
később megjelenő könyv, bár anyaga elég képlékeny volt egészen annak 1933 kora tavaszán történő lezárásáig. Hiszen nem az történt, hogy Kosztolányi az Esti Kornélba az addig, majd a Esti Kornél kalandjaiba a kötet után született írásait vette fel, hanem mindkét
alkalommal egy rendelkezésére álló nagyobb szöveghalmaz elemeiből válogatott. 1932ben Kosztolányi tizenegy Esti Kornél- (vagy később azzá váló) írást tett közzé, ebből öt
belekerült a könyvbe, három a későbbi ciklusba, három viszont csak sajtóközlésben maradt az utókorra. Ebben az évben írta az először szintén a Pesti Hírlap Vasárnapjában,
1932. december 11-én megjelenő, később az Esti Kornél kalandjai tizenharmadik darabjaként ciklusba szerkesztett Boldogság című novellát is, amelyben Esti a szenvedés és boldogság viszonyát a most előkerült vallomáshoz nagyon hasonlóan határozza meg. Ott a
boldogság „mindig rendkívüli szenvedés tövében terem meg, s éppoly rendkívüli, mint az
a szenvedés, mely hirtelenül elmúlik. De nem tart sokáig, mert megszokjuk. Csak átmenet,

1

Az MTA Könyvtára Kézirattárában Ms 4638/4 jelzet alatt található „Kosztolányi Dezső prózai írásainak és jeleneteinek másolatai. 1905–1936.” kötegben.

8

tiszatáj

közjáték. Talán nem is egyéb, mint a szenvedés hiánya.”2 – itt pedig „különös mámort
okozott a törzsborogatás megújítása, amikor dideregni kezdtem, aztán a jeges lepedő lassan áttüzesedett testemtől. Semmi boldogság se fogható a szenvedés megszűnéséhez.”
A novella – szerzőjétől származik a műfaj-meghatározás – a lap „Vasárnap” rovatában
látott napvilágot; ez volt Kosztolányi rovata. (A sorozat első darabja – Ákom-bákom
[„Milyen madaras a hajad…” kezdetű] – 1930. február 2-án, az utolsó – Orvos és beteg –
1936. február 23-án jelent meg.) Itt gyakran egy kolumnás anyagokat közölt, mégsem
helykitöltő „formaírásokat” (a terjedelemmel persze lehetett „manipulálni”, mint ahogy
tette is): cikkeket, tárcákat, novellákat, útinaplókat, verseket, versfordításokat. Az Esti
Kornélt szerepeltető írások közül többet itt publikált először, például az 1933-as kötetbe
hetedik fejezetként felvett Kücsük című novellát is (1930. aug. 3.). Kosztolányi tehát nem
„elfelejtkezett” róla.
Ha az író nem vette fel köteteibe, talán más célja volt vele. Talán az ekkoriban készülő
és Esti Kornélt szerepeltető regényének, a Mostohának egyik részlete lenne? Talán az Esti
Kornél vallomása egy ahhoz hasonló novellisztikus regényfejezet, mint a Kosztolányi által
szintén egyik gyűjteménybe sem felvett Esti megtudja a halálhírt?
Mert a közlő Réz Pál véleménye szerint az általa – kéziratból – közzétett írás inkább
Kosztolányi ekkoriban tervezett, de töredékekben és jegyzetekben maradt regényének,
a Mostohának egy novellisztikus részlete („fejezete, esetleg kezdete”), amelynek témája
(a spanyolnáthajárvány) és szereplői (Esti Kornél és orvos barátja, Winter Sándor) igazolni
látszanak a feltevést, s még „ha néhány motívuma ellentmond is azoknak – illeszkedik
hozzájuk”.3 Ezt az ellentmondó-illeszkedő viszonyt vizsgálta Szegedy-Maszák Mihály, aki
a Mostoha töredékeit és az Esti megtudja a halálhírt című „részletet” egybevetve megállapítja, hogy „az egyik szövegben Esti a halálra való fölkészülésének a szükségességét,
a másikban ugyanennek a lehetetlenségét fogalmazza meg. Tekintettel arra, hogy e kétféle
magatartás az Esti Kornélban már úgy szerepel, mint a címszereplő személyiségének önellentmondása, a Mostoha némely vázlatai az Esti Kornél előtanulmányaiként is olvashatók.”4 Ha Szegedy-Maszák Mihály ismeri a most előkerült történetet, gondolatmenetébe
újabb halál–meghalás témájú írást építhetett volna be.
Mert az Esti Kornél vallomása témájában (spanyolnáthajárvány) azonosságot mutat
a regényfejezet-novellával, s bár ebben nem szerepel Winter Sándor, de egy orvost (orvosbarátot) Esti sűrűn emleget benne. Hasonló a novella és a regénytöredék, illetve az azzal
párhuzamosan készülő színdarab főhősének az elkerülhetetlennel szembeni problémamegoldása: míg Winter Sándor a felesége halála után „próbált vigasztalódni, beletörődni
a változtathatatlanba. Észrevette, hogyha a napját ezer darabra aprózza, akkor nem szenved
annyira”,5 addig a novella Esti Kornélja, miután megkapta a spanyolnáthát, így védekezik
ellene: „Nem maga a baj foglalkoztatott, hanem annak részletei. Esküszöm, fiúk, hogy

2
3

4

5

Kosztolányi Dezső: Boldogság. In: Uő.: Tengerszem. 77 történet. Bp., 1936. 185–187.
Réz Pál: Egy ismeretlen Kosztolányi-írás. Új Tükör, 1978. dec. 24. 11. – Az Esti megtudja a halálhírt azóta Kosztolányi összegyűjtött novelláinak részét képezi.
Szegedy-Maszák Mihály: Az Esti Kornél jelentésrétegei. In: Uő.: „A regény, amint írja önmagát”.
Bp., 1980. 103–151.
Kosztolányi Dezső: Mostoha. Novi Sad, 1965. 77. (S. a. r.: Dér Zoltán)

2004. március

9

csak az egész rettenetes, madártávlatból a részletek nyájasak, vigasztalóak. Az életösztön
dolgozik itt: elaprózzuk, széttördeljük, kis mozzanatokká daraboljuk a szerencsétlenséget,
melynek áldozatai vagyunk.”
A szituációs mellett szövegszerű egyezés is található a két szövegben, hiszen a regény
első vázlatai között, a Történelmi tabellában az áll: „Mindenki meghal most. A halottasházakban nincs hely, siettetik a temetéseket, a koporsókat egymásra rakják, mint gyárakban a szivardobozokat, tombol a halál nagyüzeme, s a sírásók tenyere megkérgesedik, egymás után dőlnek ki ők is, nem bírják a munkát. – 1918 novemberét írták.”6 Itt, a novellában pedig: „Akkoriban a temetőkben egymásra rakták a koporsókat, mert nem volt számukra elegendő hely, s az újságok feketedtek a gyászjelentésektől. Azokon az ijedelmes,
ködös, szürke reggeleken riadtan olvastam a halottak névsorát s mindennap fölfedeztem
egy barátom, egy-két ismerősöm nevét.” Ezek alapján az Esti Kornél vallomása lehetne
akár a Mostoha című regény egyik „fejezete” is.
Ennek ellentmond a novellabeli eseményformáló emlékezés-emlékeztetés, ugyanis
a Mostohában a cselekmény és a valós spanyolnáthajárvány ideje egybeesik (mint az Esti
megtudja a halálhírt esetében) – tehát nem kell, nem lehet emlékeztetni az éppen tomboló járványra. Ellentmond az is, hogy a novella lezárt egész, nem kínálja fel sem az előzmény, sem a folytatás lehetőségét. Ráadásul ekkora (nagy)monológot egy regény nem tud
szervesen magába fogadni – talán csak a Néró, a véres költő Senecájától olvashattunk ehhez hasonlót, igaz, ott is meg-megszakítva.
Ebben a formában az Esti Kornél vallomása tehát biztosan nem a Mostoha része, de
lehetséges, hogy éppen a tervezett regénnyel való tematikai egyezés miatt nem vette fel
Kosztolányi egyik kötetébe sem. Még bízott a többször elkezdett és abbahagyott mű elkészültében, melyen az Esti Kornél megjelenése után is dolgozott, legalábbis erre utalnak
1933–34-ben írott jegyzetei, melyben a Mostohára vonatkozó feljegyzések is szerepelnek.

6

Kosztolányi Dezső: I. m. 18.

10

tiszatáj

KOSZTOLÁNYI DEZSŐ

Esti Kornél vallomása
(NOVELLA) *

– Ne féljetek semmitől – biztatott múltkor bennünket. – Sohase történhet
veletek olyasmi, amit nem bírtok elviselni. Így van megalkotva az élet. A valóság
szegényes és lapos. Csak a képzelet hatalmas és döbbentő. Én legalább azt tapasztaltam, hogy nekem az igazi szenvedést mindig egy csapástól, egy betegségtől való félelem okozta, nem pedig az, ami később bekövetkezett. A képzelet mindent fölnagyít. Viszont a valóság a képzelet túlzásaival szemben majdnem megnyugtató, mert józan, hűvös, kézzelfogható. A képzelet határtalan. De a valóságnak mindig van határa.
Most elmesélek nektek valamit. Emlékeztek a spanyoljárványra? Akkoriban
a temetőkben egymásra rakták a koporsókat, mert nem volt számukra elegendő
hely, s az újságok feketedtek a gyászjelentésektől. Azokon az ijedelmes, ködös,
szürke reggeleken riadtan olvastam a halottak névsorát s mindennap fölfedeztem
egy barátom, egy-két ismerősöm nevét. Számítgattam, mikor kerül majd rám
a sor, hogy hetekig nyomjam az ágyat, vagy pár óra alatt elpatkoljak.
Meggyőződés nélkül, inkább lelkiismeretem csitítására igyekeztem megelőzni
a bajt. Nem jártam kávéházba, nem szálltam villamosra, lehetőleg a kézfogást is
kerültem. Gyakrabban mostam kezet. Fertőtlenítőlabdacsokat nyeltem. Még az
utcán is öblögettem a torkom, a torokvizet mindenüvé magammal vittem. Lemondtam a dohányzásról, hogy szájamhoz – a fertőzés főkapujához – minél kevesebbet nyúljak. Orvosbarátom tanácsára, előzetes védekezés gyanánt, naponta
háromszor igen kis kininadagot is vettem. Közben állandóan arra gondoltam,
hogy milyen napon, milyen órában betegszem majd meg, s esténként elöntött
a boldogság, hogy megmenekültem attól, ami minden percemen lidércnyomásként uralkodott.
Egy este az írói körből tértem haza. Ott megbíztak, hogy aznap elhunyt barátom koporsójánál beszéljek. Íróasztalalomhoz ültem. Papírra akartam vetni pár
mondatot. Kicsavartam töltőtollamat. Vagy tíz percig bután, közönyösen meredtem a papírra. Máskor ennyi idő alatt oldalakat írok. Mindezt levertségemnek
tulajdonítottam. Fölkeltem, megmértem magam. Már magas lázam volt. Azonnal
*

A novella megjelent: Pesti Hírlap Vasárnapja, 1932. jan. 31. 8. – Helyesírását korszerűsítettük,
és töröltük az olvasászavaró bekezdés eleji gondolatjeleket. – B. T.

2004. március

11

tudtam, hogy én is megkaptam a spanyolt, s másnap nem leszek gyászszónok, de
lehet, hogy huszonnégy óra múlva az én koporsóm fölött fog beszélni valaki más.
Megvetettem az ágyam, lefeküdtem. Csodálatosképpen sokkal higgadtabban
ítéltem meg a helyzetet, mint annak előtte. Nem tartoztam többé az egészséges
emberek közé. A spanyolbetegek nagy társadalmába tartoztam. Ez a tudat tegnap
még halálra ijesztette volna azt az egészséges embert, aki látja ezt a láztól sápadt
beteget, de én már nem voltam az az egészséges ember, aki kívülről szemlél valamit, csak egy beteg ember voltam, aki egyszerre azonosította magát betegségével, belülről érzett mindent, s ez határozottan jobb volt. Mit is csináltam először?
Ja igen, telefonoztam az orvosnak, aki a kis kininadagokat rendelte, hogy jöjjön
azonnal. Addig a paplanomon heverő orvosi lexikonokat lapozgattam, hogy megtudjak valamit a halálozás arányszámáról. Borogatást kötöttem torkomra. Igazgattam párnáim. Nem maga a baj foglalkoztatott, hanem annak részletei. Esküszöm, fiúk, hogy csak az egész rettenetes, madártávlatból, a részletek nyájasak, vigasztalóak. Az életösztön dolgozik itt: elaprózzuk, széttördeljük, kis mozzanatokká
daraboljuk a szerencsétlenséget, melynek áldozatai vagyunk. Az, aki beleesik egy
kútba, a kútgödör tégláit meg a vizet látja, s az, aki a villamos kerekei alá kerül,
a sínt meg az életmentő deszkát veszi észre, nem a halált. Én is hasonlóan cselekedtem. Bíbelődtem a fejfájásommal, a lázammal. Határozottan szórakoztatott.
Az orvos nevetett vastag basszushangomon, tudniillik már egészen berekedtem. Biztosított, hogy szívem kitűnő. Rendelvényéből, melyet később elolvastam,
megállapítottam, hogy szívemet közel se tartja oly kitűnőnek, mint állította.
Szívizgatót rendelt. Azzal áltattam magam, hogy sebaj, úgyse lesz tüdőgyulladásom. Egyelőre a tüdőgyulladástól féltem. Két nap múlva megkaptam a tüdőgyulladást is. Ekkor már attól se féltem. Egyszerűen a tüdőgyulladásos spanyolbetegek közé léptem. Ez tény volt, semmi egyéb. Beértem azzal, hogy csak a jobblebeny van megtámadva, annak is oly parányi része, hogy beszélni se érdemes
róla, hiszen hány ezren épülnek föl azok közül is, akik kétoldali tüdőgyulladást
kapnak. Sokat szenvedtem a láztól. Lábszárcsontjaim úgy sajogtak, mintha szekercével hasogatták volna. Erre port vettem be, izzadtam, elszenderedtem. Különös mámort okozott a törzsborogatás megújítása, amikor dideregni kezdtem,
aztán a jeges lepedő lassan áttüzesedett testemtől. Semmi boldogság se fogható
a szenvedés megszűnéséhez.
Szóval elbabrálgattam betegségemmel, sorsommal, életemmel, s jobbra-balra
bukdácsoltam öt hétig, míg föl nem lábadtam, mindig csak kis életterületeket
látva, sohasem azt, hogy spanyolos vagyok és esetleg el is pusztulhatok. Meg vagyok győződve, hogyha tovább haladok a halál felé vezető úton és lefelé gurulok
a lejtőn, akkor is hasonló semmiségek foglalkoztattak volna. Értsétek meg, csak
a dolgok elképzelése szörnyű. Maga a valóság nem. Az összerakott mozaikmunka,
„Kleinmalerei”, csupa tört rész. A képzelet azonban az egybemarkolás, a világosság, az egész.

12

tiszatáj

Ezt a tapasztalatomat azóta sokszor hasznosítottam. Évekkel ezelőtt például
egy közeli hozzátartómat operálni kellett. Gennyes vakbélgyulladása volt rázóhideggel, hashártyagyulladással lépett föl. Éjjel magam vittem be a kórházba.
Tüstént lefektettem a műtőasztalra. Borzasztó állapotban volt. De én is. Rajta azzal segítettem, hogy átadtam a sebésznek, magamon pedig azzal, hogy a műtétet
végignéztem. A sebész eleinte nem akart ebbe belemenni. Csak később engedett,
elnéző mosollyal. Nyilván azt gondolta, hogy kegyetlenkedő vérimádó vagyok,
akinek a szenvedés látása beteges kéjt okoz. Mennyire tévedett. Én ezzel a szörnyűséggel egy másik, nagyobb szörnyűséget hűtöttem. Mert szörnyű volt az,
amikor a beteget elaltatták és nyögött és úgy röfögött, mint a disznó, és a hasa
hatalmasan fölpuffadt, de a műtét elképzelése, ott künn a kórházi folyosón, még
szörnyűbb lett volna.
Így van ez, barátaim. És ez a jó. A halálban sem az a borzasztó, hogy meghalunk, hanem hogy ezt tudjuk és elképzeljük.

2004. március

13

SZÖLLŐSI ZOLTÁN

Sántán, lovatlan
Szálltam vagy jártam csillagaidat,
mindig földem dobogtam,
nem bírja szívem, ledob, megyek hát
sántán, lovatlan.
Akartam, Uram, ne érkezzek én
havas fővel és hóban,
hittem, ziháló énekemben is
táltos csikó van.

Könnyem ontani
Mégis arcomat lerontani,
mégis erős hallgatásomban
kőszájammal felordítani,
követ morzsáló sírásomban
mégis, mégis könnyem ontani
miért kell, Istenem?
Első szavam óta magányban,
eget leső népem szívében,
cseppköves telében, nyarában,
rég elmeszesedett reményben,
élnem mégis könnyem havában
miért kell, Istenem?

14

tiszatáj

Hogy roppant griffek
Zeng-bong a reggel, Magyarország katlan,
ím koldusotokká tettetek,
és fölöttem az ég s a föld alattam
néktek is már fűthetetlenek.
Nem volt bánatom soha medveének,
telemet át most sem alhatom,
már hajléktalanok testével félek –
jaj lesz-e vajon még tavaszom?
Titkomat elétek hiába tárom,
országom romján, hogy krisztusi ágon
holt városban rakok szent tanyát,
hogy roppant griffek, Berzsenyi és Arany
szárnya tükrében látom telem s nyaram,
kelták kövét, szkíták aranyát.

Megmozdítasz
Mégis, ahogy szellő
csillagot ha rezzent s levelet,
meleg csönded eljő,
szívem, hűvös membrán, megremeg.
Álló időm s utam
megint évszak, bánat s angyalok,
megmozdítasz, Uram,
amint kővé válnék, nem hagyod.

2004. március

15

PODMANICZKY SZILÁRD

Megalion
K
Kint álltam tegnap a téren
láttam magam a zuhogó esőn
láttam azt is mivé lettem
s hogyan hordok el egy irhát

*
Egy kis szőke japán vendég
ereszkedett mélyen a joghurtba
már a dombon jól futott az árvám
nem volt miért kímélni magát

*
Egyszerű mondatok
egyszerű igék
kik azok a gyerekek
s főként kik a hülyék

*
Itt ül a gyerek tőlem egy percre
mindent tud amit gondol
elnézem akár egy évig
a fejében meg is fordulhatok

*
Ha ott lennék
ahol szeretnék
most nem érteném
mit akarok

*
A növények
mindig
olyan
szárazak

*

16

tiszatáj
Ha tudná az éj
amit ma elhagyok
nem lenne újra éjjelem
és benne én jelen

*
anya és apa
egymásra rímel
bármivel kezded
bárhogy is végzed

*
Azt hittem vége
de most jön elő
tiszta a tüdő
friss levegő
és a csend
ahogy a hallgatásra
válasznak fényesen megfelel

*
Rendemnek hőse lenni
kapufélfa akit
hiába találnak el néha
azért a gól az úr

*
Szeretnék egyszer
múltamnak őse lenni
átjárni eleve
kifakult tájakon

*
Tiéd lesz
mi nekem jár
mint bőrről
nyúzott kaviár

*
Múltam ma már nem nagy emlék
látszik minden a kis csöppben
időm issza ki a tenger
fenekét

*

2004. március

17
A kislány és a felhő
a kert meg a fű
a szellő
távoli hangok hangja
az égen repülő
tavaly-volt nyár
az idő tőlem függő
egyenesbe jött labirintus
kinyúlt kopott hajszál
s ott van
ha más nem is
a hangom veled kószál

18

tiszatáj

KABDEBÓ T AMÁS

Nagybritánia

*

K
Brit katonai repülőgépbe ültünk, a legénységen kívül huszonnyolcan magyarok, köztük mi négyen. Most utaztam először repülőn, s ezen a gépen csak a pilótáknak voltak üléseik, mi a földön kuporogtunk, hevertünk. Nem láttam ki
a csöppnyi ablakon, különben is esett az eső, hatkor szálltunk be és a gép zötyögött, mint egy vicinális. Megtörtént velem ismét, amit az utazás varázsának hívnak, a dübörgő gépzajban, zötyögésben csaknem azonnal elaludtam. Igaz, az elmúlt napok kimerültsége, álmatlansága volt bennem az altató és visszaálmodtam
fiatal életem otthoni utazásait. Jól emlékszem az álomsorozatra, olyan volt, mint
egy egyszemélyes mozifilm, egyetlen főszereplővel, velem. És az sem igaz, amit
mondogatnak, hogy az álom fekete-fehér. Én fölülről, térképként először a velencei tavat aztán a kék Balatont láttam, vitorlázó repülőt vezettem, úgy siklottam le
a víz felszínére, Tihanynál. A kéttornyú templom toronyablakaiból fekete varjúcsapat szállt felém, Szántód felől fehér sirályok röppentek föl a nádasok széléről
és röptükben összekeveredtek a varjakkal. És már öblös halászcsónakban ringtam, eveztem a közeledő fehér hajó felé és máris a fedélzetén ejtőztem egy nyugágyban. A hajó siklott, de dübörögve, kéményfüstje enyhén csavarta az orrom,
hiszen már nem is hajó volt, hanem a Keszthelyről Pest felé igyekvő vonat, mely
minden második bakterháznál megáll. Révfülöpnél a peronon állnak, integetnek
nagyapáék. Kinyitottam a vonatablakot, szellő szárnyán lihegett be a nyári meleg, fürdőruhára vetkőztem, s amikor a vagon közvetlenül a tó mellett futott el,
kiugrottam az ablakon, bele a Balatonba.
Zuttyanás. Fölébredtem. Földet ért a repülő. Katonai tábor. Rend. Barakok.
Az úgy volt, hogy a Salisbury táborból legelőször Ernő távozott el, egy közeli
építkezésnél kapott segédmunkát, lakhelyet. Addig azonban visszajárogatott látogatni bennünket, amíg mi táborlakók voltunk. Együtt töltöttük a Szentestét.
Volt karácsonyfa, főleg papírdíszekkel, szaloncukor helyett savanyúcukorral,
apró ajándékot adtunk egymásnak, amit a csöppnyi zsebpénzből vettünk, amit
a táborban kaptunk. Dalmának egy bombabiztos hajhabot szereztem, tőle egy keményfedelű füzetet kaptam, mert látta, hogy feljegyzéseket készítek – ha nem
éppen naplót írok. Volt ünnepi magyar szentmise, a Boldogasszony Anyánkat
*

Régi kedves szerzőnk februárban ünnepelte hetvenedik születésnapját. Szeretettel köszöntjük írországi munkatársunkat!

2004. március

19

legtöbben megkönnyezték, én pár nap alkalmi munkát kaptam, az ezredeséknél,
a táborparancsnokéknál mosogattam, ügyeltem a gyerekekre. Nemsokára rá
tolmácsok, látogatók, munkaközvetítők, munkást kereső nők, férfiak jöttek. A menekültet csak akkor engedték el, ha munkát szerzett, vagy jótállót.
Philippa Winterbottom azért jött Oxfordból a menekült táborba, hogy egy
olyan magyar egyetemistát vigyen magával, aki már tanult otthon művészettörténelmet, vagy tanulni akar most. Mire megérkezett, Jaksi és Dalma már Londonban voltak, Jaksi egy benzinkútnál dolgozott a Kings Roadon, Dalma egy bölcsödében vigyázott az apróságokra. Philippa ötven körüli vénlány volt, nagy lábakkal, izmos tappancsokkal, lófogakkal, áldott szívvel. Ahhoz az angol felekezethez tartozott, amelyik jószerével előírja a jótékonykodást, vagyis Quaker volt.
Mivel nem talált a táborban a kívánalmainak megfelelő egyetemistát, rám esett
a tekintete, engem fogadott, hogy úgy mondjam, „örökbe”. Volt egy öreg, kényelmes, bőrüléses Oldsmobile-ja, apjától örökölte azt is, aki nemrég halt meg,
egyiptológus volt, és nagy házát a Woodstock Roadon is ráhagyta, amelyben
Pippa most egyedül lakott. Félnapi autózással jutottunk el Oxfordba, késő estére.
Előbb, Londont kikerülve, High Wycombban vacsoráztunk egy faluszéli kocsmában: pásztorpitét (Shepherd’s pie) meztelenül (ízetlenül) kifőzött borsóval, almás
pitét, porkávéval.
(A porkávé ízét szeretem, de a tartósító benne megüli a gyomrom. Megfogadtam, többet nem iszom.)
„És mit fogok csinálni Oxfordban?
Hogyan szolgálom meg a kedvességét?”
„Középiskolába íratlak. Kijárod. Levizsgázol.
Ezzel egy időben felerősítjük angol tudásodat. Van a városban egy magyar
nyelvtanár, azelőtt az Eötvösön volt oktató, ő most Headingtonban lakik, Oxford
északi külvárosában és angolt tanít magyaroknak. Hetente kétszer.”
Kaptam egy biciklit. Nem Pippáét, aki maga is két keréken jár be az Ashmolean múzeumba, hanem néhai édesanyjáét, egy vízözönelőtti nagykerekű szerkentyűt, amely ha kellett, működött, ha nyomva nyomták a pedált. Azon jártam
be a város szinte minden zegét-zugát.
Oxford varázslatos város, írtam bele kis noteszomba 1957-ben. Aztán van ott
egy pünkösdi sor is: Margaréta csodaországban. Akkortájt olvastam először
Alice-t angolul. Azóta többször. Lám, ez a két túlzó, egymásba kapcsolódó megállapításom később sem tűnt hamisnak. Más is gondolta már így. Volt egy Sir
John Davies nevű lovag, Shakespeare kortársa, aki így írt róla:
„For place, for grace, and for sweet companie,
Oxford is Heaven, if Heaven on Earth there be.”
(Végy jó barátot, bájt, tájat, helyet,
az Éden Oxford lesz, ha a földön Éden lehet.)

20

tiszatáj

Kezdem a negatívumokkal. Az Édenkertben sokat esik az eső, átázik az ember
a biciklin, amíg nem vesz magának perlon úti köpenyt. Bár a diáktársak udvariasak, páran igyekeznek udvariasak is lenni, sokan lenézik az embert (Margitot)
mert az uniformist levetve nem pompázik tündöklő ruhákban, akcentussal beszél
angolul és nincsenek gazdag rokonai. Mikor táncosa akad, (fiúra lel) irigykednek
rá. (Gondolom végzős nagylányok ezt bárhol megteszik). A tanárok és tanárnők
rosszallásukat, helyeslésüket ritkán fejezik ki félreérthetetlenül, kertelnek, vagy
hipokrita módon tettetnek, esetleg allegorikusan körülírják a dolgokat. Az ételek
ízetlenek: az is, amit a jó Philippa kotyvaszt, az is amit az iskola büfében árulnak,
és az is amit, az elérhetően olcsó éttermekben szolgálnak fel.
Vegyük a katolikus könyvesboltot és ott Denis levesét. Talán a világ első olyan
könyvüzletéről beszélek, ahol ételt is szolgáltak fel az olvasás mellé, tehát Hemingwayt böngészhetett az ember a „végtelen leves” szürcsölése közben. Havi tíz
font zsebpénzt kaptam a Bizottságtól s ez, ahogy igényeim nőttek, egyre kevesebbnek tűnt. Beálltam tehát, iskolai szünetekben, (négy volt évente), Denisékhoz tányérmosogatónak. Az egyik hétköznapról maradt levest a főnök földúsította másnap, majd ezt harmadnap is így ment a végtelenségig. Egy Jámbor Laci
nevű egyetemista szerint szilveszterkor a góré kiürítette az óriáslábas kozmarétegeit, tehát újévkor vadonatúj levessel szolgált. Hemingway nagyon macsó ürge,
gondoltam, a levest szürcsölve. Félbe is hagytam torreádor könyvét és Vasarit
kezdtem olvasni otthon. Winterbottom professzor több ezer kötete, könyvtárában megvolt a Vita angolul is, olaszul is.
Hamar az eszembe vésték, hogy két Oxford van, szimbiózisban élnek és mégis
különböznek egymástól: a town és a gown. Az előbbi a város, az utóbbi az egyetem. A 28 kollégiumból álló egyetem, nem állhatna meg lábán az őt segítő város
nélkül: könyvkötészet, könyvkereskedés, csónakházak a Temzén és a Cherwell
folyón, klinikák, kórházak, templomok az egyetem szolgálatában is állnak és félig
üresek lennének nélküle. 1480-ban az egyetem „kebelébe zárta” a fodrászokat és
a szakácsokat, adómentesek lettek. Mivel a kollégiumok (ősi diákszállók tanodákkal, könyvtárakkal különleges szokásokkal feldíszítve) építészetileg a város
díszei és folytatólagos történelmének letéteményesei, nélkülük a város olyan jellegtelen lenne, mint otthon Kaposvár.
Kezdetben, biciklinyeregben, csak kóstolgattam a várost, álmodó tornyait, kis
hídjait, nagy parkjait. Őszig még nem jártam iskolába csak angol nyelvleckékre,
valamint az Ashmolean múzeumba és Pippa segítségével, a Bodleian könyvtárba.
Nagy kegy volt az az olvasójegy, ma is féltve őrzöm. Megfigyeltem, hogy esténként, 9-órakor megszólal a Great Tom (a nagy Tamás harang) az egyetemi Mária
templom tornyában és 101 ütés előtt meg sem áll.
Egy nap véletlen szerencse folytán ügyes kis tervet kovácsoltam. Tavasz volt,
megjöttek az oxfordi angol diákok Budapestről, ahol Kádár bebörtönözte őket
mert orvosságot vittek a forradalmároknak. Két Lord fivér (a nevük, nem titulu-

2004. március

21

suk volt a Lord) és Judith Cripps az egykori híres belügyminiszter unokája.
Quaker lány, tehát Pippa jó ismerőse. Nosza, Judith meg a két fiú felfedeztek engem (engem is) és meghívtak a Magdalen College-ba, egy nagyszabású bulira.
Előbb érkeztem, hogy a fiúk kíséretében megnézhessem a kollégium tündökletes
kertjét, melyet négy ódon kőfal vett körül, a lakórészek négyszögeit, a gótikus kápolnát, könyvtárat. Aztán a bulin szert tettem még három lovagra, vetélkedtek
melyikük mikor mutassa meg saját kollégiumát, szálláshelyét. Így jutottam el,
a következő héten a Keble College berkeibe, azután való héten a St. John Collegeba, az elsőéves Kevin illetve a másodéves Bruce révén és a kettő között, vasárnap,
Felkay Tibor kunyhójába, a város határában, délen, egy kiserdő mélyén.
Júniusban angol vizsgát tettem, jó rendű eredménnyel, szeptemberben megkezdődött – számomra folytatódott – a középiskola. A Bizottság megvette a legszükségesebbeket: a kék-sárga egyenruhát (a szoknya volt kék), a tankönyveket
és persze befizette a tandíjat. St. Adelaide leányiskolát a múlt században alapították de máris számos hagyománnyal rendelkezett. Egyik ilyen volt a Lacrosse
bajnokság. Ez amolyan csapatos tenisz – helyettes, hamar megtanultam és csak
azért nem lettem csapatkapitány, mert a tisztséget nem fogadtam el. A másik
a májusi bál, melyre fiúiskolákból fölsősöket hívhattunk meg, sőt – aki ismert –
egyetemistákat is. Mivel nem mindegyik osztálytársamnak volt „lovagja”, én
meghívtam mind a négy angol fiúismerősömet: Kevint, Brucet és a két Lord fiút.
Fiona, egy kedves lány, (apjának lovardája volt) akit rögtön megszerettem, rendkívül hálás volt Kevinért. Nem lévén estélyi ruhám egy térdig érő fehér santungban jelentem meg és senki sem tudta, csupán Dalma, aki a ruhát Londonban
ripsz-ropsz átalakította, hogy úrhölgytől levetett használt holmit viselek. A sima
ruhára csipke gallért varrt, tanácsára hajam kibontottam, a derekamig ért. Mikor
egyetemre készültem, loknis hajamat levágattam, azóta egyfolytában apród frizurát viselek. Remek buli volt a bál, sőt mindkét iskolai évzáró, amit ott megéltem,
a tanárnők férjüket is elhozták. Ott találkoztam Mrs. Bates férjével, Walterrel, aki
egyébként egyetemi docens volt és angol létére az ókelta nyelv- és irodalom tudósa. Mrs. Batesnek három kisfia volt, egy kicsi egy pici és egy pirinyó, hamarosan összebarátkoztunk és ha el akartunk este menni, mondjuk színházba – én is
láttam ott két Oscar Wilde darabot – én voltam a pesztonka. Mrs. Bates egyébként leánynevén Susanna Fellini (nem rokona a nagy rendezőnek) fakultatív
olaszt tanított az Adelaide-ben, ő lett kedvenc tanárnőm, bár nem én a legjobb
tanítványa. Sue, az iskolán kívül így hívhattam, a Park Town-ban lakott, a Banbury Roadról nyíló parkosított félkör egy háromemeletes házában, olaszosan főzött, erős római akcentussal beszélt angolul, csinos volt, mosolygós, életvidám.
Időnként hármunkat meghívott teára, Fionát, a lovardás lányt, egy Berta Schwarz
nevű németszármazású zsidólányt, akinek az anyja Londonban élt, apját Birkenauban meggyilkolták, és engemet, aki tapadtam az olaszhoz mint a repkény. Az
utolsó évben Fiona lett a legjobb barátnőm. Kijártam hozzájuk Boxhill-re lova-

22

tiszatáj

golni, először egy póni hátán sétálgattam, aztán egy kancán ügettem, végül egy
csődör hátán vágtattam is. Szerettem lovagolni, holott nem ez volt az igazi sportom. Gyakorta jött Kevin is. Nekik, valahol Hertfordshireben két hátaslovuk is
volt farmjukon, noha apja, valójában üzletember volt, Londonban tőzsdézett.
Fiona nyíltszívű teremtés volt, kedves, adakozó, nagy ártatlan mosolygós szemekkel, melyeket olykor nevettében is elfutott a könny. Apja, Michael ElliottBateman őrnagy, a világháborúban tüzértiszt volt az olasz fronton. Ismerték
egymást Walter Batesszel, aki ugyanott tartalékos kapitány volt, hamar megsebesült, bevitték Rómába, ahol a Santo Spirito kórházban Susanna – akkor kezdő
ápolónő – ápolta. A családok összejártak, Michael és Walter bőszen tarokkozott
a Park Town egy másik lakójával, Michell Dumittal, a filozófia tanszék előadójával,
a New College tagjával.
A többi középiskolai tanárral nem barátkoztam össze, a férfiak három lépés
távolságból kezeltek, a nők bizalmatlanul. Történelemtanárnőm, egy szemüveges
virágó, „Nina Dumbadze” végtagokkal, azt kérdezte tőlem, miért nem álltak át
a magyarok, már a háború elején a nyugati Szövetségesek oldalára? Vádló hangsúllyal kérdezte, mintha hazám német barátságáért én lettem volna felelős. Később meghallottam, hogy vőlegénye pilóta volt (egy a több ezerből) és Budapest
fölött lőtték le a gépét 1944 nyarán.
St. Adelaide legszebb tradíciója a Karácsonyi ünnepség volt, a szünet előtti
utolsó napon, koncert, karácsonyi énekekből, tanulás helyett. A tanterem közepén állt a karácsonyfa, mindem lány ajándékot kapott valakitől, noha a csomagocskákon az ajándékozó neve nem szerepelt, csupán az ajándékozotté. Az énektanárnő leült a zongorához, az osztályok legjobbjaiból alakított kis énekkar a legszebb angol karácsonyi énekeket intonálva, a Good King Wenczeslast, a Silent
Night-ot, a Twelve Day of Christmas-t. Én nem vallottam be, hogy tudok énekelni, holott otthon énekkaros voltam, tűrhető mezzoszoprán orgánummal. Az
angol énekek után az énektanárnő felkérte Sue-t énekelne egy olasz karácsonyi
éneket. Kettőt énekelt Susanne, a Bambino Gesut és a Presepio Santo-t.
Aztán, váratlanul, hozzám fordult az énektanárnő.
„Maggie, Sing us a Hungrian carol.”
Szabódtam. Fiona is, noszogatott.
Elénekeltem a kedvencemet „Rossz a Jézus kis csizmája, sír a ködmöne. Jaj,
de fázik, megveszi az Isten hidege. Hogyha volna kis csizmám, Jézuskának odaadnám. Báránybőrös ködmönkémmel jól betakarnám”.
Sírva fakadtam.
Az ismerős fiúk egyetemi évzáró vizsgái után, de az eredményhirdetés előtt,
ismét hivatalos voltam a Magdalen Collegeba.
A meghívót a két Lord fiú együttesen küldte, nem tették a szépet nekem,
mintha az egyik csupán a másikra ügyelt volna, de kedveltek. Egyszer kávéztam
is velük a Kardomah Café-ban, a városközponti torony, a Carfax főszomszédsá-

2004. március

23

gában, hova egy lomhajárású angol poéta is eljárogatott, Wystan Audennek hívták. Egy sorát sem olvastam.
Elég az hozzá, hogy a júniusi estén a Magdalen lampionokkal volt kivilágítva,
a tornyocskák gótcsipkéi úgy fénylettek, mint a homokból épített cseppkővárak a
balatoni strandon. Mindkét fiú kísérgetett, egyik jobbról, a másik balról, mígnem, az elvarázsolt virágoskert egy ösvényén szembe nem találkoztunk egy szemüveges, csokornyakkendős úrral. A fiúk egyszerre mondták: „Let me introduce
you to Dr. A. J. P. Taylor”, ez megtörtént, mindhárman hátat fordítottak nekem
és ellovagoltak egy keresztösvényen. Később, már bent a felpántlikázott cinteremben ismét megtaláltak a fivérek, bocsánatot kértek tőlem, s elmondták,
hogy Taylor tanította nekik a történelmet és, hellyel – közzel, egész Angliának.
Karácsonyi koncertünkön ott voltak a szülők, Pippa egyszer jött el, „botfülem
van”, mondta, viszont a szülői értekezletekre rendesen eljárt. „Tűrhetően tanulsz,
jóllehet jobb képességeid vannak, mint jegyeid”, mondta.
„Mintha tanulás helyett máson járna az eszed”.
Máson járt. Felkay Tiboron.
Első futó találkozásunkat az első Magdalen College bulin, egy másik követte,
a rákövetkező vasárnapon, a „La Roma” nevű eszpresszóban. Tibor igen halk
szavú, igen zárkózott fiú volt, akkor 27 éves, mert 1930-ban született. A közepesnél magasabb volt, sudár és izmos termetű, magas homlokkal, mint aki korán
kopaszodik. Kihajtott ingben járt, nyakkendőt sohasem viselt, „akadályozna
a légzésben” mondta, a Radliffe Hospital-ban dolgozott, mint felcser, szabad idejében folytatta orvosi tanulmányait. Odahaza, Budapesten már cselédkönyves orvos volt.
A füstös, kávészagú Café-ban, egy asztal szegletében odahajolt hozzám és
mondott valamit. Nem hallottam. Megismételte. Akkor sem értettem. Végül ráírta egy szalvétára: „Kérem, Margit, vegyen engem komolyan.”
Bevágtunk szótlanul egy spagetti bolognese-t (elég tűrhetően főztek) aztán,
mert szép idő is volt, kimentünk a friss levegőre. Először körülsétáltuk a St.
Giles–Cornmarket környékén, aztán végigbaktattunk a Broad Streten, majd egy
gondolattal becserkésztük a Christ Church College „kápolnáját” a tulajdonképpeni Oxfordi katedrálist. Itt kérdeztem vissza Tibort:
„Miért vegyem magát komolyan, Tibor, vagyis komolyabban, mint a többi
srácot aki körülöttem legyeskedik?”
Üljünk le, intette. Leültünk a templom leghátsó padjába.
„Mert szeretem – szeretlek”, mondta halkan, lesütött szemmel.
„Ripsz-ropsz, ilyen hamar? Másodszor lát életében”.
„Másodszor látlak, évek óta kereslek”.
Végigfutott valami a hátgerincemen. Nem a félelem reszketése, hanem egy
hidegen induló borzongás mely lassan fölmelegedett, habár elhagytuk a templomot és enyhe márciusi szél fújt. Elsétáltunk a Christchurch College mezejének

24

tiszatáj

végére, ahol a Cherwell folyócska összefut az Isis patakkal. Nem volt nálam
kesztyű.
„Megengeded, hogy megmelegítsem a kezedet?”
Szótlanul odanyújtottam mind a kettőt. Finom keze volt, jószagú lélegzete.
A középső ujjhegyén egy szemölcs az enyhe dörzsölés közben csiklandozta a bal
kezemet.
Elsétáltunk még a középkori falig, Tibor fölkapaszkodott rá, engem is fölhúzott, ráültünk. A láthatáron senki, senki. Vártam, hogy átfogja a vállamat és
megcsókoljon. Helyette ezt mondta:
„Tudod, ide jártak ki a parlamenti tagok levegőzni, mikor Oxfordban volt
a parlament. Rövidesen mennem kell, éjszakás leszek a kórházban. Előbb még,
engedélyeddel, hazakísérlek.”
Gyalogoltunk még vagy három kilométert, a Woodstock Road közepéig.
A kapunál elbúcsúzott, kezet csókolt. Jövő vasárnap ismét találkozunk majd,
délután, háromkor, az Odeon mozi bejáratánál.
A hét közepén hivatalos voltam egy vacsorára (dinner-t értsünk ezalatt) a Student Union-ban, a diákszövetségben. Azévben Bruce volt az alelnöke, az irodájában fogadott, székében hátradőlve, két lábát íróasztalán nyugtatva. Hátrahőköltem. Akkor elvigyorodott, fölugrott, bekísért az ebédlőbe. Bruce apja nyugalmazott generális volt, anyja egy baronet legfiatalabb lánya. Bruce rugby játékos volt,
protézissel, mert első fogait kiverték, és vacsora közben levetette a cipőjét és harisnyás lábát, suttyomban, az asztal alatt, a térdemre tette. Fogtam a terítékemet
és oldalt helyeztem. Ebből a szögből nem ért el. A szomszéd asztalnál egy hangos
magyar diák társaság vacsorázott. Tudtam arról, hogy egy tucatnyi magyar egyetemista angol tanfolyamon vesz részt a British Councill épületében, láttam is ittott őket, de egyikkel sem találkoztam. Kezdeti anyanyelvi honvágyamat csillapította Tibor növekvő közelsége.
Az Odeon moziban az Oklahoma című amerikai filmet adták. A fél osztály ott
volt a St. Adelaide-ból, egynehányan fiúval, de jórészt anélkül. Így nem lepett
meg, hogy Tibor üdvözlő kézcsókját, előadás közben, mindössze egy könnyű, de
félreérthetetlen simogatás követte, ahogy lesegítette felöltőmet. A mozi után a St.
Mary templomba mentünk, kapujában Tibor egyik magyar barátjával Micuval
találkoztunk, ki az egyetemi templomban nyert ideiglenes alkalmazást, takarítói
minőségben. Vele átgyalogoltunk az átellenben lévő Brasenose Collegeba, hova
volt belépője, s megnéztük ezt a valószínűtlenül szép gótikus kőcsipkés épületet,
melyet (évekkel később Velencét megtapasztalván) csak a Sóhajok hídjával merek összevetni. Aztán fölmásztunk a templomtoronyba, a Kongató Tom-ig, és kinéztünk az Oxfordi tornyokra, csipkepárkányokra, kupolákra, a szürkeszemcsés
alkonyatban.
„Hű, elfelejtettem a templomkaput bezárni!” – emelte fel szavát Micu. (apró
kisemberke volt, törpének óriás)

2004. március

25

„Ti azért még maradhattok, nézelődni.”
Maradtunk. Arra gondoltam (szégyen), hogy a Radclitte kupolája olyan domborulatával, mint a fenekem az állótükörben, a mellem pedig a Sheldonian
Theatre kisdómos teteje. Egészen közel húzódtam Tiborhoz, aki óvatosan átölelt
és megcsókolt. Ekkor éreztem először azt a bizsergést, amit fészkemben nedv követett.
A rákövetkező vasárnap biciklis randevút adtunk egymásnak az Oxfordi vasútállomás előtt. Onnan elkerekeztünk az országúton vagy négy-öt kilométert,
a vasárnapi forgalom nem veszélyes, aztán jobbra letértünk egy ösvényre, mely
szántóföldek között vezetett és egy kiserdő sarkáig ért. Onnan még három-négyszáz méterre állt, vagy inkább lapult a kunyhó. Az erdei ösvényt belepte az avar,
két oldalán, mint két sárga futószőnyeg, aranyszínű nárcisz sorok. Az erdőben
gólyahír, elkésett hóvirág, korai ibolya, a fák tövén piros és szürke taplógomba.
„Jancsi és Juliska lennénk?” – kérdeztem Tibortól, aki válaszként ölbe kapott,
lábával betaszította az ajtót, majd letett engem az asztal közepére.
„A legszebb virág” – szólt halkan.
Hoztunk magunkkal nyersanyagot, főztem egy jó gulyást és utána kisütöttem
vagy tíz palacsintát. Baracklekvárral töltöttem és Tibor, amikor nem néztem oda,
rumot csempészett a töltelékbe. A házikó egy szoba-konyhás volt, a konyha egy
sarkában elfüggönyözött zuhanyzóval. A konyhaasztal mindenes felületű volt,
a szobában éppenhogy elfért egy ágy, egy szekrény és egy éjjeliszekrény. A szekrény tetején sorakoztak Tibor orvosi tankönyvei. Átlapoztam egy párat, valójában
csak az anatómia érdekelt, az emberi test rajza, kívül belül. Elcsodálkoztam, újra
és újra, az emberi forma külső harmóniáján, jobb és bal felünk káprázatos szimmetriáján. Tibor a tetőt igyekezett megjavítani egy kívülről az ereszhez támasztott létra tetején állva. Egy pala összetört, lecsúszott, ki kellett cserélni. A kunyhó
(mondom én egy kis understatementtel) két hatalmas, koronájával egymást
érintő tölgyfa alatt lapult, külső falait belepte a borostyán – tavasszal csak csupasz csápjai – belül a falak salétromosak voltak és enyhén dohosak. (Máskor
hoztam magammal rózsavizet, bepermeteztem a tetőteret.). Tibornak volt egy
elég tisztességes gramofonja, Oxfordban vette, és operalemezei. Bolondult az
operáért. Még aznap délután, 33-asokon végighallgattuk az Aidát. Aztán estébe
hajlott a délután, biciklivel visszakísért a kivilágított város széléig. Egyrészt boldog voltam, másrészt kissé csalódott. Az ölben cipelésnél és a hosszú búcsúcsóknál egyebet nem kaptam. Holott nem zavart már Bozambó emléke, Tibor közelségére rügy fakadt bennem, biztos voltam benne, hogy szeretem. Az iskolában,
történelem órán összekevertem a Tudor királyok dátumait, angol órán Ben Johnson darabjait. Shekaspearenek tulajdonítottam, olaszul elfelejtettem a „lenni” ige
ragozását. Sue, őnáluk a Park Town-ban teázás után megkérdezte: „Szerelmes
vagy?”
Bólintottam.

26

tiszatáj

A tizenhetedik születésnapom nem vasárnapra esett, de a munka és a Margit
május elsejei ünnepét vasárnap ünnepeltük a kunyhóban Tiborral. Tortát vett, tizenhét gyertyával és egy aranyláncot, rajta egy arany M betűvel, amit azóta is
hordok. Asti Spumantét ittunk, megcsókolta a nyakamat ott, ahová a lánc csatja
való. Miközben a lánc apró csatját nyitogatta a nyakszirtemen, elől kinyílt fehér
blúzom két felső gombja.
„Meleged van?”
„A közeledben.”
„Le akarnád vetni a blúzod?”
Szó nélkül nekiláttam. A fehér blúz alatt ott volt még amit mindig hordok,
a melltartó és kombiné helyettes, a finom kis rékli.
A konyhában ültünk, az asztalon állt a gramofon és a Turandot utolsó felvonását játszotta.
„Kevésbé vagyok kegyetlen és jégszívű, mint ő.”
Szó nélkül de enyhén remegő kezekkel megfosztott a réklitől, majd ugyanúgy
a szoknyától is. Ott álltam egy batiszt bugyiban a konyhaasztal mellett.
„Csakugyan akarod?”
Szó nélkül bementem a szobába, ráültem az ágyra.
„Erről még soha nem beszéltünk. Tizenhét éves vagyok és már nem szűz.”
Elmeséltem a ronda kezdetet. Amikor befejeztem, Tibor megcsókolta mind
a két kezemet.
„Megmondanád mikor volt, vagy lesz a havid?”
„Négy nap múlva.”
Lassan, kényelmesen levetkőzött, összefonódtunk.
Azon az éjszakán ott aludtam a kunyhóban a nagy, ám kettőnek mégis kicsi
ágyban, de előzőleg kibicikliztem az országúti telefonfülkéig és megtelefonáltam
elmaradásomat Pippának.
A következő vasárnapi együttlétünk rövidebbre sikerült és délutáni városi sétára korlátozódott. Tibor a Campion Hall nevű Jezsuita intézménybe volt hivatalos ebédre, hol Macartney „Elemér” professzor, a magyar történelem nagy ismerője fogadta. A másik ebéd vendég ifjú Horthy István volt, az egykori kormányzó unokája. Úgy tűnik Tibor édesapja ismerhette a kormányzót. Macartney,
Dr. Eusebius Miller orvostanárnak, a kórház vezetőjének és az eredeti kunyhó
tulajdonosának volt a barátja, ő ajánlotta Felkayt, a vélhetőleg konzervatív felfogású és feltétlenül jó családból való fiatalembert. Tibor elbeszélése szerint
a társalgás akadozott, a Kis Horthy alig tudott magyarul, (Macartney viszont jól),
és angolul is félénken, félszegen makogott. Elemér tanár úr megkérdezte Tibortól, hol szeretne élni, ha végez?
„Szabad Magyarországon.” Felelte Tibor.
1957-et írtunk.

2004. március

27

Május volt és bolondultak a virágok a méhekért, a méhek a virágokért.
A Keble College kertjében japán cseresznyefák már hullatták szirmaikat, a Balliolban volt két almafa, azok vetekedtek, hogy túlvirágozzák az orgonabokrokat és
egymást. Christchurch Collegeban jázmin bokrokat láttunk, a New College-ban
rhododendront, Brasenose-ba nem engedtek be, mert valami rendezvény volt
a pázsiton, hova egyesek szürke pantallóban és selyem mellénybe öltözve, mások
fekete akadémiai köpennyel leborítva érkeztek, a nők nyári ruhában, selyemsállal
a nyakukon, jobbára harisnya nélkül, fehér vádlival, halványrózsaszín térddel,
magas vagy emeltsarkú cipőben. Tibornak dolgoznia kellett koraestétől, vártam
a következő vasárnapot.
Szombat lett belőle, késő délután.
Előzőleg Tibor telefonált és beleegyezésemet kérte, hogy a délutánt még két
magyarral együtt tölteném-e, a kunyhóban.
„Kikkel, és miért?” kérdeztem.
„Az egyiket már ismered, a toronyőrt. A másik egy Kuster nevű célszerű magyar kertész, erdőtakarító és favágó, és a legnagyobb érdeme, hogy szeret és tud
ultizni.”
„Ulti parti lesz?”
„Beleegyezéseddel, héttől kilencig. Aztán fejrant.”
„Az micsoda?”
„A munka vége. Mármint a kártyapartinak. Jöhetnek a hintók, hazaküldjük
őket.”
„Tudod mit? Én megfőzöm a vacsorát, négyünknek. Benne vagy?”
„Ez több mint amit megérdemelnek. Legyen. Mit főzöl?”
„Meglepetés.”
Lecsót főztem virslivel, rizst hozzá. Utána almás pitét.
Még egy kicsit kibiceltem is. A vacsora az összejövetel közepére lett kész.
Kártyaszünet. Boldogan szürcsölték, kenyérrel mártogatgatták a lecsó levét.
Kuster célszerű, izmos dolgos emberke volt, vasárnap délelőttjét – mesélte –
arra használta, hogy megfürödjék a Danger folyóban.
„Hol?” kérdezte Tibor.
„Hát ott. Ki is van írva a neve Danger. Abban.”
Megálltam, hogy ne nevessek. Aztán visszamentek kártyázni, én pedig a szobába. A szekrény tetején, az orvosi könyvek mellett volt egy háromkötetes műbőrkötésű magyar könyv, a: HÉT ÉVSZÁZAD MAGYAR VERSEI.
Az első kötet címlapján ajánlás: „Édes fiamnak, Tibornak, 1956. november
30-án, szerető édesapja, Felkay Árpád.”
A szekrény fiókjába talán nem illett volna belenyúlnom. De hamarjában kivasaltam Tibor egy fehér ingét s azt belehelyezvén keményfedelű, irka lap nagyságú kockás füzetre akadtam. Amit ott olvastam, Tibornak gyöngybetűs írásával,
csak jóval később másoltam ki, íme: TÖPRENGŐ.

28

tiszatáj

„Bontsd le az atomot, részecskékre találsz, de mit tartalmaz, ha van, az antianyag?”
„Az anyag és az energia felcserélhető, és az antianyag?”
„Ősrobbanás, oké és előtte? Ősgombostű, mérhetetlenül nehéz. És előtte ősgomoly? És azelőtt?”
„Igaza van-e, Giordano Brunonak, hogy a mi univerzumunk csupán a lehetséges univerzumok egyike?”
„Mi tehát a lét?
„Isten teremtette-e a világot, vagy a világ teremtette Istent? (esetleg Isten és
a világ szét nem választható)”
„Amit szeretetnek, szerelemnek, pozitív érzelemnek nevezünk, az a kötődés
kiteljesedése.”
„Létezik-e az árnyék? Kirajzolódik, fényképezhető, a nap melegétől hűsölni
lehet benne, de ha a fényforrást elveszed, eltűnik. Az árnyék tehát, a fény és
a megvilágított tárgy viszonya. És a lélek? Az elme és az általa vezérelt cselekedet
közti viszony.”
„És a szellem? Még a materialisták is elismerik, mint létezőt. De mi az, ami
létezik? Mi például a magyar szellemiség? Gondolatok gyűjteménye, mely a magyar kultúra kiemelkedő jelenségeit rendszerezi. Aki ennek a kultúrának része,
vagy beletanul, az ráismer a magyar szellemiségre.”
„Van-e honvágyam? Van. Ennek a legfájóbb része a nyelvi honvágy. Ezt csökkentendő: ultizom. Ezt elfelejtendő: Margitkázom.”
„A betegségen túl a munkanélküliség a legrosszabb emberi állapot, az árvaságnál, a szeretetlenségnél is rosszabb.”
„Mikor tíz éves voltam, apám megkérdezte, mi akarok lenni? Hasznos, feleltem. Ma is így gondolom. Ezért kötözöm a sebeket.”
„A hazai föld nem, de a haza, a Hét évszázad magyar versei-vel hordozható.”
Amikor az ultipartisok elmentek, mosogatás közben megkérdeztem:
„Tibor, ha nem magyar lennék, hanem például olasz, hiszen sokan annak
néznek, szóval, ha valami más lennék, nem szeretnél?”
Rám emelte mélykék szemét s letette kezéből a konyharuhát.
„Nem tudom. Így ahogy most szeretlek, talán nem. Így csak a fajtáját szeretheti az ember.”
Ott aludtam ismét, főleg karjának hajlatában, későn ébredtünk, elkéstem az
iskolából.

*
A következő hétvégén Fionáékhoz voltam hivatalos. Kibiciklizem Box Hillre,
hisz ott volt az istálló és mellette a farm ahol, úgy véltem, szüleivel lakik. Az
anyja mosolygott: „We are going to the Abbey.”
Mi a kő, gondoltam, nem is hittem, hogy ezek vallásosak. De nem.

2004. március

29

Az „Abbey” egy kiskastélynak bizonyult, amit még a Nagy Francia Forradalom
előtt építtettek Fiona ősei. Michael, Fiona papája, egy earl második fia volt,
Right. Hon. címmel, de lévén angol arisztokrata a grófi cím csak akkor járt volna
neki, ha a legidősebb fiú lett volna. Ezért adhatta a fejét munkára, szegény. Mindenesetre nem búslakodott sem ő, sem a család. Ez az Abbey Oxfordtól vagy húsz
mérföldre volt, egy ötvenholdas park közepén, hol arborétum és rovargyűjtemény is volt, mert Fiona mamája Virginia, zoológus volt a javából és ki-kijártak
az oxfordi egyetem rovarszakértői hozzá konzultációra. Találkoztam még ott, de
csak ebédnél, Lady Dorotheával Fiona nagymamájával, akit tolószékben hoztakvittek, mert megcsapta a szél, és Fiona húgával Claire-rel, aki nappal a falkával
vadászott, este dinner-hez öltözve, rózsával a keblén olyan szép volt, mint a Temze
fiatal istennője, a helybeli Lorelei. Elfogott az irigység. Részben nyersselyem
zsabós ruhája és fekete lakk topánkája láttán, részben azért mert tündökletes
szépségén túl megörökölt annyi derűt, amennyit az Abbey pázsitjának két és
félszáz éves zavartalan szempihentetés adhatott a családnak. Crocket-eztünk. Én
ugye akkor tanultam ezt a játékot. És nem is vagyok rámenős. A második kört
megnyertem.
Másnap teniszeztünk – én a Bozambó eset után először. Párost játszottunk,
Fiona és én, valamint egy James nevű arisztokrata vendégfiú, Claire-rel, kiben,
nyilvánvalóan és láthatóan fülig szerelmes volt. Illett volna több játszmát vesztenem. De belém bújt a kisördög, Fionával 6:1, 6:1-re vertük húgáékat.
„Hát te így tudsz?” mondta Fiona, fakeretbe csavarván Wilson ütőjét.
„Hát neked ilyen gyönyörű kastély az otthonod?” válaszoltam, kérdéssel.
A Portalen négy oszlop közötti tölgyfakapu díszelgett, előtte két kősirállyal,
a fogadóteremben szarvasagancsok lógtak, egy kitömött tigrisfej vicsorgott és egy
gnu szarvai meredtek az égnek. („nagypapi nagy vadász volt”, mondta Claire).
Alul, családi képekkel megrakott szalon – nem volt ott egy fia Gainsborough sem –
meg egy tekintélyes könyvtár, dolgozószobával kombinálva, a papa birodalma.
Aztán jött az óriási ebédlő, tizenkét személyes mahagóni asztallal, a falakra japán, kínai, indiai festmények, szépek, de számomra idegenek. Volt még egy kis
reggeliző szoba is, melynek négy falát felragasztott metszetekkel bélelte ki egy
ősanya. Fönt az emeleten öt hálószoba volt és a két lány és a mama közös budoir-ja. Este, vacsora után, mikor minket, nőket átküldtek a szalonba, a férfiak
kissé becsíptek és Fiona papája kiállt az ebédlő erkélyére és – olyan szögben ültem, hogy láttam – lepisilt a gyepre. Vasárnap délután, mielőtt a Bentley visszahozott volna bennünket Oxfordba – a papa már előzőleg elment Aston Martinjával – olyan másfél, két órára besettenkedtem a könyvtárba. Az egyik sarokban
ember nagyságú földgömb állott, Székesfehérvár nem volt rajta, Pest sem, Buda
igen. A tizenhetedik századi pamfletek és könyvecskék között találtam egy hetvenoldalas leírást Buda visszavételéről. A csodálatos az volt, hogy a könyvet
1686. októberében adták ki, tehát csupán néhány héttel az ostrom után. A köny-

30

tiszatáj

vespolcok diófákból készültek és diófalemezek borították a maradék falfelületeket is. Ahol nem volt polc, ott metszet lógott a „lambériáról”. Például Rembrandt:
Levétel a keresztről című döbbenetes rajza, melyen a halott Krisztus testét lesegítő egyik ember, jól felismerhetően maga Rembrandt.
A következő kirándulásom Londonba vitt Dalmához és Jaksihoz. A King’s
Roadon laktak, mely London déli részének a Temzével párhuzamos útja. A háromszintű vékony ház legfelsőbb emeletét foglalták el, két kis szoba, fürdőszoba
és a „pihenőből” szerkesztett konyhafülke volt Dalma birodalma. Itt is meg lehet
főzni a disznótorost, vasárnap délre ez volt. Ebédre eljött Ernő is, ifjú angol
menyasszonyával, aki büszkén mesélte, hogy a hatodik hónapban van. Ernő némi
keresgélés és segédmunka után elhelyezkedett a szakmájában, egy tervezőcsoporttal óriáshidat tervezett a Severn folyó fölé, közel a torkolathoz és ahhoz
a földrajzi egységhez, mely elválasztja Angliát Walestől. Jaksi változatlanul a benzinkútnál dolgozott, magyar doktorátussal a zsebében, Dalma Kindergardenban
szorgoskodott, maradt elég ideje a festésre. Mindkét szoba mind a négy falát képek borították, minden kép más volt, stílusban is, de ugyanazt a témát variálta,
Dalmát. Arckép szemből, profilból, akt hátulról – tükrök segítségével készült –
Dalma két kisgyerekkel a karján, Dalma fejen áll (kubista stílusban), Dalma
a startkövön, elfuserált orral, klepa fülekkel, a la Picasso, készül beugrani a csillogó uszodavízbe. Dalma egy albatrosz hátán, szürrealista ábrázolásban, mivel a
madárnak óra-szemei vannak, Dalmának madár csőre. Nem csöpögött belőlem
az elragadtatás, de dicsértem unokatesóm szorgalmát. Mikor Ernőék eltávoztak
és Jaksi a vasárnapi Observer-be temetkezett, Dalma elővett:
„Hogy beszélsz te angolul, Margit?”
„Ahogy tanultam.”
„A hoyty-toyty oxfordi kiejtéshez magyar hangsúlyt adsz a szavaknak.”
„Hm.”
„Mondd ki azt a szót, londoni tér, ahol Nelson admirális szobra áll, aki győzött
a franciák ellen.”
„TRAfalgar.”
„Helyesen: TraFAlgar.”
„Jó, jó. Lássuk, te mit tudsz. Hogy nevezik angolul Krisztus követőjét, ki mint
feltámadottat először látta őt?”
„Maria Magdalen.”
„Nos, erről a bibliai hölgyről College-ot neveztek el Oxfordban. Mi a neve?”
„Mag-da-len College.”
„Nem, MÓDLEN. Ők így mondják!”
„Beszéljünk másról”, legyintett Dalma.
Jaksi, aki az olasz művészeti lapokat is bújja, Dalmának hazahozott egy pályázatot egy életkép festésére.
„Premio Chigi-t lehet nyerni vele és egymillió lírát.”

2004. március

31

„Egymillióban a kétezer, az… ötszáz font! Rengeteg pénz. Az én havi zsebpénzem tíz font, ösztöndíjnak hívják, ehhez, adj ugyanennyi keresetet mosogatással.
Két év alatt keresnék ennyit.”
„Most fordítsd meg ezt a vásznat a pihenő falán.”
Megfordítottam. Tank volt ráfestve, előtte állt egy fiatal forradalmár lyukas
zászlóval a kezében és mellette egy micisapkás hajadon davajgitárral a nyakában:
Dalma.
„Te rövidesen mégy pótanyáddal Itáliába, kérlek, vidd ezt a képet egy tubusban magaddal és add be Chigiéknek.”
„Megteszem.”
„Meddig lesztek Rómában?”
„Egész júliusban. Tán tovább is. Én bírom a kánikulát. Philippa meg hűsölhet
a Régészeti Intézetben.”
„Összeállítottál-e már magadnak városnéző programot?”
„Mindent meg akarok nézni.”
„Butaság. Rómára, mondják, egy egész élet kell, nem egyetlen hónap. Írjad
össze, amit feltétlenül látni akarsz.”
„Kit használjak kalauzul?”
„Stendhalt. Kölcsönadom neked Római Napló-ját, habár franciául. Amúgy is
tanulod a nyelvet. Gondold meg, a múlt század egyik óriása fogja majd a kezed”.
Oxfordban nekiláttam a Promenades du Rom olvasásának, mely nehéznek bizonyult, de az olasz intézetben megtaláltam a mű olasz fordítását. Ez lett a kalauzom, a Ciceróném.
Elképzeltem a napoleonista francia írót, amint középmagas és vastag testét
megannyi hintóba be-begyömöszöli, 1827. és 1829. között, ide-oda kocsikázik
Róma macskakövein. Ha a Vörös és feketére, Vörös és fehérre, és a Pármai kolostorra gondolok, az író valóban óriás volt, legalábbis az öt láb kéthüvelyknyi
császárhoz képest, akit istenített, de ha a Római Napló-ba pillantok, csak egy
művelt Cicerónét látok. Ő, aki oly sok borsot tört a nagyurak és a papok orra alá,
regényeiben, és Rómában gyakran rájuk hagyatkozik, társaságukra, információjukra. Stendhal Római soggiornoi a civitavecchiai konzulátus uralmának feloldói
is. Ahogy számos nagy hintóútján a szerelemre, római kocsikázásai és sétái során
a szépre vadászott. Ebben lett a világhírű francia író egy kis magyar lány (jómagam) római Cicerónéja. A szépség vadásza volt ő, én pedig megpróbálok a szépség tolmácsa lenni. Ez is egy hivatás.
Már-már annyira ráhangolódtam Rómára, hogy a körülöttem nyüzsgő Londont, csak visszafelé menet vettem észre. Bebuszoztam a Piccadily Circus-ra. Ez
amolyan kicirkalmazott Oktogon, gondoltam, és Dalma előzetes tanácsára vacsorára bevágtam egy hatalmas adag többrendbeli salátát, a Lyon’s Corner
House-ban.

32

tiszatáj

Akkoriban 2 Shilling 6 pennyért annyit rakhatott az ember a tányérjára,
amennyi ráfért. Megtettem. Ezután következett a citrancs, vagyis a grapefruit,
melyet akkor láttam és ettem először. Demerara barnacukorral behintettem rózsaszín belsejét. Volt még éppen annyi időm, vonatindulás előtt, hogy lesétáljak
a Trafalgar Square-re, tisztelegni Nelson ködöt karcoló szobrának és felmérni, kívülről, a Nemzeti Galéria neoklasszikus épületét, melyet egy következő látogatás
ínyencfalatának szántam. Azután, felszálltam egy piros emeletes buszra, hogy
onnan szemléljem a kivilágított London utcáit a Paddington állomásig. Leányasszony tervez. De emeleten ülve úgy éreztem a busz nemcsak halad, inog is és
dől, mint a pisai ferdetorony. Egy kanyarnál kilöttyent belőlem a sok saláta és
a savas grapefruit.
Utastársaim egykedvűen néztek.
„Lám, még egy részeg”, mondta egy idős asszony.
„Pedig milyen helyes képű”, tette hozzá egy másik, halkan.

2004. március

33

GÉCZI JÁNOS

I.
K
1/A
hű lámpalázas
lepke a büdösrózsa
sárga fényében

7
egyik latinul
másik magyarul lombul
testvér rózsaág

1/B
saját napjában él
és virágzik magának
a büdös rózsa.

8
szagtalan rózsa
rajta az ékszer-darázs
jeltelen jele

2
csöpp perzsa vérfolt
ragyog a rózsalugas
mélyzöld szívében

9
vörös kövek közt
áll és bámul és töpreng
a reggel s a fű

3
nyílsz pecsétrózsám
illattalan? nevednek
van csupán jele

10
tört cserép hasán
árnyékfű nő: szél fújja
s a bosszús isten

4
rózsa és rózsa
egyetlen levél három
árnyéka alatt

11
egy salve tibit
mormog a folyondár és
fáklyáját oltja

5
a rózsa belém
mart: csupa seb a karom
rózsától piros

12
diólevélen
mászik át hét vérpettyé
vel a bodobács

6
halhatatlanság:
barát és bor és rózsa
ez a te neved

13
álmomba kezdett
nőni a folyondár és
mégis folytatta

34

tiszatáj

14/A
komló és szulák
együtt fut fel s együtt is
komló és szulák

6
a kecskenyomban
törött vérfű piroslik
darázs szagolja

14/B
én nem hittem hogy
úgy is ölelsz ahogy ölsz
felfutó szulák

17
a macskaszemnek
fagyöngyszíne a tölgyön
is felragyogott

15
a bergénia
fényes levele alatt
tenyérnyi a tél

II.
K
18
most suhantál át
miként madárnak árnya
reggeli füvön

22
lepkeként kezdi
röptét s végül pillangó
liliom szirmán

19
vörösre fújta
magát ma hajnalban a
kerti vörösbegy

23
a bronzkarika
is a cinke szemében a
szén túlél téged

20/A
gyíkfogó fiú
lassú gekkófutása
az árnyas falon

24
addig nézte a
fürge féreg: döntött s a
bőrében maradt

21
bodobács: dobog
szívem mint aki tudja
holnap nem lesz

25/A
csivitelés és
röpülés foglya: lennék
szív mellkasodban

2004. március

35

25/B
csivitel és hét
Napot emel az égre
a füstös fecske

32
tündöklő kertem
papírra hajlok nézem
a jelképeid

26
röpdös a labda:
éneklő madár húros
ütők közt szálldos

33
leanderszeder
zúgott egész éjjel a
szárnya rózsakvarc

27
harangszó járkál
letiporja a szénszín
mezei tücsköt

34/A
jövőből szövött
pókhálóba akadtam
a két kő között

28
miért nem hittem
napcsíkos darázs hogy a
tested tűzből van?

34/B
két kő között
jövőből szőtt pókhálóban
ahogy fennakadtam

29
fénypászma: nyoma
röpülésnek. de hol a
napszívű madár?

35
néma szarka a
zöldónix fügebokron
koszlott a tolla

30
röppályák fonják
egybe a kertet: csupa
meglőtt madáré

36
szajkó/szatír szemez az
olajfa lombjából a
fénytestű lánnyal

31/A
kéktiszta égbolt:
két szárnycsapás közt van-e
a madár röpte

37
csőrvésőjével
a hűvös márványtömbön
széncinke kopog

31/B
tojáshéjzöld ég:
két szárnycsapás közt hol száll
a büszke kócsag

38
zöldfényű foszfor
volt éjjel a lárvaszín
szentjánosbogár

36

tiszatáj

39
ne kímélj: a sün
az út szélén elütött
már egy más világ?

41
az ég sátrában
zizeg nem fér el benne
a szitakötő

40
madárszárnyakon
repült be a felejtés
kitárt ablakán

III.
K
42
a tóba csúszott
a telehold ónlapja
amíg rád vártam

46/B
a víz képén a
fűz-szívű oleander
csurom tűzrózsa

43
az esőcseppek
hangjegyei között száll
egy madár s dala

46/C
a vízre hajló
fűz-szívű oleander
csurom rózsaláz / rózsatűz /
[ rózsafüst

44
csitt csepp csak csönd csak
csak csöpp csend csitt csepp
[ csepp csak
csitt csöpp csöpp csend csöng

47
filcvörös karszt
hasítékában gyöngyszem
s pengekék tenger

45
nézem a tavat:
még ez énmagam vagyok
vagy pedig már nem

48
csiszoltkő hajnal:
a tenger ónmérlegén
vércsöppnyi sziget

46/A
odahajol a
fűz-szívű oleander
a víz tükrére

49/A
magukra húzták
fényhéjukat a partra
dőlt márványtömbök

2004. március

37

49/B
fénylő héjukban
a tört márványoszlopok
még mocorognak

53/A
mossa a hullám
a lábnyomotok: dalmát
asszonyok könnye

50/A
a kék meztelen
izmú tenger csípőmet
ím körbefonja

53/B
dalmát asszonyok
mossák a lábnyomotok
csupa sós minden

50/B
csípőmet fonja
a meztelen kékizmú
tenger hűs combja

53/C
tenger és lábnyom
asszonyok ülnek parton
ily vágytól telve

50/C
a kék meztelen
izmú tenger forgatja
combjával csípőm

54
pompás fellegek:
fehér halak lebegnek
a tenger felett.

51
fél kagyló hever
a földön a vizhúsú
fény talpnyomában

55/A
a vers vízszinén
nézem: sirály alakod
merre lebben el

52/A
holdkorong csúszott
a pávazöld tócsába
fröcskölve fürdik

55/B
versem tükrében
tűnődve nézem mint száll
sirályalakod

52/B
napsárga foltra
vágyik eső után a
pávazöld tócsa

56
szomjazok:
vízpartból napból
[ vágyakozásból
állnak össze a verssorok

52/C
napsárga folttal
büszkélkedik pávazöld
száradó tócsa

57
a karszt szájpiros
nevenincs virága ég
lángol s elhamvad

38

tiszatáj

58/A
színezüst lábú
olajfák állnak körül
e három sorban

60
mint por zöld füvet
leptelek be s egész éj
átöleltelek

58/B
színezüst karú
olajfák fognak kézen
e három sorban

61
a tócsa jegén
vadgalamb kopog vissza
saját képének

59
hozza s elosztja
az ösvényen a reggel
a kis köveit

62
aranyhal dobta
fel magát s megcsinálta
a talapzatát

IV.
K
63
molyszárnyakon száll
át a tavon huszonöt
éve a félhold

67
mekkora égbolt?
mekkora nap? mekkora
elhaló lélek?

64
teljes éjjel hogy
alszol néztem – csupasz Hold –
szeretem álmod

68
felnéztem akkor:
láttam több csillag van az
égen mint tegnap

65
gyertyalángnyi száj
falatozza a Holdat
feneketlen éj

69
hideglelős éj
– asszony – a két telehold
parazsa mellett

66
a kibontott kék
metafora-batyuban
forintnyi fényfolt

70
a serpenyőben
május holdjának fénye
éppen elég súly

2004. március

39

71
szétgurult betűk
– rémülettel olvasom
a kockadobót

77
poharamba hullt
s vörös lett reggelre a
szédült telihold

72
piros ruhában
is oly fehér a szív a
szív a szív a szív

78/A
porrá tört fény hull
az üvegszilánk széles
sebperemére

73
ismét látom a
fakó talpakat a Naphoz
mint igyekeznek

78/B
az üvegszilánk
apró sebén porrá tört
szivárvány ragyog

74/A
egyetlen érzés
kupolájában leng a
Hold és leng a Nap

79/A
gyakorolják a
lázpiros harsonái
a nyárnak az őszt

73/B
egyetlen szóból
emelkedik a holnap
ki: hű napkelte

79/B
gyakorolják a
nyár harsonái az őszt
láztól pirultan

74
pogány verőfény:
por száll aranyesőként
s türkiz a háttér

80
felső ajkadon
számomra egy szárnysötét
s-forma folt van

75
izzó naptorok
boldog izlandi hajnal
lövellő gejzír

81/A
villog a lézer
fénykötőtűje: kárpit
készül csillagos

76
szkander a Nappal.
szívem dobog. arcom ég.
árnyékra dőlök

81/B
csillagos kárpit
készül: villog a lézer
fénykötőtűje

40

tiszatáj

82
rímpár bokádra
gondolok: vigasztalna
ahogy elnézném

90
kristályból épül
a lélek és kristállyá
omlik majd vissza

83
szobám lombjában
sárgává érett éjjel
a villanykörte

91
vak Odüsszeusz
kapaszkodik egy fehér
hexameter-botba

84
úszol barátom
hajnali égen karcsú
szárnyú haiku

92
sárga pénzérme
tévelyeg a tenyerek
labirintusában

85
áthajlok hozzád
fehér kavics s mint ostyát
nyelvemre veszlek

93
függőleges hó
mélyén a talpnyom fehér
és hűs oduja

86
álom vagyok én
is röpke folt becsukott
hű tenyeredben

94
gyorsan épített
hóra az árnyék sátrat
szél jön hideg lesz

87
cseppnyi zöld cukor
a nádból vágott tollam
hegyén látod-e

95
a folt a szóban
a meggyen a versen az
ingem fehérén

88
ki haikuban
méred kiméráidat
fejszámoló vagy

96
a három soros
vers a papirra hasal
s kavicsot talál

89
ahogy a fiú
a dőlt keresztet nézi
az anyját látja

2004. március

41

L ÖVÉTEI LÁZÁR LÁSZLÓ

Négy újévi stanza
K
1.
Jobbik felem már semmit nem akar.
Egy évnek vége, s semmi köszönet
nincs benne (persze nem nagyon zavar,
mert eddig is csak édeskeveset
törődtem azzal, hogy majd hogy szavalják unatkozva el a versemet):
elég sokféle módon voltam ott,
magamra mégis kevés szó jutott…

2.
Értsd: arra, aki tényleg én lehetnék,
s nem arra, aki sokféle alakban
jelent meg ott, és aki ellehet még
egy darabig – pláne, ha úgy maradtam,
és kamatozik még a véres-emlék,
és az „Én nem ilyen lovat akartam”,
és a többi efféle közhelyek
(hogy egyszer én is álszerény legyek)…

3.
Elmondhatom, hogy jócskán visszaéltem
a helyzettel, s most iszom a levét:
a sok alakból egyiket sem értem,
hogy ez vagy amaz miről is beszélt –
s bár mindegyik azt mondta, ők csak értem
csinálják, azt már nem mondták, miért,
csak azt mondták, hogy „Őszinte vagyok!”,
pedig hát így már nem versbe valók…

42

tiszatáj
4.
Ha naplót írnék (azt még érdemes!),
az bezzeg egész másvalami volna.
Azt mondják, hogy a napló érdekes!
Belevágni mindenféle dologba!
S nem érdekelne, hogy nem értem, és
meg fogok úgyis feledkezni róla –
tudnám, hogy ezzel nem vesztek sokat,
és inkább olvasgatnék – másokat…

2004. március

43

TANDORI DEZSŐ

Függőlépések végjátéka
(K. E. S Z.)

K
I.
A cím abszurd. Már ha nem a régebbi sakk-gyakorlat szerint vesszük dolgunkat: mikor
is egy-egy parti többször félbeszakadhatott, s ha végjátéknál tartott már, több függőlépést
is adtak le, jó, de olyan sokat akkor sem, hogy azokból „végjáték” kerekedhessék, bármi,
ami összefüggésnek nevezhető önmagában. – Másrészt a „Végjáték” nem becketti értelemben áll itt. Semmit sem akarnék befejezni, végezni ezzel (A. K. E. Sz. = Kafka, Eliot,
Szép Ernő.)

II.
Hanem akkor? Abszurd a cím, tartalma nem mindenben pontos, tehát?
Sugallta az egészet „A sakk éve” c. rajzom. A „TD (64)” alcímű. Ideismétlem:

S hogy ez egy „Feladvány”. De nincs megkérdezve, mit kell megoldani. A megfejtés:
„Mi lesz a 65. mezőn?”
Ha pedig egyszer már így bemerevítettem, hogy határ volna (nincs!) 64 és 65 között,
legyen. Az utóbbi hónapokban összehalmozódott, A/4-es papírokra firkantott feljegyzéseimből nem akarok szerkesztett „dolgozatot; ellenben a matériától is szabadulni nagyon
is. Mint az a festő, aki az üres vászontól vagy rosttól távolodik, ahhoz közelítget, mi lenne
rajta jó a palettáján, vödröcskéiben, tubusaiban vele lévő festékből, s azt érzi, mondjuk,
hogy pointillista, hogy épp ennyi massza jó a megálmodott (meg sem álmodott) műhöz,
Ne feledjük, nem szerkesztek. Csak a cím helye rögzült. Különben lényegtelen és szakmai
ugyanúgy jön, vadul egymás mellé, ahogy fontosnak hihető és emberi, összefoglaló és
szétszálazó… De elég. Ezek függőlépések. Mert a játszma esetleg nem folytatódik. Mert
nem tudni, mi lesz az állás „utánuk”. S mert kevés elemről van szó, azaz nem bonyolult

44

tiszatáj

középjátékról. Viszont, nem minimalista a produkció, mert sok mindennek igenis van alakos komponálódása benne, zaftja, ha úgy tetszik, és igencsak bőséges a matéria.
Rajta.

III.
Majdnem véletlenszerűen húzok lapot. Azaz, kezdem a még íróasztalomon heverőkkel.
Talán nem véletlenül mégse? Itt éreztem, hogy „eddig, és ne tovább”? Nem önellentmondás-e mindig, ha megoldás-célzatú az írás? Sőt, ha kiírás-célzatú akár?
Íme, asztalomon heverő papírlapomról: „Nem nyilvános asztalfiók-e minden publikációm, együttesében?” Régi mondásom, ugye, hogy amit el akarok titkolni, megírom, úgyse
olvassák el. Amit nem írok meg, ott, azzal mintha még volna reményem, aztán elkotyogom. Beszélgetések során belezuhanok vele a másik csöndje által tárt szakadékba.
Sebtében: szó sincs borítékolt (függő)lépésről így. Még egy megjegyzés: jelentős „titkot” úgysem mondok el, sok évtizede már, se régit, se mait. Szitkozódom, anti-kedveskedem, kötekszem, előtárok, ingerülten reagálok stb. De titkot tartok. Ergo bosszantó nekem a sok mindenféle személyes érintkezés. Főleg, ha leszögeztem: jóakaróim azok , akik
dolgaimat publikálják. Ők, nem mások. Nem azok a „barátaim”, akik kánonok ellen sosem
szegültek érdekemben, megsértettségeimkor nem ugrottak vívópástra etc. Jó, nem is várható ilyen. Viszont ha elegendő helyen publikálhatok, s jelenleg ez nagyon így van, miért
kellene bárkivel is telefonozgatnom, találkozgatnom; levelezni… hát az még csak elmegy
jó-valahogy… Minek? Hogy az illető a maga csendjével, a maga még-csak-annyira-sebrizáns dolgaival szakadékot tárjon, ahová én minden kacatom odaszórom, s a végén kiderül, nem is lehettem volna ott, a kies dombhajlaton, szemetelni? Erős, de maradjon!
„Ahogy írásaim (összessége) úgynevezett túl sok s nem mert az élet rövid, írtam múltkor, hanem mert az élet, amit írok, túl bő, sok etc., a személyes érintkezésekhez is túl sok
vagyok. Ha 53 kilósan, ha 88 kilósan.” (Két határérték.) Igen, túl sok mindenről kellene
beszélnem, kell beszélnem akkor. Magándolgok emberrel-állattal; szakmai dolgok; országos dolgok; európás dolgok; anyagi dolgok; eszmei dolgok… nem is folytatom. Ez valóban
sok. Ha elvárom, erre reagáljon valaki, annak már se vége, se hossza. S azután jönne ő!
Már ha kölcsönös a viszony. Ha informálódni akar dolgaim felől, hát egy ponton túl, ha
látni kezdem, erről van szó, takarodót fújok. Végeztünk.
Ez is nehéz. Íme, egy feljegyzésem, még ma reggelről, az utolsó íróasztali lap: „Túl sok
érzékeny kérdés, vallomás; és a másik fél, aki meghallgat, úgynevezett jóbarát stb., hamar
érkezik el személyes kapcsolatainak körében olyan… kapcsolatszemélyhez” – áthúzások –,
„akivel én mindazt, amit e barátomnak elmondtam, nem mondanám el. De nem én vagyok-e a bolond”, folytattam egy másik papíron, „hiszen ha én elmondom a dolgot, könynyelmű vagyok, nem félek stb., hát az, akinek elmondom, miért ne mesélné el tízszer is
könnyebben?” Mély igazság.
Nem azon múlik az ügy, hogy amit ketten tudnak, azt már az egész világ tudja. Hanem
hogy a legelemibb módon vétettem a wittgensteini tétel legszimplább – a filozófusnál szereplő – felfoghatása ellen. (Mert sokan finomítottuk már ezt a bizonyos 7-es pontot
a Traktából.)
„Kiknek mesélhetek?” (Feltéve, hogy kommunikatív alkat vagyok. S ó, hogyne. Amiképpen a nagyobb titkoknál – jó, hát azok is mik? – elemi védőhatárt ismerek, sőt, ilyen

2004. március

45

belső parancsom, evidenciám van, ugyanúgy vágyom, végső soron, lényegtelenebb, de
égető, fájó, aktuális stb. dolgokat elmondani. Nem megyek bele ennek pszichológiájába,
lelki higiénia-szempontjába, s hogy: terápia.) „Akik túl fiatalok némely témákhoz, mert pl.
nem felnőtt fejjel élték át egy író 1989 utáni, merőben újszerű megélhetési, fennmaradási
etc., etc. küzdelmeit…” Akik semmit se tudnak tapasztalatból a korábbi időknek a mát nagyon is meghatározó vetületeiről, metszeteiről, szövevényeiről, hogy ne mondjam, vonatkozásairól stb., „Akik ma vezető pozíciókban funkcionálnak.” Kurátorok, vezéregyéniségek, szakosztályi elnökök a szakmákban, miegymás. Olyan célokért „hajtanak”, amilyenekért én nem, már nem, soha nem is. „Akik sürgő-forgók.” Semmi kommentár. A magam
nagyon intenzív, de statikus, eredendően magamra (írói meglétemre, ilyes céljaimra) koncentrált analitikai világomnak ők nem lehetnek ismerői, mert nem lehetnek értői, ergo
semmi értelme az ilyen érintkezésnek. „Akik puhák.” Nem mondok róluk semmit. Alváltozataik, jegyeztem fel: „Céljaik elérését már csak attól is féltik, hogy engem meghallgatnak.
– Úgyse mondhatnak semmit, s ezt röstellik. – Nekem sem hiszik, hogy bátorkodni merészelek. – Eleve viccel ütnének el mindent.” S a vicc az én számomra a dolgok lehazudásának eszköze, a dolgok meg nem értésének kihalandzsázása. A kitérés kecsesnek hitt útja.
Valami (a vicc), ami műnemével is társadalmi közmegegyezés már. Eh, a túl sok nevetés,
irónia, célzás. Mire vezet? Csak az egyén sikerére. Az igazsághoz semmiképp, vagy csak
alig. Ne tegyek engedményt: nekem – semmiképp. „A riválisok.” Velük sem beszélhetek
„őszintén”. A „sikeremberek” is ide tartozhatnak, de jöhetnek a riválisok a semmiből. Felfelé szálló ágon, ha ez nem képzavar. Mondom, semmi tragédia nem történhet. Hiszen ha
a publikálást tekintem egyedüli társadalmi érintkezési formának, szerencsétlen kapcsolattartásaimmal – ha e „kapcsolatok” nem taposnak túl élesen az én publikálóim tyúkszemén – nem ronthatok el semmit, nem tehetem tönkre a két fél (publikálóim s jómagam)
által is igenelt dolgot. Mégis: ha arra alkalmatlan személyekkel, barátnak mutatkozókkal
(s öncsalóan: talán maguk is elhiszik, ez jóbarátság!) érintkezem túl közelin, elérkezik az
émely állapota. És el onnét!
Az is lehetséges, jegyeztem fel újra, hogy „valaki túl hamar ér el egy nekem igazán nem
vonzó kapcsolatpontot”. Értsd: benső híve, kiszolgáltatottja, lekötelezettje etc. olyas
valakinek talán, akinek a révén egyenest megy tovább a rólam szerzett információ. Közvetlen „jóbarátom” így jól tájékozottnak mutatkozhat, magasabb „rangban” fungáló kapcsolatszemélye pedig legalább egy „aha! nocsak!” erejéig (gratulálok) tisztázhatja a képet,
mit is kell tudni rólam. (Rólad, róla… mert ezt nem kizárólag magamról írom, sőt, tipologizálom.)
Akivel nem éppen gusztusos így az érintkezés, vagyis magadra vess, ha… és ne nézesd
majomnak magad… és vigyázz!… ez a másik „fél” lehet szülő, rokon, testvér, álbarát v.
öncsócsálólag v. öncsalóan igazi barát (mint mondtam), lehet szaktárs, aligha lehet publikálóid valamelyike, vagyis itt már nem érdemes óvatoskodni; ahogy nem a kávés pohár
széle fertőz meg influenzával sem okvetlenül, hanem egy tüsszentés, egy kézfogás, az se…
a levegő maga… nem érdemes gyáváskodni így.
Annyit akartam feljegyezni nyilván e mai reggelen: hogy ha magad bátorkodsz merészebben, radikálisabban, nem szolgailag csupán, nem eredménybiztosítón, nem szokványosan stb. gondolkodni, az ilyesmit ne kotyogd el arra nem alkalmas személyek, fórumok
stb. javára (nekik), valamint untatni se untass másokat így, olyanokat, akiknek nem ez

46

tiszatáj

a „problémaköre” (jól használom a szót, mások az ő megoldatlanságaik), vagy akik (bocsánat, a másságot tisztelő és ál-tisztelő mai korban ilyet sem szabad mondani már talán)
alacsonyabb korszerűségi szinten állnak nálad, akik egyszerűen ingerelnek, bosszantanak
(miért találkoztál velük? stb.) – megjegyeztük itthoni beszélgetésünk során (erről), hogy
alkalmi v. rendszeres telefonálók is sodorhatnak minket ily helyzetekbe, engem nagyon is.
Irritál az illető puszta felbukkanása, s erre ahelyett, hogy őt „küldeném el”, a dolgokkal, a világgal kapcsolatos legvadabb (rám általában korántsem mindig jellemző) nézeteimet, felfogásaimat mesélem. Olyan ez kb., mint a ká-anyázás, nem a szegény muterra
értik, inkább arra, akinek mondják.

IV. (inkább közbevetés)
Móka, de ezt is megbeszéltük (itthon): nekem tulajdonképpen a nap egyetlen órája
sem alkalmas a telefonhívásra. (Hogy engem valaki hívjon.) Hajnalban nem is szokás, akkor vagy elmegyek itthonról egy kicsit, s igazán meg nem mondhatom, hajnali 6 és reggel
10 óra között mikor… hazaérek fáradtan, befolyásoltan… kicsit együtt akarok lenni Totyi
madarammal, kutyánkkal… ebédelünk, ami az egyetlen főétkezés nálunk… teli gyomorral
irreális… akkor pár órát magamban lehetek madárkáimmal, aki Az Egyetlen Létező Aki
Nekem mint Létező Számít, és akinek a halála az igazi ürességbe kanyarít majd engem,
nem mintha vele magával így érzelmeskednék… közben kártyázunk is, íme, a 33. éve zajló
bajnokság… este kis megbeszélések… kártya ismét… egy-két szelet pirítós, csendben, vagy
valamelyikünk ingerült, kell a csend a dolgok bírására… nem folytatom. Hétkor már alváshoz készülődök, fél kilencre alszunk.
Nincs alkalmas időpillanat magántelefonok fogadására. Nem magánjellegű telefonoknál vigyáznom kell, nehogy épp én vigyem át a magánszférába a dolgot. (Mert hogy hiányzik, persze, a kizárólag itthoni beszélgetésen túli eszmecsere.)
Messze vezetne, de: írtam nemrég, mindenütt belső szabályzata van (kellene, hogy legyen ilyen), mennyit lehet a közvetlen környezet dolgaiból megírni. Mi ketten, akik a madár és a kutya mellett itt 37. éve együtt élünk, megegyeztünk – azaz én ezt mondom a magam részéről, a feleségem helyzete más! –: én csak másikunktól tűrök el kellemetlenséget.
Másutt, ha ilyen ígérkezik, legalább elvben kimondom: vége. Így minden második gondolat végjáték is! (Vicceltem. Látszik, milyen olcsó a vicc, a legjobb is!)
És ha az írás nekem annyira „szent”. Nem vicc. Az, hogy írom például ezt. Telefon,
ebbe bele? Nem! Sőt, rajongok a 2. Bundesligáért (német II. oszt. labdarúgó-bajnokság, jó
sűrű daráló), nézem mindig. Ma de. meccs van. Készültem rá. (Aachen–Nürnberg,
élpozíciókért.) Hajnalban le is kattintottam azt a német adót, ahol a meccs után – tegnap
este játszották a mérkőzést – zaftosan kitört botrányról kezdtek beszélni. Hát persze, ne
rontsák el az izgalmat, a szurkolást, lássuk élőben, azaz lejátszva, mi történt, a délelőtti
ismétlésben, na.
De akkor nekiestem ennek, és egyszerre „nem volt” meccs! Míg kellett az egybe-lélegzet ennek az írásához. Remélem igen sokan vannak „ennyire profik”, és nem, mondtam
újdonságot, érdekességet.
Most megnézem a második félidőt. Ezt vagy ma du., vagy ha nem vagyok ilyen szenvetlenül higgadt, más reggel(ek)en folytatom, hagyom abba.
Olyasképp; mert függőlépések végjátékának miféle „vége” lehetne? Avagy?

2004. március

47
V.

No, azért szerencsére csak 12 percről késtem le, később kezdték. Kutyám közben
– hogy még valami érdekeset meséljek – az ülepével rátelepedett a már felhasznált, a földre
hajított A/4-es lapokra.
Mielőtt jegyzetfeldolgozásomat folytatnám: senki olyan fontos írónak, gondolkodónak
(na ja!) nem képzelheti magát, hogy komolyan elvárja, majd mások érdeklődni fognak az
ő „2. Bundesliga-kedvelése” iránt, az ő bármi kedvtelése dolgában stb. Eszembe sem jut
ilyesmi. Régebben volt ilyesmi: transzponálni. Mintegy hasonlatként elmondani „a lóversenyt”, „a 2. Bundes”-et etc. Nem tudom, van-e ez még. Nincs-e neopozitivista-neo-szuperneo-kor? Hogy minden az, ami? Unalomig, gyomorrontásig? (Pl. sport, zene, szex, akció stb.)
Riasztó viszont (valamelyest), hogy a most már kosaramból húzogatott lapokkal vigyázni akarok. Ne a legrégebbieket ide! Ó, ha már én félek, hogy avulnak (érdeklődésem
számára), miként fogadja majd Olvasóm? Lássunk a továbbiakhoz.
Úgyis folytatása lesz, egy alkalommal ennyi papír feldolgozhatatlan. Fázom kicsit (ettől is, de más mód szerint).
Érdekes, rémesen meggyarapodott testsúlyom ellenére gyakran itt ez a fázás.
„X. Y. egyenlőtlen partner. Én komoly szakadékokba szédülök, mesélek – ő vicceket
mond, vagy nagyon a közmegegyezés szerint akar csak megértő lenni.”
Egyebek: „Nem a fogyásra nem bírom elszánni magam. Egyáltalán: elszánni nembírom magam!!”
Ellentétpárjaellen (X. X. nem vette jól, miért?): „Semmit se muszáj. Csak mert muszájni muszáj, ahhoz kell minden.”
„Beállt ez az áldásos állapot is: valami módon már kibírom, hogy nem dolgozom (pl.
egy-egy délután, egész nap). Válasza erre bárkinek: Viccelsz? A mi szakmánkban nem tud
szinte senki se minden nap dolgozni. – Én: De én tudtam. A vicc, na tessék, írom ide, vicc,
épp az utolsó 5-6 évben. Régen én annyit lógtam! Antikváriumok, lemezboltok, parkok,
kocsmák, sétálás, nézgelődés. A fiatalabbak azt nem érzékelik, mi volt az, hogy kb. a mai
honorárium 60–70 százalékát kaptuk tíz-tizenkét éve, és az élet a mainak a 20%-ába került, sőt! Nagyon kemény dolog volt egy egészen más kiadói világhoz stb. szokott alaknak,
mint amilyen én is vagyok, az utóbbi 15 év igényeinek teljesen megfelelni. (Bocsánat
a raghalmozásért.) Ám erről: máskor, például a műfordítás dolgairól szólva. Ösztönös
ellenszenvem nincs, hogyan is lenne, ha valaki ügyes firgés-forgással, megjelengetésekkel
támogatja önmaga előbbrejutását. Főleg, ha – mint kiderül! – bebetonozott illetők segítik
érdemi dolgokban, egész összefonódások netán stb. Csak ott jön – számomra – a baj, ha
az illetővel ezt közeli kapcsolat okán például meg is kell beszélnem. – Miért kellene megértőnek lennem ilyesmikben? Magam alatt vágom a fát.
Egy oka megint annak, hogy csak óvatosan érintkezzem (vagy sehogy) „barátilag”.
Merőben más dolgok jönnek. S nem állítom, hogy „csak” így van, amit feljegyeztem.
Volt egy pillanat, amikor így volt. Olvasómtól, publikálómtól érett megértőkészséget
kérek.

48

tiszatáj
VI.

„Az ambíció és az emberek iránti érdeklődés halt ki belőlem.” Na tessék. Ilyet írtam
fel én?
Amikor feljegyeztem, az érzés hiteles volt. Meg hát Musilnak etc., Thomas Bernhardnak sem „az ifjúság számára átdolgozott kiadását” olvassuk. (Már ha az lenne az enyhébbik változat! Nem tudom.)
Tehát nem ambicionálom, hogy elérjem ezt v. azt. Legyen mindenesetre munkám. De
a „nyílt asztalfiók” pl. nem jelenti, hogy okvetlenül vágynék „az emberiség” megértésére.
Kölcsönösen, nem.
„Mi az érzelmi roham?” írtam fel tegnap. „Ez”, utaltam az ambíció és érdeklődés kijelentéseire. Ellentétel: „Vagy nagyon is jó akarok lenni!” Az emberiség iránt. Hamarabb
készülök el egy munkával, részleteivel. De aki fizet, részletekben, megszokta, mi a leadásfizetés ritmusa. Jót akartam, mégis kicsi fals jön… hogy van ez a leadás-fizetés, hallom
a kérdést?” Na, íme.
„Kaptunk-e felmentést bárminkre, szokatlanunkra (veréb, belső fontossági sorrend)”,
írtam, „emez , így szakosodott világban?” Tehát: hogy nem okvetlenül köz-érdekűek vagyunk? Akció, gépiesedés, eredményszempontúság stb.? „Dühöngenek-e, másrészt, akiket
nem is érint, világi jelenségek láttán, hallatán? Verebemnek szólnak az örökös keresk. rádiók, borzalmasnak is mondható zenei programjaikkal. Miért vonok le ebből bernhardi
tanulságokat? Magadat gyötröd feleslegesen, hallom.
Avagy, írtam, „van-e evidenciája még, hogy pl. zen, ilyesmi, s akkor nem is kell engedélyt kérni? Magunkban végképp nem? Lehetünk-e salingeri öntudatban? Mint a Glassfiúk?”
Ide vág: „A tragikum iránti érzék halt ki ma itt. Engem mindenki pesszimistának, nihilesnek – sic.! – tart… holott ocsmányul szidnak mindenfélét, amit én nem, azt hihetném, tragikusnak látják a dolgokat. De nem. Nem. Nem tragikusan!”
Még: „A legtöbb dologgal az a baj, hogy beszélni lehet róla”, ah, csinos anti-wittgensteini kombináció. „Lenne csak igazi nagy titok… lenne kimondhatatlan, megfogalmazhatatlan… akkor nem mondanák. „Igen ám, de ezt nem úgy értettem, hogy akkor jobb fényben állnánk, vagy nem lenne baj. Dehogy. Akkor nem émelyednénk magunktól („magam
kibontván”, N. N. Á, szava), épp mert spontánul „kibontottuk magunkat”. Ne! Ettől vagyok rosszul egy-egy telefon stb. után. Mennyi fölöset mondtam. Fizikailag is elfáraszt; ez
a büntetésem. Liftel az agyam utána.
Nem részletezhetem, s akkor talán nem is ó, mégis: „Mily soká hittem, gyönyörű évem
lett ez a 64.! Aztán… mi minden spékelte meg. Munka-dologbéli árulások, méltatlan kifogásolások… hogy ott lassan használt, alkalmi árúvá süllyedt le produkcióm! Jónak hitt
kapcsolatokról derült ki, hogy 2-3 éve ingadoznak, nem is jók, sőt. Vagy legalább nem kell
élni őket. Vannak a durva kihajítások, kiszúrások etc., miért ne lettek volna nekem is, idén
is? Ne kiáltsak ki én évet „csodás évnek”!
Hanem azért mégis. Már ez sincs. Öncsalás lenne a „csodás esztendő”. Mégis! Életben
maradtam, mikor majdnem a tűzoltóautó alá mentem. Sokat publikáltam, de milyen jó
helyeken. És a többi. Hihetetlenül dolgoztam Virginia Woolf-könyvek fordításán, Parzivalon, szótár nélkül fordítottam Poe-verseket, holott angoltudásom nem az igazi… még sok
apró (nagyobb) munka adódott. S ezt is így értettem az imént: nem ambicionálom, hogy

2004. március

49

mindig legyen (ilyen jó) munkám, szeretek már ambíciótlan is… nem érdeklődve annyira
az emberiség iránt. Na, ugye, másképp hangzik. Most az enyhületes igazság a jobb?
Sem-sem. Félek, meredek „igazságaim”, vallomásaim nem oly érdekesek a legtöbbeknek, így aztán hideg zuhanyuk alatt állok csak. A magam leforrázottja vagyok. (Ha másképp veszem.)
Ilyesmi: „Én önt szeretem. De az igazságot még jobban szeretem. S ha akkor… hát én
önt annyira azért mégse szerem, ez az igazság.”
Húha!
„Szellemietlenek a napi dolgok.” Na ja, mit akarnék? „A napok zajlása, szellemietlen.”
Mármost én nem holmi Goethe–Schlegel–Schiller világot akarnék tágabban magam körül. Feleségemmel épp eléggé szellemiek a napok, unalomig tárgyaljuk, amit itt is írok.
Csak ha én a ritkán járó buszt, a boltos komorságát, a szemerkélő esőt is komolyan veszem… meg a magam rossz hangulatait… hát persze, szellemietlen az összkép. Szép Ernő
ezt szebben megírta:
„Számolni kell hány évnél tartok s eltűrni halkan
Hogy a nap itthagy mindíg s kivánni kell jóestét,
A selyem élet lassan kopik le mint a festék
Orcáimon, hajam vész s már azt hiszem meghaltam…”
De ha egyszer Szép Ernőt, akit én Kafka és Eliot mellé sorolok, s nem csupán időben,
s rangban „minimum”, költőmet édes-kedves versikék poétájának tartják, meg maximum
a színdarabjait élvezik stb. – mit várjak én? Már le is hagytam őt esetleg, unalmas, fáskaralábé fogalmazgatásaimmal. Mikor ő:
„Az életet barátom szétszórja itt az élet…” – ezt így megmondja. Világlírai-legjobbsággal. Na?
„Fáradt vagyok, nincs kedvem s magamról nem beszélek”, mondja ezt is felülmúlhatatlan. Hogyan mondjam ezt valakinek, aki dumálni akar velem, mert kíváncsi, unatkozik,
azt-hiszi-hogy… s a többi? Ma már nem is veszik így a dolgokat! Ki-ki úgy gondolja, ahogy
azért Szép Ernő is mondta: azt hitte, ővele majd kivételt tesz az isten. Uraim, barátaim, én
nem vagyok „isten”! De nem ám. Nem teszek kivételt.
Valahol írtam: ma, sajnos, szétszóródtunk, mielőtt összejöttünk volna. (V. Woolf-parafrázis: „Összejöttünk… és szétszóródtunk…”)
Majd: „Ezt a hidegült gondolkodást is képviselnie kell valakinek, hát képviselnem
kell.” Léha butaság, én nem mondom, de az ilyet szeretik ma: „Nem vagyok én gijotin,
hogy a nyakadba hulljak.” Igen? Ó, Szép Ernő mondja: „Egy-egy ismeretlennek nyakába
vágytam esni”, kifaggatni, ki vagy, hol élsz, ugye, rossz a világon (összegyűjtöttem ezt több
versből); s ezzel az ismeretlennel „sietett volna el” a boldogságot keresni. Nekem ez a vicc,
az életnek ez a fájó röheje, a kifejezés… hogy mintegy hivatalnokian, iparűzően – nana!
hallom – siettek volna el, ismétlem, a boldogságot keresni. Legyen meg hamar az a boldogság, este a Nürnberg–Aachen visszavágó van, nézem a meccset… vagy: ne abba
a pubba menjünk a Gwendolyn utca sarkán van hely, ahol közvetítenek rögbit, majd kibírod
a sört… veszünk neked a sarkon. Ilyesmik. Sietve legyünk boldogok, aztán legyünk magunk. Igazi mód. Na?

50

tiszatáj

S á, nem mondok én az emberekre semmit. A nagy munka dolga, megszerkesztődése is
rendbejön, nagyon jó valaki akadt a kétes érthetetlenséggel „kiugró” untermann (alapember) helyett. S további kapcsolatok vele. S… s… s…
Mégis el kell mondani, ha ilyen közbeiktatással, némi visszavonással is, el, amit elmondtam, s amit még mondok. A rádióújságról letépem a sztárok-sztárnők fényképeit.
Nem fogom még nézni is őket, véletlenül se, egészhéten. Elfordítom fejem. Ha már fülem
az áradó ízléstelenségtől nem bírom is. Totyival együtt „sasfülem” van. Csak vaksi szemem.
És ha megvakulok? És ha megbénul a kezem? Olyan luxust már nem engedhetek meg
magamnak, hogy „csakúgy” írnék. Totyival közös passzióink vannak. A képeslapok. A kártyalapok. A… a… a. Totyi tudja, hogy feleségem (régi, jó szóval: a felügyelőné) hozza neki
a zöldféléket. (A saláta kivételével.) Jó leülni emberhasználaton kívüli, raktárszerű szobánkban, ahol egykor dolgoztam is, Szpéró, első madarunk mászkálta körbe mechanikus
írógépemet (máig ilyen gépem van, ezen írok, az egyiken). És volt, hogy tizenöten voltak
ők. Mennyi halál. Már ki sem járok sírjaikhoz a Tabánba. Szüleimhez se járok ki, senkihez.
Ezt meg is írtam, nagyon sok egyszerű szívnek tetszett. Csak azon a környéken se
mászkálok már, ahol a nyáron. Nyáron még szerettem azt. Ember vagyok, aki az állatok
halálát is emberi dolognak kezdi érezni, s mint ilyentől, elhúzódik (utána aztán). Ember,
aki hűtelen lesz szenvedélyeihez. Ló, utazás, cigaretta, bor, mászkálás egyáltalán, minden.
De ami megmaradt, az nagyon. Az tönkretenne (tönkretesz majd), ha nincs (ha nem lesz
majd egyszer). Addig – darálódik be ez, amit Mai Mindannapoknak hívnak.
Én ezzel „ellenes” lettem. Nagy vagyok senki ellensége, ellenfele. Én csak ellenes vagyok. De nem ember- vagy pl. krokodilellenes, nem.

VII.
A „bemondó hangja hadaróan édeskés, kívánatoskodva hideg, bújdosva személytelen.”
Mit dühöngök ilyeneken? (Az élet szellemietlensége. Örüljek, hogy míg Totyikám él, hallgatom érte ezt az ő rádióját.) Mit készítek ilyesmikről feljegyzést? Fontos? Mégis… igen.
„Ha eleve senkinek semmit mondani nem akarsz, fölösleges bármi, amit mondasz.
A szándéka is.”
„Kártyázásunk 33. éve: csodás magánügy? evidencia? bizarr közügy? közömbös a világnak? hiába írom meg? őrizzem meg némán? próbáljam kifejezni? hogy engem mi is érdekel? mikor a múzeumok, lovak, folyók, hegyek, repülések, vonatozások rég nem, már
Budapest is szellemietlen, téblábolásra, vergődésre jó, holott Totyi salátájáért, krumplijáért megyek le csak? meg sörért – helytelen! –, hogy bírjam a napot?”
„Miért mindig annyi esemény? Hírek, személyes történések… etc. Miért nem hagy
nyugtot az irodalom se, belül?” Ld. Szép Ernő: ki vagyok egyáltalán? miért nem enged
nyugtot nekem a világ? miért fáj szívemnek? Fáj még szívemnek bármi is? Azon túl, hogy
Totyiért rettegek minden nap… sosem egy-egy új, megélt napnak örülök, nem!
„Fontosabb kérdéseim vannak, mint amilyen válaszokat kapok Y. X.-tól pl. Ne vicceljen nekem! Z. X. meg ne zsenizzen. Ne zsenizz te le engem, b. +!” (Térey kivétel!)
„Nem panaszkodhatom telefonon arra, hogy megint rossz a bojler. Hogy megint lehurítanak, miért zártam le, még nincs este? Hogy a kutya letörné a szekrény kulcsát, talán… ezért levettem az ajtóról, de hová tettem? Ilyenekről, meg ami cécó ebből lehet, még-

2004. március

51

sem telefonálgathatok. Vagy lényegesebb, de benső bajokról. Viszont hol az igazi általánosság? ha Y. X.-nek mások a patrónusai, egyáltalán, vannak ilyenek… nekem meg? Jó, az
önsajnálat is nyálkás. Ne beszélgessünk!!”
„Látvány-kor van ma! Minden a kinézése”, rémes szó, „vagy aszerint ítélődik meg.
Mégsem rajonganak túl sokan a nekem mindennél szebb verebekért etc.”
„Egy zongorista térben művész, egy hangszerre, egy szobában, így gyakorol mindenesetre. Egy író hol? Miben író egy író? Térben? Jaj, ne. Goethe meghatottan tér vissza
élete alkonyán s egy tiszta alkonyon arra a hegyre, ahol a kunyhó áll. Jaj, ne. Olvassa, falára mit írt.” Erről csináltam egy tényleg jó, indigós, rámásolós viccet. Hagyjuk.
„Este: hát ezekkel a szánalmas v. nagyszerű dolgokkal ment el megint egy nap, s egy
nappal kevesebb van Totyim életéből.” Miféle számítás ez? Megvan-e, mennyi napja lesz
neki, nem, az most nincs meg. Akkor mely halmazelméleti megállapítás ez? Nem az, hogy
el lehet venni ennyit és ennyit a halmazból így meg úgy, s attól ugyanakkora marad?

VIII.
„Elég: hogy a világban örökké rémesen MÁS dolgokról van szó!” (Mint egy hajdani középiskolás, úgy írom ezt. Rémség.)
„Ha másokkal magamról beszélek, szinte semmi se jön össze, eleve. De becsaphatnak
rábólogatásaikkal. Ha ők beszélnek magukról – ritkábban! –, azonnal érzem, mennyire
nem jön össze semmi, vagy csak elnéző szeretet-jegyben, hogy feszengetően… Akik kicsit
jobban érdeklődhetnének dolgaim iránt, nem érdeklődnek, nem jelentkeznek, s jól is teszik. Ergo: valami olyanra mondom, hogy nincs jól, amit magam sem akarnék jobban;
hogy jobb legyen: ergo így a legjobb. Szellemeskedő viccem erre, régebben: Nem jó, de
jobb híján a legjobb.”
Most jegyzem fel: „Mennyi fölös feljegyzés. Akkor olyan evidens volt. Most képviselhetetlen.”
„Miközben nem vagyok betojva (senki színe előtt), mi lesz irodalmilag, lesz-e munka
stb., azért csak függ, nagyon is, minden napom, mindennapjaim mikéntje függ e ténykörülménytől. Van-e munka. Legalább valamennyi. Lehet, mi-közben lógni is. Könyvem
szerkesztődjék! Igen, nem jó a szívszorongás egy-egy könyvért. De abszurdum lenne, ha
nem volna könyv-esély. Pl. nekem miért ne volna? Meg… természetellenes az. Van hát
ilyenre mérce, határ? Hérakleitosz-viccem, erre: hogy még Héri is kivételt szeretne magával, íme

„nálam egyszer legalább lehetne egyforma a két fele?!”

52

tiszatáj

Hát: 1.) látná, mi a különbség. Absztrakt? Halmaz-ügy! A hullámzással (ami ő maga, Hérakleitosz) felezne pontosan valamit. Ahhoz hasonlíthatná a különbeni sosem-egyformát!
Követhető?
2.) Holott saját maga hullámvonala által már nem egyforma a két fél. Mérjük ki mikropontossággal, akkor sem egyforma, miért? Mert emitt „fönt” van, ott „lent”, ott hullámhegy, itt hullámvölgy.
Hagyjuk. „Tudnék-e kedvelni manapság valakit, aki német etc. (magyar stb.) slágereket kedvel? Nem!! „Túl szigorú? Nem.
Viszont, s figyeljük hérakleitoszi elemét ennek, nem jobb akkor, ha eleve senkit sem
kedvelek, s nem „okból”, nem. Mert akkor az ok sem esetleges, már ha nem-kedvelésem
mellett abszolút kitartok, sőt, nem is „mellett”, hanem ez tér nélküli állag bennem…
Feleségem: visszajutottál az „Egyetlen”-állagodhoz. Ó, igen. A „Töredék Hamletnek” helyes címe „Egyetlen” volt. S nem vagyok filozófus-író, nem vagyok filozofikus stb. A „Hamlet”-ben bőven vannak zsenge-elemek, zsengékből-átmenet-elemek, de olyan munkák is,
melyeket nem lehet meghaladni, meghaladnom”. Nem sokkal Wittgenstein kérése után
(Musilnál olvasom, hol ennek az alapja, korábban van), hogy költészettel kell folytatni az
ő filozófiáját, na jó, a filozófiát.
Nem, dehogy voltam filozófus.
Az életemet írtam mindig.
Azt, ami az élet – nekem volt.
S akkor az „Egyetlen” idején a filozófia(i gondolkodás) volt nekem az élet. Maximalizáltsága miatt írtam oly keveset 1960–1965 között.

IX. (Egyelőre befejezés, majd folytatjuk, talán)
„Ha tényszerűen elfogadnak, már az is nagyon sok, hihetetlen! Ne törődj velük, a magadét ne rontsd meg.”
„Persze, mások rovására ment volna, ha engem favorizálnának. Ez örök kör.”
„Van-e értelme ilyen megállapításomnak: tarka négyszögekből összefoldott takarómat,
melyen ülök munka közben, olyan lelkesedéssel hoztam Londonból. Képes volnék ilyen
lelkesedésre még? Ma már nem. Ha légi utasszállító gépkocsit látok az utcán, elgondolom,
tételesen sorolom, gyűjtöm, miért nem utazom? Íme. Előtte megalázó, hogy ilyesmire
szántam el magam; az előestén, hogy holnap akkor hát meglesz, rossz alvás éjszaka; otromba korai kelés, meg egyáltalán; „hát fix, itt kell hagynom Totyit, az életemet”; ki
a reptérre; ott várakozás; bejelentkezés után további várakozás hülye terekben (nem a magam életét élem!!!!!! ezt már nem bírom, nem is akarom eltűrni, elsősorban magamtól);
beszállás blődsége; a gép terének blődsége; az unalmas út; az álérdekességek, álvárakozások; várakozás leszállás után; hamissága, hogy ennek mind örülnöm kellene; ki a reptérről, gyötrelmes fázisok; várakozás a csomagra; bemetrózás Londonba; cipelés; végre egy
randa szoba, melynek még örülnöm is kell; örülnöm kell a városnak, az első járkálásnak,
holott nem örülök.”
Az egésznek ez a kulcsa. Ez a függőlépés pillanatnyilag. Nem akarok különbözések jegyében barátkozni várossal sem. Nagyon én-tudatos, analitikus stb.-m a legtermészetesebb közeg a számomra, így nem csupán „én”-ről van szó., Specializált céljaim nem ha-

2004. március

53

szonelvűek. Tréfálásom halálkomolyság. Meddig élek még? 65 éves leszek, nincs-e jogom
teljesen független felfogást kialakítanom, hogyan akarok élni (a megváltoztathatatlan körülményeket elfogadva csak, de új körülményeket nem tűrve, ahogy Hamlet mondja tehát,
ismeretlenek elé sietni), s így tovább.
Az „Egyetlen”-állapotba tértem vissza.
Ez az „egyetlen” nem hamleti volt. Nem volt vagy-vagy. Mert ez a „nincs” állapota volt:
Nem a semmié. A semmit az érzékeli, aki valami. Én jól tudok pl. délutánjaimon, mikor
már Totyi is alszik, csendben „nincs” lenni, bármit röptében abbahagyni akár, tenni
a semmit. A semmit igazán a nincs teheti.
(Vagy-vagy, ism., hogy köv.-e folyt.)
De nem írtam: „Véglépések függőjátéka”. Nem, ez a cím itt – marad. Filozófiai, esztétikai, létérzékelési. Csak nincs-e az egésznek, ami utána jön, a dolgozatnak magának is
valami „ellenes” szelleme? – Ami közbevetés ide úgy jön: hát ettől nem alhattam én nyugodtan ma éjjel, sok napra már e dolgozat „megírása” után. Hajnalban nyomban papírra
vetettem, hogy:
írásnál (íráskor) a holtbiztos esztétikai, személyiségkifejezésbeli, kicsit azt is vehetném, filozófiai ízlés, aranyérzék az, ami szinte a legfontosabb. Én a „mondat”-kultuszt,
amit eleve mint idegen tudományból a honi tehénre a gatyát, úgy vettek (mert pl. így a
franciák alapján el lehetne terjeszteni a rímellenes „harcot”, meg a „kolonializmus” szónak
ugyanúgy nincs meg jól a helye nálunk, ahol a lóverseny-közvetítésből is, remélem, elhagyják a „sáv”-ra a „spúr” szót, holott németül, jó a „Spur”, ergo hogy kívülebb jön, nem
belül, a [zseniális szó!] falnál, tehát egy francokat, hogy már így fogalmazzak [fogalmazzon így egy hajdan nagy napilapban régebben és újabban megint híve által nem is hozzá
illő társaságban lebornírtozott szerző; nem hozzá illő társ., mert egészen másfajta íróember, akivel együtt lebornírtozták], és aki az osztrák stb. avantgárd prózairodalmat kicsit
ismeri, tudja, ott valóban erre a „milyen mondat”, „mely szóalakzat” kérdésvonalra ment
le a dolog, más alaphelyzetből, mint amilyen miénk; mert megbocsásson a világ, de hagyományos, mainstream-ménsztrím-filozofálást, szellemes odaszurkálást nem „mondat”alapon, nem strukturálisan csinálunk, tekintünk, ítélünk, s ha strukturális, hát akkor nem
posztmodern, viszont ha posztmodern lenne az ilyen írásokban a „szellem”, és mégse az,
akkor az egész csak úgy posztmodern, hogy a mondatokat strukturálisan ítéljük meg,
a szellemet, az írás szellemét a mai aktualitásuk, humoruk szerint, és akkor mi, a szemlélők
vagyunk posztmodernek, és ugyanígy egy 19. századi amerikai humoristát, Mark Twaint
pl. szintén posztmodernnek lehetne ítélni, túl azon, hogy senkit se érdekelnek már az
akkori és ottani társadalmi viszonyok), tehát jómagam a mondat kultuszát „elvetem”,
s a próza netán a vers, urambocsá, egyik alapkritériumának az esztétikai ízlést, a túl nem
lihegett filozófiai vagy antifilozófiai hajlamot, de mindenek felett a szerkesztődést tekintem;
így, hogy emez írásomnak kilógó szálai lehettek (erre döbbentem rá éjszaka, ez nyugtalanított; ergo lehet olyat is jól mondani, hogy a tehéntakonnyal bekent Eiffel-tornyot
bassza meg a kamcsatkai bikabögöly, csupán oka kell hogy legyen, miért mondjuk ezt…
nehezen tudnám pillanatnyilag megtalálni ezt az okot, persze, de azért vagyunk sokfélék…
viszont az avantgárd korai korszaka, meg a „pusztán felmutatom a tárgyat, aztán ki-ki aszszociáljon”-korszaka is elment, és Apollinaire-nél is azt szeretem, ahol, kicsit lazán bár,

54

tiszatáj

olyan következtetésekre jut, hogy „és nincs szüksége többé senkire”, jó, de lehet, hogy valakit a kikericsromantika ejt meg, kérem! ezt vitatni sem kell), tehát nekem itt a saját írásomból, hogy kollokviálisan fogalmazzak, kilógott pár dolog, elkötetlen szál; ilyen például:
miért olyan fontos nekem, hogy ne legyen dolgaimmal kapcsolatosan továbbpofázás stb.,
és miért ez a nagy lezárulásom stb. – erre szeretnék, közbevetőleg, választ adni, mielőtt
egy újabb esztétikai elemmel, látni fogjuk, egy lázas monológgal a végmondásig jutnék.
Rövid leszek.
Mivel az évek során, s most végképp, kihalt belőlem az a vágy, hogy csak úgy mindöszszevisszaságban „emberek közt” legyek, ld. Szép Ernő, „A felhők pártján voltam s virágokra borulva…” Jó, ez jelképes, meg hogy így-úgy „kóboroltam”, ergo magányos volt ő:
„S mégis mindig és mindig az emberek közt voltam / S mentem szorongva köztük színházba, háborúba”. A gyors társítások nagyköltőiségét most ne elemezzük. De: van egy
ilyen kategória. Egy érdemben magányos embernek ez bejöhet. Nehezebben egy kilencunokás mamának; színészeknek; pultosoknak stb. Nekem ez bejött, és így eleve kevesen
vannak, akikkel beszélek, mert
valamiről csak kell beszélni,
ha Agassit, Ronaldót megbeszéltük, jönnek
mégis a személyes témák,
ezek lesznek továbbpofázva,
ha máris irritált vagyok, írtam is itt, fölös éllel
beszélek,
s mindezeken túl és ellenére: az igaz dolgaimról
hallgatok; én aztán nagyon!
S ekképpen, ha az érintkezés nem elégít ki elemi vágyakat, teljesen felesleges csinálni.
Olyan ez, mint amikor valakinek egy bizonyos szerve még tűrhetően működik, de senkik
nem jutnak az eszébe az esetleges használatával kapcsolatban, sőt, egyáltalán távol tőle,
röhejes az ily használati alaphelyzet.
Például: gyomrom bírná még a nagy zabálást, de… nem! Akkor nem járok zabálós társaságokba. Más példát is említhettem volna.
El ne feledjem: gusztustalannak érzem, hogy lényegtelenségek „a velem kapcsolatos
témák”, igen az író, akinek alig értették meg lényegi témáit (vagy végképp nem értették
meg!), nem akarja szaporítani a vele kapcsolatos fölös jólértesültségek esélyét.
Ami pedig „kedvemet” illeti, ld. Szép Ernő, „nincs kedvem s magamról nem beszélek”
(ismétlem!), izületeim pocsékba mentek (kicsit túl fiatalon), csuklóim, vállaim a sok írógépeléstől (azt hallottam, bányamunkát megközelítő nehéz testi munka!), és most combtöveim, forgóim vannak soron. Bődületes fájdalmakkal az ülepem vastagjánál, belülről
sugároz, és hajnalban – éjszaka is – felkelve kilincsekbe, bútorokba, ajtófákba kapaszkodva, araszolva, az elzuhanástól félve kell csoszorászva haladnom, és reggelre, hogy már
valami járásmódom van, akkor se az igazi, s kísér a fájdalom. Persze, hogy immobilabb és
kedvetlenebb vagyok. Még valamit: ha az érdemi diskurzusban nem én vagyok, hát önmutogatók magán jólértesültségeit elmellőzhetem!
Ez az egyéni meghatározottság messze a weöresi „A tökéletesség panasztalan”-tól:
egyelőre nem is oly végletes és végzetes, mint Kálnokynál a „szanatórium”, de ha mind-

2004. március

55

ezekhez hozzávesszük, hogy 27. éve élek madárral, s ezt oly aktívan tettem, annyira „egy
ízig”, jelenlegi verebem oly eszményi madár stb., meg hogy sokat vagyok vele itthon,
együtt, és az idő múlik… és el fog következni valami… a végső válás… és az engem, meg ne
mondjam, milyen állapotban fog engem „itthagyni”… nos, ez sem semmiség. Sőt. Lett egy
ilyen lény-lény-közi, nem ember-ember-közi meghatározódásom.
Erről beszélni nem akarok. Mert nem lehet. Alig van „közönsége”. Nem a súlya szerint
van. Nálam a „lovat” se értették meg, szerencsejátéknak gondolták. A ló(fogadás) nekem:
tájfutás volt, cross. Benne volt a pályák színe, szaga, napfénye, szele, sok környűlő tája;
benne volt saját, mindig változó, indíttatásom. Benne voltak a városi miliők: malájnegyed,
arabnegyed stb. Londonban. Elit city-világ. Csendes szombat délutánok. Búcsúnapok. Nekilódulások. A kis csatorna, lassú lakóhajóival. Az egész lófogadás-ügynek a beillesztődése
a „teljes életem” rendszerébe. Persze, hogy ellenállásba ütközhet ez azoknál, akiktől eleve
idegen az ilyen „teljes élet rendszerébe” illesztés is! Benne voltak a nagy remények, a pitiáner igyekvések, az ihletett pillanatok, a rettentő szakadékok. Benne a kiútkeresés a képtelenségekkel változó korból. A ló, mint élőlény, nekem máig alig is létezik. Teljesen mono
alkat vagyok. A madár van. Kész katasztrófa volt, amikor én nem-monónak-lenni kényszerültem. Jaj, az ne legyen többé. Ezért nem szívesen írok olyan könyvismertetéseket pl.,
amelyeké nem teljesen a szívem. S más példák is hozhatók itt. Természetesen mind ezek
az önmegismertetések, ezek reménye ma már… összefoglalom: késő. A kis életkori különbségek is túl nagyok egy olyan közegben, mint a miénk, ez a magyarországi. Ahol sok
évtizedes „hagyományoktól” nem szabadulnak, s akik hat-hét éve felnőttködnek csak…
hm. Marad velük, de igen szépen, a filozófia, esztétika közössége, erről meg nem kell naponta karattyolni.
Na, ez is szép hosszú kis közbevetés lett. Mi van még?

*
(Eliot-parafrázis, még: „S megfulladok, mikor emberek szava szólít.” De meg ám. Mert
nincs, hogy „mit akarok”. Ami vagyok, az VAN.)

XI.
S legvégül: Kafka emlékére, akkor is, ha nyilván alig bármiben értettünk volna
„egyet(lent)”:
„Az igaz írás” – és már ez a meghatározás is önkényes – „önkényeskedve, ön-kényekedve szerint segíti elő létrejöttét (általad), de aztán semmivel sem akar téged igazolni,
benne hagy, ezért fázol már közben is, ezért érzed rendetlenségnek az írást a semmittevés,
a nincs-állapot helyett. Nem igazolásod az igazi írás, vesztedre azonban te magad az ilyen
írás igazolása vagy, s ha nem lennél különben is eléggé, révén végképp el leszel kárhozva.
Nem rév az igazi írás, nem révész, csak ez: <valaminek-a-révén> Sehova sehonnan, vagyis
annál rosszabb, mert látszata valahova mutat, elviszi a nincs-állapotot, igen, erőnek erejével veszi el, ő, az igaz írás, kinek mindened adtad. Nem akarsz embereket? Tessék, az igazi
írás bármi emberfiánál-lányánál rosszabb, hajtogasd csak, nem tudod elégszer: kárhozatodra van.

56

tiszatáj

És nincs rá többé felmentés, nincs bocsánat-osztó helye. S ha evidens, ha eredendő:
minden eredendő bűnöknél nagyobb eredendő bűnt követsz el, a szellem feltolakvásának
bűnét, az idő kizökkentéséért. Ne jajongj, hagyd az önsajnálatot, újra újra mondom,
a lenni-vagy-nem-lenni meg bármi vagy-vagy nyavalyáival. Szánalmas vagy! Te, aki másokat mertél kis kapacitásúnak, élősködőnek, öncsalónak és csalónak nevezni, rosszabb vagy
a tisztára-játszódás vágyával mindegyiknél. Nem felelt meg nincs-légürességed? Ha magyarázod, sőt, ha megdicsőítenéd – titkon –, csak mélyebbre süllyedsz, sőt, így süllyedsz
bele a mocsárba. A legősibb idők óta evidens írásművek avulása is zajlik már, szétporlásuk
csak idő kérdése, és nem csillagmocsokban fogják végezni, nem, az élet e földi, viruló
mocskában magában!!”
(Itt visszautalok – bocsánat! – egy régi leleményre: „Megtaláltuk. Nincs.” Ld.: Lábon
vett filozófia c. könyvem.)
És mégis, azok miatt, kik ebben nem követnek, választod külön a magányt, mely mégsem az, ha számodra mások – nincsenek. Mint Hérakleitosz, mikor két fél egyformaságát
kívánná, őrületes kivételül, vagy. Az „Egyetlen” mindig a megtartott egyetlenként igazi,
mindig abban az, ahogy elhagynád, ahogy a tarkaságot kérnéd, ahogy a többféleség igazolására vágynál. De nincsen tarkaság, nincsen többféleség, mert nincs mihez képest lennie. Mert egyetlenség sincs, mint nincs; és ehhez képest bárminek már fölös fáradság lennie, és a Mindenség gazdaságos.
Bizonyos, hogy semmisséggé minden nem válhat, de semmibb lesz, mint jelenleg
a legigazabbul hinnéd. E kettő közti térben alakul az igaz(i) írás, tulajdonságait nem is csodálhatod. Már a tulajdonság is (íme, Musilnak!) csak Hérakleitosz maga-tagadása. Nem
a dolgok változnak. Csak a változás van, szemléltető tárgyai, mint írtuk, a dolgok. Szót
nem érdemelnének; és „szó” sincs.
És mégis egy veréb lesz életed-halálod!
(És közben a közműárak fölmennek, a közlekedés ára fölmegy, a gyógyszer ára fölmegy, és óriási díjakkal hazardíroznak, csak a honor nem megy föl! Mint mondtam, 2003
novemberében)

2004. március

57

Az én Bakám
K
…Én Baka Istvánt egyszer láttam. Láttam, de nem találkoztunk. Iskolánk
hosszú folyosóján ment, talán fekete öltönyben, kollégáim kisérték. Akkor már
„nagyon beteg” volt, de erre is csak hallomásból emlékszem. Én lényegében
semmiféle emléket nem őrzök róla. Pedig én is beülhettem volna a könyvtárba,
ahol a kollégákkal és diákjainkkal beszélgetett, hallgathattam volna, megszoríthattam volna a kezét, talán még össze is ismerkedhettünk volna. De én akkor
nem voltam sehol. Polcainkon ott sorakoznak a dedikált könyvek, de egyetlen
egyet sem én tartottam tolla elé. Évekig hozzájuk sem nyúltam.
Baka István műveit én ez év áprilisáig lényegileg nem ismertem. Az idén áprilisban azonban az Interneten ráakadtam Angyal című versére. Ekkor képzeltem
el először Baka István angyalát, azt, amelyik nedvedző csikkek és rozsdaszeplős
konzervdobozok közt suhan. Ekkoriban már sokat fotóztam. Egy nagyon egyszerű, használtas digitális kamerával vittem át a valóság képeit abba az imaginárius világba, aminek rabja voltam már: a bitekbe vert szimulált valóságba, aminek elátkozott világát én mégis szinte platonistának érzem. A kiállítás anyagának
eredetije is az Internetre készül, és ezeknek a képeknek ez az igazi közege. Ez
a szimulált valóság, ez az informatikai platonizmus teremt meg számomra egy új
világot, ami más lehet. A normál világból pedig e létezések határmezsgyéi izgatnak: Az ébrenlét és álom, éjszaka és hajnal, valóság és érzetek, a test és a lélek, és
főként a világban mindenhol benne rejlő lelkiség, aminek feltárására két dolgot
tudok elképzelni: a fizikát és a költészetet, elsősorban Baka Istvánét, mit sem törődve ezeknek a közvélekedésben rejlő ellentmondásosságával.
A kiállítás anyaga amatőr munka mindenféle szempontból. De talán pont ebben rejlik jelzésszerű értéke is. Rámutatnak Baka István költészetének erejére:
Egy vidéki kisváros városszéli gimnáziumának fizikatanára is elmerengett Baka
István költeményein. Tette ezt éppen Szekszárdon. Élete április óta nem változott
semmit, reggel ugyanúgy teker át biciklijével a kisvároson, lót-fut az iskolájában,
gyerekeivel vesződik. A „farkasok óráján” a monitor képernyőjéhez tapad, és pergeti a képeket, az álmokat. De azóta rókabundásak az alkonyok, a rémület ázott
ingként tapad rá, látja lombjukért sírni a vízparti fákat, néha gonoszként vigyorog rá a Hold. És főként mindig érzi az angyalokat, talán Baka István angyalait …

Elblinger Ferenc

58

tiszatáj

Jöjj el hozzám, november angyala!
Halottak napja elmúlt, – élni kell!
S ha élni kell, a kő is énekel.
(November angyalához)

Vigyázz Te is, haló porodból
hogy kendert ne növesszen,
kötélnek téged meg fonjon
nyakam köré az Isten.
(Ima)

2004. március

59

Mint házfalat a vadszőlő, befut
És összetart az emlékezetem;
Vagyok, mert voltam, s ennyi épp elég Akkor nyitom, ha becsukom szemem.
(Vadszőlő)

még nem tudtam hogy tó lesz minden éjjel
ha felnövök s bár iszapos kiszárad
olykor megér akármily drága árat
(Sellő-szonett)

60

tiszatáj

Erdő vagyok - eltévedek magamban
Gyökér vagyok - nyakamra hurkolódom...
(Hurok-szonett)

...esik, nem esik, csupa fémcsillám a világ...
(Március)

2004. március

61

...s Pallasz baglyának hányadéka, én
görgök, rút szőrgolyó, a föld szinén;...
(Farkasok órája)

Találkoztam, míg éltem, angyalokkal,
Nem eggyel, azt se mondhatnám, hogy sokkal,
De szárnyuk mára zúzmarás, hideg,Nem űznek el, de meg nem védenek
(Sztyepán Pehotnij feltámadása)

Kritika

Akkor és most
S ÁNDOR IVÁN ESSZÉKÖTETÉRŐL

„Megyek intézni dolgaim”, mondja Fortinbras Hamlet
királyfi teteme felett Zbigniew Herbert híres versében, a Fortinbras búcsúztatójában, „ki kell gondolnom egy jobb börtönrendszert / mert mint helyesen jegyezted meg Dánia
börtön”. Herbert, a modern lengyel irodalom legendás „hajlíthatatlan hercege” még fiatalon, 1957-ben, a magyar forradalom bukása után írta ezt a verset, amely máig az életmű
legtöbbet idézett darabjai közé tartozik.
Számomra, a lengyel irodalom, hogy úgy mondjam, hivatásos ismerője számára is meglepő, amit Sándor Iván,
nem is annyira íróként-esszéistaként, elsősorban még csak
nem is színikritikusként, hanem titkos filológusként e nevezetes költemény keletkezésének hátteréről elmond. Peter
Brook, a világhírű Shakespere-rendező 1955-ben viszi színre
a Hamletet, amellyel a Shakespeare Emlékszínház még abTiszatáj Könyvek
ban az esztendőben fellép Moszkvában, ahol a harminceszSzeged, 2004
tendős Brook megnézi Ohlopkov Hamletjét, s abban – mint
409 oldal, 2750 Ft
ő maga feljegyzi – „alá van húzva a »Dánia börtön« gondolata”. Úgyhogy 1957-ben, amikor a Titus Andronicusszal Varsóban vendégszerepel, már
ezzel a tudással figyeli az ottani közönség reakcióit. Brook és Jan Kott valójában e vendégjáték nyomán találnak egymásra. Kott megírja híres Fortinbras-esszéjét, melynek elsődleges „forrása” ugyan az 1956. szeptemberi krakkói Hamlet, Tadeusz Kantor szcenográfiájával, egy igazi politikai helyzetjelentés a korról, amely „már a színpadon is új Fortinbrashangsúlyokat keresett”. Nem beszélve arról, hogy a cseh Vladimír Holan is ez idő tájt dolgozik Éjszaka Hamlettel című nagy művén.
„Tehát: 1956. szeptember! Fordulat!” – írja Sándor Iván a krakkói Hamlet kapcsán,
ami talán meglepően hangzik, hisz tudjuk, nálunk is, a lengyeleknél is ‘56 októberét szokás fordulatként emlegetni. Igaz, nem ugyanazzal az előjellel. Hisz a lengyeleknek sikerült
a szovjet fegyveres beavatkozást megakadályozniuk, a magyar felkelés viszont elbukott.
A lengyelek még évekig úgy érzik, ’56 őszén kivívták a szabadságot, s nem alaptalanul, hisz
a reform szellemét képviselő lapok tovább élnek, így a Po prostu is, amelyben Herbert verse
– meg az a másik verse is, amely mintegy „konkretizálja” a Fortinbras-költeményt, A magyarokhoz című – megjelenik. Mintha mondjuk, a Jövő Mérnöke, amelynek Sándor Iván
1956 őszén a szerkesztője, s ahol október 23-án az összes akkori lapok közül egyedül ő leközli a tüntető diákság pontokba szedett követeléseit, még 1957-ben is létezne, és azokat
a szerzőket közölné, akik akkor már a gyűjtőben vagy egy nyugati menekülttáborban kezdenek épp új életet…

2004. március

63

De mi köze mindennek Frontibrashoz? És miért olyan fontos neki Fortinbras? Az
„…ezek a szavak mit érnek…” című, a Herbert-fordító Gömöri Györgynek ajánlott esszé
világosan fogalmaz ez ügyben. Szerinte Fortinbras, ez a „tisztán látó, masszív hatalmi ember” valójában „a szellemi ember bukását látja Hamlet végzetében”, azaz ő az a hatalmi
ember, aki „még tud a szellemi nézőpontokról. Ismeri őket. Ismeri és elveti”. Ezzel a méggel Sándor Iván egyfajta korszakhatárt kíván jelezni. Meggyőződése, hogy a századközép
az utolsó pillanat, amikor „a szavaknak még volt jelentése, volt még párbeszéd, amiből
valami-bármi kibontakozhatott”. Vagy kibontakozhatott volna, ha a rendszer jellegéből
kifolyólag nincs eleve kudarcra ítélve. De félreértés ne essék, eszébe se jut politikai vagy
politológiai esszét írni, noha ahogy mondani szokás, ott van az ujja a kor ütőerén. Politikai
értelemben is. De amit így kitapint, bármilyen fontos is, csak mellékes adalék. Erre utal az
a bizonyos „szeptemberi fordulat”.
Gömöri Herbert-kötete, amelynek kapcsán ez az írás született, 2000-ben látott napvilágot. Érdekes azonban, hogy az a hét évvel korábbi keltezésű nagy Hamlet-esszé, amely
már szerepelt egy korábbi Sándor Iván-kötetben, s a jelen gyűjteménybe is bekerült
(kivételesen, ám teljes joggal), konklúziójában voltaképp „alájátszik” a későbbi opusznak.
Abban az esszében is „a Hamlet végjátéka” érdekli őt, de már ott megjegyzi, hogy valójában nem Hamlet halálával köszönt be a „a Fortinbras-korszak”, hanem azáltal, hogy
„Hamletből, a »wittembergi emberből« a küzdelem, az elégtétel-keresés, a bosszú kényszerűségében »hierarchia-ember« lesz”, ami annyit tesz, hogy egy ponton a dán királyfi
átveszi ellenfeleinek harci módszertanát, felizzítja magában a „trónkövetelőt”, azaz belép
abba az arénába, ahol „az ő korábbi léttörvényei nem érvényesülhetnek”, s ezért kell elbuknia. A Személyiség, a Szellem bukása ez.
E több mint négyszáz oldalas könyv, némi túlzással szólva, az első laptól az utolsóig erről a bukásról és erről a fordulatról szól. Pontosabban, ahogy a kötet címadó esszéje,
a Séta holdfényben mondja: igaz, „az Én-fogalmat mint a kultúra teremtette fogalmat közelítjük meg”, ám azzal nem kevésbé tisztában kell lennünk, hogy „ő maga” is, „módosulásának feltételei is a kultúrán túli valóságban vannak”. Ez az a „láthatatlan” zóna, ami Sándor Ivánt igazán, szenvedélyesen érdekli. Azt írja: „A huszadik századi filozófia és művészet legmaradandóbb teljesítményei jól ismerten az illuzórikussá válásig való eljutásról
beszélnek, aminek az újabb körülményeivel-formáival mint a tárgyunkban rejlő láthatatlannal kell szembenéznünk.” Szembe lehet-e nézni a láthatatlannal? Még a kérdés felvetése is paradox. De őt pontosan ez a paradoxon foglalkoztatja. Pilinszky és Földényi
szavaival járja körül: a művészet sakk-matt helyzetéről van szó, továbbá az ember változatlanul eleven identitásigényéről, amelynek azonban „a feltételei módosultak”. Ehhez
kell neki Van Gogh egyik „legőrültebb” képe, amelyet a St. Rémy-i ideggyógyintézetbe kerülésekor, nem sokkal öngyilkossága előtt festett, s amellyel a festő hitet tesz a művészet
„hazugsága” mellett, „a valóságnak olyan átalakításával, módosításával” kívánván festeni,
hogy „hazugság legyen belőle, amely azonban igazabb a szó szerinti valóságnál”. Ez „a végtelen lehetőségek tárházaként” felfogott személyiség végórája, állítja az esszéíró, s innen indul
el, hogy az „útonlét-folyamatból” mindazt megmutassa, ami áttekinthető, hogy eljusson Sophie Calle tükréig, ahol a személyiség „már áldozata is saját Énjének”. Azaz az ezredfordulóra sok minden felszámolódott, amit korábban megelőlegeztünk – a történelem „vége”,
a regény „vége” stb. –, de közben kiderült, hogy „a megjósolt semmi helyén sűrű, tapintható

64

tiszatáj

valami a színhely”, s „az Énről sem állítható a már száz éve megelőlegezett s azóta is »esélyesnek« tekintett fölszámolódása”, mert „újabb formákba bújik, újabb maszkokat ölt magára”. Akárhogy is azonban, „az Én már végérvényesen nem úr a saját házában”, állandóan
önmagát keresi, de csak „egy Idegent” talál, „aki szeretne beköltözni abba a házba”.
És ez csak az érem egyik oldala. A másik: a magyar kultúra fáziskésése. Azaz miközben
a 19. században „az európai szellem számára meginog az élet minden mozzanatának értelmet adó legitimációs bázis”, s megszületnek a kanti értelemben „felnőtté vált” személyiség új törekvései, addig mi megrekedünk – sőt az egész kelet-közép-európai régió megreked – a gyanúnál, „amely a tizenkilencedik század óta folyamatosan, akár a nemzetárulás vádjaként is megjelent”, valamint az önkorlátozásnál, „amely ugyancsak folyamatosan
a nemzeti megmaradást-túlélést biztosító illúzióvá stilizálódott”, mintegy állandósítva
a Bibó István-i „hamis helyzetet”, a társadalmi önismeret elodázását, és „sok tekintetben
»takart tekintetű« személyiségként” pozícionálva az autonóm Ént. Micsoda szakadék! –
kiáltanék fel a legszívesebben, ha arra gondolok, hogy a szerző elsősorban mégiscsak regényíró, s úgy lát neki újra meg újra az alkotásnak, hogy pontosan tudja, életveszélyes akrobata mutatványt végez e szakadék felett.
Mit adhat egyik író a másiknak? – teszi fel a kérdést egy régebbi keltezésű esszéjében
(Napló a másvilágból), s így felel: „A transzcendencia nélküli másvilág bejáratához érkező
vándor tekintete, ami az egyik író számára a másik íróban a legfontosabb. Minden más
hasonlóság: csapda. És annyi másvilág van, ahányan vagyunk. Át kell lépni a kapun, mert
a küszöbön innen vigasztalanul nevetségesen és unalmasan hasonlítanak egymásra a legjobbak is.” A kötet negyvennyolc esszéje negyvennyolc ilyen kapuátlépési kísérlet – tudjuk, az esszé kísérlet és eretnekség –, negyvennyolc találkozás története. Nem az irodalmi
és művészeti élet egyéniségeivel, figuráival, különceivel találkozunk, hanem negyvennyolc
„másvilággal”. S ez ennek a meglehetősen vaskos kötetnek az igazi meglepetése. Ugyanis
első pillantásra, némi szakmai rosszmájúsággal, azt is gondolhatnánk, hogy afféle reszlicikkgyűjteménnyel van dolgunk: ami harminc év esszéterméséből nem került be a korábbi
tematikus esszékötetekbe, abból állt össze ez a könyv. Igen ám, de micsoda életmű az,
amelyiknek így fest a reszlije! Hisz a Séta holdfényben kész szellemi „fejlődésregény”, hamisítatlan „válogatott esszék”, amelyben az életút minden fontos kérdésfelvetése érintve
van, s amelyben a régi írások is, ha némiképp más tónusban is, de égető aktualitással
szólnak. Úgy valahogy, ahogy a Herbert-vers kapcsán ő maga ír arról, hogy a költő, aki
még az ősi mítoszoknak – az európai értékek alapköveinek – teljes szétporlódása előttről
üzen, mégis ma is, amikor „az akkori »túl«-on is túl vagyunk”, segít rávilágítani „az akkor
és most, a századközép és a századvég tájára”.
Az esszé „számomra ugyanúgy az ismeretlenbe vezető utazást jelent, mint a regény” –
vallja. Csakhogy, teszem hozzá én, minden igazi regény vertikális utazás; az esszé inkább
horizontális. Ha nagyon tág a horizont, a szálak össze is kuszálódhatnak, s ilyenkor a lényeg könnyen elhomályosul. A jelen kötet figyelmes olvasója azonban jóleső érzéssel
nyugtázza, hogy a korai Sándor Iván-esszék talán cenzurális vagy öncenzurális okokból
„túlhorizontált” tónusának az utóbbi másfél évtizedben egyszerűen nyoma vész; egyre
tisztább és egyre „vertikálisabb” eszmefuttatások kerülnek ki a keze alól. Ez a másik meglepetés, amit a kötet tartogat.

Pályi András

2004. március

65

„Nem segít semmi (…)
végül mégiscsak írni kell valamit.”
K ISS L ÁSZLÓ: S ZINDBÁD NEM HAZA MEGY

Élet és irodalom. Nem a hetilapra gondolok, hanem
Kiss László első (novellás)kötete (Szindbád nem haza megy)
kapcsán jut eszembe ez a közismert, kötőszavas szókapcsolat, de talán meg is kellene inkább fordítani a tagok sorrendjét: irodalom és élet. Olyan erőteljes ugyanis az irodalmiság jelenléte a kötetben, hogy helyesebb annak irányából
megközelíteni a benne foglaltakat.
Az irodalom hatása a tehetségét már irodalomtörténészként, kritikusként, irodalmi paródiák szerzőjeként is
meg-megcsillantó fiatal íróra a leglátványosabban az egyes
írások előtti szó szerinti vagy torzított (Krúdytól, Nagy Lajostól, egy járókelőtől, Hrabaltól, Kosztolányitól, Handketól, Krasznahorkaitól, Esterházytól, Karinthytól, önnön magától származó) idézetekben, mottókban, az allúziók különböző szövegközi formáiban, a jelölt és jelöletlen intertextuTiszatáj Könyvek
sokban, a Krúdy-, Kosztolányi- (és Márai-)hagyományra
Szeged, 2003
történő nyilvánvaló rájátszásban mutatkozik meg, de ko149 oldal, 1850 Ft
rántsem merül ki ezekben.
Az írás, az irodalmi alkotás tematizálása sem ritka a kötetben: az első írás enyhén infantilis (vagy csak ezt a látszatot keltő) elbeszélője például maga is író (legalábbis a Hadkiegészítő Parancsnokság ezredesének levelet író), illetve az írással sokat foglalkozó ember, saját bevallása szerint az asszociációs prózatechnika híve. Az első ciklus utolsó írásának elbeszélője fejét pedig majd szétveti a sok gondolat, miközben az írástól rosszullét kerülgeti. A második ciklusban az elbeszélő a barátjáról, Ádiról derül ki egy burleszk-szerű
jelentekben gazdag elbeszélésben (Ünnep), hogy verseket ír. A harmadik, Szindbád-ciklusban pedig a főhős, miközben természetesen hajós, de pedagógus, hardcore-metál zenész és drogdíler is, elsősorban költő, illetve író. A kötetzáró Szindbád egyelőre nem haza
megy című (az Esti Kornél ötödik fejezetéből is helyzeteket és mondatokat idéző) elbeszélés kisvárosi kávéházának többtucatnyi látogatója pedig mind kéziratait a főváros
felé küldözgető író, költő, valamilyen alkotóművész (a múzsaként szereplő Ballai Nettát
kivéve), még ha többségükről ez soha nem is derül ki.
Talán már az eddigiekből is kiderül viszont, hogy nem egyszerűen irodalmi hatások
különböző megjelenési formáival találkozhatunk Kiss László kötetében, hanem magával
az irodalom kultuszával. Ahogy mestereinél, Kosztolányinál vagy Krúdynál is, a különbség

66

tiszatáj

részben az, hogy míg náluk inkább az életmű egészéből, együtteséből árad az irodalom
kultusza, addig a tanítvány már az első, eleddig egyetlen könyvébe belesűrítette az irodalom iránti áhítatát. Másrészt (s a fentiekből talán már ez is érzékelhető volt), hogy korántsem egynemű áhítatról van szó az ő esetében (bár az írói szereppel és tevékenységgel
szembeni önirónia már Krúdynál és Kosztolányinál is megjelent, hiszen a XX. század elején is szembe kellett már egyszer nézni az irodalom rangjának, méltóságának csökkenésével): Kiss László irodalomkultusza abban is megnyilvánul, ahogy profanizálja az irodalmat, ahogy miközben megidézi, utánozza, parodizálja is egyúttal elődeit és mestereit,
ahogy a fennebb (például krúdys) stílt összekapcsolja, s ezáltal vulgarizálja a mai élőbeszédszerű nyelvvel, mondattagolással, időnként alpári szóhasználattal, ahogy humorba
fullasztja a magasztost, ahogy játszik a hagyománnyal és a nyelvvel, magával az irodalommal. Mert számára már (még?) az irodalom nem (csak) szent tevékenység, hanem
önmaga és az olvasó szórakoztatására szolgáló játék (is). Hagyományokra, tekintélyekre,
teóriákra, olvasói és egyéb elvárásokra fittyet (is) hányó, a verbális önkifejezésben láthatóan örömét lelő, szabadszájú és felszabadult játék.
Jellegzetes posztmodern írói magatartás ez, de ugyanakkor már azon (is) túllépő, már
azt is iróniával kezelt hagyománynak tekintő, amikor például a Csukázás című írásban az
intertextualizálás paródiájaként horgászati szakkönyvekből származó mondatokat épít az
elbeszélői szövegbe, s lábjegyzetekben pontosan meg is jelöli a forrást, vagy amikor a Szindbád útja a gimnazista lánynál című elbeszélésben az általa is alkalmazott „a Brecht nevéhez fűződő elidegenítő effektus”-okat és az önreflexiót teszi irónia tárgyává, vagy amikor
a Szindbád egyelőre nem haza megyben a posztmodern irodalomelméletek egyik kedvenc
kérdését is blaszfemizálja az egyik kávéházi szereplő jellemzése közben: „Rajtuk kívül itt
volt Jácint, aki Ni csak, ki beszél! címmel jelentetett meg a helyi irodalmi lapban átütő sikerűnek szánt irodalomelméleti szöveget, melyben a narrátort egyszerre féltékenyen megszakítja a szerző, mire a főhős, aki addig a mesélő, sub rosa azonban a kontextus iránt
árult el érzelmeket, egy mellékajtón át sértődötten távozik, és hirtelen olyannyira egybeszövődnek a szálak, hogy senki sem tudja, mi van, végül a primer szerző megtébolyodik,
Jácint, akit e tanulmánya dacára messze elkerült a dicsőség, noha munkájából később filmet forgattak.”
Játék az irodalom, játék az irodalommal, de ugyanakkor az élet kiterjesztése (térben és
időben) az író (és persze, az olvasó) számára, egykor varázzsal teli világok emlékeinek őrzője, soha nem létezett (varázzsal teli) világok létrehozója, más írók által már megidézett
és/vagy megteremtett (varázzsal teli) világok állandóan jelenlévő öröksége. Azaz irodalom
és az élet nem két különváló entitás, az irodalom az élet része. Vagy fordítva? Menedék és
életpótlék (is) – különösen, ha a Szindbád egyelőre nem haza megy című elbeszélésbe Márai zseniális regényéből átemelt, a szövegösszefüggésből több irányba mutató, „Nem segít
semmi – gondolta borúsan – végül mégiscsak írni kell valamit” (egy író számára akár kategorikus imperatívuszként is megfogalmazódó) mondatra gondolunk. S miről írhat egy
fiatal, pályakezdő író leginkább, ha nem az általa eddig átéltekről, elképzeltekről és olvasottakról, s lehet-e nemesebb ambíciója, mint máris az eltűnt idő nyomába eredni, a gyermekkor bensőségességét, a felnőtté válás kalandjait, fájdalmát újraélni vagy elképzelni.
Irodalom és élet, élet és irodalom, valóság és fikció természetesen éppúgy keveredik
Kiss László szövegeiben, ahogy előképei műveiben (az újabb magyar irodalomból ide-

2004. március

67

sorolva például Esterházy Pétert, Garaczi Lászlót, akikre nemcsak a hagyományhoz és
a nyelvhez való játékos, ironikus viszonyával, könnyed, asszociatív szövegformálásával, hanem a létszemléleti derűjével is emlékeztet, vagy Cserna-Szabó Andrást, akinek a szabadszájúságot újabban irodalmiasító eljárásai is felszabadító példaként hathattak rá). A kötete két első ciklusának én-elbeszélője (vagy elbeszélői), de még a harmadik ciklus egyes
szám harmadik személyű narrátora, Szindbád legújabb kori kalandjainak előadója sem
azonosítható természetesen a szerzővel, esetleg névnélküli alteregójaként (alteregóiként?)
kezelhető, mint ahogy a második ciklus elbeszélőjének Ádi nevű barátja és maga Szindbád
is, bár ő lehet, hogy csak az elbeszélő alakmása, akivel talán azonos is. S mindjárt benne is
vagyunk nyakig (ezúttal indokoltan, bármennyire is ironizált rajta az egyik szöveg elbeszélője, aki talán a szerző) a „ki beszél itt?” problémájában. Ugyanis (valószínűleg)
a szerző igyekszik azt a látszatot kelteni (időnként hihetően), hogy hiába a három ciklusra
tagolás, a kötet minden írása ugyanarról a tőről, ugyanabból a világból fakad és azonos az
elbeszélője (aki természetesen nem azonos a szerzővel), s így a kötet végül is egységes egészet alkot. A legtöbb írás mögött felsejlő hasonló kisvárosi színtérből, a vissza-visszatérő
folyó-, illetve csatornaparti (körösparti) és Árnyas utcai hangulatokból, bizonyos már-már
motivikus ismétlődésekből (a nagymama varázslatos hátsó udvara, haza megy – nem
megy, hardcore metál-rajongás és mentalitás: „zúzás”, „mindegy csak vér folyjon!”, aranyérproblémák, füvezés, horgászás, Kamilla) valóban erre (is) lehet(ne) következtetni. Ezt az
olvasói feltételezést erősítheti az is, hogy a kötet minden írása múltbeli élményeket idéz
föl, a két első ciklus elbeszélője (vagy elbeszélői) éppúgy az emlékei(k)ből halászik (halásznak), ahogy a harmadiké szerint Szindbád is: „aki a múltban, az emlékei között halászik, előbb-utóbb a jövőt is zsákmányul ejti” (csak, hogy a már-már motívummá váló horgászás egy lehetséges értelmet nyerjen).
Ugyanakkor zavarja azonban ezt a kötetvilágot egységesíteni látszó összképet az elbeszélői pozíció(k) (nézőpont, beszédhelyzet, szándék) tisztázatlansága, vagy legalábbis
nem egyértelmű és semmiképpen nem egységes volta, például az, hogy a kötetnyitó szöveg, a „Hadkiegészítő Pará”-hoz írott levél fogalmazója, saját bevallása szerint, 19 éves, az
ugyanezen ciklust záró Minden nő kurva című írás (egyébként szintén hrabali jellegű hadováját, szintén egyetlen mondatban előadó) beszélőjéről viszont a rendőrök derítik ki az
iratai alapján, hogy elmúlt negyvenéves, noha ő azt állítja magáról, hogy az egyetemi felvételijét ünnepli, igaz, a monológja épp azt jeleníti meg bravúrosan, ahogyan tudatában
a különböző idősíkok, emlékek és élmények összemosódnak. Az olvasónak egyébként sincs
azonban semmi oka azt feltételezni, hogy az első ciklus öt írásának azonos az elbeszélője.
A második ciklus egységesebb az elsőnél, s nemcsak tematikailag, nemcsak azért, mert
a horgászás csaknem mindegyikben hangsúlyos szerepet kap, mint ahogy az Ádi nevű barát is, hanem a hat írás elbeszélőjének egységes beszédmódja és a világhoz, különösen
a múlthoz való viszonyának hasonlósága miatt. A múlt, mint az első ciklusban, itt is a gyerekkort jelenti, a nagytaták, a nagymamák, a Feri bácsik, Kriska bá’-k, Ottó bá’-k barátságosan ismerős és otthonos világát egyrészt, az iskolai és iskolán kívüli világot másrészt,
a jellegzetes diákcsínyekkel, gyermeki idillekkel, kamaszos szorongásokkal és örömökkel,
vágyakkal, fantáziálásokkal és a kisvárosi rejtelmes alakokkal, „ködlovagokkal”. Az elbeszélő viszonya ehhez a világhoz alapvetően nosztalgikus és elégikus, már-már lírai,
többnyire nem is a felidézett élmények, történetek a fontosak, hanem azok hangulata és az

68

tiszatáj

eltűnésük, illetve a felnőtté válás miatti fájdalom megfogalmazása, ahogy például a Csukázásban: „És ez így rendjén is van, csak furcsa egy kicsit, hogy nem látni többé Kriska
bá’-t és az Alkeszt, ahogy az Ádi nevezte az öltönyös csukázót, furcsa, hogy nincsenek
köztünk már, hogy nem lehelnek az arcomba az új orsóról, ami egyébként is csak álom
volt mindig, furcsa, hogy nem rágják sárga fogakkal a bűzös Fecskéket, nem ragadják
többé torkon a sárga hasú, gyönyörű ragadozót, hogy az ámuló környékbeli gyerekeket
ijesztgessék vele, s most ébredek csak rá, hogy a nagymama halála óta nem fújja ki anynyira szépen, tisztán a szél a taknyos békalencsét a holtágból, s hogy egy ideje másképp
kap a csuka, másképp, felelőtlenebbül, hűtlenebbül, talán szomorúbban, melankolikusabban is, de mindenképpen másképp, ami annak, aki vehemens, szemet gyönyörködtető
rablásokhoz szokott hozzá, szóval annak ez nem esik jól, annak ez fáj.”
Az alapvető lírai viszonyulás következménye az idősíkok, emlékképek gyakori egymásba olvadása, áttűnése, az elbeszélői nézőpont és beszédhelyzet elbizonytalanítása,
a „most” és az „akkor(ok)” (ami, különböző utalásokból leginkább a hetvenes-nyolcvanas
évekre emlékeztet) lebegtetése, és fordítva, mindezek eredménye az erőteljes hangulatiság. A meghatározatlan jelenből a bizonytalan múltba, de a gyermekkori bizonyosságokhoz, ifjúkori kalandokhoz forduló jellegzetesen krúdys, kosztolányis viszonyulás fájdalmát
oldja ugyanakkor a felidézett élmények, helyzetek, jellemek, cselekedetek többségének
eredendően komikus, groteszk volta és/vagy humoros előadásmódja, ami többnyire abból
származik, hogy az elbeszélő a gyermeki nézőpont és látásmód őszinte természetességével,
naivitásával, álnaivitásával, játékos, csibész mentalitásával azonosulva és a beszélt nyelv
szókincsét, fordulatait alkalmazva fejezi ki magát. Így lesz ezen írásoknak immár egyedi,
jellegzetesen Kiss László-san nosztalgikus-humoros, édes-bús karaktere.
Ez a ciklus nemcsak az egységessége miatt tűnik ki a kötetből (a Szindbád-ciklus is
egységes a fenti értelemben), hanem az egyes szövegek önértéke miatt is, itt olvashatók
ugyanis a kötet legjobb írásai. A Csukázás, a Priski Blanka miatt volt az egész, a Czidrich
Miska bácsi hazamegy, a Tati utolsót szellent című elbeszélések bármely kortárs magyar
prózaantológiának (is) díszévé válhatnának. A fentebb körvonalazott karakterjegyek ezekben a szövegekben méltathatók leginkább erényekként, értékekként is már. A regiszterkeverő alkotómódszer például az öregeket címben is kiemelő írásokban az élet egészéről,
teljességéről és törékenységéről, a múlt és a jelen, a gyermekek és az idősek világáról, az
elmúlás szépségéről, a halál (végleges hazatalálás?) árnyékában zajló élet szépségéről és
tragikomikumáról képes hiteles és emlékezetes képet nyújtani.
Ezzel szemben a Szindbád-novellák (melyekben a fentebb említett irodalmi játék és
irodalommal való játék leginkább megvalósul) minden eredetiségük és szellemességük
ellenére hiányérzetet hagynak maguk után. Az Invokáció (Árnyas utcai hendikep) ellenére nem világos például, hogy az elbeszélő (vélhetően önnön alteregójaként) miért is
hívja elő, teremti meg (azon túlmenően, hogy az Erzsikről meséljen) Szindbád negyvennyolc esztendős alakját, itt még kevésbé tudni, mint korábban, hogy honnan, hová, mely
boldogtalan időből, mely boldogabb időkbe is történik a visszaemlékezés. Krúdynál, de
a kötet előző írásainál is van tétje a múltidézésnek, a letűnt kor utáni nosztalgiának, itt viszont ez nem látszik. Az irodalmi toposz „bőrébe” bújás, a századelejei irodalmi hagyomány (stílus, hangulat) életre keltése, felülírása – csaknem száz évvel későbbi körülmények, nyelv révén – is tét nélkül marad, pontosabban csupán egy nagyon színvonalas, szó-

2004. március

69

rakoztató játék (nem utolsósorban a szexuális élmények nyelvi kifejezésformáival való
játék) marad, például a kötetzáró, a Szindbád egyelőre nem haza megy című írásban is.
S hogy miért keveslem ezt? (Talán azért, mert ugyan az élet és az irodalom számomra is
elválaszthatatlanul összeforrt már, mégis vallom az élet elsőbbrendűségét és az irodalom
létérdekűségét, a valódi életről pedig ezek az írások nem sokat árulnak el.) A konkrét írásban például azért, mert Kosztolányi, Krúdy, Márai és fentebbi erényekkel bíró, említett
elbeszélések megírására képes Kiss László találkozásától talán mégiscsak többet várhatnánk, mint egy az intertextuális játékot magas szinten megvalósító, ötletekben gazdag és
néhány szóval, mondattal jellemzett alakokban gazdag, (még ha parodisztikusan is) túl
gazdag, ezért képtelen kisvárosi alkotói galériát megalkotó szöveget. Arról nem is szólva,
hogy az ismétlés, a felsorolás, a lajstromba vétel már zavaró, önismétlő, panel-szerű elbeszélői eljárásnak tűnik (még ha Kosztolányi miatt ezúttal elfogadhatóbb is lenne), hiszen a köteten belül minimum az ötödik alkalommal él vele itt a szerző.
A hiányérzetemnek, a túlzottnak tűnhető kritikai észrevételeimnek azért is adok hangot ugyanakkor, mert az elmúlt évek egyik legreményteljesebb prózaírói indulásának tartom a Kiss Lászlóét. Pályakezdőknél ritkán tapasztalható mesterségbeli tudással felvértezetten ötvözi a XX. század elejei atmoszferikus, lírai hangoltságú és létösszegző, ontologikus irányultságú prózai hagyományokat, a nyolcvanas-kilencvenes évek posztmodern szövegirodalma eljárásaival és a legújabb, olvasóbarát, populárisabb regisztereket is megszólaltató törekvésekkel – egy immár saját hangon szóló, önálló prózaírói világot teremtve
ezáltal egyéni létélményének megfogalmazására.

Elek Tibor

70

tiszatáj

A szintézis tisztasága és igazsága
GÖRÖMBEI A NDRÁS : I RODALOM ÉS NEMZETI ÖNISMERET

A „nyelvben csúcsosodnak ki a kommunikáció tapasztalatgyűjtő folyamatai, benne szerzünk elégséges és termékeny uralmat világra nyitott voltunk fölött, és benne válik
lehetségessé a cselekvésvázlatok és tervek végtelen sokasága”; „benne irányul minden emberi érintkezés a közös
tevékenységre, a közös világra és a közös jövőre”. Az idézet
Arnold Gehlentől származik, aki a „második természetet”
kialakító embert eredendően, természettől fogva tekinti
kultúrlénynek, magát a kultúrát „antropobiológiai” fogalomnak, a kultúrszférát a fizikai emberi létezés alapfeltételének, s akinek a nézeteire utalva kezdi kultúrantropológiai, nyelvfilozófiai, kultúraelméleti, sőt agybiológiai szempontokkal is árnyalt akadémiai székfoglaló előadását Görömbei András, új kötetének az élére helyezett, Irodalom
és nemzeti önismeret című alapvető tanulmányát. Nyelv és
Nap Kiadó
egzisztencia, egyén és anyanyelvi közösség, nyelv és iroBudapest, 2003
dalmi mű összefüggéseiben fennálló és érvényesülő olyan
404 oldal, 2350 Ft
tényekre, igazságokra világítva rá, amelyek evidenciaszerűen bizonyíthatják a nemzeti kultúrák sajátosságaiban rejlő értéktartalmak egyetemességét, azaz a nyelvközösségi otthonvilág tudatteremtő és kultúraformáló univerzalitásának
humánontológiai szükségképpeniségét. Kultúra nélkül nincs ember, közösség nélkül nem
képzelhető el autentikus kultúra, a személyes élet kollektív előfeltétele nélkül létfenntartó
érzelmi, szellemi hagyományfolytonosság. Az egyént megelőzi az önreflexív szellemi tevékenységként megőrzött léttapasztalatok összessége, a világlátás és világelsajátítás épségét,
teljesértékűségét biztosító kompetenciaközeg, s maga az értelemvilág közvetíthetőségét
szavatoló hovatartozás-, összetartozás-tudat. A kollektivitásban felhalmozódó, összegeződő, átörökíthető élmény- és tudásbirodalom viszont csak a személyiség kommunikatív
és konstitutív, megértő és önálló tudati hozzájárulásával épülhet tovább, válhat aktív társas hatóerővé. Szabadság és rend, szubjektum és kollektívum a legmélyebb elemzések szerint (és például csak József Attila vagy Németh László definícióira gondolva) sem lehetnek
kizáró ellentétek.
Sőt éppen szerves egybefüggésük, bonyolult kölcsönviszonyaik teremtik eleven varázslattá, egyáltalán életképessé a genus mindig történelmi időfolyamatban alakuló kultúrformáit, a tárgyi és szellemi kultúra működő alakzatait. S ahogyan a kultúra a közösség
tevékenységmódjaiban gyökerezik, értéktelített közösségi létmód sincsen magasrendű
kultúra, s a nyelvi kultúra minőségi csúcsteljesítménye: az irodalom nélkül („az anyanyelv

2004. március

71

az irodalomban él leggazdagabban, és az irodalom révén formálja régi és új érzésekkel,
gondolatokkal, ismeretekkel a közösséget”). Az irodalom művészi-esztétikai értékkomplexuma tehát tartalmazza a nyelvi artisztikum, a nyelvben önmagára ismerő szellemi törekvés, a lelki-spirituális önkifejezés és önértelmezés, az erkölcsi magatartásmeghatározó létviszony végtelen összetettségét és sokféleségét, az érzelmi, intellektuális létfelfogásnak
a jellegzetes anyanyelvi karakterben megnyilatkozó sajátszerűségét: az etnikai-nemzeti
vétetésű tradícióövezetekből ihletődő világmagyarázat-fajták létszerűségét, létérdekűségét. Röviden: magát a nemzeti önismeretet is. Amely annál tágasabb és távlatosabb, minél
tökéletesebb és katartikusabb műalkotások revelálják, alakítják. „A műalkotásban a létező
igazsága lép működésbe” – idézi Görömbei András Heideggert (miközben gyakran hivatkozik az irodalmiság poétikai tényezőit boncolgatók közül Bahtyintól, Ingardentől
Adornóig, Jan Assmannig, Iserig és Żmegačig, illetve Horváth Jánostól, Gáll Ernőtől,
Németh G. Bélától, Tamás Attilától, Poszler Györgytől Szegedy-Maszák Mihályig, Kulcsár
Szabó Ernőig, Bányai Jánosig oly sokakra), jelezve az irodalmi megszólalás, beszédmód
tematikai korlátozhatatlanságát, egyszersmind a feltárt vagy megsejtetett igazságtartalmak kritériumszerű kötöttségét az esztétikumhoz, az esztétikai transzformációhoz; akitől
(mármint Heideggertől) hozzátehetjük azt is: „a mindenkori nyelv ama kimondás megtörténése, melyben egy népnek történetileg kibomlik világa”. Vagyis a felfedett igazságok
tartománya természet- és törvényszerűen fogadja magába a nemzeti-közösségi lét kérdéseit; az irodalom esztétikummá emelt és egységessé konstruált emotív, etikai, eszmei,
referenciális és számtalan egyéb értékdimenziói mellett, azokkal összefonódva kiiktathatatlanul megmutatkozhatnak az egy nép sorsából fakadó vagy arra reflektáló ismereti értékek is. Ily módon az irodalmi mű elválaszthatatlan a nemzeti lelkiismerettől is, a nemzeti felelősségtudatot érző személyiségektől is, s a történelmi szemléletérzékenységben
összekapcsolódó poétikai-szövegszerű és jelentéses-világszerű befogadásmodellek hitelességétől is. „Az irodalom autonóm nyelvi fenomén, de mint ilyen, az egyén és a közösség
közérzetének, világképének leghűbb megnyilatkozási terepe is”; viszont „csak a remekművek válhatnak tartósan az önismeret formálóivá”, amelyekben a poétikai formák nem szakíthatók el a funkcionális nemzeti önszemlélet értékeitől; „irodalmunk egyik fő vonulata
ilyen értelemben is a nemzeti önismeret semmi mással nem helyettesíthető megnyilatkozása, a nemzeti lét rejtett, de létező tartományainak föltárása, fényre hozása” – vallja
Görömbei András. Olyan nagyszabású organikus irodalomértés bontakozik itt ki vagy világosodik meg, amely éppen a tematikai függetlenség és szabadság elvéből kiindulva faggatja, interpretálja a speciális magyar nemzettörténelmi, szociális és morális sorsproblémákat felvető írók, irodalmi művek üzeneteit. Amely a magas vagy legmagasabb művésziirodalmi értékszintre jutott emberi sorsjelentéseket vizsgálja, nyelv, históriai élmény,
személyes és nemzeti autonómiaigény, egzisztenciális és axiológiai perspektívateljesség,
jelforma és jelentésmélység szerves együttesében. Ha a tematikai jelleg nem értékmérő
tényezője az irodalmi műnek, akkor bizonyos témák (mondjuk nemzeti sorskérdések) hiánya sem lehet értékfokozó elem. A műalkotás teremtő és teremtett világa korlátozhatatlanul gazdagodhat fel olyan mozzanatokkal, vonatkozásokkal, amelyek a művésziségnek
a jelentéstartalmat átlényegítő specifikus többletfunkcióit a jelentésmező kitágításának
többletigényével, érvénytöbbletével társítja, szintetizálja. A „sorsirodalmi” hagyománnyal
(episztémével, diskurzussal) szembeforduló ezredvégi kánon (vagy az azt merevíteni

72

tiszatáj

igyekvő csoportok hegemóniája) Magyarországon a (leváltásra ítélt) „világszerű” és „történetelvű” irodalmiság helyébe a „szövegszerűség” egyeduralmára, a „mit” vagy a „miről”
problematikáját súlytalanítva, a „hogyan” kizárólagosságára törve (hogy „az irodalom legyen tisztán csak irodalom, nyelvi fenomén és semmi más”) szinte „megfosztotta az irodalmat az emberi létértelmezés teljességének lehetőségétől, amiből pedig semmilyen emberi gond ki nem zárható”. Holott: „Heidegger a nyelvet a lét házának (’das Haus des
Seins’) nevezte”; következésképpen: „a magyar nyelv és a magyar nyelven szóló irodalom
a magyar lét háza”. És (Sütő Andrást idézve): „Nyelvéből kiesve: létének céljából is kiesik
az ember.” (Nem beszélve arról, hogy a bírált radikális és szervetlen [olykor szellemidegen] kánonváltás még a forradalmi természettudományos paradigmaváltozás Thomas S.
Kuhn által jellemzett fokozatosságának, szakaszosságának, mozzanatosságának sem feleltethető meg. Azután, hogy az irodalomnak eleve más a természete, „az irodalomban
nincsenek kopernikuszi fordulatok még akkor sem, ha ehhez a nyelvfilozófiát hívja segítségül, vagy ha önmagáról ezt állítja”.)
Kristálytisztává csiszolt tézisek tömörségével, sokoldalú megvilágításával és egymásra
vonatkoztatásával, logikus és a gondolati árnyalatokat szinte aggályos precizitással jelző
eszmefuttatásokkal (leginkább azok sűrített konklúzióival) érvel a szerző, aki most elsősorban olyan nagyívű esszé-tanulmányokat sorakoztat fel, amelyek ha nem is tudják felölelni eddigi munkásságának a kiterjedt területeit, de fő vonalakban utalnak azokra. Mik
jelzik ezeket a területeket? Hatalmas koncepció- és részletgazdagságról, ihletett lényeg- és
részletlátásról árulkodó pályarajzok (Sinka Istvánról, Sütő Andrásról, Nagy Lászlóról,
Csoóri Sándorról), átfogó korszakmonográfiák és tanulmánysorozatok a kisebbségi (felvidéki, erdélyi, vajdasági, kárpátaljai) magyar irodalmakról (külön-külön és együtt is, alapos összefoglalások a legjelentékenyebb írói oeuvre-ökről [Reményik, Kuncz, Tamási,
Dsida, Sütő, Kányádi, Székely János, Szabó Gyula, Szilágyi István, Farkas Árpád, Fábry
Zoltán, Dobos László, Duba Gyula, Tőzsér Árpád, Gál Sándor, Grendel Lajos, Zalabai
Zsigmond stb.]), monumentális tanulmánykötetek a huszadik század nagy áramlatairól,
Adyról, a Nyugat-korszakról, a népi mozgalomról, a népi lírikusokról, a tájszociográfiákról, sorra a ’45 után jelentkező nemzedékekről és fő képviselőikről, a Hetekről (Ratkóról,
Budáról, Ághról), a Kilencekről (Utassyról), Balázs Józsefig, Baka Istvánig, Zalán Tiborig,
Nagy Gáspárig, a nyugati emigrációig (Márai Sándorig, Szabó Zoltánig, Gombos Gyuláig,
Peéry Rezsőig, Borbándi Gyuláig, Nagy Károlyig) és szinte számbavehetetlenül tovább
(például az irodalomtudós Czine Mihályig, Kiss Ferencig, Béládi Miklósig, Grezsa Ferencig, Rákos Péterig), s egy áttekintés a magyar irodalom egész történetéről (valamint kötetben meg nem jelent számtalan egyéb kritikai írás). A középpontban most Németh
László és Illyés Gyula örök-aktuális példája áll; mellettük a modern magyar esszéírás (világirodalmi esszéelméleti, esszétörténeti kitekintéssel, s konfesszionális líraértelmezések
kidomborításával Kosztolányitól, Babitstól Hamvason, Cs. Szabón, Bálint Györgyön át
Weöres Sándorig, Nemes Nagy Ágnesig, Ottlikig, Orbán Ottóig), a népi írók esszévilága,
az irodalomtudós Barta János (előtérben lenyűgözően és örökérvényűen mély, komplex
egzisztenciálfilozófiai, karakterológiai, pszicho-metafizikai, vallásbölcseleti, illetve mitopoétikai, imagológiai Ady-interpretációival), a kisebbségi magyar irodalmak helyzete
a legutóbbi évtizedekben és az ezredfordulón (kisebbségi önszemléleti alakzatokkal, ideológiákkal, az egyetemes magyar irodalomhoz kötődő sajátos és integratív jegyekkel), az

2004. március

73

anyanyelv védelmének megannyi változata a kisebbségi magyar irodalmakban (a magyar
nyelvhez való ragaszkodás klasszikus és ódaian-himnikusan hűségvallomásos megnyilatkozásainak [Kosztolányi, Márai, Faludy stb.] felelevenítésével); s a mai magyar líra teljes
színképe a „szemléletes-vallomásos tárgyias”, az „elvont tárgyias”, a „látomásos-metaforikus” és az „alakváltoztató vagy próteuszi” költészettípusok nyomdokán kialakuló újabb
fejleményekkel, a paradigmaváltó, „nyelvkritikai” posztmodernségen (az integer személyiség, a lírai én lefokozásán, a „depoetizálás”, a szerepredukció, az alulstilizálás, az „ironikus
imitáció”, a „többértelmű nyelvjáték”, „nyelvroncsolás” fázisain) keresztül egyfajta legújabb „klasszicizálódás” jelenségeivel. És egy-egy írás szól a délvidéki Fehér Ferenc szociografikus szülőföld- és szegénységélményt jelképesen-szuggesztíven egyetemes léthangulattá emelő verseiről, Sütő András újabb kisebbségvédő, az „erdélyi változatlanságokat”
enciklopédikusan (elemi emberjogi és összmagyar aspektusból) és szintén változatlan lírai-bölcseleti stíluserővel kivetítő gondolatfutamairól, Szilágyi István Hollóidő című,
a történelmi pusztulást és gyötrelmet különleges elbeszéléstechnikával, konkrét érzékletesség és misztikus-enigmatikus atmoszférateremtés mesteri keverésével-sűrítésével felidéző
legújabb nagyregényéről, Csöndország és árvaföld címmel a szorongató, súlyos-komor
léthelyzet-leírást a tiszta moralitás filozofikumával telítő Buda Ferenc költészetéről, Félelmen túli tartományban címmel Nagy Gáspárnak az utóbbi évtizedekben a Tiszatájban
megjelent verseiről, illetve azok gyűjteményes kötetéről (Húsz év a kétezerből), amelyben
elégikus, lamentáló, himnikus, groteszk (és megannyi más) szemléleti, hangnemi, stiláris
minőség ötvöződik, összegződik meg- és felrázó sorsdokumentatív létlírává, valamint
Imre László irodalomtörténészi életművéről, Irodalom és küldetés című könyvéről – amelyet azzal zár, hogy a szakszerű kritikai elemzések (Reményikről, Kós Károlyról, Berde
Máriáról, Makkai Sándorról, Szabó Dezsőről, Németh Lászlóról, Veres Péterről stb.) felemelők, mert azt tanúsítják, hogy „az irodalom és az emberi sorsot javító szándék, az irodalom esztétikai autonómiája és emberi, közösségi felelősségtudata nem szembeállítható,
hanem inkább egymást erősítő tényezők”.
Az újabb magyar irodalomtörténet-írás olyan kiemelkedő fejezete a Görömbei Andrásé, amely terhes elfogultságoktól mentesen – és egyes művek mikroanalíziseitől az akkurátus, invenciózus filológiai vizsgálatokon át a nagy erudícióval rendszerező életmű- és
korszaktablókig haladva –, eszméltető evidenciaszerűséggel egyezteti a sokfajta értékszempont-lehetőséget, nem hagyva ki közülük az egzisztenciális jelentéstulajdonítás és
értelemadás módozatait sem. Úgy tekint az „egymást segítő, erősítő” természetes sokféleségre a kortárs irodalom ízlésirányai, szemléletágazatai, világkép-mintái között, hogy
azok, ha „igazi értékeket” hoznak, sohasem lehetnek, mint ahogyan a művészetek története ékesen demonstrálja, „ellenségei egymásnak, hanem inkább kiegészítői és megvilágítói”. Viszont, a méltányossággal együtt, nem lehet eltekinteni az olyan összetett értékvilágok valódi megbecsülésétől (az olykor ténylegesen tapasztalható lebecsülés ellenében),
amelyek az emberi létgondok mindenségét igyekeznek horizontjukban, sorstudatukban
tartani – nem száműzve a személyiséget, a felelősséget, s magának az irodalomnak az értelmét, élet- és léleknemesítő hivatását sem. Az irodalom maradéktalan öntörvényűsége is
akkor érvényesül, ha nem szűkül le mesterséges és erőszakos szándékok, előítéletek miatt,
ha az irodalom szabadságharca a trianoni szindrómát állandósító „hungarocid” (Sütő
András fogalma) folyamatokkal, a heveny „nemzetszűkítéssel”, a nyelvromlás, a morális,

74

tiszatáj

nemzettudati erózió pusztításaival, vagy az irodalom tematikai korlátaival (sajátosságzsugorító elvárásaival, előírásaival) is szembeszegülve hadakozik az irodalom önelvűségéért
és függetlenségéért. A szemhatár minden jellegű összeszorítása ellen perel évtizedek óta
Görömbei András, a „cselekvő”, „létérdekű” irodalomszemlélet és értéktudatosítás jegyében, a sorslátó, a nemzeti közömbösséggel folyvást viaskodó, az üdvösségeszmére épülő
„minőség forradalmát” szorgalmazó, programalkotó Németh Lászlóban személyesség és
egyetemesség enciklopédikus, monumentális szintézisét hangsúlyozva, a sorsvállalás,
a mélyben és a magasban fellelt hazához való hűséges visszatérés példamutatójával, az
Ady és a Babits örökségét egyszerre továbbvivő (s a prózapoétikai sokszínűség páratlan remekművét, a Puszták népét létrehozó) Illyés Gyulával kapcsolatosan azt nyomatékosítva,
hogy „nem az irodalom autonómiáját sértette, amikor közügyek vizsgálatának terepévé is
tette azt, hanem az irodalom autonómiájának szellemi, erkölcsi erejét kívánta hasznosítani egy nemzet öntudatának és önismeretének a tisztításában és erősítésében”; – és így
tovább. S idézve Csoóri Sándort: „Németh László, Illyés Gyula világszínvonalú ’népi-nemzeti’ gondolkodásmódjánál nem adhatjuk alább”. S annál a meditatív, de önfeladás nélküli
árnyalatosságnál, teljességigénynél sem, amely Illyés következő aforisztikus paradoxonában tükröződik: „Alig van a szellemi életnek fölöslegesebben feltett kérdése ennél: szükséges-e, hogy irodalmi műnek irodalmon kívüli föladata legyen? Világos, hogy igen. Világos,
hogy nem. Műve válogatja; idő és hely szerint. Műve és embere.” Irodalmon kívüli gond
voltaképpen nincsen is – teszi hozzá az irodalomtudós –, mert „ha korlátot szabnánk az
irodalom elé, akkor autonómiáját sértenénk meg”. Így csupán mondvacsinált a „közösségelvű” és „szabadságelvű” irodalom szembeállítása, ütköztetése is, hiszen – amint arra
az idézett teoretikus erdélyi Gáll Ernő, az ún. „sajátosság méltóságának” konzekvens kisebbségelméleti kidolgozója találóan, leleplező szellemességgel utalt –: „vajon egy elnyomott közösségért folytatott harc nem a szabadságért folytatott harc-e egyszersmind?”
– Látható tehát, hogy Görömbei András – ahogyan azt új könyvéről szólva Penckófer János
pontosan kifejti (Kortárs, 2003/12.) – ugyanúgy küzd a furcsamód folyton ismétlődő torzításokat elkerülő nézetek érdekében, mint évtizedek óta folyamatosan. Mindig a természetellenesen szétszabdalt egyetemes magyar irodalom és nemzet nyelvi, kulturális, szellemi egységét követelve, a kisebbségi és szétszóratott magyarság minden részét egyenjogúsító közös szellemi hazát építve, Illyés, Csoóri, Czine nyomdokain, Pomogáts Bélával,
Ilia Mihállyal, Márkus Bélával, Szakolczay Lajossal, Ablonczy Lászlóval és másokkal
együtt a határon túli magyar irodalom teljességének feldolgozásán vagy teljesértékűségének tudatosításán munkálkodva. Másfelől pedig az egységen belüli sokszínűség értékeit
hangoztatva, az egységet gazdagító, tartalmasabbá tévő külön változatok szerinti tagoltság
fontosságát is szem előtt tartva (eltérően bizonyos újabb keletű nézetektől, amelyek eltekinteni igyekeznek a különböző sorsváltozatok sajátosságaitól).
De rendre újabbnál újabb irodalom- és tudományelméleti érveket felhozva, megállapításait széles történettudományi, nyelvelméleti, kulturális embertani, hungarológiai kontextusba ágyazva. A magyarságtudomány történetéről és esélyeiről értekezve, Horváth János, Fülep Lajos, Babits Mihály, Gragger Róbert, Bartucz Lajos, Eckhardt Sándor, Szekfű
Gyula, Ravasz László, Erdei Ferenc, Bibó István, Keresztury Dezső, Németh László, majd
Klaniczay Tibor, Rákos Péter, Kósa László, Kulcsár Szabó Ernő és mások elgondolásait,
s a hungarológia múltbeli és jelenlegi intézményeit, szervezeteit, perspektivikus törekvéseit

2004. március

75

bemutatva, azt a „sorstudományi” alapkövetkeztetést bontakoztatja elénk, hogy a „globalizáció fölgyorsulása létkérdéssé tette a magyarság nemzeti önismeretének, önazonosságának, identitásának a megerősítését”, a „globalizáció fölfokozta a nemzetek és az egyének
önazonosság-igényét”, miközben a „személyiségporlasztó”, „közösségfelszámoló” tendenciák veszedelmei a „semmilyenség”, a „jellegtelenség” állapotával fenyegetnek, viszont
„antropológiai és szociológiai tény” az, hogy ezekkel a veszélyekkel csak akkor tud szembenézni személyiség és közösség egyaránt, ha ép lélekkel megőrzi és kiélheti természetes
otthonosságigényét, s ha közelvilágának ismerete és szeretete megóvja a sajátosságvesztés
dehumanizációjától. A magyarságtudomány – a történeti, néprajzi, kultúrhistóriai szaktudományosság kritériumai szerint – így aztán összetett feladatrendszerrel birkózik, mert
tudományként való „helytállása” mellett az identitástudatosítás és -megtartás gyakorlati
munkáiban is segédkeznie kell, praktikus célokat is szolgálva. Ha a magyarságtudományt
tesszük a nemzeti önismeret és öntudat alapjává, s olyan nemzeti identitásképet állítunk
a nagyvilág elé, „amelyik a legszigorúbb tudományosság színe előtt is hitelesnek bizonyul”,
akkor talán elhárítható lesz a mások által rólunk alkotott torzképek hatása, s az identitáskutatás „életelvű, jövőt akaró cselekvésre” képes ösztönözni – vélekedik Görömbei András. (Hozzátehetjük, hogy különösen Paul Feyerabend tudománykritikai felismerései után
a tudomány objektív igazságerejébe vetett bizalmunk minden vonatkozásban átalakulhatott, s ez elbizonytalaníthat a valóságosan működő nemzeti érdekképviseletek szellemi-erkölcsi legitimációjának a megítélhetőségében – vagyis tudományos szavahihetőség és etnikai-nemzeti életerő, vitalitás kapcsolatát illetően –, másrészt a tudományos reflexió
nélkülözhetetlenségével együtt a tudomány melletti [vallási, művészeti, erkölcsi, életmódbeli stb.] tudatformák szerepe is fundamentális lehet az azonosság formálva-megőrzésének.) Mindenesetre az emlegetett régebbi „olvasztótégely”-elmélethez képest eltérő etnikai reneszánsz, posztkolonialitás mai – az egymáshoz is bonyodalmasan kapcsolódó posztmodernitás és a globális „világállapot” korában feltűnő – jelenségei az elfojthatatlan identitásvállalás impulzusaira figyeltetnek, s a lezárhatatlan változásban és keletkezésben,
a másságokhoz fűződő dialogikus relációkban, viszonyulásmódokban zajló identitásképződés olyan törvényeire, amelyek a Görömbei András és Kulcsár Szabó Ernő közötti eszmecserében definiálódnak. Görömbei a kultúraközi meghatározottságok elsődlegességét
kiegészíti az önazonosság belső, önmegértő-önreflexív történeti alakulásfolyamatának jelentőségével: „a magyar kultúrát belső azonosságunk és változásunk feszültsége éppúgy
identifikálja, mint az interkulturális tapasztalat”; „az interkulturális tapasztalattal legalábbis egyenlő értéket tulajdonítok a belső azonosságnak és különbözésnek” – szögezi le.
Ezzel pedig mintha éppen egy olyasféle hermeneutikai aspektus egyensúlyképző relevanciáját körvonalazná, mint amilyet Kulcsár Szabó kér rajta számon, hiszen ha például irodalmi alkotások szabad, nyitott értelmezéslehetőségei sem végtelenül tetszőlegesek létmódjuk szubjektumszerűsége ellenére sem, akkor az identitás képlékeny, (inter)szubjektív
elemei mögött is miért ne lehetne valamifajta stabil tulajdonságegyüttes, valami „hermeneutikai állandó” meglétét feltételezni? Azonosság és módosulás komplementer temporális kettősségében a szüntelen viszonyító, relativizáló, feloldó teremtődésfolyamat abszolutizálódása éppoly egyoldalúság, mint a rögzülő, megmerevedő identitásformák életképtelen kultusza. Az, ha az identitást reflektált vagy reflektálatlanul elrejtőző puszta adottságnak tekintjük. Mint ahogy például Radnóti Sándor, egyébként lucidus és finom észrevéte-

76

tiszatáj

leket hordozó tanulmányában („…aki mást akar, mint mi most van”), valami eleve létező,
keresés és programatikusság nélküli, evidens adottságként fogja fel Ady magyarságát,
szemben az utódaiéval, akik szerinte már ideologikus feladatként, keresett értékeszmeként, értékvilágként konstruálják a magyarsággondolatot. Eszerint feltételezett naiv, közvetlen létazonosságban (Ady ebben az értelemben par excellence „nem nemzeti” költészetében) paradox módon inkább valósítható meg „nemzeti költészet”, mint a felfedező
kísérletezés etikai-intellektuális közvetettségében, intencionáltságában. Érdekes, hogy különböző logikai oldalakról, de a valószínűleg hagyományfenntartás és hagyományváltoztatás, tradíció és megújítás, kötődés és újjáteremtő alakítás egységében megmaradó és kifejlő magyar identitásigény – mint döntő magyar sorsproblematika – válik rendre bírálatok tárgyává, akár ellentmondásosan is kifogásolni valóvá. Görömbei András idevágó –
a többféle hatások összjátékát figyelembe vevő – és körültekintő lényegösszegzése szerint:
„Egy adott helyzetben a belső, háttérbe szorított hagyomány felelevenítése, szembesítése
a jelennel legalább akkora identitásképző erő lehet, mint az interkulturális tapasztalat.
A kettő persze szétválaszthatatlan. Ady azonos volt a magyarsággal és különbözött tőle.
Ehhez a különbözéshez kellett Párizs-élménye is, de talán még inkább kellett a magyar
történelmi múlt mély átélése.”
Identitáskeresés irodalomértésünkben (Hitel, 2003/11.) című kitűnő paradigmaelméleti tanulmányában Papp Endre is – Görömbei András felfogásához kapcsolódva –
érzékenyen mutat rá az identitástudatban az „állandóság és a szünet nélküli módosulás
összetett tapasztalatára”, meggyőzően érvelve az identitásképződés kommunikatív módjában a saját, önelvű (érték)hagyomány-struktúrával létesített önszembesítő-önmegértő
viszony jelentősége, a destabilizálódást szakadatlanul kiegyensúlyozó tendenciája mellett.
– Az ilyen szerves irodalomszemlélet, kritikafelfogás talajáról bízvást vitatható lesz, ami
szokásosan, s szintén ellentmondásosan szegeződik szembe a nemzeti szellemű irodalomértelmezéssel. Ha a nyelviség és a szövegiség „dezantropomorfizációját” kérik rajta számon, akkor éppen a nemzeti anyanyelv transzindividuális, transzszubjektív lényegvalósága (azonosságtudatosító irodalmi funkcionalitása) nem helyezhető a dezantropomorf
vonásokkal töltődő objektivációs minőségek kontextusába? Ha pedig a nemzeti identitásbázis személyfölötti tárgyiasságait kárhoztatják szokás- és tekintélyuralmi totalitásként,
akkor viszont az azt antropomorfizáló, szubjektivizáló eleven személyes-emberi kapcsolódás hermeneutikai és dekonstruktív érdekeltségi köreiből miért éppen csak a nemzeti appercepció személyes-emberi élményösszessége, élmény- és érzésaktivitása hiányozzék? –
Görömbei András organikus kérdések és válaszok szimbiotikus arányrendjében írja körül
koncepcióját és mutatja be példák rengetegén keresztül.
Sokszor méltatott erénye a szerzőnek az erre a tanulmánykötetére is jellemző, karakteres értekező nyelvezet és stíluserő. Bonyolult szellemi összefüggések, mélyenszántó gondolatmenetek eredményei nyilatkoznak meg a telitalálatos, summázatszerűen pontos, közérthetően is világos, de leegyszerűsítés nélküli, plasztikus, érzékletes és szemléletesen
absztraháló tézisek mondhatni karizmatikus nyelvi kifejező és meggyőző ereje által. Az
evidenciaszerűvé sűrített, tagolt állítások a tiszta gondolkodás folytán nem azt tisztázzák
szintézisjellegűen, ami előzőleg tisztázatlan lett volna: csak még inkább be- és elfogadhatóvá teszik igazságaikat mások számára. Intenzitásuk, belső feszültségük sokféle forrásból
ered. Például tárgyszeretet és elfogulatlan megértés, megítélés összetettségéből, vagy a fel-

2004. március

77

ölelt rendkívüli ismeretbőségből. Könyvek, tanulmányok sokasága mérte már fel (másokéi
is) mondjuk az erdélyi irodalomnak a hatalmi kiszolgáltatottságot, a „kettős” (emberi-társadalmi és etnikai-nemzeti) elnyomatottságot, fenyegetettséget tematizáló gazdagságát;
s a hasonló élményvilág megszólaltatását energikus, átütő erejű remekművek, aztán kisebb
hatású alkotások sorozatában a hetvenes, illetőleg a nyolcvanas esztendőkben. Mindennek
(a helyzethasonlóságban való eltérésnek) a szabatosan-távlatosan tömör összefoglalása
így hangzik itt: a „hetvenes években a veszélyeztetettség tudata koncentrálta az erőket”,
a nyolcvanasokban „a teljes kiszolgáltatottság ténye bénította a művészi alkotómunkát”.
S az éles problémalátás gondolati evidenciáit tovább rétegezi, hogy amit a súlyos felvetések
és leírások egy jelentős része taglal: a magyarság történelmi megmaradása – az viszont
maga semmiképpen sem evidencia. A magyarság legújabb kori Kárpát-medencei térvesztésén, zsugorodásán érzett aggodalmat történeti, demográfiai, szociológiai tények, adatok
sora hitelesíti; a reményt pedig az ész: „ennek a pusztulásnak azonban semmiféle racionális oka nincs, a magyarság képességeit tekintve semmivel nem alábbvaló más nemzeteknél”. – A sorsgondok belátása: írástudói felelősség kérdése. Görömbei András könyve kimagasló példa és tanítás az emberérdekű irodalomtudomány művelésére.

Bertha Zoltán

78

tiszatáj

„Látni megyek, nem ítélkezni”
BORBÁNDI GYULA: KÉT VILÁGBAN – ÉLETEM ÉS PÁLYÁM

Borbándi Gyula ezekkel a szavakkal indult haza harmincnyolc emigrációban eltöltött év után. A mondat akár
az életpálya jelmondata is lehetne, hiszen a ma nyolcvannégy éves író pályája során mindig megértő türelemmel
fordult a legkülönfélébb világnézetű, temperamentumú
emberek felé. A magyar népi mozgalom elkötelezett híveként, de a népi-urbánus ellentét meghaladására törekedve
nyitott maradt minden demokratikus irányzat előtt. Mély
katolicizmusa pedig nem zárta ki, hogy a protestáns szellemi körök barátja legyen. A szerző szerénységét bizonyítja,
hogy több mint egy tucatnyi könyv megírása után sem tartotta lényegesnek saját emlékeit kötetbe válogatni. „Életemet nem tartottam annyira fontosnak és érdekesnek,
hogy másokat is érdekelhessen” – írja az előszóban az
egykori parasztpárti emigráns. A kiadó igazgatója azonban
Európa Könyvkiadó
pontosan tisztában volt azzal a kiemelkedő szereppel, meBudapest, 2003
lyet az elmúlt évtizedek magyar szellemi életében Borbándi
587 oldal, 2800 Ft
irodalmárként és szerkesztőként betöltött, így sikerült rábeszélnie a Münchenben élő írót a közel hatszáz oldalas életrajzi vallomás megírására.
A szerző korábbi munkáinak az olvasása során is arról győződhettünk meg, hogy ez a pálya
méltán tarthat érdeklődésre számot.
Az önéletrajz megírása során az író három fejezetbe rendezte emlékeit. Az első rész
a gyermekkortól az 1949-es kivándorlásig tartó időszakot öleli fel, míg a második fejezet az
emigráció négy évtizedes küzdelmeit tárja elénk. „Az emigrációt, írja a szerző, mindig úgy
fogtam fel, mint egy olyan helyzetet, amelyet az ember azért választ, mert hazájában
megszűnt a szabadság, a függetlenség és az önállóság. Nem tudván kényszerek közt élni,
a hontalanság mellett döntöttem. Amikor azután 1989-90-ben létrejött a magyar köztársaság, hivatalba lépett egy szabadon választott kormány, és (...) megszűnt a megszállás, bekövetkezett az a pillanat, amikor az emigráció elvesztette indokoltságát és
a száműzetés alapját.” Az utolsó fejezetben az író az immáron újra szabad Magyarországgal
kapcsolatos élményeit osztja meg az olvasóval.
Borbándi Gyula 1919-ben egy szegény budapesti munkáscsaládban látta meg a napvilágot. A Harminc év a hazában címet viselő első fejezet arra a kérdésre ad választ, hogy
miként sikerült az írónak a szegénysorból kiválva karriert építenie. A családi gyökerek
a felvidéki Szepes vármegyéig nyúlnak vissza. A felmenők a 19. század végén még jelentős
bányavárosnak számító – német, magyar és szlovák etnikumú – Gölnicbányán születtek.

2004. március

79

A bányák kimerülése okozta századvégi gazdasági visszaesés, valamint az ezzel járó elszegényedés következtében a szepesi német gyökerekkel rendelkező szülők sokakkal egyetemben elhagyták szülőföldjüket és Budapestre vándoroltak, ahol 1918-ban házasodtak
össze. A család elsőszülöttje ugyan a fővárosban serdült fiatalemberré, a trianoni békeszerződés következményeivel való közvetlen szembesülést mégsem kerülhette el. A lánckovács apa munkahelye miatt ugyanis a család néhány évet a Bácskában töltött, így a kisgyermek a Szerb-Horvát-Szlovén Királysághoz tartozó soknemzetiségű Kulán egy német
nyelvű apácaiskolában kezdte meg tanulmányait. A tisztes szegénységben telő boldog délvidéki gyermekéveknek azonban hirtelen vége szakadt. Apját ugyanis a szerb rendőrség
szerbellenes magyar szervezkedéssel vádolta, minek következtében a család minden ingóságukat a házban hagyva két kofferrel és egy szatyorral került ismét Budapestre. (A munkás apa „bűne” az volt, hogy a kulai kocsmában az ugyancsak Budapestről elszármazott
magyar ismerőseivel borozgatás közben politikáról is szót ejtettek, amit a szerbek irredentizmusnak vélhettek és feljelentették őket...) A másik trianoni élmény kilenc évesen
éri, amikor édesanyjával először látogat el az immáron külföldön élő felvidéki rokonokhoz. Az író visszaemlékezése szerint nemcsak a gölnici magyar rokonok, hanem a magyarbarát érzelmükről ismert szepességi németek is azon a véleményen voltak 1928-ban,
hogy mennyire örülnének, ha ismét Magyarországon élhetnének.
A fővárosban felcseperedő ifjú taníttatása komoly áldozatvállalást kívánt a szülőktől,
akik abban reménykedtek, hogy a tanulás révén a fiú megszabadulhat a proletársorstól.
Borbándi bevallja, hogy élete első álma, a papi pálya nem elsősorban spirituális okokból
vonzotta, hanem az a remény vezette, hogy így majd valamit visszafizethet abból, amit
szülei neveltetésére fordítottak. A vágyott Piarista Gimnázium helyett végül a szintén jónevű Kölcsey reálgimnáziumban tett érettségi vizsgát tandíjmentes diákként. A középiskolában Fuhrmann Ernő – aki egyszemélyben volt az ifjú hittantanára, lelki vezetője és
cserkészparancsnoka – hívására kapcsolódott be a cserkészet mellett a Regnum Marianum lelkiségi mozgalomba. Szekfű Gyula a két világháború közötti „neobarokk” magyar
társadalom egyik betegségének a cím- és rangkórságot tartotta. A regnumi atyák azonban
az életrajzi vallomás szerint „a valóban keresztényi életre és csak olyan tekintélyek tiszteletére neveltek, amelyek nem hivatalra, hanem tudásra, tehetségre épülnek.” A vallásosságnak sem a külsőségeire, hanem a mélyebb hitre, szeretetre és megértésre neveltek.
A (későbbi) klerikalizmus vádja a legkevésbé sem állja meg a helyét a Regnum és a cserkészet tekintetében, állapítja meg a szerző, aki szerint ez a pedagógia a demokráciából volt
jó iskola a diákok számára. Példa erre, hogy a Regnum mentes volt a társadalmi megkülönböztetés minden formájától, alapelvnek számított, hogy a személyiség számít és nem
a származás. Ebből adódott, hogy e két szervezetben a fiatalok a fővárosi társadalom minden rétegét képviselték. Talán ez az a része a visszaemlékezésnek, amely választ ad arra
a kérdésre, hogy az író honnan merítette azt a végtelen türelmet, mellyel élete során a legkülönfélébb gondolkodású, mentalitású embereket elfogadta.
Borbándi Gyula tizenhét éves gimnazistaként találkozott Szabó Dezsőnek Az elsodort
falu című munkájával. Illyés Gyula szerint a két világháború közötti Magyarország legnagyobb hatású közírója Szabó Dezső volt. Az erdélyi származású író a világháborút követően az elsők között vizsgálta a magyarság hanyatlásának okait említett regényében.
Művének újdonsága, hogy a magyar jövő építésénél már nem a „megbukott történelmi

80

tiszatáj

osztályokkal”, hanem a parasztságból származó új középosztállyal számolt. A regény elementáris hatást gyakorolt a két háború közötti fiatal magyar értelmiségre, mindenekelőtt
a népi írókra. „Az elsodort falu – írja Borbándi visszaemlékezésében – teljesen felkavart.
Nem a történet hozott izgalomba, hanem a korabeli Magyarország állapota, a szembesülés a társadalmi és politikai valósággal. (...) Szabó Dezső ébresztett rá, hogy a magyar
társadalom végzetes bajban van, milliók élnek emberhez méltatlan módon, és nem lehet
nemesebb, mint a gyógyulás útját keresni és a megújulás módozatait kutatni. Nemzet,
hagyomány, magyarság, lenn és fenn, szegény és gazdag, parasztok és proletárok, történelem, sors, végzet, mind reflektorfénybe kerültek, és elgondolkoztattak, mi minden
van a világban – és minderről én mily keveset tudok.” A regény és Szabó Dezső Ludas
Mátyás füzeteinek hatására a szegény munkáscsaládból származó fiú érdeklődése és élete
„új fordulatot vett”, figyelme mind inkább a népi és falukutató írók felé fordult. A tényfeltáró népi szociográfia megismerése után pedig városi fiatalként, „saját osztálya bajai
helyett” a magyar parasztság problémái kezdik foglalkoztatni. Az ekkor támadt olvasási
láz egész életét végigkíséri.
1938-ban kezdi meg tanulmányait a Pázmány Péter Tudományegyetem Jog- és Államtudományi Karán olyan kiváló oktatók kezei alatt, mint a magyar közigazgatási jog nemzetközi hírű professzora, Magyary Zoltán. Állandó pénzhiánnyal küszködve munkát vállal, így
kerül a Vallás- és Közoktatásügyi Minisztériumba, ahol fokról fokra feljebb kerülve 1941-től
már gyakornokként dolgozik. Diplomáciai érdeklődését kielégítendő, eljár az 1920-ban alapított Magyar Külügyi Társaság által fenntartott Külügyi Szeminárium óráira, ahol Teleki
Pál földrajztudós előadásai gyakorolnak rá nagy hatást. A tanulás és a munka mellett aktív
közéleti tevékenységet folytat: egyik titkára a Katolikus Diákszövetségnek. Emellett részt
vesz a konzervatív, katolikus szellemiségű, döntően a középosztályból származó egyetemistákat tömörítő Emericana szervezetében éppúgy, mint a szintén konzervatívnak induló, ám
a harmincas évek végére a népi érdeklődésű fiatalok gyűjtőhelyének számító Széchenyi Szövetségben. A falukutatással az utóbbi szervezetben kerül kapcsolatba, ahol Kovács Imréék
példáját látva fogalmazzák meg a célt: „le kell menni a faluba”. Alapos előkészítő munka
után a „széchenyisták” 1941 nyarán – Kodolányi János, Kiss Géza és Kovács Imre nyomdokain haladva – kerítenek sort az ormánsági útra. Borbándi a népesedési problémák felmérésével (egykézés) foglalkozott, s a téma iránti elkötelezettségét mutatja, hogy későbbi doktori
disszertációjának is a magyarországi születésszabályozás a témája.
Az 1942 őszén kézbesített katonai behívó egyben azt is jelentette, hogy Püski Sándor
hívása ellenére sem tudott részt venni egy hadgyakorlat miatt a következő évi szárszói
konferencián. A hajmáskéri tüzértáborból hétvégékre azonban a katonák legtöbbször eltávozást kaptak, amikor Borbándi rendszerint szüleit látogatta meg. Így volt ez az 1944
március 18-19-ei hétvégén is. A leírás szerint a huszonöt éves katona társaival együtt épp
egy bálon értesült a háborúban részt vevő nemzet történelmét döntően meghatározó fordulatról. „A terem megtelt. – emlékezik vissza a történtekre az író. A híres Chappy-zenekarnak kellett volna játszania, de csak nem jelentek meg a zenészek. Megkérdeztük a pincért, mikor kezdődik a zene. „A zene? -kérdezett vissza. – Nem lesz ma zene.” Egymásra
néztünk. „Hogyhogy nem lesz zene?” – firtattam tovább. „Hát nem hallották az urak?
Bevonultak a németek.” Megdöbbentő, jellemző és elgondolkodtató sorok ezek, melyek
jelzik, hogy mennyire készületlenül érte Magyarországot Hitler csapatainak bevonulása.

2004. március

81

A magyar hadsereg katonái – miközben az ország kormányzója külföldön tárgyal – egy
bálon a pincértől értesülnek országuk katonai megszállásáról... A világháborúban végül
Borbándi az ukrán fronton felderítőtisztként állja meg a helyét, sikeresen elkerülve az
amerikai és orosz hadifogságot.
1945-ben a háborús sebesülésből felépülve visszatér munkahelyére, a Vallás és Közoktatásügyi Minisztériumba, ahol a mártírsorsú miniszterelnök fia, Teleki Géza miniszter
számvizsgálónak nevezi ki. A népi írók híveként még ebben az évben csatlakozik a Nemzeti Parasztpárthoz. A párt VI. kerületi szervezete szülei lakásától pár lépésre, a Podmaniczky utca 45. szám alatt volt megtalálható. A ház és az utca azonban nemcsak a „soha
meg nem bánt” belépési nyilatkozat miatt jelenik meg többször a visszaemlékezésben.
A Podmaniczky utca 45. számú háza a szerző gyermekkorának színtereként számos fordulatot élt meg. Az egykoron a Magyarországi Szabadkőműves Páholynak, majd az ellenforradalmi Magyar Országos Véderő Egyesületnek otthont adó épületet a második világháború végén a Parasztpárt vette birtokba. A visszaemlékezés kiemelkedően szép része ez,
hiszen egy olyan ház történetén keresztül elevenedik meg a szerző gyerekkorának története, mely múltunk számos fordulatának lehetett a „szemtanúja”. Az „írók pártjának” kerületi titkáraként a szerző a tőle megszokott tárgyilagos stílusban elemzi a folyamatosan
két szárnyra szakadó Parasztpárt belső küzdelmeit. Teszi mindezt úgy, hogy nem rejti
véka alá azt a meggyőződését sem, miszerint Kovács Imre híveként a párt önállóságának
megőrzésére, s a parasztegység nevében a kisgazdákkal való együttműködésre törekedett,
szemben a munkáspártokkal való szóértést támogató „kriptokommunistákkal”, Erdei Ferenccel és Darvas Józseffel.
A békeszerződést 1947. február 10-én írták alá Párizsban Magyarországgal, minek következtében hazánk de iure visszanyerte szuverenitását, de facto azonban nem szűnt meg
a szovjet megszállás. A szerződés elrendelte ugyan, hogy kilencven napon belül a megszálló csapatoknak el kell hagyniuk az országot, de jogot adott a Szovjetuniónak arra, hogy
olyan fegyveres erőt tarthasson az országban, amely biztosítja Ausztria szovjet övezetével
az összeköttetést. Mindeközben a kommunisták előretörése következtében folytatódott az
1945-ös választásokon legtöbb szavazatot szerzett kisgazdapárt „felszalámizása”. Egy
„összeesküvésben való részvételre” hivatkozva február végén előbb letartóztatták a Kisgazdapárt főtitkárát, Kovács Bélát, majd májusban hasonló vádakkal Nagy Ferenc miniszterelnököt kényszerítették Rákosiék arra, hogy külföldön maradjon. Kovács Imre
– tiltakozva a Parasztpárt balra-tolódása és Kovács Béla elhurcolása ellen – kilépett a Parasztpártból és azt javasolta Borbándiéknak, hogy a közelgő választásokon vállaljanak
képviselőjelöltséget. Majd miután a békeszerződés értelmében szeptember 15-én megszűnik a megszállási állapot, tette hozzá, nem lesz szükség engedélyt kérni a pártalapításhoz,
s így együtt megindíthatják a Független Parasztpártot mindazokkal, akik helytelenítik
a kommunistákkal az együttműködést. A történet vége közismert: a Magyar Kommunista
Párt a hírhedt „kékcédulás” választásokon megszerezte ugyan az első helyet, ám a társadalom többsége így is a demokráciára szavazott. A szovjet csapatok azonban a békeszerződéstől számított kilencven nap után sem hagyták el az országot, így Rákosiék mindent
elkövet(het)tek, hogy korlátlan befolyásra jussanak. Így a Független Parasztpárt megalapításának a terve is kútba esett, s az ellenzéki szervezetek megsemmisítésére irányuló perek és eljárások után novemberben – többekkel egyetemben – Kovács Imre is emigrált.

82

tiszatáj

Kovács hívására – a fokozódó kilátástalanság közepette – munkatársa, Borbándi Gyula is
elhagyta 1949-ben az országot. A Független Parasztpártra vonatkozó – a közvélemény számára eddig kevéssé ismert – elképzelés rámutat arra, hogy a nyugati nagyhatalmak által
taktikai okokból cserbenhagyott, s a keleti nagyhatalom által megszállt ország demokrata
politikusai milyen heroikus, ám kilátástalan küzdelem megvívására kényszerültek.
Harminc évesen tehát új szakasz veszi kezdetét az emlékező életében. Borbándi az emigrációban ismét lentről kezdve kapaszkodik egyre feljebb a társadalmi ranglétrán. A szökést
követően egy svájci menekülttáborban találjuk, majd egy szállodában vállal munkát. 1950
végén már saját költségen indítják el Vámos Miklóssal, Molnár Józseffel és Borsos Sándorral
egyetemben a Látóhatár című folyóiratot, mely 1989-es fennállásáig a magyar emigráció
meghatározó irodalmi és politikai orgánumává vált. 1951-ben két és fél éves svájci tartózkodás után átköltözik Münchenbe, ahol az október 6-án induló Szabad Európa Rádió magyar
adásának munkatársaként, majd szerkesztőjeként dolgozik közel három és fél évtizeden át.
Az 1958-tól Új Látóhatár néven megjelenő folyóiratnál, illetve a Szabad Európa Rádiónál
töltött évek élményeit nem részletezzük, hiszen a szerző korábbi munkáiból (A magyar
emigráció életrajza, Magyarok az Angolkertben, A Szabad Európa Rádió története, az Új
Látóhatár négy évtizede) erről az időszakról sok mindent megtudhatunk.
Kiemelve néhány érdekfeszítő kérdést ebből a fejezetből, olvashatunk többek között
arról, hogy Borbándi és Kovács Imre már az ötvenhatos forradalom előtt a Látóhatárban
közölték olvasóikkal, hogy – az amerikai propagandagépezet szólamai ellenére – a Nyugat
nem fog kiállni Magyarország mellett egy esetleges konfliktus során. A Szabad Európa
Rádiónál (is) dolgozó Borbándi tette azonban nem maradt következmény nélkül... Az író
Illyés Gyulával való találkozásairól részletes beszámolókat közöl, melyek igazi kuriózumai
a visszaemlékezésnek. Az Európai Íróközösség 1962-es alakuló kongresszusán Borbándival találkozva a Magyarországon élő költőfejedelem a népiek ötvenhatos szerepvállalásának elemzése mellett különös megindultsággal beszélt arról, hogy családján miként akarták megbosszulni a hivatalok az ő forradalom előtti és alatti tetteit. Ezek a beszélgetések
arról is vallanak, hogy a „haza a magasban” elvet meghirdető költőt a gyakorlatban is
mennyire foglalkoztatta az elszakított területeken élő magyarok sorsa. Ebben a fejezetben
olvashatunk továbbá arról is, hogy a szerző miként élte meg a magyarországi rendszerváltozást, s kapcsolódott be – immáron hivatalosan is – a magyarországi közéletbe.
A nagy utazásokban bővelkedő magánélet visszafogott bemutatására is ebben a részben kerül sor, melyből kiemelkedik az Edittel való meghitt kapcsolat leírása.
Az első szabad választások óta eltelt évtized krónikája már az utolsó fejezet témája. Ebből a többihez képest rövid részből is kitűnik, hogy a szerző milyen aktív szerepet vállal hazája szellemi életében. Előadásokat tart, nyugati magyar személyiségeket bemutató szócikkeket fogalmaz, valamint könyveket lektorál és ír. (Ne feledjük, hogy az általa írt vagy szerkesztett tizenöt könyv több mint fele 1996 és 2003 között született!) Mindemellett továbbra
is élő kapcsolatban áll a magyar irodalom számos kiválóságaival. Szellemi frissesség és életkedv jellemzi az immáron nyolcvanötödik születésnapjára készülő írót. Klebelsberg Kunó
írta, hogy „háromféle hazafiság van: szónokló, kesergő és alkotó hazaszeretet.” Nyugodt
szívvel kijelenthetjük, hogy Borbándi Gyula eddigi pályájára a legutóbbi az érvényes.

Péterfi Gábor

Művészet

Kohán György
S UPKA M AGDOLNA MONOGRÁFIÁJÁRÓL

K
A kortárs művészettel foglalkozó művészettörténésznek viszonylag ritkán adatik meg egy-egy kiemelkedő
életmű felfedezésének, gyűjteményes bemutatásának,
elfogadtatásának és művészettörténeti kanonizálásának
az együttes lehetősége. Kivételes pályája során Supka
Magdolna többször kereste és meg is találta ezt a lehetőséget: munkássága fő vonulatát alkotják az elfeledett vagy
méltatlanul mellőzött, jelentős hazai alkotók életművét
feltáró, elemző és értékelő kiállítások, kritikák, tanulmányok és monográfiák. Mint az 1984-ben tiszteletére rendezett kiállítás katalógusának bevezetőjében egykori múzeumi kollégája, Szabó Júlia írta: „Nélküle nem kapta
volna meg méltó művészettörténeti helyét […] AbaNovák Vilmos, Tóth Menyhért, Szabó Vladimir, Kohán
György, s az egész XX. század harmadik harmadában keGyula Város Önkormányzata letkezett magyar grafika.” Szerepe talán a Kohán-életmű
Gyula, 2001
befogadástörténetében és kritikai értékelésében a leg174 oldal, 3500 Ft
jelentősebb: miután Kohán 1963-ban megmutatta neki
– és először csak neki mutatta meg – az életmű legjelentősebb részét alkotó viasztempera és
kései olajképeket, egyedül vállalkozott arra, hogy két év múlva a Magyar Nemzeti Galériában megrendezze a festő első gyűjteményes kiállítását, s ezzel megmentse és napvilágra
hozza az életművet. Az azóta eltelt közel négy évtizedben folyamatosan foglalkozott Kohán
munkásságával; számos kiállítását rendezte, tanulmányokat közölt róla, melyek önmagukban is tanúsítják, hogy jelenleg ő ismeri legjobban az életművet.
A most megjelent monográfia első változata már 1976-ban készen állt, a művész özvegye azonban – miután visszavonatta az 1968-as gyulai emlékkiállítás katalógusát – közel
két évtizeden át megakadályozta a megjelenését. Az életmű szakmai feldolgozásának ez
a magánéleti okokra visszavezethető mesterséges késleltetése negatívan hatott Kohán munkásságának posztumusz elismertetésére, s tovább erősítette a festő mellőzöttségének,
a korabeli művészetpolitika tévedéseinek, a kortárs kritika perspektívatévesztésének és
a művészettörténeti érdeklődés ideológiai meghatározottságának – vele kapcsolatban fokozottan érvényesülő – kedvezőtlen utóhatásait. A szakmai feldolgozás elmaradásához hozzájárult az is, hogy a Kohán festészetét meghatározó felfokozott előadásmódot a közelmúltban uralkodó művészettörténeti és műkritikai irányvonal túlságosan „erős”-nek tartotta, s a finomabb, intellektuálisan higgadtabb kifejezésmódot részesítette előnyben.
A monográfia késői megjelenésének azonban pozitív következménye is van: Supka Mag-

84

tiszatáj

dolna immár – aki a szöveg utalásai szerint szinte a kiadás előtti utolsó pillanatig dolgozott a könyvön – az egész életmű és a lezárulása óta eltelt évtizedek távlatából vizsgálhatja
Kohán művészetének alakulását, a művek keletkezéstörténetét, esztétikai jelentőségét és
utóéletét.
Az életmű legnagyobb részét a művész felajánlásaként őrző Gyula Város Önkormányzata által 2001-ben kiadott monográfia tizenkilenc, külön címmel nem jelölt, eltérő hoszszúságú fejezetre tagolódik. Ezt követik Németh László, Erdei Ferenc, Féja Géza, Bibó
Lajos, Kondor Béla és Tóth Menyhért Kohánra vonatkozó, személyes hangú visszaemlékezései, valamint a szerző egy 1966 decemberére datált, Kohánról szóló írásának francia,
angol és német fordításai, mintegy a könyv idegen nyelvű rezüméiként. A szöveges részt
ötvenkilenc színes tábla, százkilenc fekete-fehér, köztük néhány egész oldalas reprodukció, a fontosabb életrajzi adatok áttekintése és egy Gyarmati Gabriella által összeállított,
több mint háromszáz tételes válogatott bibliográfia egészíti ki. Az illusztrációs anyagban
találhatók még archív fényképek, levélmásolatok, egy elforgatott részletfelvétel és – stiláris párhuzamként – parasztbútorok vésett díszítményeinek rajzai.
A főszöveget nem kísérik jegyzetek, melynek egyik oka abban kereshető, hogy a művész halála óta eltelt időben a szerző publikációin kívül feltűnően kevés elmélyült elemzés,
forrásközlés készült az életműről. Ez egyben jelzi, hogy a műveik jelentős részét valamely
vidéki településnek ajándékozó kortárs művészek értékelése általában jobban kiszolgáltatott a mindenkori helyi lehetőségeknek, az őrzőhelyek felelősségtudatának, valamint
a művészettörténészek egyéni érdeklődésének és mobilitásának, mint azoké, akiknek műveit rangos fővárosi és külföldi köz-, illetve magángyűjtemények őrzik. A közölt illusztrációk döntő többsége a gyulai Kohán Múzeumban, valamint a Városi Képtárban és az Erkel
Ferenc Múzeumban őrzött műtárgyakat ábrázol, s csak elvétve találhatók képek a könyvben a Magyar Nemzeti Galéria, a hódmezővásárhelyi Tornyai János Múzeum és magángyűjtők anyagából.
Külön említést érdemel a monográfia rendkívül gazdag, ún. műveken kívüli forrásanyaga. Az elsőrangú források közé tartoznak Kohán György autográf levelei a szerzőhöz,
melyekből dőlt betűs szedéssel kiemelve számos fontos idézet épült be a szövegbe. Ezek az
idézetek megvilágítják az életmű belső fejlődésének összetevőit, s egyben jelzik a művek
ütközését a kor ideológiájával. Élete utolsó éveiben Kohán többször személyesen találkozott a szerzővel, s szóbeli közlései, a művek keletkezésével kapcsolatos élményei ugyancsak sokat segítettek az inspiráció természetének feltárásában, a témabeli, stiláris és esztétikai problémák megvilágításában. A felhasznált visszaemlékezések közül kiemelkednek
Kohán édesanyjának és első feleségének emlékei, a szerzőhöz írt levelei, valamint a mecénások, műgyűjtők megnyilatkozásai. A kortárs műkritikák mellett felhasználta még
a szerző az 1965-ös Magyar Nemzeti Galéria-beli kiállítás kapcsán felbukkant gyermek- és
ifjúkori barátok, festők, szobrászok, írók, költők és muzsikusok Kohánnal kapcsolatos
emlékeit, a kiállítás vendégkönyvi bejegyzéseit, valamint a gyulai Kohán Múzeum újrarendezésekor elhangzott hazai és külföldi látogatói véleményeket. A másoktól kapott ún.
életrajzi adatokat és a magánélet pikantériáit mindenütt szigorú kritikával, kellő visszafogottsággal kezeli.
A feldolgozás módszere az esszémonográfia legjobb műfaji hagyományait követi.
Supka Magdolna nem szoros időrendben követi nyomon Kohán festészetének alakulását,

2004. március

85

hanem egyszerre látja és folyamatosan egységben láttatja az élet- és korrajzot, az alkotó
egyéniségét az egész életművel, annak összes problémájával és a festő harcával művészi
szabadságának megőrzéséért, alkotói kiteljesítéséért. E megközelítés következtében egyszerre van jelen a monográfiában a történeti szemlélet és az alkotás küzdelmével való
spontán azonosulás, a személyes vallomás és a közelről szemlélés intenzitása, a visszatekintő rálátás és az utókor problémáinak a figyelembevétele. Innen fakad az is, hogy
gyakran egy fejezeten belül kapnak helyet például az életrajz és a pályakép részletei, az
életmű egészét érintő alapvető megállapítások, a műelemzések, a recepciótörténet adatai
és a kapcsolódási pontok a XX. század magyar és európai művészetéhez. E megközelítés fő
oka Kohán piktúrájának alapvetően gondolati meghatározottsága és állandó mozgása
a különböző stílusok határai között a választott téma függvényében, továbbá a fő motívumok ismétlődő előfordulása az eltérő pályaszakaszokban készült képeken.
A monográfia másik meghatározó sajátossága, hogy a művészettörténet hagyományos
eszközei mellett figyelembe veszi a művészetpszichológia szempontjait is. A művészetpszichológiai megközelítés lehetőségei közül Supka Magdolna az egzisztenciál-fenomenológiai leírás eszközeit alkalmazza a leggyakrabban. Ennek lényege, hogy figyelme kiterjed az alkotói képzelet és asszociáció működésének, a témák művekben történő aktivizálódási folyamatának a vizsgálatára. A műértelmezés számára személyes elkötelezettséget
is jelent, s az alkotói psziché sajátosságai mellett saját élettapasztalatai is tükröződnek az
értelmezésekben. E megközelítést egy 1964-es tanulmányában alkalmazta először, melyben a drámai groteszk kifejezésmód meghatározására és festészetbeli szerepének elemzésére tett kísérletet. Kohán érzületi és vizuális fogékonyságának, a benne keletkezett és
a festményeken átsugárzó pszichikai többletnek, rejtett tartalmaknak az eredőit keresve
a szerző felismeri a válságos magánéleti körülmények alkotásformáló szerepét, s amellett
érvel, hogy a sokat emlegetett alkotói és stílusbeli sokarcúság egyik fő oka a művész
egyéni sorsának folyamatos összeütközése a piktúrájával. Miközben biztos kézzel kijelöli
a pályaszakaszokat és pályafordulókat, fokozott figyelmet fordít a művek keletkezési körülményeire és az alkotói folyamat részleteire, így mindenekelőtt Kohán sajátos „koncentrációs elrévülésének” és „visszatérésének” rögzítésére.
A kötet további jellegzetessége, hogy a művek hangulati jellemzésében a szerző néha
irodalmi eszközöket is igénybe vesz. Szemléletes leírást ad például a szülői házról, s előfordul az is, hogy rögzíti egykori asszociációit Kohán saját képeivel kapcsolatos, személyes
megnyilvánulásaihoz. Mindez nem öncélúan, hanem az érzékletes megjelenítés érdekében, az esztétikai nézőpont és a bemutatás logikájának állandó szem előtt tartásával történik. Mi sem áll távolabb Supka Magdolnától, mint a „regényesítő” megközelítés, melyre
nem egy példa található a Kohán-irodalomban, s amelyet a monográfia folyamatosan korrigálni kényszerül. A szerzőnek ez a kivételes megjelenítő képessége az utolsó pályaszakaszban keletkezett művek bemutatásában teljesedik ki.
A szorosabb értelemben vett életrajzi adatokból csak annyit közöl, amennyi nélkülözhetetlen a művek, a pályakép és a korrajz megértéséhez. A konkrét életrajzi összefüggésbe
helyezett műértelmezés inkább kivételnek számít. Életrajzi elemekből sehol nem vezet le
automatikusan képértelmezéseket, ugyanakkor apró életrajzi részletek is fontossá válhatnak például a témaválasztás, a sajátos felülnézeti perspektíva vagy a legutolsó, ún. „távo-

86

tiszatáj

zás-képek” megértésében. Az értelmezést segítő, korábban többnyire figyelmen kívül hagyott életrajzi mozzanatok közül említést érdemel a Kohán előtt mindvégig nyitva álló
szülői ház kettős, menedék és munkahely szerepe; a tizennégy éves kortól folyamatosan
kapott, nagyrészt maga választotta szakmai irányítás; a mesterségbeli tudás szokatlanul
korai megnyilatkozása; az első kiállítások és kritikák ösztönzése; a Louvre-beli másolói tevékenység; a gyakori miliőváltások; az 1948-as válás előtti és utáni, a mindvégig titkolt
második házasság idején is folytatódó rendezetlen életkörülmények.
A magánélet útvesztői, megoldatlan emberi problémái segítik megérteni Kohán különleges képességét a sivár, hétköznapi helyzetek ünnepivé alakítására, festészetbeli átköltésére, az ún. idill-képek sejtelmes hangulatának megteremtésére. A magányos lelki alkat és az állandó egzisztenciális bizonytalanság az elemi erejű bánat-, gond- és siratóképek keletkezésében játszott meghatározó szerepet. A társadalmi beilleszkedés és érvényesülés akadályoztatása, Kohán festészetének meg nem értése az ötvenes években éles
ellentétben áll az egész életmű mélységes társadalmi jelentésével. Még ennél is szembetűnőbb az ellentét Kohán magánéletének és festészetének kettős karaktere között: míg
emberi kapcsolataiban ismételten elbukott, művészként mindvégig tiszta maradt.
Supka Magdolna biztos kézzel tárja fel Kohán művészetének inspirációs forrásait. Az
ókori művészet hatásáról tanúskodnak a korai, orientalizáló korszakban készült, csak fotókon megőrzött, nagyméretű szénrajzok az indiai és egyiptomi istenségek, köztük Hórusz
alakjával. A modern európai irányzatok közül egyaránt hatott rá a szecesszió dekoratív
síkábrázolói látásmódja és stilizáló tömörsége, a cézanne-i, majd a picassói kubizmus –
azaz Kohán a kubizmusnak a más stílusok elemeivel ötvözött változatát adaptálta. Munkássága nem független az alföldi festészet tematikus, kifejezésbeli örökségétől és a népi
kultúra formakincsétől sem. Az életmű válogatott darabjainak ópusztaszeri bemutatása
a „Keletre tekintő Nyugat” szimbolikussá vált fő műve, a Feszty-körkép közelében különös
élességgel világít rá Kohán művészetének kapcsolatára a századforduló keleties jellegű
szín- és formavilágot kereső festészeti törekvéseivel. (Az ópusztaszeri kiállításhoz vö.
Szuromi Pál írását a Tiszatáj 2003/5. számában.) Fontos megfigyelés, hogy Kohán majdani személyes stílusának fogantatása jórészt az 1930–31-es párizsi tanulmányúthoz köthető. Szobrászi vonzalma már a főiskolai évek elején jelentkezett: a tizenkilenc éves Kohánról Nóti András karakteres szoborportrét készített, azt követően a Párizsban élő Csáky
József egyiptizáló stilizáltsága hatott rá, majd a Hódmezővásárhelyen élő – a könyvben
név szerint nem említett – Till Aran szobrai inspirálták több festményét. Kohán maga
Picasso és Csáky mellett Illésy Pétert nevezte meg korai korszaka harmadik mestereként.
Párizs után fontos ösztönzést adott számára a vásárhelyi szellemi és irodalmi élet, továbbá
Budapesten a Japán kávéház művésztársasága.
Kohán festészetének tematikus súlypontjait keresve Supka Magdolna abból indul ki,
hogy az életmű eszmei középpontjában az etikusan gondolkodó és érző, belsőleg szabad
ember méltósága áll, s hogy Kohánnak a festészet nem csupán művészi hivatást, hanem
emberi, etikai hitvallását magában foglaló világképet is jelentett. Tematikus kétarcúságát
jelzi, hogy azonos erővel mutatja fel a gond, a megrendültség és a gyász, illetőleg az élet
ünneplésének motívumait. A nehéz sorsú emberek, a megalázó, vigasztalan helyzetek,
a sors megpróbáltatásai mint jelképpé növelt fő téma a harmincas évektől folyamatosan

2004. március

87

nyomon követhető az életműben, ami jelzi azt is, hogy Kohán a valódi szociális gondolat
mellett foglalt állást. Ugyanakkor szembetűnő, hogy a pályája idején végbement társadalmi átalakulás témái közvetlenül nem jelennek meg a képeken. 1939-től tíz éven át
a háború volt központi témája és nagyerejű művek inspirálója. Az életmű további tematikus
súlypontja, inspiráló alapmodellje és egyúttal számos stiláris kérdés kulcsa a természet
bőségét megjelenítő nőalak, illetőleg annak változataként az édesanya etikai kulcsfigurája.
Az azonos női modellről készült képek összehasonlító elemzése fokozott óvatosságra int
a modell utáni festés kérdésében, s azt mutatja, hogy Kohán aszerint stilizálta át a modell
küllemét, hogy milyen szerepben kívánta őt bemutatni. A jelképteremtés fokozott igényére utal az önarcképek és portrék feltűnő hiánya (a monográfia mindössze két rejtett
önarcképet tud felmutatni az egész életműben); a természet és a falusi, mezővárosi környezet következetesen drámai, élőlényként való megjelenítése, valamint a görög mitológia
iránti érdeklődés.
A monográfia egyik legfontosabb eredménye, hogy pontosan meghatározza és fejlődésükben láttatja a festői előadásmód elevenségének összetevőit. A harmincas években keletkezett művek tanúsága szerint Kohán kezdettől fogva törekedett a paraszti motívumkörre és alföldi tájakra korlátozódó festői világa és a konstrukciós elvekre építkező, a tartalmat is tömörítő stílus egybeötvözésére, s viszonylag korán rátalált realista, szűkszavú
képi nyelvezetére. Szoros rokonsága a Medgyesy-féle konstruáló alkattal, amely figuráinak
típusából építi fel stílusának karakterét, már ekkor kimutatható. Egyik fő törekvése ettől
kezdve tehetsége két meghatározó összetevőjének, a monumentalitásnak és a kifejezés
erejével párosuló jelképteremtő figurális absztrahálásnak az egybehangolására irányult.
A formai monumentalitás fontos elemei a belső fények sugárzására épülő fénykezelés és
a rendkívül intenzív, tömbös színhatás.
A negyvenes években Kohán fokozatosan túllépett a kubisztikus formaépítkezés tanulságain a tisztán tagolt formák ritmikája, a szintetizáló gondolkodásmód, a metaforikus
hasonlatteremtés és bizonyos képi elemek klasszicizáló stilizálása révén. Árnyalt képet
kapunk a folyamatról, melynek során egyszerre fejlesztette stílusát a kubista és a realista
felfogás szerint. Ez a stlizáló kubisztikus formálás az ötvenes években szembetalálkozott
a szocialista realizmus naturalizmusával és megakadályozta festészetének áttörését, másfelől lehetőséget adott a magánélet szereplőinek és eseményeinek elvont, személytelen
megjelenítésére. Az életmű nagy részén végigvonuló kifejezésbeli kétarcúság összetevőit
az 1941-ben készült Háború emléke c. monumentális fríz elemzése világítja meg a legélesebben, melyen egyszerre jelenik meg a geometrikus-kubisztikus formanyelv és a tónusokkal árnyalt, klasszicizáló stilizálás, míg az 1949-es Asszonyok – korokat már a realista
és a kubisztikus felfogás közti átmeneti stílusban fogant előadásmód jellemzi. Az 1949
után készült nagyméretű táblaképek jelentős részének fő vonása a figurák naturális formáit tömörítő geometrikus stilizálás, s ezek a képek gyakran el nem készült murális művek tartalmát sűrítik egybe. Az utolsó hat-hét év termésének meghatározó stílusjegye
a kubizmus és a klasszikus realizmus egységbe foglalása, a képi motívumok világos tagolása,
a mozdulatlan és megmozgatott formák párbeszéde, valamint egy korábban nem tapasztalt szín- és formabeli vakmerőség. E művek közül több a korszak magyar festészetének
legjelentősebb alkotásai közé sorolható.

88

tiszatáj

Kohán eddig kellően nem méltányolt grafikai életművének elemzése a monográfia további fontos eredménye. A rajzok között feltűnően sok az évszám nélküli, szignált kompozíció, ami jelzi, hogy többségük nem egyszerűen valamely festmény előzményeként készült. A rajzok Kohán legbensőbb reflexióinak kifejezői, fő éltető elemük a mondanivaló
érzelmi, indulati telítettsége, a kifejezés felfokozott expresszivitása. Többségüket Kohán
nem szánta nyilvánosságnak, ugyanakkor életműve elválaszthatatlan részének tekintette.
A rajzok és festmények kapcsolatát vizsgálva különösen szembetűnő a két műfaj közti
hangnem- és ritmusváltás, a tematikus megfelelések és a nagyarányúság hangsúlyos rajzbeli jelenléte. Számos grafika mozdulattanulmánynak készült, s van köztük – a festményeken csupán elvétve előforduló – leíró-narratív jellegű jelenetábrázolás is. Különösen
látványos a nőalakok csaknem kizárólagos jelenléte a rajzokon. Ezek többnyire az önfeledt, frivol, érzéki tárulkozás, eksztázis képi változatai, de megtalálható rajtuk az ősanya-princípium, valamint a táji elemek és az asszonyi idomok közti formahasonlítás.
Ilyen tárgyú lapjai alapján Supka Magdolna következtetése szerint Kohán a női testábrázolás legvirtuózabb mesterei közé sorolható.
Külön hangsúlyt helyez végül a könyv a művész és a megrendelők összetett viszonyrendszerének árnyalt bemutatására, mivel e viszony Kohán esetében két vonatkozásban is
befolyásolta festészetét. Egyrészt már ifjúkori művein, így elsősorban a Bene Lajos gyulai
orvos műgyűjtőnek készített pszeudomásolatokon megjelenik a megrendelői kívánalmak
figyelembevétele, illetőleg ügyes megkerülése, s az ötvenes években megrendelésre, közösségi termekbe készült, tematikus festményeinek nagy része is több ponton tükrözi
a megrendelők elképzelését. E szempontból különösen tanulságos a Szüreti vázlatok c.
kettős grafikai kompozíció elemzése, amely önmagában is jelzi az 1949 utáni hivatalos
művészetpolitikai elvárás és a koháni személet közti áthidalhatatlan ellentétet. Másfelől
ugyanebben az időszakban a falképi megrendelések elmaradása azt eredményezte, hogy
Kohán gyakran a táblakép műfajába ültette át a falképi nyelvezet sajátosságait. (Ismeretes, hogy egyetlen megvalósult murális kompozíciója, a Háború emléke c. fríz 1965-ben
megrendelt mozaik változata már csak halála után készült el.) Ugyanakkor Kohán tökéletesen tisztában volt a különböző nívójú műveinek eltérő értékével, s a monográfia meggyőzően érvel amellett, hogy a kétféle színvonalú alkotások összekeverése meghamisítja az
életművet. Ezt a felfogást igazolja, hogy fontosnak tartott képeit Kohán még éhezései idején sem adta el senkinek és soha nem festett szériában műkereskedők ajánlatára könnyen
pénzzé tehető képeket. Alapvetően tévesnek ítélhető tehát az állítás, mely szerint Kohán
a kényszerű anyagi megfontolást is szem előtt tartva, megrendelésre festett képekkel prostituálta volna művészetét.
Összegzésként megállapítható, Supka Magdolna könyve az első tudományos igényű
Kohán-monográfia, mely régóta várt, széles ívű áttekintést, megbízható értékelést ad
Kohán művészetéről, s megnyitja az utat a további szakmai viták előtt. Biztos kézzel jelöli
ki helyét a XX. század magyar művészetében, amikor a század eleji alföldi festészet és
a kortárs törekvések közti kapcsolatteremtő szerepét hangsúlyozza. Az életmű lehetőséget
kínált olyan átfogó kérdések felvetésére is, mint például a magyar művészet sajátos „megkésettsége” Európához viszonyítva, a képzőművészet jelenkori társadalmi megbecsülése,
a nemzetei jelleg mint művészettörténeti kategória és a figurativitás szerepe. Talán nem
tévedünk, ha azt állítjuk: a következő évtizedek Kohán-kutatásainak innen kell majd el-

2004. március

89

indulnia. A monográfia által felvetett, tisztázásra váró kérdések között első helyen áll
a teljes művészi hagyaték számbavétele és szakszerű feldolgozása. Elengedhetetlen lesz
Kohán rejtélyes magánélete művészi vonatkozásainak további felfejtése, a támogatókhoz,
szülőkhöz, barátokhoz és múzsákhoz fűződő viszonyrendszer ismeretlen részleteinek feltérképezése. Tisztázandók a koháni piktúra ösztönzései a kortárs magyar festők, így például Schéner Mihály, Tóth Menyhért és Szabó Zoltán munkásságára. A fontos tennivalók
közé tartozik végül az életmű nemzetközi meg- és elismertetése, mindenekelőtt megfelelő
helyen rendezett külföldi kiállítások és igényes idegen nyelvű kiadványok segítségével.

Tüskés Gábor

90

tiszatáj

Egy kifinomult nomád képíró
NAGY GÁBOR FŰKATEDRÁLISA( I )

K
Robog masinánk a fénylő országúton. A sebesség mámorát kellene respektálnom, de
képtelen vagyok erre. Csak forgatom a fejem, nézelődöm. Apró-cseprő falvak és terebélyes, mozgalmas városok húznak el mellettünk, akárha ellentétes irányba tartanának. Szerencsére egyre-másra kifutunk a nyíltabb, nyugalmasabb és természetesebb térzónákba.
Masszív, ritmikus szántóföldek, fákkal övezett tanyák, kéken tündöklő roppant égboltozat.
Látszólag semmi különösség bennük. Csupán a rusztikus egyszerűség és a kozmikus létszerűség páratlan ötvözetét nyújtják. Még sincs felhőtlen élvezetünk. Mert az út menti
padkákon, sőt a földek belterületén nem ritkán harsány, ismerős gigantposzterek villognak. Vagy tán éktelenkednek. És a gazdasági, kereskedelmi társaságok féktelen mohóságáról vallanak. Ezek a reklámok tudniillik korántsem az itteni parasztemberekhez szólnak
legfőképp. Dehogy. Jelenleg is az utakon nyargalászó autós polgárok az érdekesek.
Úgyhogy egyre inkább egy útcentrikus világba sodródunk át.
Igen – mondhatná bárki –, ez az információs, menedzser társadalmak nyilvánvaló hozadéka. Itt pedig a szemfüles gyorsaságnak, mozgékonyságnak kardinális szerepet szánunk. S velük együtt a folytonos időnyerésnek is. Ami annyit tesz: az útközpontú világ
voltaképp a felpörgetett kortársi idő készséges szolgálólánya. Ahol úgyszólván minden az
anyagi, financiális buzgólkodásnak van alávetve. Ergo: a becses, hagyományos táji és természeti térségek is. Holott hosszabb távon aligha tudunk meglenni az ipari, kereskedelmi
és az archaikusabb, atmoszférikusabb körzetek tisztesebb egyensúlya nélkül. Gondoljunk
csak egy olyan településre, amelyet pusztán csak pedáns meg kacskaringós utcák és utak
tagolnak. De semmi egyéb. Se egy árnyas, méltóságos köztér, se egy ricsajosabb piacterület. Lehet: ez abszurd, kihegyezett példa. Ám még a koncentrációs táborok iszonyú régióiban is respektje volt a sivár közösségi placcoknak.
Utak és terek? Szapora mozgások és üde megnyugvások? Kortársi életünk fura, jellegzetes tendenciáit egyikünk sem képes teljesen kikerülni. Nagy Gábor festőművész három
évtizedes pályafutását pedig hatványozottan átjárják az előbb jelzett társadalmi, humánökológiai mozzanatok. Hiába tősgyökeres pesti honpolgár, hiába a Képzőművészeti Egyetem hétpróbás, kedvelt tanára: mindez csak alapvető életrajzi, szakmai adalék. Elvégre az
alkotó jóformán sosem érezte igazi otthonának a főváros zsibongóan telített, lármás közegét. Legalább is hangulati, tematikai értelemben. Ennélfogva amolyan nyugtalanul ingázó
két- vagy háromlaki személyiség lett belőle. Számára ugyanis majd mindig a füves, fás, levegős és bukolikus környezetek jelentettek termékeny felüdülést. Már apró gyerekkorában
gyakori vendégnek számított anyai nagyszüleinél, akik egy parányi, hangulatos Fejér megyei településen éldegéltek. Nincs kizárva: pont itt lehet a dolgok nyitja. Később meg a Tisza menti vegetatív, bájos kisvárost, Csongrádot választotta második hajlékának. Itt a nemzetközivé avanzsált művésztelep egyik alapító vezetője volt, s mindmáig ide hozza pesti

2004. március

91

tanítványait is. Aztán a közelmúltban egy szerfölött intim, falusias körzetben találta meg
végleges lakóhelyét, a Pest közeli Gyermelyben. Ezzel mintha valamelyest visszatalált
volna jóemlékű, kedves gyermekkori rezidenciájába.
Ne gondoljuk mégse, hogy e keresetlen, konzekvens természetszeretetnek valami áhítatos, érzelmes tájpiktúra az ekvivalense. Szó sincs erről. Inkább azt látjuk: Nagy Gábor
festői munkássága hosszú évtizedekig az expresszív, szürreális hangú figurális kifejezéshez kötődött. Mint annyi pályatársát: őt is megfogta Kondor zseniális szellemisége, nem
beszélve Gulácsy vagy Bálint Endre termékeny sugallatairól. Így a hetvenes, nyolcvanas
esztendőkben úgy tűnt fel, mint egy invenciózusan lírai, intellektuális és fanyar, ironikus
egyéniség. Nála az oldott, pasztelles színkezelés és az élesebb metszetű rajzos tolmácsolás
mindenesetre szervesen összetartozott. Képein igen gyakran szárnyas, angyali vagy kalapos, profán figurák mutatkoztak, nem is szólva a barázdált szántóföldek, az omlékony
lombkoronák vagy a kúpszerű töltések szapora felbukkanásáról. Ennyiből is látszik: a művész eszme- és motívumvilágában a csongrádi élmények azért csak-csak nyomot hagytak.
Nem is akármilyet. Igencsak kedvelte, becsülte a halászok, földművesek – egyáltalán a kétkezi emberek életét, jellegzetes környezetüket.
Mintegy a szorgos, historikus létezés puritán, tiszta példáit látta bennük.
Más kérdés, hogy az ezredforduló tájékától Nagy Gábor pályáját egy szembetűnő, jelentős szemléleti fordulat villanyozta fel. Radikálisan felfrissült, akárha új életet kezdett
volna. Habár ez némiképp túlzás. Minthogy az ugrásszerű váltások tőle teljesen idegenek.
Ezúttal sem hagyta cserben patinás, földközeli csongrádi élménykörét, csak nézőszögét
jócskán megreformálta. Ha eddig montázsosan elvont, parabolikus látásmóddal élt, akkor
innentől már a premier plános, analitikus láttatás nyomult előtérbe. Ha mindeddig az
emberi, figurális tartalmak domináltak művein, akkor mostantól már a legegyszerűbb
természeti, tárgyi motívumokat favorizálta. A szálkás tarlókat, a lágyan hajladozó akácfákat, netán a gömbölyded varsákat. Igaz, e tipikus, stilizált képelemek korábban is léptennyomon feltűntek felületein. De csak értelmező, háttéri pozícióban. Itt viszont kimondottan főszereplőkké léptek elő. Akárcsak Mándy Iván mágikus tárgyai. S ha eddig az alkotó
a narratív sejtelmű, telített festői előadást kultiválta, akkor most egy meglehetősen szikár,
levegős képzetű műformával lépett elénk. Ráadásul már a korszerű grafika felségterületein szorgoskodott.
Talán e röpke jelzések is befognak valamit e művészi metamorfózis szellemi, technikai
dimenzióiból. Különös például: a lírikus Nagy Gábor pont a szúrósabb, racionálisabb grafikai nyelvezetben talál rá legjobb, legigazibb önmagára. Ámbár előző periódusa ékesen
bizonyítja: neki a rajzos, kalligrafikus kifejezés minduntalan fontos és kézenfekvő volt.
Már csak kiváló, bravúros manualitása okán is. Egészében tehát egy rendkívül logikus,
szerves újjászületésről beszélhetünk. Csakhogy ezúttal is az egyedi produkciókban megtestesülő formai, tartalmi sugallatok az igazán tanulságosak. Még akkor is, ha szokásához
híven a művész bizonyos rendszer- és sorozatszerű alkotásmódot követ. És szinte minden
egyes munkáját Fűkatedrálisnak nevezi. De nincs mese: ilyenformán is tüzetesebben
szemügyre vesszük egyik jellegzetes, igényes grafikáját. Innen azután e stiláris felfrissülés
átfogóbb természetére is tűrhetően ráláthatunk.
Egész újsütetű, aktuális műalkotással szembesülünk (2003). S csakugyan: mintha valami cizellált, magasba törő tárgy- és épületforma uralkodna a képtér tengelyében. Még-

92

tiszatáj

sem bírjuk egyértelműen meghatározni. Hasonlít némiképp a gyilkos golyóhüvelyre is,
másrészt a férfias, álló helyzetű falloszt is megidézi. Micsoda egybehangzó, romantikus
kontraszt! Pedig mégiscsak egy szelíd, ritmikus és harmonikus látomást méregetünk. Hisz
a két oldalt felvillanó valós, sejtelmes fa motívumok pontosan a centrális formatest menynyei zónájában kulminálódnak. Ezzel máris egy triádos szerkezet: egy kultikus teljességképzet keletkezik. Annál is inkább, mivel a fenti, organikus lombelemekre mértanias, félkörös alakzat válaszol a földalatti szférában. Leginkább azonban a vájatosan tagolt, csipkeszövésű formatest köti le figyelmünket. Amit voltaképp egy rostos küllemű, analitikus
burjánzású földidézetnek is nyugodtan felfoghatunk.
Így egy talányosan többsíkú, félabsztrakt vízióról kell tudomást vennünk.
Hogy miféle formai, szemléleti leleményeket értékelhetünk itt legfőképp? Talán mondanom sem kell: itt is a centrumot képező összefogott, mozgalmas anyaföld citátumra kell
visszatérnünk. Ez a jelenség ugyanis a köznapi gondolkodásban, sőt némileg a művészet
szférájában is jobbára a horizontális nyugalom képzetéhez kötődik. A nyolcvanas évek
elején még Nagy Gábor is ehhez igazodott (pl.: Tisza-gáti struktúrák). Most azonban egy
madártávlatból szemlélt „gótikus” raszterháló jelenik meg előttünk. És immár egy elevenebb hatású – szinte emberi tartású – vertikális humusz summázatról kell tudomást vennünk. Amit az oldalnézetű növényi és jelképi motívumok még inkább kiemelnek. Amúgy
e több-nézőpontú metódus közel sem ismeretlen a hagyományos és korszerű képkultúrában. Elég itt csak a közismert egyiptomi Halastóra vagy a kubisták furfangos térmodulációira utalnom. Közben a művész előadása a végső, legegyszerűbb rajzi elemekre szorítkozik: főként a szálkás, vonalkás és pontszerű jelzéseket alkalmazza. Más szóval: a minimalista eszmék reduktív tendenciáit követi.
Eldöntendő azonban: miként fér össze a konkrétabb, tárgyszerűbb modellálás a rusztikusabb, atmoszférikusabb földi tartományokkal. Látható ugyanis: Nagy Gábor igazában
szuverén testű, érzéki szimbólumot teremtett az anyaföld tiszteletére. Ezzel kedves tematikájának oldottabb, porhanyósabb karakteréről is nagyrészt lemondott. Legalább is egyelőre. Mivel művészi megújulása kezdetén még híven ragaszkodott a levegős, áttetsző képzetű előadáshoz. Akkor is a parányi vonalak és foltok zenei hangzatú szövedékére bízta
aktuális megérzéseit: csak rezgőbb, lakonikusabb és vázlatszerűbb kompozíciókat teremtett. Így a kozmikus sejtelmek világoló fénye és szele szinte keresztül-kasul átjárta törékeny finomságú képelemeit. Mi tagadás: én fölöttébb sokra tartom e korai remekléseket.
Persze nem kell féltenünk az alkotó jóravaló egyensúlyérzékét. Ami előzőleg könnyed,
már-már impresszionisztikus koncentráció volt, azt most a teresebb, poétikusabb növényi
zónák igyekeznek kárpótolni. Nem is teljesen eredménytelenül.
Úgy tűnik hát: a magára talált, szorgos és kutakodó Nagy Gábornak azért koránt sincs
valami könnyű dolga. Némileg kutyaszorítóba került. Hisz e lendületes, progresszív korszakában már a kezdetek kezdetén feljutott a csúcsokra, s egyfajta végső, alig meghaladható minimális jelrendszert sikerült létrehoznia. Itt aztán akár le is blokkolhatott volna.
Szépen, magabiztosan, kényelmesen. Csak ő nyugtalan, kísérletező és igényes egyéniség.
Ezért Fűkatedrálisainak alapvető szerkezeti, formai összetevőihez is csak-csak ragaszkodik. Nála a triádos tagolások, a négyzetes formaelemek vagy az íves, félkörös motívumok
kitüntetett státusszal rendelkeznek. Ahogy ez a hajdani számmisztikában, egyben az ősi
világképekben is hasonlóképp tetten érhető. Ami azt valószínűsíti: nála a szubjektív, kor-

2004. március

93

szerű föld és létértelmezés aligha áll meg önmagában. Itt a historikus gyökerű kozmikus
világrend ugyanúgy teret kér magának, akárcsak a hierarchikus és kollektív érvényű eszmélkedés. Ha ezt vesszük alapul: akár közelebb is juthatunk a magasba szökkenő, eleven
földvíziók értelméhez. Elvégre a jóságos panteizmusban nemigen ismeretes a lélektelenség fogalma. Nem csoda így, hogy Nagy Gábor míves, dekoratív és lírai Katedrálisait valami szellemirányú elkötelezettség élteti.
Ami egyrészt létszerű csend és időtlenség, azt másfelől a befoghatatlan végtelenség
misztériuma övezi.
Tekintélyes nagyság, kozmikus dimenziók? Csakhogy e hallgatag, metafizikus képeken
valójában intim, bensőséges víziók jelentkeznek. Annyi, de annyi levegős világosság tátong a központi képelemek körül, hogy ezek hordereje szükségképp mérséklődik. Mintha
a szerző a világmindenség távlatos, ismeretlen tartományait is belekalkulálná felületeire.
És miért is ne! Ez egyszerre szerény, archaikus és korszerű magatartás. Umberto Eco is
úgy fogja fel a létezés talányát, akár a nemlét hófehér lepedőjére hullott sötétebb foltot.
Ráadásul az apró, törékeny motívumok is egyféle önigazoló teljességre törekszenek. Ezt
pediglen mélybenyúló, analitikus mikrostruktúráik felmutatásával bírják elérni. Nos,
Nagy Gábor is e tüzetes, premier plános forma- és anyagmágiát műveli. Amivel bensőséges léptékrendjét mégiscsak vitális energiákkal tölti fel. Igaz, ezzel óhatatlanul szembekerül a madártávlatú földi láttatással. Az efféle kombinációk azonban bőven beleférnek
a korszerű képszervezésbe. Tudjuk: a francia impresszionisták a reflexes színvillódzást a tágas mezőségekre is kivetítették. Ezzel aztán a kortársi látáskultúra galériás szenvtelenségét is áldásosan felfrissítették.
Aligha kétséges: minél több szemléleti, alaki műveletet hajtunk végre egy adott valóságszeleten, az annál inkább elveszti eredeti természetét. Ez az intenzív megdolgozottság
Nagy Gábor Fűkatedrálisait is érzékenyen érinti. Mert az ártatlan, jószándékú néző aligalig veszi észre, hogy nála végső soron amolyan földidézetekkel találkozik. Legfeljebb
a szüntelen felvillanó fa vagy felhőrészletekből asszociál erre. Ami azért a művek minőségét
közel sem érinti. Annál is inkább, mivel az alkotó mesterien elvont, meditatív létsummázatokat állít elénk. Olyan jelhalmazokat, amelyekben szubjektív egyedisége, művészi invenciója és világnézete majdhogynem fontosabb, mint az alapul vett földi, természeti
mozzanat. Látható például, hogy szerkesztő elvű, konstruktív vonzalmai nyomán menthetetlenül eljut a tárgy- és épületszerű humusz-képzetekig. Néhol meg a népi szőttesek
artisztikumát sejtetik látomásai. Máshol viszont szokatlanul oldott, vonalkás struktúrákkal operál, mintha ismét csak az atmoszférikusság eszméje lebegne szeme előtt.
Lám a töprengő, filozofikus mentalitás egyre-másra kikezdi a végleges művészi bizonyosságot.
Ez bizony egyszerre csüggesztő, felcsigázott és reményteli helyzet. De csak az efféle
kutakodásból születhetnek újabb érdemi, kiugró teljesítmények. Most azonban nézzük:
miféle alaki, gondolati sugallatokat közvetítenek Nagy Gábor jelenlegi produkciói. Az egykori festő mindenestre elég gyakran a ránk leselkedő emberi és tárgyi Csapdák szkeptikus
képzetkörével foglalkozott. Ezúttal viszont egy frissen, gondosan munkálkodó alkotó áll
előttünk, aki igenis élvezi, becsüli az életet. Még a prózai föld- és tarlórészletekből is éber,
eleven – vertikális lényeket komponál. S ezzel együtt az életet adó, termékeny fallosz gondolatot sem rejti véka alá. Aztán sorra-rendre tagolt, triádos létsíkokra kell figyelnünk,

94

tiszatáj

ahol többnyire a valóságos és eszmei formulák párbeszéde zajlik előttünk. Ám ennél is
fontosabb, hogy e virtuális, szerkezetes képeken a lágyan borzolódó fakoronák igen gyakran az égig érnek. Méghozzá a hosszúkás, ritmikus földgerinceken keresztül. Mi más lenne
ez igazában, mint a mitikus, mesebeli élet- és világfák szellemi megkísértése.
Csak itt nem a magasságos lombkoronákra, hanem éppenséggel a humuszos tartalmú
törzsi, átvezető bázisokra kerül a hangsúly.
Tényleg: Nagy Gábor szemléletében is bizonyos korszakos, átmeneti helyzet dokumentálódik. Ő is a nagy, eredeti témát, civilizációnk éltető forrásait kutatja, miként ezt
a szecessziótól indulóan oly sokan megtették. Különös egyébként: e természeti, dekoratív
látomásosság leginkább a klimti formaötvözeteket juttatja eszünkbe. De az sem mellékes:
az alkotó még rajzi, festői gesztusaiban is a történelmi hagyományok letéteményese. Lehet
ugyan, hogy könnyen, dinamikusan és jelszerűen dolgozik, de számára az öncélú, esetleges formaelemek úgyszólván ismeretlenek. Fegyelmezett, míves, kifinomult személyiség.
Pontosabban: egy klasszikus vonzalmú, szépségcentrikus és nomád szellemű művésszel
van dolgunk. Másrészt meg egy olyan szerzővel, aki formanyelvében a legfrissebb tendenciák szellemiségét tartja mértékadónak. És itt reduktív, minimalista felfogására gondolok.
Ennek ellenére lényegében egy avantgárd mesterről kell tudomást vennünk. Elvégre az alkotó a kollektív, humán erkölcsiséget preferálja, s igazában egy személyes érvényű, szintetikusabb világkép kimunkálásán fáradozik.
Ha találó, összefogó nevet kellene adnom Nagy Gábor alkotói felfogásának, akkor
leginkább mikroszkopikus archaizmusról beszélhetnék. Amint tudjuk: e kifejezési sajátság rendkívül sokrétűen ott munkál az egyetemes kortársi és hazai törekvésekben. Elég itt
csak a csapongóan briliáns Bukta Imrére utalnom, aki egyenesen „mezőgazdasági művésznek” titulálja önmagát. Persze az a lényeges: ez az intim, aprólékos szemlélet némileg
szinkronban áll a modern természettudományok kísérleti célkitűzéseivel. Ők is a tárgyi,
anyagi tartományok legelemibb és legmélyebb struktúráit kémlelik, mivel a természet talányos, kifogyhatatlan titkait szeretnék megragadni. Kiderült például: csupán a dupla,
kettőspólusú matériák képesek elevenebb, energikusabb műveletekre. Amit életképességnek is tekinthetünk. És valóban: Nagy Gábor vertikális, lüktető földoszlopait is léptennyomon duális, kontrasztos jelzések övezik. Mármint a mértanias, mesterséges világ és
a természeti szépségek közvetítői. Ugyanakkor a szikár, analitikus magatartás a művek érzelmi, hangulati jellegét is visszafogja. A művész csupán csak a szürkés, barnás és kékes
tónusok leheletfinom árnyalataira szorítkozik, semmi egyébre. Mintha a szálkás, csontos
szerkezetű téli és a lombveszejtő őszi évszakok határmezsgyéin kóborolna.
Bizonyára akadnak, akik fenntartásokkal kezelik az efféle föld- és természetcentrikus
művészetet. Csak haszontalan, érzelmes nosztalgiát látnak benne. Pedig a fergeteges
ütemben kibomló út- és pénzközpontú világ épp elsatnyuló tér- és helyszemléletünket teszi kiadós próbára. Hogy van-e még érdemleges igényünk meghitt, tartalmas és egzisztenciális térzónákra? Találóan írja Norberg-Schulz Genius locijában, hogy: „Elveszett a település, mint egy hely a természetben, elvesztek a városi központok, mint a közösségi élet
színhelyei, elveszett az épület, mint jelentésteli mikro-hely, ahol az ember egyszerre érezheti az egyéniségét és hovatartozását. Elveszett a földhöz és éghez való viszony.” Úgyhogy
akár tetszik, akár nem: ebbe az irányba tartunk ténylegesen. A hontalanság, a gyökértelenség aggasztó régiói felé. Nagy Gábor rangos, késő újkori tájpoézise is itt nyeri el végső,

2004. március

95

távlatos értelmét. Vagyis a hovatartozás, az otthonosság kérdését azért komolyan kellene
vennünk. Mert távoli országokból hazaérve rendszerint szívesen letérdelnénk, lekuporodnánk, hogy megcsókoljuk az áldott anyaföldet. Végre itthon vagyunk! Csakhogy a határátkelők kopottasan fénylő aszfaltburkolatának mi köze van az otthonosság bensőségesebb
érzetéhez?

Szuromi Pál

96

tiszatáj

Kristó Gyula emlékére
(1939–2004)
„Érezvén életerejének fogyatkozását, felismerte, hogy hamarosan meg kell
adnia tartozását a halálnak. Mielőtt minden élő test végső útjára lépett, számot
vetett utolsó kötelezettségeivel és bölcsen elrendezte végső dolgait. Bár teste
a gyötrő betegségben elerőtlenedett, lelkét – amelyet erényes jóravalóság, munkás élet, valamint tisztes cselekedetek sora ékesített fel s tett nagyra érdemessé –
békés nyugalom szállta meg, amikor a végóráján kioldódó utolsó kötelékek távozni engedték e múlandó világból.”
Középkori szerzők ehhez hasonló megfogalmazásokban szokták megörökíteni
elbeszélt hősük halálát. Középkori kútfőkből merítő történészek megannyi alkalommal találkoznak az emberi lét lezárultának efféle szavakba öntésével. A középkor kutatói a múló idő jó ismerői; elmúló ötszáz év, elmúló ezer év, érzelem
nélkül kezelt háttér, kutatási adottság számukra, akik a régmúlt terepén otthonosan mozognak. A múló időt ismerni végletesen mást jelent azonban, mint az elmúlást megismerni. Nincs ismeret és nincs tudás ugyanis, amely könnyíteni képes az elmúlás keltette hiány felfoghatatlanságán, amely enyhíthetne a veszteség
fájdalmán és a visszavonhatatlan fölött érzett bénult döbbeneten.
2004. január 24-én megadó türelemmel viselt súlyos betegség következtében
szegedi otthonában elhunyt Kristó Gyula professzor, akadémikus, korunk kimagasló jelentőségű történettudósa, a magyar középkor legkiválóbb kutatója, tanárnemzedékek oktató és nevelő mestere, tudományának fáradhatatlan munkása, a magyar értelmiség sokat alkotó, nagy felelősségű írástudója, a dél-alföldi
régió és Szeged város szellemi életének nagy formátumú, mértékadó alakja. Barátai, munkatársai és tanítványai hónapok óta tudták, hogy nagybeteg, s növekvő
aggodalommal fogadták a betegsége makacsságáról érkező aggasztó híreket. Belül azonban mindvégig táplálták a reményt, hogy mint már annyiszor, előbbutóbb most is erőre fog kapni, és legendás akaraterejével, csodált önfegyelmével
sokadjára is felülkerekedik a betegségeken. Sajnos, ezúttal nem így történt!
Május elejéig kellene visszaforgatnunk az idő kerekét ahhoz, hogy olyan napokra jussunk vissza, amikor a megszokott, gondtalan környezetben élvezhettük
utoljára társaságát. A doktori iskolájában nevelkedett legifjabb kutatónemzedék
rendezett akkor konferenciát, bemutatva friss kutatási eredményeit. Élvezettel
kísérte nyomon az előadásokat, és nem vettünk észre fáradtságot rajta a szünetekben vagy az ülések után folytatott élénk társalgások közepette sem. Ismerői
tudják, hogy szűk szakmája közegében – kivált tanítványai társaságában – lehetett leginkább oldott társalgást folytatni vele; ilyenkor mindig kitárulkozóbb volt
egyébként nem könnyen megnyíló személyisége. A konferenciát követő hétvégén

2004. március

97

dőlt ágynak, s rögtön kórházba került. A következő hét elején az Alföldről szóló
tanulmányait egybefűző új kötete bemutatóján magnóról hallgatta végig a közönség a kórházban felvett szavait. Kissé megtört, fáradt hangon, de a megszokott
lebilincselő előadásban, egyszersmind megindítóan őszinte, személyes hangú
vallomásban osztotta meg gondolatait hallgatóságával a szülőföld szeretetéről,
elszakíthatatlan kötődéséről az Alföldhöz és Szegedhez, beszélt a vidékiség megélhetéséről, valamint hitvallás-szerűen szólt a helytörténetírás fontosságáról, tudományos hozadékairól. Mint minden Kristó-előadás után ekkor is a tiszta szellemi élmény nyújtotta öröm érzetével távozhattunk a teremből, abban a hitben,
hogy kiapadhatatlan alkotóereje jóvoltából még sokszor örülhetünk majd együtt
új munkáinak.
Azonban már csak egyetlen egyszer tett bennünket részesévé hasonló szellemi-lelki gazdagodásnak. A Magyar Tudomány Napja alkalmából november 5-én
nagyszámú érdeklődő közönség előtt mutatta be a „Nem magyar népek a középkori Magyarországon” című legújabb kötetét a Somogyi Könyvtár Lapozgatójában. Közönsége nagyrészt tudta, hogy mostanában sokat betegeskedik. A rendezvény kezdetén némi törődöttség látszott arcán, tartásán és tekintetén. Még
csak két-három perce beszélt, amikor ott a szemünk láttára valami csodás átváltozással új erőre kapott. A szeme csillogott, jól követhetően megformált, tartalmas gondolatai lendületet adtak előadásának. Rabul ejtett közönsége belefeledkezett a rendkívül gazdag ismeretanyag sziporkázóan szellemes tálalásába, a példásan tiszta fogalmazatú mondatok hallgatásába, illetve mindig igényesen választékos szóhasználatának élvezetébe. Tudományának olyan hitelesen, olyan
teljességgel volt birtokosa és mestere, hogy alakjában már-már hajlamosak voltunk szakmája élő megtestesülését látni, s ahogyan egy tudományág örök, Kristó
Gyulát hallgatva könnyen arra hajlott az ember, hogy őt magát is elmúlhatatlannak tekintse. Ama november eleji esetének a közvetlen élménye után dehogy hihette ott bárki is, hogy alig múlik csak el 10 hét, és megrendülten szomorú megemlékezésben kell majd felidéznünk életpályáját, valamint szeretteiben, barátaiban és tisztelőiben fájó űrt hagyó alakját!
Kristó Gyula 1939-ben Orosházán született, ahonnan egyetemi tanulmányai
kezdetekor, 1957-ben került el Szegedre. 1962-ben magyar–történelem–latin
szakos tanári diplomát szerzett. Végzése után egyetemi oktatói állást kapott, s az
ezt követő 42 éven át hű maradt első munkahelyéhez. Szakmai életútja gyorsan
kiteljesedett. Kiváló adottságainak és szorgalmának köszönhetően fiatalon szerzett tudományos fokozatokat. 29 éves volt, amikor kandidátus és mindössze 38,
amikor a történettudományok doktora lett. Egyetemi tanári kinevezését 39 évesen kapta. Rendkívül széles érdeklődési körű kutatóként már fiatalon több területen jeles eredményekkel tette ismertté nevét. Őstörténetünk kutatása terén éppen olyan otthonosan mozgott, mint a magyar középkorkutatás minden szakágában, nemkülönben a forrástanban, a történeti segédtudományok számos te-

98

tiszatáj

rületén és a történeti nyelvészeti diszciplínákban is. Kivételes képességei jóvoltából mikroelemzések alá vetett részkérdések tisztázásával épp úgy nagyban gazdagította a történettudományt, mint számos összegző feldolgozás elsőkénti elkészítésével, lexikonszerkesztéssel, elbeszélő kútfők kritikai szövegkiadásával,
forrásgyűjtemények, illetve történeti okmánytárak közzétételével. Egyedülállóan
kiterjedt, gazdag és értékes életművet alkotott. Könyvei száma meghaladja a százat, több mint két tucat szerkesztés fűződik nevéhez – köztük olyan műveké,
mint az 5 kötetes Szeged története –, publikált munkásságába tanulmányokkal,
cikkekkel és egyéb közleményekkel együtt több mint 600 nyomtatásban megjelent írás tartozik.
E tekintélyes életmű példátlan gazdagsága még ámulatba ejtőbb, ha számba
vesszük Kristó Gyula sokoldalú szerepvállalását a szakmai, egyetemi, és közéleti
területeken, továbbá, ha felmérjük munkásságának tudományszervezői, pedagógusi eredményeit is. Kristó Gyula nem visszahúzódó szobatudósként élt. Kényelmet keresve vagy – egyébként köztudottan bizonytalan – egészségi állapotára hivatkozva nem hárította el magától a közfeladatok ellátására szólító felkéréseket. Szolgálatként felfogva ezeket, mindig legjobb tudásával munkálkodva
tisztességgel eleget tett vezetői megbízatásainak. Sohasem kapaszkodott viszont
vezetői székekbe vagy funkciókba, hanem hivatalai letételét követően a felszabadultság érzetével tért vissza mindig tanári és kutatói munkájához. Működött
rektorként, rektorhelyettesként, dékánként, dékánhelyettesként, intézet- és tanszékvezetőként, volt megannyi szakmai bizottság, testület tagja, elnöke, tisztségviselője. Tanszékek, kutatócsoportok, kutatóműhelyek, kutatói vállalkozások valamint könyvsorozatok megalapítása, kiépítése, életre keltése fűződik nevéhez.
1990-ben elindította az immár 17. elkészült köteténél járó Anjou-kori Oklevéltár
tudományos vállalkozást, a mai magyar történettudomány legnagyobb forráspublikációját, nem sokkal később pedig a ma 20. kötetnél tartó Szegedi Középkortörténeti Könyvtár sorozatot, de ugyancsak kezdeményező szerepet töltött be
a mostanra szintén másfél tucatnál járó Dél-Alföldi Évszázadok című műhelysorozatban is. Alapító elnöke volt a szegedi középkorkutatókat 1992 óta összefogó Szegedi Középkorász Műhelynek, és életre hívója a szegedi történész doktori
képzésnek. A doktori iskoláját látogató immáron több mint három tucatnyi hallgató az ország legkülönbözőbb egyetemeiről – olykor pedig külföldről – érkezett,
s tanítványként messzire vitték és viszik egyetemünk jó hírét. Kristó Gyula a magyar medievisztika egészének elismert, meghatározó alakja volt. Mint több nagyszabású szakmai vállalkozás kezdeményezője és irányítója ilyen-olyan módon
úgyszólván minden hazai középkorkutatóval munkakapcsolatban állt. Nem az
emlékbeszédek fordulataként szaladnak ki az ember száján e szavak: halála pótolhatatlan veszteséget jelent a magyar középkortudomány számára.
Kristó Gyula igazságszerető emberként élt. Pontosan tisztában volt elért eredményei értékével és maradandóságával. Örült, ha különböző megbecsülésekben

2004. március

99

is kifejezésre jutott teljesítményének elismerése, és kapott is számos díjat, illetve
kitüntetést. Különösen jól esett számára az 1998-ben elnyert Szeged Város Díszpolgára elismerés, hiszen egyszerre fejeződött ki benne a település iránti négyévtizedes hűségének jutalma, valamint az itt létrehozott, Szeged szellemi életének
hírét öregbítő életművének megbecsülése. Ha környezetében többen úgy is éreztük olykor, hogy egy-egy címnek vagy elismerésnek – teljesítményéhez mérten –
talán megkésve jutott birtokába, és ha mint fonákságot szóba is hoztunk ilyesmit
előtte, ő mindig az utána maradó könyvekre és életműre utalt, amelynek időtállóságát a szellemi teljesítmények sokszorta biztosabb mérőeszközének tekintette,
mint a gyarlóságoktól vagy pillanatnyi érdekektől könnyen befolyásolt, téveteg
emberi ítélőképességet.
Többször feltették Kristó Gyulának a kérdést, hogy állhatatos szegediségével
milyen csábításokat hárított el élete során, továbbá, hogy hátrányt jelentett-e
pályáján vidékisége. Egyik tavaly vele készített rádióbeszélgetésben ugyancsak
felmerültek ezek a kérdések. Válaszaiból kiolvasható: számára Szegeden és a szegedi egyetemen kedvező feltételeket kínált a sors ahhoz, hogy jelentős eredményeket felmutatni tudó kutatóműhelyt teremtsen, valamint annak bizonyításához
is, hogy tehetséggel, nagy akarattal és szorgalommal vidéken is létrehozhatók
a legmagasabb színvonalú szakmai teljesítmények. Szegediségének megélésével
kapcsolatban közvetlenül is érdemes felidéznünk az általa mondottakat: „... eléggé
sokan ismernek a városban. Miután én több arcomat mutattam a város felé:
hol a tudósét, hol a tanárét, hol a hivatalnokét, hol az operabarátét, hol a futballmeccsre járóét, hol a háromgyermekes családapáét, ennélfogva engem nagyon sok helyen megtaláltak. Elhívtak különböző klubokba, például kis panelvárosrészi könyvtárakba, a legkülönbözőbb kollégiumi közösségekbe, hogy kötetlenül beszélgessünk a középkorról vagy általában a világról, a morálról. Tehát én ezer szállal gyökerezem bele a szegedi valóságba, és úgy érzem, hogy ez
olyan lelki nyugalmat ad, ami az én munkásságomban biztosan kamatozódik,
és a valahol otthon lenni felemelő érzését adja.”
Szeged tudósaként írásaival ugyancsak mindvégig jelen volt a helyi kulturális
és irodalmi folyóiratok lapjain, így a Tiszatáj oldalain is. Szakmai tárgyú cikke
éppúgy jelent meg a lapban, mint vele készült interjú. Bizonyára sokak számára
újdonságot jelent az is, hogy e nagy ívű pálya legkezdetén, az egyetemista Kristó
Gyula cikkírói szárnypróbálgatásaihoz a Tiszatáj nyújtott terepet, mégpedig
a kortárs szépirodalom tárgykörében. Az 1960-as év több számában is jelentkezett egy-egy akkoriban feltűnt erdélyi író bemutatásával, jobbára elsőként adván
hírt figyelemre érdemes munkásságukról és alkotásaikról. Lehet, hogy az sem
ismeretes mindenki előtt, hogy Kristó Gyula csaknem 40 évvel később „Fiúk és
apák” címmel írt színművét szintén a Tiszatájban jelentette meg. Külön teret érdemelne e sokoldalúan tehetséges alkotó többirányú kapcsolódása az irodalomhoz és az irodalomtörténethez. Nemcsak középkori latin irodalmunknak volt

100

tiszatáj

szakértő ismerője – krónika- s legenda-irodalmunknak pedig meghatározó jelentőségű kutatója –, hanem nagy jártasságot mutatott a klasszikus magyar irodalmi alkotások világában is, és olvasottsága úgyszólván naprakész volt a 20.
század végének hazai prózairodalmában egyaránt. Olvasói kíváncsisága jóvoltából még az ízlésétől némileg távolabb eső, modernebb, kísérletezőbb prózai alkotásokkal is rendre megbirkózott. A már idézett rádióbeszélgetésből tudható,
hogy Kristó Gyula ifjúkori érdeklődését élénkebben foglalkoztatták az irodalom,
mintsem a történelem kérdései. Irodalomszeretete és széles olvasottsága mindenesetre kitűnően kamatozott számára történészként is, elég csak egyedülálló
íráskészségére, valamint értekező prózája könnyen követhető élvezetes stílusára
gondolni.
Tavaly márciusban a Magyar Rádió „Aranyemberek” című sorozatában mutatta be Kristó Gyulát. Alakjának és életművének ismeretében keresve sem lehetne pontosabb szóval illetni őt. Ha elindult valamilyen irányba, ha bele fogott
valamibe, ha hozzányúlt valamihez, ott sokáig sohasem váratott magára a siker,
többnyire a fényes eredmény. Kezében és tollán munkájának tárgya rendre
arannyá változott. Ha nem lennének pontos ismereteim szorgalmáról, gondosságáról, munkabírásáról, akaratáról és kitartásáról, kivételes eredményessége láttán már-már könnyelműen azt mondanám, hogy kiválasztott volt, holott ha mélyebben belegondolok, mennyivel inkább érezhetem én magam – hasonlóan sok
más hozzám hasonló szegedi tanítványhoz, munkatárshoz, egyetemi kollégához
és baráthoz – kiválasztottnak magamat azért, hogy e kivételes tehetségű, egyedülállóan termékeny ember, tanár és tudós közelében tölthettem pályám meghatározó időszakát. Messze nem a tanítványi és munkatársi kötelezettség, hanem
a tőle kapott tudás megbecsülése, a mesteri kéz iránymutatásáért és istápolásáért
érzett kifejezhetetlen hála mondatja ki elszorult torokkal velem mély gyászunk
szavait:
Emléked kegyelettel megőrizzük mindörökké.

Almási Tibor

Köszönjük Olvasóinknak, hogy 2003-ban felajánlották jövedelemadójuk 1 százalékát a Tiszatáj támogatására. Kérjük, tegyék meg ezt 2004-ben is!
A Tiszatáj Alapítvány adószáma: 19082349-2-06
*
Sándor Iván Séta holdfényben című – Tiszatáj Könyvekben megjelent – eszszégyűjteményét mutattuk be január 29-én az Írók Boltjában. A kötetet Pályi
András ismertette, a szerzővel Márton László beszélgetett.
*
Márciusban kerül a boltokba a Tiszatáj Könyvek
következő kötete. Vörös László Szigorúan ellenőrzött
mondatok (A főszerkesztői értekezletek története
1975–1986) című munkája.
Vörös László a Tiszatáj főszerkesztőjeként tizenkét éven keresztül készítette följegyzéseit a főszerkesztői értekezleteken. Jegyzeteit – más dokumentumok mellett – felhasználva mutatja be a kor (kultúr)politikai légkörét. Amit ír, több mint visszaemlékezés, több mint személyes élménybeszámoló. Könyve
izgalmas és tanulságos olvasmány azok számára, akik
„belülről” élték át azt a kort, de azok is haszonnal forgathatják, akiket érdekelnek a 70–80-as évek történései.
*
Baka István életműsorozatának első kötetét (Versek) február 17-én mutattuk
be a szegedi Grand Caféban. Olasz Sándor bevezetője után Balog József Füzi
Lászlóval és Zalán Tiborral beszélgetett, Darvasi László novellát olvasott föl. Az
esten Baka István filmfelvételeiből is láthatott néhány részletet a közönség.
Áprilisi számunk tartalmából:
JUHÁSZ FERENC, GÖMÖRI GYÖRGY, FENYVESI OTTÓ,
KOVÁCS ANDRÁS FERENC versei
SIGMOND ISTVÁN kisregénye
Regény és történelem (BÉNYEI PÉTER, GYÁNI GÁBOR tanulmánya,
KIBÉDI VARGA ÁRON, SÁNDOR IVÁN esszéje)
Diákmelléklet: ORCSIK ROLAND Mészöly Miklós Saulus című regényéről

Ára: 350 Ft
Előfizetőknek: 300 Ft

|

IC
I

^

Az élet lehetőséget

A közösség értéket

A Matáv

ad
ad

hozzáad

Egyéni célokat kitűzni nem elég. Az egyén akarata
és kitartása még kevés ahhoz, hogy egy egész
társadalom úgy élhessen, ahogy szeretne.
De együtt többek tudunk lenni, ha a célok
megvalósításához mindenki hozzátesz.
Mi ezt nevezzük társadalmi
szerepvállalásnak.

•Olt) matáv
•m mzltv hu

a szavakon túl

917 70 1 3 3 M1 1 6008 0 0 4 0 3

