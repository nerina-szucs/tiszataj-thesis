tiszatáj
6 2.

ÉVFOLYAM

Darvasi László,
Latzkovits Miklós,
Sándor Iván,
Tandori Dezső,
Vári Attila
prózája
Báger Gusztáv,
Kiss Anna,
Vörös István,
Zalán Tibor
versei
Radnóti-levelek
Diákmelléklet:
Rejtő Jenőről

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A s z e r k e s z t ő s é g tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.
I ^ H ^ H
111 a s z r e

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka

Nemzeti Kulturális Alap

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Teijeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 2. SZÁM
2008. FEBRUÁR
DARVASI LÁSZLÓ: Virágzabálók (regényrészlet) .................

3 

BOMBITZ ATTILA: Laudáció .................................................

10 

ZALÁN TIBOR: Testek A-tól Z-ig (Szövegvázlatok korai
Aba-Novák akttanulmányokhoz) ................................

13 

LATZKOVITS MIKLÓS: Laboda, a halálmadár ......................

18 

KISS ANNA: Tél lúdjai; Falból a kígyó .................................

27 

VÁRI ATTILA: Ügynöklista ..................................................

33 

SÁNDOR IVÁN: A forgatókönyv (2) ......................................

41 

TANDORI DEZSŐ: „A” (Esszévers Jánossy Lajosnak [Mert
az esedékes ecet-hamu-kritikát, megindultan, nem
írhatom]; „B” (Elmondani a „nem mondódik el”-t
[Cím sincs]) .................................................................

52 

BÁGER GUSZTÁV: Márvány, levegő (Tandori Dezsőnek
a Prima Primissima Díj alkalmából); Szem és lélek ..

57 

VÖRÖS ISTVÁN: Vágy (avagy az angyalok kipusztulásának
okairól); Útban befelé; A villanykapcsolónál; Édes ...

59 

SIMAI MIHÁLY: Bünte(t)lenül karácsonykor ......................

63 

LUCZ ISTVÁN ÁDÁM: Talán én is eltűnök...; Szakadt koldus; ki koldulgat életért, halálért; Elhagyott érzelmek ..............................................................................

65 

TANULMÁNY
VINCZE GÁBOR: A Bakó László-ügy (Egy szegedi református esperes üldöztetése az ötvenes években) ..............

68 

SOÓS MIHÁLY: Egy tragikus sorsú másképp ünneplő (In
memoriam Benda Balázs [1965–1992]) .....................

80 

ÖRÖKSÉG
SEBŐK MELINDA: Radnóti Miklós szemléletváltása a babitsi hagyomány útján („Egyetértve vele s ellentmondva Neki, ő volt mindig a mérték és a példa.”) ...

95 

BÍRÓ-BALOGH TAMÁS: Márai Sándor szegedi „barátja” ..... 107 
KRITIKA
BÁRTH JÁNOS: Juhász Antal: A Duna–Tisza közi migráció
és hatása a népi műveltségre ...................................... 111 
KRISTÓ NAGY ISTVÁN: Vásárhely Szent(i)sége ................... 115

Szerkesztői asztal ............................................. a belső borítón

ILLUSZTRÁCIÓ
SZENTI ERNŐ rajzai a 12., 51., 56., 64., 67. és a 114. oldalon

DIÁKMELLÉKLET
ÁRPÁS KÁROLY: Csak olvasni (szabad) Rejtőt?
(Egy dilógia körüljárása)

DARVASI LÁSZLÓ

Virágzabálók
( REGÉNYRÉSZLET)

Vogelnek hívták, és egyszer már megütötte Imrét. A tudós néhány éve egy koszos
cigánnyal időzött egy kocsmában, és Vogel jól emlékezett, hogy valami gyanús
ügyön tanácskoztak. A tiszt egyszerű közkatonából küzdötte fel magát a kihallgatók kiváltságos posztjára, vizsgálati felügyelő lett nem sokkal a győzelem után,
s joggal neheztelt a magyarokra. Még a rebellió legelején, egy jelentéktelen balatoni csetepatéban odaveszett a testvére, a kicsi Vogel. Az öccse dadogott, kistermetű volt, és beteges természetű, és ő, a nagy Vogel nem értette, miért sorozták
be az öccsét, miért küldték a tűzvonal poklába, amikor biztonságos papírmunkával is megbízhatták volna. Öccse gondosan írt, ügyesen rajzolt, kiváló hadmérnök
lehetett volna, mégis a halálba hajtották, lelövették ezekkel a rebellis dögökkel,
s ezért Vogel a sajátjaira is neheztelt. Komorabb napjaiban az egész világot gyűlölte, még a tükörbe is beleköpött.
Percek óta bámult a magyar férfi megnyúlt arcába, a másik láthatóan izgatott
volt, asztalon nyugvó keze remegett, és a tekintetében, mennyire ismerte e nézést
Vogel, ott imbolygott a rémület gyertyafénye. Ezzel az alakkal nem lesz nehéz
dolga. Elég a lába elé köpni, és beszél, mint a vízfolyás. Hah, egy fűszál! Ez az
ostoba ember egy fűszálról tartott előadást a szörnyű gyilkosság előtt! S ez nyilván képletes beszéd, üzenet volt, egy fűszálról nem tartunk előadást ok nélkül!
Vogel persze jól tudta, hogy a hírhedt kaszinói beszéd engedélyeztetését maga
Bischof felügyelő intézte. Vogel teste alól reccsenve perdült ki a súlyos tölgyfaszék. Lendületes mozdulattal tárta ki az ajtót, a folyosó kihalt volt. A kanyarban
ez egyik őr árnyéka nyúlt el, a falon fáklyák lobogtak. Vogel lehunyta a szemét,
jól esett arcának a huzat hidege. Az ajtót becsapta.
Neve?
Szép Imre, szólt a másik.
Foglalkozása?
Mondjuk…növénytudós.
És ha nem mondjuk?
Növényekkel foglalkozom. Virágokkal, vonta vállat Imre. Fanyarul elmosolyodott, tagja vagyok az Akadémiának.
Tudja, miért van itt?

4

tiszatáj

Tudom, bólintott a másik.
Vogel meglepődött, talán máris vallomást csikart ki Karl Bischof császári és
királyi felügyelő halálának ügyében?! Az aljas, ám meg kell vallani, látványos
módon meggyilkolt felügyelőt Vogel mélyen tisztelte, lenyűgözte a nyugalma és
magabiztossága, s olyan dühöt érzett, amikor hallotta a szörnyű hírt, hogy kihányta a reggelijét. Fűtötte a bosszúvágy, de igyekezett fegyelmezni magát, tudta,
nem szabad engednie a szenvedélynek, a rejtélyes ügy hideg gondolatokat kíván,
Bischop felügyelő se kívánná másként. Eddig oldalt, a fal repedéseit fürkészve
állt, most egészen a magyar felé fordult, s kissé meg is döntötte a törzsét.
Nos, miért van itt, uram?
Hiszen bárhonnan kezdhetem, válaszolt halkan Imre.
Ahogyan önnek tetszik, ült le Vogel.
Bocsásson meg, hová való Ön, uram?, kérdezte váratlanul Imre. Úgy értem,
hol született?
Vogel úgy meglepődött, hogy gondolkodás nélkül válaszolt, Feldbachban
születtem, mondta, s máris elszégyellte magát, vörös lett az arca.
Imre bólintott, és beszélni kezdett.
Nos, akkor a Noricumi Alpokról szólnék először, tűnődött s, mert Vogel csak
bámult, folytatta, nem tudom, uram, hallott-e már a Noricumi Alpokban tenyésző Wulfenia Charinticháról. Különösen szép virág. Láttam magam is, természetes földjén. Volt már szerencséje ehhez a különös és ritka növényhez?
Vogel csak ingatta a fejét, nem szólt.
A Noricumi Alpokban, folytatta Imre, a mai Stájerországban jégkorszakbeli
gleccserek formázták ki a hegységek alakját. Ám az úgynevezett diluviális jégárak
a Dráva és a Mura völgyének egy bizonyos szakaszáig lecsúsztak, s ahol nem faraghatták és csipkézhették a hatalmas földtömböket, ott szélesen terülő, lankás
hegyhátak maradtak, melyeket sűrű erdőség vagy havasi rét borít manapság is.
Igen, Stájerország gyönyörű, büszke lehet a szülőföldjére, uram. Az éghajlat mediterrán, a völgyekben tengerszemek kéklenek, s a folyók sebesek és hidegek még
a nyári forróságban is. Tölgy és a bükk, erdei fenyő alkotja leginkább az erdőséget, de azért akad hárs és juhar, naspolya, szelídgesztenye, és vadkörte. Mint
tudjuk, Feldbach városa híres kertváros, és a Wulfenia Charinticha egyik hazája.
Igazam van, Vogel úr?
A másik még mindig nem szólt, de egyre komorabban nézett.
A Wulfenia Carinticha a legritkább növény ott, a szülőföldjén, Hermagor környékén, illetve még az albán–szerb határon is található. Büszke lehet, uram,
a Wulfenia Carinticha nevű növényre. Persze az ön szülőföldjének mocsaras, alsóbb tájait vízililiom, turbánliliom és orchidea, mocsári kardvirág díszíti. E virágok sem akármilyen látványt kínálnak. Ön igazán szerencsés ember.
Miről beszél?, kérdezett közbe halkan Vogel. Lassan felállt, megreccsent
csizmája alatt a padló.
Virágokról, bólintott Imre, én virágokról beszélek.

2008. február

5

És miért beszél nekem virágokról?, kérdezte Vogel.
Nem tudom, mondta Imre, én… tudja… csak a virágokhoz értek. Már megbocsásson a tolakodásért, elárulná, melyik a kedvenc virágja?
A tulipán, mondta alig halhatóan Vogel és gombolt egyet a zubbonyán.
Igen, a tulipán, simogatta a halántékát Imre, a tulipán.
Szórakozik velem?, kérdezte Vogel.
Imre hallgatott, a tiszt arcát fürkészte.
A nevem Vogel mondta a felügyelő.
Értem, Herr Vogel, bólintott a tudós. S mint aki biztatásként értékeli a tiszt
bemutatkozását, újra magyarázni kezdett.
Európában a legelső virágzó tulipán Jan Herwart ausburgi polgár kertjében
nyílt, méghozzá az 1559-es esztendőben. Jan Herwartnak kézzel varrt, vizes párnákkal kitömött bőriszákokban cappadociai kereskedők hozták a virághagymákat. Vagy inkább azt a feltevést fogadjuk el, hogy maga a nagy Busbecq küldte
őket? Tudja, ki az a Busbecq, Herr Vogel? Augier Ghislain de Busbecq követ
mellszobrát, ki egyesek szerint a tulipánt először hozta Európába a sztambuli udvarból, a genti botanikus kertben állították fel az 1820-as években. Egyik utazásom alkalmával magam is megtekintettem e szobrot. Képzelje, a szobor előtti
ágyásban nem tulipán virágzott, hanem rózsa és szegfű. Érti ezt?
Vogel hallgatott.
Imre képzeletében megjelent a szeles Gent. Jól emlékszik, hogy a város főterén érezte a tenger illatát? Megfázott Gentben, tüsszögve, köhécselve járta a várost, és nem érezte az illatokat. Megdörzsölte a halántékát, s folytatta.
De az semmiképpen sem igaz, hogy 1570-re a Németalföldön már elterjedt
volna a tulipán. Pedig a komoly Clisius ezt állítja. Imre szeme derűsen csillogott.
Antwerpenben egy tehetős kereskedő a jókora tétel bíborselyem mellé, melyet
a feleségének szánt, valódi tulipánhagymákat is kapott ajándékba Konstantinápolyból. Az kereskedőnek fogalma sem volt, miféle hagymák azok, így aztán,
mintha holmi közönséges zöldséghagymák lettek volna, némi fűszeres ecetben s
olajban megpirította, majd a feleségét is megkínálva, szépen megette őket. Hát
nem mulatságos történet, Herr Vogel?!
A tiszt erőt vett magán, és végre meg tudott szólalni.
Én viszont azt gondolom, Önök már a gyalázatos Wesselényi összeesküvéssel
eljátszották a jogaikat. Régi történet ez, de még mindig élő seb a birodalmunk
testén. Mi, osztrákok, tiszteljük a tradíciót, s a hagyományokból merítünk erőt,
maguk éppen ellenkezőleg. A magyarok éppúgy a császár édes gyermekei voltak,
mint bármelyik más nép a birodalomban, és mígnem az édes szüleik ellen fordultak! Önök Függetlenségi Nyilatkozatot adtak ki, gyalázatos módon hirdették
ki a Habsburg-ház trónfosztását, igen, éppen a tulipán és az orgona nyílása idején. Szépen mondom, herr Schön? Maguk végleg eljátszották a történelmi jogaikat. Önök az uralkodójuk ellen emeltek fegyvert, s az effajta lázadókat miért il-

6

tiszatáj

lethetné bármiféle kegyelem?! Császárunk nem garantálta a birodalom népeinek
a békét, a polgárjogot, az egyenlőséget?! A jobbágyokat nem szabadította föl?!
Imre eltűnődött.
Egyszer azt álmodtam, hogy egy fiatal nő, egy szép és bölcs nő valami eldugott, távoli vidéken, mondhatnám, az isten háta mögött virágoskertet nevel.
De egy nap a marhák, mert teheneket hajtottak el az udvarház előtt minden reggel és este, igen, a hazatérő barmok lezabálták a virágokat.
Miféle a virágokat?, kérdezte Vogel.
Pedig a legelőről jöttek azok a marhák, és mégis lelegelték a tulipánt, a szegfűt, a nárciszt, de még a szúrós rózsát is, bólintott Imre.
Vogel előremozdult.
Villámgyorsan és nagy erővel ütötte meg a másikat. Hallotta a reccsenést,
a keze nyomban elzsibbadt. A férfi a falnak zuhant, széke csattanva borult, teste
a földre csúszott. Úgy támaszkodott a falnak, mint valami rongybaba, mintha
egyetlen csontja se maradt volna épen. Sokára nyitotta ki a szemét, fogalma se
volt arról, hol van. Vér fojt az állára, rányalt a sebre, feltápászkodott, visszaült
a helyére.
Lázadás, árulás, forradalom, fegyveres felkelés, sorolta Vogel, kezdjük előröl?
Szép Imre bólintott.
Úgy emlékszem, a tulipánnál tartottunk, jegyezte meg
Igen, a tulipánnál, Vogel mosolygott, már jól érezte magát.
Imre is elmosolyodott, véres volt az ínye.
Az 1587. esztendőben történt, magyarázott, miközben a száját törölgette, hogy
egy híres magyar nagyúr, Batthyány Boldizsár a véres kacorlaki csatában megfutamította a törököket, még a vezérüket is elfogta, a művelt Ali béget. A magyar
úr nem bánt rosszul az előkelő fogollyal, holott megtehette volna, hogy megkínozza. Megmutatta neki a kertjét, melynek díszei rózsák és rozmaringok, különösképpen pedig a halványpiros és fehér duplaszegfűk voltak. Ali bég szórakozottan gyűrögette fehér szattyánbőr kesztyűjét, legyeket legyezgetett az arca elől.
Batthyány Boldizsár kissé megbántva kérdezte, miért nem figyel a bég az ő virágaira?! Talán nem elég csinosak? Nem elég ápolt az ő kertje?! Ali bég, kit, mint
utaltam rá, megkínozhattak volna, ám mégsem tették, lágyan elmosolyodott,
természetesen szépek a nárciszok, szegfűk, rózsák, melyeket Batthyány úr kertjében lát, ám ő néhány hónapja a szultán kertjében sétálgatva olyan dupla nárciszokat is látott, melyeknek pontosan harminchat szirmuk van. Ejha, harminchat?!, csapta össze a kezét Batthyány Boldizsár, de hiszen ha megígéri, Ali bég,
hogy hoz nekem harminchat szirmú nárciszt, én szabadon bocsátom magát.
Szép Imre elhallgatott.
Nézze, Schön, masszírozta öklével az arcát Vogel, akár meg is kínoztathatom.
Letépethetem a körmeit, összetörhetem a csontjait. Maga nekem nem nagy falat.
Maga úgy van itt, hogy nyilvántartásba se vettük. A maga személye kolonc, nem
érdekes, maga piszok a körmünk alatt, nincs köze azokhoz, akik nyíltan szervez-

2008. február

7

kednek, és még mindig bujtogatnak. Ha véletlen folytán elhalálozik, például a mai
estén, mert megakad a torkán egy csirkecsont, nem a mi ügyünk lesz. Úgyhogy
beszéljen! Mondja el, mit tud Kiglről, vagy más városi gonosztevőkről.
Szép Imre a véres száját tapogatta.
Kigl újságíró volt, és jelentett maguknak, mondta.
Hol van ez a Kigl?
Nem tudom, ingatta a fejét Szép Imre.
Ki ölte meg Karl Bischof felügyelőt? Kigl volt? Mi köze az ügyhöz Schütz
doktornak?!
Igen, tudom, hogy megölték a felügyelőt, szerte a városban beszélték, bólintott Imre.
De ki?!, ordította Vogel.
Nézze csak, magyarázta Imre, az Esterházy család hölgyei leginkább almával
és rózsavirággal festették magukat. Az alma természetesen Éva almáját jelképezi,
a tudás és a bűnbeesés gyümölcse. Nem tudom, töprengett-e már azon, hogy
a bűnbeeséshez miért éppen gyümölcs kellett, s nem pedig hús, hal, netán bor.
A húsért gyilkolunk. A gyümölcsért legfeljebb lopunk. Ráadásul a gyümölcs édes,
akár a bűn.
Vogel fáradtan sóhajtott.
Imre rendíthetetlenül folytatta, talán azzal sem árulok el nagy titkot, ha elmondom, nekem minden fák közt a legkedvesebb az almafa, melynek semmi túlzó
sajátossága nincsen, virágzása nem szemgyönyörködtetőbb a körte, a cseresznye,
a meggyfa tavaszi pompázásánál. Szép a gesztenye, nem kevésbé a hárs virágzása,
s igen kedvesek nekem a fehér törzsű nyírfák, melyek úgy világítanak a nyáréjszakákban, mintha nyújtózkodó nőkarok lennének, ám nyár múltán, amikor az
almafák terméseikkel telten állnak a kertjeinkben, én annál szebbet aligha találok.
Elhallgatott, nézték egymást, a vizsgálótiszt és a tudós.
Beszélnem kell Mama Gyökérről, mondta Imre.
Vogel bólintott, beszéljen Mama Gyökérről.
Mama Gyökért mondják ezer évesnek is, mások százra saccolják. Én nem tudom, mennyi idős lehet az asszonyság, de élek a gyanúval, már soha nem látjuk.
Mama Gyökér elment. S nem feltétlenül azért, mert a Tisza folyása mentén lecsapolják a mocsarakat, és kiszárítják a földet. S ha egy emberöltővel ezelőtt az
emberek csónakkal utaztak az egyik faluból a másikba, manapság kocsikkal futnak. Hova lettek a végtelen náderdők! A mi vidékünk korábban vadon volt, valóságos őserdő, melyeket tiszta kékséggel vágott ketté egy vízér, amely aztán szerencsés esetben akár tóvá is öblösödött. Tavirózsák, nyílfű, a káka rózsás ernyői
nyíltak a víz kékjében és a partokon a bürök csalittá nőtt, a hínár tóborostát képezett. Mama Gyökér erről beszélt nekem egy olyan napon, mely nem volt különösebb, mint a többi. Mennyit fürösztötte testét ő ezekben a vizekben! Felfoghatom a dolgot tragikusan is, de én nem kedvelem a nosztalgiázás ragacsos mézét, még ha olykor el is fog a vágy, hogy olyan tulajdonsággal ékesítsem a múlt

8

tiszatáj

dolgait, melyekkel csak a képzeletünkben bírtak. Bizonyos értelemben mindanynyian számkivetésben élünk, uram. A legendáink túlnyomó részének vége. A szereplőket fölszámolják, a csodákat tervezni, kivitelezni és gyártani fogják. A csodákat falakkal kerítik el. Minden jelenség, ami csodálatra méltó, kisajátítás része
lesz, birtok és tulajdon lesz, mintha a csodának lehetne fizikai kiterjedése. S ha
korábban az élő anyag, a föld, az ég, a növényi organizmusok szolgáltak otthonul
a csodáknak, most már az idő afelé halad, hogy az élettelen anyag legyen a csodálatunk tárgya. A csodákat nem felfedezzük, hanem gyártani fogjuk, a csodának
szavatossági ideje lesz, sokszorosítani fogjuk őket. Úgyis mondhatnám, Isten,
a lélek, Krisztus és a szentjei a szellem történelmének céhes erőfeszítéseként létrejött csodák. Ha kíváncsi rá, hát elmondom, én Istenben nem hiszek, de hiszek
Isten csodájában. Ami eztán következik, már nem a céhek csodatételéről szól.
A csodákat megvesszük, otthon fogjuk tartani, mint a háziállatokat, vagy mint
a háztartási eszközöket. Lesz csodája Önnek is, Vogel úr. Megveszi, és tartja, mint
a kutyát, vagy mind a disznót.
Mint a disznót?, kérdezte Vogel.
Képletesen gondoltam, persze.
És az én csodám majd moslékon él?, kérdezte Vogel.
Amíg le nem vágja, és meg nem eszi, uram.
Nem, Schön, hajolt előre Vogel, én nem vagyok tanult ember. De szívós vagyok, és soha nem adom fel, amit elgondoltam, és ravaszságom, higgye el, fölér
a maga virágos képzelgéseivel. Erősebb vagyok, mint mások, olyan erős vagyok,
hajolt közelebb, hogy nekem nincs szükségem a csodákra. Azok gyáváknak és
gyengéknek kellenek, Schön.
Megint megütötte Imrét.
A férfi élettelenül hevert, de remegett a csuklója, Vogel vizet löttyintett az arcába, Imre mozdult, tapogatózva felült, visszakapaszkodott a székre, összevérezte
az asztalt. Fejét a mellére ejtette.
Ilyen körülmények között nem áll módomban mindent elmondani, motyogta.
Kinek üzent azzal a fűszálas mesével, Schön?!
Nem üzentem, csak… csak elmondtam, suttogta Imre.
Vogel a fejét a saját fejét ütögette.
Járt közöttünk egy fűmuzsikus, de már… már ő is elbújt.
Egy micsoda?!
Ő is egyetlen fűszállal zenélt.
Ő is afféle elavult csoda volt?!, kérdezte gúnyosan Vogel.
Tulajdonképpen igen.
És miféle szerzet volt ez a fűmuzsikus?.
Koszovóból jött. Az utolsó koszovói fűszállal zenélt.
Vogel nagyot sóhajtott.
Sötét lesz, Schön, mondta. Olyan sötét lesz, hogy nyüszítve fog könyörögni
egy gyűszűnyi gyertyafényért. A sötétség nem csak kint lesz, de magába költözik.

2008. február

9

Sötét lesz a testében, az álmaiban, és ha beszélni akar, csak sötétség gomolyog ki
a száján. Ordítani akar, de csak a sötétség ömlik a torkából.
Bizonyos virágok, motyogta Szép Imre, könyökével vért törölt fel az asztalról,
mint például az árnyvirág sűrű lombozatú bükkfák tövében nőnek. Ezek a kicsiny
növények nem kedvelik a fényt, legalábbis igen jól megvannak a homályban. Ilyen
virág a madársóska és borostyán is. Ezek a növények az erdei félhomályt, a borús eget szeretik, és mégis tudják az eltakart, de fölöttük lélegző hatalmas világot.
Imre a mellére ejtette a fejét.
Az a gyógyíthatatlan bajuk, hogy a barmokat, marhákat, a virágzabálókat
mindig másokban látják. Idegen, ellenséges erőkről, durva hatalmakról sírdogálnak, akik a maguk kertjeikben taposnak. Nem, Schön, a virágzabálók maguk!
Csend lett, Vogel lassan megfordult, az ajtóhoz ment.
Ennyi elég lesz, mondta.
Igen, mondta Imre is, talán sokat beszéltem.
Vogel nevetett, igen, valóban túl sokat beszélt.
Tudja, mit üzenek annak a Mama Gyökérnek?, kérdezte még.
Üzen neki?!, emelte fel a fejét Szép Imre.
Mondja meg neki, vége van. Nincs tovább, jobban is teszi, ha soha többé nem
bújik elő. Itt többé fű nem terem.
Imre nem szólt, de mintha mégis azt mondta volna, igen, gondoltam, hogy
így lesz.
Másnap egy kisebb transzporttal, tucatnyi frissen lefogott, környékbeli emberrel, köztük útonállókkal, mezei rablókkal, borostás papokkal és véreres szemű
tanárokkal útnak indították Pest felé. Enyhe idő lett, napsütésben búcsúzott tőlük a város, Imre hunyorogva bámulta az utcákat. Nem látta a feleségét, testét
gyötörte a súlyos bilincs.
Imre évek múlva tudja meg, mi történt otthon. Több szörnyű, bizonytalanságban vergődő hét is eltelik, míg végre Klára megkapja a hírt, hogy Imrét gyilkosságra való felbujtás, és az államrend elleni szervezkedés vádjában bűnösnek
találták, és halálra ítélték. A kivégzés módja akasztás. Mindenki tudja, hogy
Haynau így szereti, akasztani szeret. A mozdulatlanná asszony kezéből a kis
Somnakaj emeli ki a levelet. Hiába silabizálja, nem érti, németül írták. Klára két
teljes héten át hever tehetetlenül. Somnakaj a kezét csókolgatja, borogatja a homlokát, és az ajkai közé tört krumplit, reszelt almát dugdos. Péter sehol sincs, az
a dög ilyenkor bezzeg nem keveredik elő. Újabb két hét múlva Schütz bácsi
utánjárása révén megtudják, hogy Imre halálos ítéletét életfogytiglani börtönbüntetésre változtatták. Imre eltölt még néhány napot a bécsi Kriminal-Gericht
huzatos, svábbogaraktól hemzsegő cellájában, majd egy fényes reggel, amikor
kakaó és kalács illata száll a folyosón, s vidám hegedűszó hallik a foglárok lakosztálya felől, néhány társával együtt elindítják a távoli Josephstadt felé.

10

tiszatáj

BOMBITZ ATTILA

Laudáció
Darvasi Lászlót nem kell körünkben bemutatnunk, mindenki tudna egy kötet- vagy egy
novellacímet mondani, ami valamiért befészkelt a szívkamránkba. Ha megérkezik, vagy
visszaérkezik Szegedre, olyan nincs, hogy véletlenül ne fuss össze vele a nagyposta előtt
vagy a Kárász utcán. És akkor néha hazakíséred, mert megint tárcát kell írnia, és közben
kétszer szállsz át a négyes villamosra, mert Ilia tanár úr is éppen keresztezte a közös utat.
Újabb tárgya az írásnak és Szegednek, no meg a további közös témáknak: hogy például
mennyit kell még várnunk Jack Bauer hatodik évadjára, mert Darvasi már látta, s mert
annak előtte az első részek után minden alkalommal telefonon kellett megbeszélnünk, mi
lesz a folytatás. És én ezt is úgy néztem, mintha Darvasi írta volna. Emlékszünk, ugye, Az
Erwin van Maal-forgatókönyv című novellára? Szóval írhatta volna. Mert hogy mi az,
hogy novella, meg hogy hogyan születik, Darvasi úgy magyarázta, hogy sétálsz, mászkálsz
az utcán, és egyszer csak ott van a levegőben, szabályosan jön veled szembe. El kell csak
kapni. Azóta gyakran érzem magamat ilyen szembejövő novellának. Igaz, a tárcaírás, meg
a regényírás, meg a mindenmás jó ideje nem engedi szabadjára az igazi Darvasi-novellát,
de mi nem felejtjük: a kilencvenes évek elején és közepén, csak hogy egy másik focistát
felemlegessek, Esterházy Péter nem egyszer sóhajt fel kékharisaiban egy-egy újabb Darvasi-novella olvastán. Sóhajtunk magunk is. Ugyanis 1993-ban A veinhageni rózsabokrokat nem lehet überelni. Állsz a Sík Sándor könyvesbolt kirakata előtt, nézed azt a ronda
borítót, és tudod, itt egyébként valami elementáris dolog történik. Az összehasonlító tanszék elbeszéléselméleti szemináriumán máris ez az egyik tárgyalandó szöveg. Minap hallom a Grand Caféban, s ha jól számolom immáron tizennegyedik éve, még mindig erről
írják szemináriumi dolgozataikat, s nem kevés eufóriával, a hallgatók. A veinhageni rózsabokrok az irodalmi áttörést, a beavatódási rítust jelenti, és itt búcsúzunk el a költő
Darvasitól is, s visszük bele melankóliánkat immáron az elbeszélés, úgy tűnik, végtelen
világába. Idézzük csak fel, milyen egy Darvasi-novella! Mandulaillatú és hányadékszagú,
ártatlanul halálraítélt, erotomán és grobián. Világlik és lüktet benne a világ. S bűvkörbe
vonnak szentenciózus mondatok az életmese fölmondásának szükségéről, az apokaliptikus dikcióban. Gondoljunk a kosárfonó kopasz fiának meséjére, A witembergi kőtörőkre
vagy a Kutuzov unokájára. A nyomolvasás, a sorsgenezis egyszerre véres, brutális és
enyészetszépségű világot teremt, és e mitologikus-európai és civilizálatlan-balkáni geopoétikában az emberi létezés animalitása a végsőkig feszül. Ilyen naivan és ártatlanul,
izomból azonnal maradandót alkotni ritka adománya a nyelvművészetnek. Mert azután
már a mesterség gyakorlása következik, a techné, a hibátlanság dicsérete, a novella aranykora. Emlékeznek Liza Stühlhof és Kathrin Kunze finom erotikával átszőtt, tragédiába tor*

Elhangzott 2007. szeptember 29-én, a Tiszatáj-díj átadásának ünnepségén.

2008. február

11

kolló történetére, A fuldai Kékvízesésre? A Zord Apa avagy a Werner lány hiteles története, ez a múlt század eleji hangulatú, erotikus krimi, régi szegedi fényképekkel kommentálva, kinek nem borzolta fel a kedélyeit? És aztán tágul a novella világot elbeszélő koordinátarendszere: a magyar és német után Darvasi rákap a spanyol, az amerikai, a jugoszláv, a kínai novellákra. Figyeljék csak meg, alig néhány év alatt hogyan hálózza be a világot a meséiben!
Meggyőződésem, hogy a novellából nyílik út a regény felé is, a tárca felé is. A sok rövidtörténet és egyéb műfaj rendszeres gyakorlása közt öt év engedtetik a nagy kísérlet végrehajtására. Sokan és sokféleképpen vártuk A könnymutatványosok legendáját. Vajon
beváltja-e Darvasi az ígéretét, megírja-e azt a multinacionális, fantasztikus történelmi regényt? Találkozhatnak-e az egyes folyóiratbeli publikációk párhuzamos történetei majdan
a végső formában? Mit tud a Darvasi-féle poétikus mondat a regény magányában? Mindenesetre rég volt, hogy még nem létező, részletekben megjelenő munkára ekkora figyelem hárult. 1999-ben A könnymutatványosok legendája végtelenített novellafolyamként
ténylegesen is a kezekbe kerül, tele izgalommal, lélegzetelállító kalandokkal és oldhatatlan
titkokkal. Kelet-európai bestiárium, kalandregény ez, Szeged-regény is, melyben jönnek
a mutatványosok, mennek a mutatványosok, s közben mutatványoskodnak a könnyeikkel.
S a könnyekkel egy rég vágyott mágikus-mitikus időteret teremt körénk a mesélő. Legyen
úgy, mondom most, hogy majd 1999-hez képest tíz évvel később, ám legyen úgy, hogy korábban: követhessük könyvbe írt útjukon a Virágzabálókat is, Darvasi most készülő, második regényének világjáróit.
Mert egy biztos: ha Darvasi jár-kel a világban, Szegeden, járnak-kelnek a figurái is,
s jár-kel a regény mellett a tárca is, s Szív Ernő talán az egyetlen, aki ebből a részletgazdag
írói panoptikumból a változatlanságot, a hétköznapi biztonságot jelenti. Amíg várakozunk
a novellára, a regényre, mindegyre Szív Ernőt látjuk magunk előtt. Hiszen állandó jelenléte az országos Élet és Irodalom és a szegedi Délmagyarország hasábjain megengedi azt
a hamis és egzisztenciálisan szükséges látszatot, amely a rendszeres ’helyettünk és mellettünk és rólunk’ személyes átviteléről szól. Ne feledjük, Szegednek Darvasinak is köszönhetően rejtett, s ami a tárcát illeti, nyitott, élő irodalma van. S A berlini fekete füzet az
egyik legmaradandóbb példája ennek a kárászéletű, naprakész műfajnak, Szív Ernő és
Bakó András, vagyis Darvasi László és Baka István barátságának utolsó fejezete, mesélőnk
második nagy publikációja a Tiszatájban, éppen tíz évvel ezelőttről.
És ezzel máris eljutottunk némi szükséges argumentációhoz, hiszen mit is keres a novella ennyi vállfaja a Tiszatájban? Mitől Tiszatáj-író Darvasi?
Ha jól olvasom, s kutatom, a röpke húsz éves írói pályából az elmúlt tíz év jut a Tiszatájnak. A kritikarovat kezdettől fogva rendszeresen figyeli, szemlézi Darvasi munkáit,
kezdve az első verseskötet méltatásától az első novelláskötet dupla kritikáján át a nagyobb
tanulmányokig, de a személyesebb jelenlét várat magára. Sajnálatos módon ez a beteljesülés Baka Istvánnak köszönhető, szomorú tényként a halálával van összefüggésben. Darvasi két nagy tiszatájbeli közlése ugyanis a költő-barát emlékének szól: az első A könnymutatványosok legendájának híres ördögfaragó fejezete (megjelent az 1996-os szeptemberi Baka-emlékszámban), a második az egy évvel későbbi, már említett gyászirat. S innen
aztán, köszönhetően főszerkesztő, s szerző együttműködésének, többek között a készülő
regény szegedi fejezetei folytatásokban itt olvashatók: Jozef Bezdán világkém 1997 szept-

12

tiszatáj

emberétől decemberéig jár az imaginárius poros útjain, Absolon Demeter hóbortos erdélyi nagyúr ürüléke pedig pontosan 1998 áprilisában szóródik a budai ostromlók, s ostromlottak, no meg a Tiszatáj-olvasók nyakába. Ugyancsak a lapban mutatkozik be a Szerezni egy nőt háborús ciklusa, bekopog Trapiti is egy s másszor trapitizni, s kötetben meg
nem jelent novellák, alkalmi írások jelzik immáron a rendszeres jelenlétet. Ha fellapozzuk
a legfrissebb, szeptemberi számot, benne a Virágzabálók hetedik, tiszatájbeli részletét olvashatjuk: az újonnan készülő regény Szeged-fejezetei, ahogyan a könnymutatványosoké
is, itt olvashatók folytatásokban először.
Darvasi Lászlót nem kell körünkben méltatnunk. De én úgy számolom, hogy közben
a szerző és a lap kapcsolatának tíz éves jubileumát is ünnepelhetjük a mai napon. S ha közös útjainkon véletlenül összefutunk Darvasival, megengedem Szív Ernővel, netán egy
könyvmutatványossal, immár Tiszatáj-díjasan, gondoljunk arra, találkozásunk fölér egy
novellával.

2008. február

13

ZALÁN TIBOR

Testek A-tól Z-ig
S ZÖVEGVÁZLATOK KORAI ABA-NOVÁK AKTTANULMÁNYOKHOZ
Hátnyomok

A női hát mit
őriz ha nem a gyönyör
földrengéseit
férfitest szoros prését
gerincen futó nyelvet
húskorbács csapásait
mély harapásnyomokat
s lehiggadáskor
a föld rángatását A
semmibe hullást

14

tiszatáj
Szélbedőlő

A kapaszkodót
keresi vagy csak nyúlna
valami felé
Elmosódó mozdulat
mely nem ér el sehova
csak izmai küzdelme
sejteti hogy halálos
játék Levegőt
markol Tudja megtartja
akár a semmi

2008. február

15
Szeretkezők

Megragadja és
szétdúlja a formáit
ahogy húst emel
A nő szemből lovagol
És fejét hátra veti
a férfi hogy elérje
az elragadtatása
Kentaur-lény ők
Szétszakadva mindkettő
életképtelen

16

tiszatáj
Szökellés

Néha elhagyja
a gravitációt is
és átszökell a
világ fölött nem tudni
hová Városok fölött
hidak és folyók sötét
tengerek mögé szökik
hol ágy várja a
szökkenéstelen férfi
rögzített gyönyör

2008. február

17
Tánclépések

Hangok belülről
ritmusok át a gyomrán
húsa szétdúlva
Meglépi a legelsőt
a bőre belelángol
egyre gyorsul ahogyan
egyre magányosabb lesz
Táncol a nappal
a forróság díszlete
magába rántja

18

tiszatáj

LATZKOVITS MIKLÓS

Laboda, a halálmadár
Az állam az elnyomás legfőbb szerve. A magyar állam a magyar elnyomásé.
A magyar elnyomás azonban teljes mértékben különbözik minden egyéb elnyomástól, minthogy a magyar emberek teljes mértékben különböznek mindenkitől.
Tény, hogy külföldön balesetet szenvedett honfitársaink kizárólag magyar vér
felhasználásával gyógykezelhetők, amiért is a fejlettebb országok kórházai
2001-óta rendszeresen tartalékolnak kisebb-nagyobb magyarvérkészleteket, s ez
évente csaknem tíz emberélet megmentését teszi lehetővé. Ismeretes, hogy az
1963-as nagy párizsi baleset alkalmával (tizenhárom debreceni turista zuhant le
egyszerre az Eiffel-toronyból) a francia orvosok oroszlán, illetve elefánt vérrel kísérleteztek, méghozzá teljes sikerrel, bár a korrekt magyarázattal azóta is adós az
orvostudomány. Hazánk polgárai leglátványosabban morfológiai szempontból
különböznek a többiektől, és gyakran különböznek egymástól is. Orvosaink már
az ősidők óta speciális kurzusokon tanulják a magyar morfológiát, mely manapság is számos kollokvium és szigorlat tárgyát képezi. Nyilvánvaló ugyanis, hogy
egy ásó alakú paciens gyógykezelése egészen más technikákat igényel, mint egy
kapa alakúé, mást azoké, akik laposak, ahogy lapos egy itatóspapír, vagy épp
kocka alakúak, mint a gazdasági miniszter, aki ráadásul csinos kis pettyeket visel
az összes oldalán. Kinizsi Pál gömb alakú volt, ezért nem ült soha lóra, viszont
kézitusában legyűrhetetlennek bizonyult minden körülmények között, elsősorban nagy fürgesége okán, amit még a török dalnokok is elismeréssel emlegettek.
Történelmünk során a legváltozatosabb alakzatokat az uralkodó osztályok produkálták, és erre mindig büszkék voltak kimondhatatlanul. Zrínyi Ilonát gyakran
nézték bástyának a Munkácsot ostromló császári katonák, Thurzó György nem
csak hogy malomra emlékeztetett, de nagy mennyiségű gabona megőrlésére volt
képes, Eszterházy Józsefet pedig (végakaratának megfelelően) a saját temetésén
is elsütötték, 1820-ban, minthogy ágyúként élte le egész életét. A proletariátus
ugyanakkor kifejezetten humanoid jellegű, bár a nyakukon sokan üllőszerű fejet
viselnek, ami vezetőinket heves kalapálásra késztette mindig is. A genetikusok
elszántan keresték, és sohasem találták meg a jelenség magyarázatát, ami egyszerűen abból adódik, hogy az ok nem génjeinkben, hanem a lelkünkben keresendő, abban a nagyfokú érzékenységben, mely valamennyiünk sajátja. A magyar
ember testében is kifejezi önmagát, s e képessége valóban egyedülálló, mely hatalmas belső energiákról árulkodik, és permanensen ejti ámulatba az egész vilá-

2008. február

19

got. A csodálat és a félelem azonban testvérei egymásnak, ezt hiba lenne tagadnunk.
Laboda 1963. május 13-án született Szegeden, Magyarország tündöklő metropoliszában. A gyermek teljesen átlagos, normális testalkatú babának látszott,
amin az orvosok nem csodálkoztak, az azonban furcsa volt, hogy szürkésbarna
denevérszárnyakat viselt a hátán, amin az orvosok csodálkoztak. Néhány napig
Labodával volt tele az összes média, egymás után jelentek meg a gyakran gunyoros, néha kifejezetten ellenséges cikkek, a politikai vezetés pedig egyértelműen
elhatárolta magát „a kóros jelenségtől”. A gazdasági miniszter május 16-án kiadott nyilatkozatában mindenkinek hírül adta, hogy „szárnya a repülőgépeknek
és a madaraknak van természetes úton, az egyéb szárnyak viszont természetellenesek, és nagy mértékben megterhelik a költségvetést”. Az esztergomi érsek határozott rosszallásának adott hangot, tekintettel arra, hogy „a Megváltó sem viselt szárnyakat a hátán, ráadásul nem is májusban született”, az evangélikus
püspökök úgy vélték, hogy „igen nagy a baj”, a reformátusok viszont úgy, hogy
„nagyon-nagy, és a dolgot nem lehet félreérteni”.
Laboda szülei nem voltak kifejezetten boldogok. A gyermeket 20-án hajnalban, titokban szállították haza a szülészetről, de a kórház körül lesben álló fotósok éberségét így sem sikerült kijátszani. Az emlékezetes felvételeken a pólyába
bugyolált csecsemőből nem látszik semmi, árulkodónak egyedül Laboda (egyébként köcsög alakú) apjának arcvonásai tűnnek, melyek félreérthetetlenül tükrözik rémületét. Egészen bizonyosak lehetünk benne, hogy ez a rémület néhány hét
alatt sokat szelídült (nyáron már senki sem beszélt a szárnyas csecsemőről), később pedig valami megfoghatatlan és kifejezhetetlen nyugtalansággá változott,
amely ugyan nem volt annyira kellemetlen, mint a félelem, viszont kellemesnek
sem volt mondható. Amikor az önfeledten gőgicsélő Labodát a csillárról kellet leszedni egy augusztusi éjszakán, szülei könnyű hálót húztak a gyerekágyra, a gyermek szárnyait pedig vékony zsineggel kötözték össze, „biztonsági okokból”, és
már nem aggódtak túlságosan. Mert Laboda úgy fejlődött, ahogy a többi kisgyerek. Kinőttek a fogai, megtanult járni, megtanult beszélni, és mindebben nem
volt semmi rendkívüli, szokatlannak legfeljebb feltűnő félénksége számított. Kaktusz alakú anyjának szerető ölelése ugyanúgy könnyeket csalt a szemébe, mint
apjának hosszas szónoklatai a helyes viselkedés szabályairól, a szárnynélküli élet
szépségéről és hasznos voltáról, mely szónoklatok rendszeresen őszinte bűnbánatra késztették a kisfiút. Magától értetődő módon volt magányos, talán magányosabb mindenkinél, emiatt azonban nem bánkódott igazán. Csakhamar rájött,
hogy ami jó, az mind üvegből van. Imádta az ablakokat, a Pécskai utcai ház
összes ablakát, s ha szülei nem voltak otthon, órákat ácsorgott előttük, figyelve
a madarak röptét, a tömzsi és esetlen galambokét, a bukdácsoló verebeket, meg
persze a sirályok fenséges szárnycsapásait, ha néha-néha megpillanthatta őket,
amint tovasuhantak a folyó felé. Ilyenkor esténként saját könnyeivel öntözte meg

20

tiszatáj

édesanyját, aki a sós víztől különös színű és különös alakú virágokat termett,
melyek beborították illatukkal az egész lakást.
Hat éves korában szülei beíratták az elemi iskolába. Iskolatársai utálták, tanárai nem szerették, részben említett félénksége, részben külső megjelenése miatt, ami jobb esetben is mosolyra késztetett mindenkit. Összekötözött szárnyait
mindig a ruhái alatt hordta, de az iskolapadba így sem fért be, úgyhogy a padok
mellett egy támla nélküli széken ült, az ablak előtt, ahonnan épp a folyóra látott.
Ez volt minden öröme. A szünetektől irtózott, a tanórákat néha kifejezetten szerette. Minthogy tanárai sohasem szólították fel, szinte leplezetlenül bámulhatta
a Tiszát, a hullámok felett lebegő madarakat, ahogy a légáramlatok egyik pillanatról a másikra szédítő magasságokba repítik őket anélkül, hogy akárcsak mozdítanák a szárnyukat. De tévedés lenne azt hinnünk, hogy Laboda lelkében már
ekkor megfogant a lázadás. A helyzet az, hogy valójában szégyellte a vágyait,
melyeket talán szavakba önteni sem tudott, szégyellte nyomorékságát, és legkivált a szárnyait, melyektől boldog örömmel szabadult volna meg, ha ez módjában áll. A legrettenetesebbek a tornaórák voltak. Hatalmas méretű, egyébként
kötelezően fehér trikója sem takarhatta el az egyre növekvő, egyre izmosabb
szárnyakat, a rút denevérszárnyakat, melyeket reggelente olyan szorosan kötözött össze, hogy egész teste sajgott a fájdalomtól. A labdajátékokban ügyetlen
volt, ügyetlen volt a magasugrásban, és nem tudott kötélre mászni. Egyik megaláztatás érte a másikat, és ő sikertelenül próbált meg védekezni. Szívvel-lélekkel
kísérelt meg igazi nyomorék lenni, aki elfogadta a sorsát, megpróbált alázatos és
behízelgő lenni, majd megpróbált nem törődni senkivel, ám ez csak még több
bajt zúdított a nyakába. A nyári szünetek első hetében boldog volt, a második
héttől fogva viszont egyre jobban rettegett, hogy újra találkoznia kell a többiekkel. Nem gyűlölte őket, csak épp nagyon félt tőlük, és magában teljesen igazat
adott nekik.
A gimnáziumba óriási protekcióval vették fel, a leggyöngébb osztályba, ahol
az első év ugyanúgy telt el, mint a megelőző nyolc. A második azonban már másképp, talán mert ennek így kellett lennie. Laboda nem félt többé. A változás egyik
pillanatról a másikra következett be, s legalább annyira meglepte őt is, mint
a környezetét. Apja hírtelen leszokott a szárnynélküli élet dicséretéről, Laboda
egyetlen pillantása szoktatta le, és anyja olyan illattal árasztotta el a Pécskai utcát, hogy szabályosan fuldokoltak tőle az emberek. Ráadásul Laboda megszerette
az iskolát. Először csak a rajzórákat, rögtön a tanév elején. Egy kockát kellett lerajzolniuk, ő viszont egy madarat rajzolt, hatalmas karmokkal, amilyenek a szirti
sas karmai, keskeny, hosszú szárnyakkal, amilyenek a sirályok szárnyai. A madárnak persze emberarca volt, és ezt sem lehetett félreérteni. Matematika órán
stilizált madarak helyettesítették a számokat (a négyest gólya, a hármast távolodó vércse, amint Immelmann-fordulóba kezd stb.), és ugyanilyen rajzok helyettesítették a betűket, melyek segítségével Laboda egyszerre akár két történetet

2008. február

21

is képes volt lejegyezni. Például elemezni a Walesi bárdokat, s közben bemutatni
egy fergeteges légi parádét, melynek végén sárgarigók tépik szét a varjakat. A szárnyait azonban minden reggel összekötözte, szorosabban mint valaha, repülni pedig egyszer sem próbált meg tizennyolc éves koráig.
Az első kísérletre az ártéri erdő fái közt került sor, sötét éjszaka, és Laboda
alig néhány centiméternyire emelkedett a levegőbe. Egy héttel később már három-négy méter magasan repült, viszont képtelen volt irányítani a repülést, úgyhogy csúnyán összetörte magát. Két hónap múlva átrepülte a Tiszát. 1981. május
13-án a matematika tanár pillantotta meg először, ahogy fenn körözött a magasban, majd lassan leszállt az iskola udvarán. Az iskolatáskáját a kezében tartotta,
és két nap múlva ismét vele foglalkozott az összes média. Az esztergomi érsek
újfent rosszallásának adott hangot, tekintettel arra, hogy „a Megváltó sem viselt
szárnyakat a hátán”, az evangélikus püspökök úgy vélték, hogy „igen nagy a baj”,
a reformátusok viszont úgy, hogy „nagyon-nagy”, a politikai vezetés pedig határozottan tanácstalannak bizonyult. A védelmi miniszter optimistának látszott
(„tárt karokkal várja őt a hadsereg”), de az elhárítás főnökének idegesen rángatódzott az arca. A gazdaság vezére már május 20-án hatalmasra tátotta a száját,
híresen hatalmas száját, ennél többet azonban nem tett, a dolgot ki-ki úgy értelmezte, ahogy akarta. Legnagyobb zavarban persze az ornitológusok voltak, akik
nemzetközi konferencia összehívását javasolták, ám ettől az elhárítás főnöke (továbbra is rángatódzó arccal) óva intett. Tény, hogy Laboda néhány hét alatt hazánk legismertebb személyiségévé vált, aki állásfoglalásra késztette a börtönök és
a luxusvillák lakóit egyaránt. Sokan gondoltak rá félelemmel már ekkor is, viszont mindenki látni akarta, ő pedig nem bújt el az emberek elől. Naphosszat
repkedett a belváros felett, vagy a fecskéket kergette a Tiszán, szárnyai néha
érintették a vizet, hogy aztán jótékony áramlatok ragadják felfelé. Rendkívül
ügyesen utánozta a sirályok rikoltásait, úgyhogy néha még a sirályok is sirálynak
nézték, amire módfelett büszke volt. Tudott repülni a hátán, és tudott repülni alvás közben, iszonytató magasságban lebegve mozdulatlanul, ahonnan néha lilára
fagyva tért vissza mindenki ámulatára. Szívesen repült télen, és szívesen repült
nyáron is, zúgó viharban és bódító melegben, szélsebesen süvített a Kárász utca
felett, vagy a Dugonits téren mutatott be egy-két akrobatikus figurát. Boldognak
látszott, és nem nagyon állt szóba senkivel.
Laboda története tehát igazi sikertörténetnek indult. Rút kiskacsa volt (szokásos szenvedések), ám a szokásos happyend mégis elmaradt. Laboda ugyanis nem
hattyúvá változott. Közel húsz év kellett hozzá, hogy ez kiderüljön, és amikor kiderült, rettegés szorította meg valamennyiünk szívét. Laboda személyét sokan és
sokféleképpen értékelték már, könyvtárnyi irodalom foglalkozik a „halálmadárral”, aki csaknem ezer ember életét oltotta ki, számos életrajz, esetleírás, kriminológiai dolgozat jelent meg róla, holttestét pedig szabályosan ízekre szedték.
Robert van de Roer Laboda szociológiája című monográfiájában szellemesen

22

tiszatáj

mutatja be a különböző teóriákat, melyek között szinte képtelenség igazságot
tenni. A „szegény Laboda” elmélet hívei gyermek- és serdülőkori traumáról, devianciáról és kóros reakcióról beszélnek, a „denevér” elmélet képviselői viszont
a repülés bódító élményében látják minden baj okát, „amely szükségszerűen vezet
a személyiség beteges torzulásához”. Sokan emlegették önként vállalt magányát,
tudniillik „az ilyesmi nem tesz jót senkinek”, rosszul megélt nemiségét („hisz félig a madarakkal volt rokon”), egy nemzeti érzelmeiről ismert politikus szerint
pedig „mindenki szadista, aki szárnyakat visel a hátán”. Az események kapcsán
nyilatkozó politológusok valóban felvetették a politika felelősségét, talán nem is
teljesen alaptalanul. Köztudott, hogy 1989 után valamennyi párt magának kívánta megnyerni Labodát („végre el kell döntenie, kinek repül”), de ő szemmel
láthatólag nem értette a dolgot. 2000. május 13-án egy liberális rendezvény fölött körözött másfél órán keresztül, néhány nappal később viszont a jobboldal
mutogatott büszkén az égre, majd kenyérmorzsával szórta tele a várost. Tagadhatatlan, hogy ekkoriban komoly nyomás nehezedett Labodára (bizonyára sokan
összeroppantunk volna alatta), csakhogy ő már jóval korábban is halálmadár
volt, ami legalábbis elgondolkodtató.
A rendőrségi vizsgálat szerint első áldozatának egy nyugdíjas portást kell
tartanunk, akivel rögtön emlékezetes első landolása során végzett 1981-ben, a gimnázium udvarán. Az idős férfi maga is szemtanúja volt a jelenetnek, majd egy óra
múlva a szívéhez kapott, és meghalt. Két héttel később a Kárász utca fölött száguldó Labodát egy ukrán turista is megcsodálta, majd egy óra múlva a szívéhez
kapott, és meghalt. 1982-ben hárman fulladtak a Tiszába, miközben a magasban
lebegő Labodát figyelték, ’83-ban heten csuklottak össze élettelenül (a város különböző pontjain), és ez a szám a következő években sem csökkent soha három
alá. Sőt, egyes kutatók véleménye szerint akár sokkal több áldozatról is indokolt
beszélni, különösen, ha azokkal is kalkulálunk, akik hetekkel, esetleg hónapokkal
a Labodával való találkozás után buktak fel az utcán, pusztultak el kórházi ágyakhoz kötözve, vagy otthonukban haltak meg, teljesen váratlanul. A hozzátartozók
sírtak, az ország gyászba borult, a dolog lényegét azonban senki sem látta. Az
áldozatok zöme férfi volt, többnyire a hatvan–hetven éves korosztály egyébként
életerős, egészséges tagjai, de akadtak nők is számosan. A halálokok között szerepel az infarktus, szerepel az agyvérzés, közlekedési baleset, vesebetegség és persze a rák, mely rettenetesebb az összes többinél.
A rendőrség 1989 óta figyelte Labodát, valójában több okból is, de a megfigyeléssel megbízott nyomozók gyakran haltak meg májelégtelenség miatt, amit
az orvosok a túlzott alkoholfogyasztás számlájára írtak, nyilvánvalóan tévesen.
A vonatkozó statisztikák szerint Laboda halálmadár volt akkor is, ha valaki csak
néhány percig látta őt, amint tovahúzott az ártéri erdő fái fölött, és persze akkor
is, ha órákon át üldögélt a Dóm tornyainak tetején. Úgy tűnik, a dolog sohasem
a távolságon és sohasem Laboda repülési sebességén múlott, viszont mindig a re-

2008. február

23

püléssel volt összefüggésbe hozható. A ma rendelkezésünkre álló adatok alapján
nagy biztonsággal állíthatjuk, hogy amennyiben helyváltoztatásra a lábait használta, például egy közértben vásárolt, vagy a rakparton sétálgatott, tehát ilyen
esetekben sohasem történt tragédia. Az események 2000 májusa után gyorsultak
fel, amikor az áldozatok száma feltűnően megugrott, s a hatóságok végre elszánták magukat a hathatós és gyors cselekvésre. Laboda szülei az újságokból értesültek a hírről, Laboda pedig a szüleitől, szeptember elején, amikor egy kiadós
repülés után fáradtan hazaért, s alig tíz perccel később már menekülnie kellett,
minthogy a rendőrség rajtaütött a Pécskai utcai házon. A rendőrség (a hadsereg
bevonásával) mindent megtett, hogy kézre kerítse a veszélyes bűnözőt, neki
azonban sikerült elillannia. Mezőtúr környékén másnap reggel egy mezőgazdasági repülőgép pilótája látni vélte, amint erőteljes szárnycsapásokkal halad észak
felé, Törökszentmiklós fölött viszont mindenki látta. Amikor Kiskörénél átkelt
a Tiszán, heves légvédelmi ágyútűz fogadta, Mezőcsát után pedig harci repülőgépek vették üldözőbe, de ő eltűnt a Bükk kies erdeinek mélyén. A felkutatására
szervezett akciók rendre kudarcba fúltak (leginkább azért, mert a rendőrkutyáknak nincsenek szárnyaik), ám gazdaságunk átmeneti válságai idején az ügy újra
és újra terítékre került, a mondott válságok mélységétől függő intenzitással.
2002-ben valamennyi párt elnöke ígéretet tett, hogy megtalálja a megoldást
(„a mindenki számára megnyugtatót”), a bükki térség pedig külön költségvetési
támogatásban részesült. A kormányzat légvédelmi ágyúkat telepített a Bükk köré,
a földből gomba mód nőttek ki a harci repülőgépek fogadására alkalmas repterek, és az erdőkből kitiltották az összes turistát. 2003-ban a miniszterelnök
a nukleáris csapásmérés lehetőségét latolgatta, külföldi szakértők bevonásával,
2006-ban viszont több tonnányi mérget permeteztek a fákra, amitől ugyan a fáknak nem lett semmi bajuk, viszont csaknem a teljes vadállomány kipusztult, és
Laboda sem került elő.
Az első hetet sírással töltötte. Egy hatalmas szilfa tetején ült, és napi huszonnégy órán keresztül omlottak a könnyei. Egy hét múlva a szil különös alakú, különös színű virágokat termett, melyek illata beborította az egész erdőt, új otthonát, s ő nagy találékonysággal igyekezett lakályossá tenni azt. Először is fészket
épített magának, a szil ágai közt, egy óriási tojásra emlékeztető kajibát, melybe
egy kör alakú nyíláson keresztül lehetett bejutni. A fészek oldalát sárral tapasztotta be, belülről pedig habszivaccsal szigetelte a tágas helyiséget, amit a fa ágai
három térrészre osztottak (konyha, nappali, hálószoba). A nappaliban telente kis
vaskályhával fűtött, a füstöt pedig egy agyagból tapasztott kémény vezette a szabadba. (A habszivacsot, a kályhát és az agyagot kiránduló turisták felejtették a fa
alatt, egyébként egy csomó szerszámmal és egy meglehetősen jó állapotban lévő
puskával együtt, aminek Laboda nagy hasznát vette, ha vadászni ment.) A fészek
alját avarral töltötte fel, aztán behordta saját kezűleg ácsolt bútorait, egy ágyat,
egy asztalt, néhány széket és két szekrényt, majd a hetedik napon megpihent.

24

tiszatáj

A környék felderítése során talált még két zsák sót és három zsák cukrot, talált egy
hordó olajat és egy hordó rumot, számos edényt és egy működőképes vekkert,
talált továbbá hetven szem gabonát, négy élő tyúkot, egy tehenet, valamint háromszáz zseblámpát. Felfedezéseinek eleinte nem tulajdonított különösebb jelentőséget, de miután végigolvasta a Robinsont (erre egy közeli bokorban bukkant), azonnal megértette, hogy még sok a teendő. A tehénnek istállót készített,
nem messze a sziltől, a tyúkoknak ketrecet, nem messze az istállótól. Az olajat és
a rumot a szil törzséhez kötözte (az olajat a fészek alatt, a rumot a fészek felett),
a sót, a cukrot, a gabonát és a háromszáz zseblámpát a szekrényekben helyezte el,
a vekkert pedig az ágya fejénél egy ágra akasztotta. Amikor mindezzel elkészült,
beköszöntött a tél. Keserves, hideg tél volt, olykor hetekig szinte ki sem mozdult
a fészekből, bár a tojásokat minden nap összeszedte, a tehenet megfejte, és közben vidáman dudorászott. Tudniillik rákapott a rumra. Egyrészt azért, mert a rum
köztudottan melegít, másrészt azért, mert repülés közben is melegít. És néhány
pohár rum után Laboda csodálatosakat repült, néha még a legnagyobb hidegben,
szakadó hóesésben és süvöltő viharban is. Egymás után állította fel az újabb és
újabb magassági rekordokat, aztán szárnyait behúzva, csukott szemmel zuhant
a föld felé (egyszer el is aludt közben, ami kis híján az életébe került), hogy az
utolsó pillanatban egy merész szárnycsapás után éles kanyart írjon le a levegőben, és szélsebesen suhanjon a fák fölött. De a rumnak köszönhette a barátait is.
Egyik reggel teljesen részeg sólymot talált a rumoshordó tetején, nyilván az ottfelejtett bádogpohárból itta ki a maradékot, s amikor az állat hányt, Laboda tartotta a homlokát. Egy hét múlva a Bükk összes madara ott kuporgott a szil ágain,
s valamennyinek feltűnően jó kedve volt. Laboda gyermekeiként szerette őket,
a madarak pedig apjukként tisztelték Labodát.
Amikor végre beköszöntött a tavasz, a közelben talált ló és eke segítségével
felszántotta a szintén a közelben talált kis tisztást, majd elvetette a szekrényben
őrzött hetven szem gabonát. Mondanunk sem kell, hogy néhány évvel később
a Bükk számos tisztásán ringatott tömött búzakalászt az őszi szél, bőven volt vetőmag és liszt (teljes kiőrlésű), a maradékot pedig megették a madarak. Alkonyatkor valamennyien a szil körül gyülekeztek. Laboda kiült fészke tetejére, és
hosszú fejezeteket olvasott fel a Robinsonból barátainak, akik talán valamit meg
is sejthettek a történet lényegéből, néha legalábbis úgy tetszett Labodának. Tény,
hogy az újrakezdés éveiben előszeretettel képzelte magát Robinsonnak (Pénteknek ott voltak a madarak), s ahogy teltek-múltak az évek, ő is egyre jobban várta
a maga hajóját, amelyik majd megmenti őt. A hajó 2006-ban érkezett meg, nem
voltak vitorlái, viszont voltak szárnyai, s a rendőrségi aktákban a „Bükki Szfinx”
néven szerepelt.
A szfinx egy Laboda által épített ideiglenes fészekben húzta meg magát, Laboda tudta és hozzájárulása nélkül. Az ideiglenes fészkek építésének terve 2004ben született, mikor is a kormányzat (az egyre mélyülő gazdasági válság kezelése

2008. február

25

céljából) számos légi csapást mért a Bükkre, kis híján megsérült Laboda fészke is,
úgyhogy azonnal cselekedni kellett. A kitartó erőfeszítések eredményeképpen
2005 nyaráig tizenhárom új fészek létesült az erdők mélyén (azért épp ennyi,
mert az aljnövényzet átfésülése során csak tizennégy kályha került elő, s közülük
az egyik végül működésképtelennek bizonyult). A munkálatok jóval gyorsabban
haladtak, mint 2001-ben, részben Laboda fészeképítői tapasztalatai, részben pedig a madarak miatt, akik lelkesen segítettek. A vaskosabb ágakat továbbra is
Laboda szerezte be, a többi építési anyagot azonban a madarak szállították a fészekhez, ők is építették be, bámulatos gyorsasággal és ügyességgel, úgyhogy az
utolsó fészket egyetlen hét alatt befejezték. A lakásavatót egy diszkrét rumozás,
és egy jóval kevésbé diszkrét repülés tette igazán emlékezetessé, melynek során
Laboda nem használta a szárnyait (a madarak vitték), ő pedig nevetett, mivel
valóban jókedve volt. A szfinx 2005 szeptemberében költözött a Bükkbe, és
csakhamar a rendőrség látókörébe került. Áldozatait rendre a Miskolc környéki
utakon szedte, sötétedés után, mindig ugyanazzal a módszerrel. A jobbára húsznegyven éves férfiakat előbb csodálatos szépségével bűvölte el, majd a sírig tartó,
örök szerelem ígéretével, aztán mindegyiküknek feltette a kérdést („reggel négy
lábon, délben két lábon” stb.). Magabízó fiatalok olykor szánt szándékkal keresték a veszélyt, éjszakákon át kóboroltak a környéken, és végül valamennyiüket
átharapott nyakkal találták meg az erdők körül cirkáló katonai járőrök. Egy különösen agyafúrt hadnagy (a légelhárító ütegeknél szolgált) biztosan tudni vélte
a megoldást („ló”), hasonlóképen egy miskolci tanító, de a szfinx szerelmét egyikőjüknek sem sikerült elnyernie. A Bükki Szfinx elfogatására indított hajtóvadászatok ezúttal sem vezettek eredményre, úgyhogy az erdők körül néha heteken keresztül dörögtek az ágyúk.
Laboda május 13-án találkozott a szfinxszel. Épp szokásos születésnapi repüléséről indult haza, amikor eleredt a zápor, ő pedig egy ideiglenes fészekbe menekült. Ott pillantotta meg először az alvó lányt, és rögtön beleszeretett. Órákig
ült mozdulatlanul a maga ácsolta ágy mellett, annyira elbűvölte a látvány, de aztán mégis erőt vett magán, kávét főzött a lassan ébredező szfinxnek, és a szíve
közben a torkában kalapált. Hogy megfejtette-e a rejtvényt, az sohasem derült ki,
az azonban tény, hogy néhány nap múlva lázasan dolgozni kezdett, kibővítette, és
a lehető legkényelmesebben rendezte be otthonát, a szil pedig valósággal ontotta
a virágokat. Szerelmük boldog volt és kiegyensúlyozott. A reggeli repülések alatt
Laboda odaadó gyöngédséggel oktatta a lányt, aki megismerkedésük idején csak
húsz–harminc méter magasra volt képes felemelkedni, s néhány perc múlva újra
le kellett szállnia. Úgy repült, mint a lepkék, szapora, ideges szárnycsapásokkal,
persze hogy nem bírta sokáig. Laboda megtanította rá, hogy a szelekkel repüljön,
szárnycsapások nélkül, mozdulatlanul, néha fél napokat töltöttek így a levegőben, és közben végig fogták egymás kezét. Ha a fészek tetején sütkéreztek, a szfinx
találóskérdésekkel szórakoztatta Labodát, ő pedig a lánynak is felolvasta a Ro-

26

tiszatáj

binsont, amit már csaknem kívülről tudott. Gyermekük nem született, talán ez
volt az egyetlen bánatuk. Pedig sokat ábrándoztak két kis tojásról, melyeket felváltva tartanának melegen, és sokat ábrándoztak egy jobb és szebb világról is,
ahol magától értetődő módon nő szárnya mindenkinek. Hatalmas fészekvárosokat képzeltek el, jól berendezett, korszerű fészkek sokaságát, esti fényárban
úszó utcákat, kirakatokat és gyárakat, és mindezt a levegőben. Álmaik városát
felhőfolyó szelné ketté, gondosan szabályozott, nyaranta békésen sütkéreznének
a partján a pihenni vágyó angyalok. A szfinx csodálatos eredményeket ért el a repülés terén. Zuhanni ugyan sohasem tanult meg, nem volt érzéke az akrobatikus
figurák iránt, viszont sorra döntötte meg a magassági rekordokat, és Laboda nem
csak szerelmes, de büszke is volt kimondhatatlanul. És eltelt egy év, majd eltelt
a második.
A szfinxet egy katonai járőr lőtte le, egy augusztusi éjszakán, Laboda pedig
újra kiült a szil tetejére, és huszonnégy órán keresztül omlottak a könnyei. Aztán
elindult. A légelhárítás felett még pirkadat előtt suhant át, hatkor már Mezőcsát
fölött víjjogott (öt halott), nem sokkal később lecsapott Kiskörére (tíz halott),
aztán Törökszentmiklósra, ahol légópincékben bújtak el az emberek. Mezőtúron
iszonytató pusztítást vitt véghez, majd rátört Szegedre, és e nap gyászos emlékét
nem feledjük el soha. Állítólag a tarjáni víztorony tetején még megpihent, aztán
bosszúért lihegve széttárta szárnyait. A Kárász utcán mindenki meghalt, és mindenki meghalt a Dugonits téren, ő pedig átkozódva lebegett a szökőkút felett.
A Dóm összeomlott, a hidak a Tiszába zuhantak, és tűz ütött ki a város legkülönbözőbb pontjain. Labodát a polgármester lőtte le, a városháza ablakából, ahonnan
a Széchenyi téren andalgó polgárokra szokott lövöldözni délután négy és hat között. Csak egyetlen lövés dördült, de a polgármester gyakorlott lövész volt, és Laboda holtan buckázott alá a felhők közül. És bár a gyász fájdalmas volt, leírhatatlan és rettenetes, azért valóban volt okunk örülni is. Mert halhatatlanok lettünk valamennyien, egy egész életen keresztül halhatatlanok.

2008. február

27

KISS ANNA

Tél lúdjai
hebegnek,
szélörvényekre
szállnak,
szélén a
szédületnek
hálóhelyet
találnak,
a múlók, íme,
múlnak,
a múlók, íme,
múlnak,
szélén a
szédületnek
alá a mélybe
hullnak,
enyéim
hóra vetnek,
a múlók, íme,
múlnak,
madárrá
szenderülnek,

28

tiszatáj
szélörvények
vonulnak,
tél lúdjai
hebegnek,
szélörvényekre
szállnak,
szélén a
szédületnek
hálóhelyet
találnak,
a múlók íme,
múlnak
a múlók íme,
múlnak
szélén a
szédületnek
alá a mélybe
hullnak,
enyéim
hóra vetnek,
a múlók íme,
múlnak,
madárrá
szenderülnek,
szélörvényekbe
hullnak
tél lúdjai
hebegnek

2008. február

29
szélörvényekre
szállnak,
szélén a
szédületnek
hálóhelyet
találnak,
a múlók, íme,
múlnak,
a múlók íme,
múlnak
szélén a
szédületnek,
szélörvények
vonulnak,
enyéim
hóra vetnek
szélén a
szédületnek,
a nem múló
teleknek,
enyéim
hóra vetnek,
tél lúdjai
hebegnek,
szélörvényekre
szállnak,
szélén a
szédületnek

30

tiszatáj
hálóhelyet
találnak,
a múlók, íme
múlnak,
a múlók, íme,
múlnak
szélén a
szédületnek,
szélörvények
vonulnak.

Falból a kígyó
füttyöget,
felébred, kéri
a tejet,
naspolyafán
babrál a szél,
ébresztgeti
csengőidet,
és várni, hogy
világosul,
vérszín paréjon
átgurul
a hold, csak kígyó
füttyöget,

2008. február

31
felébred, kéri
a tejet,
vállfáról ing,
vízért szalad,
vérszín paréjon
át a nap,
hol délben a
levendulás
méhektől zúg,
láng-róka ás,
a domb belül
kongó terem,
a szkíta lány
onnét üzen,
tűvel zörög,
ha varrogat,
kendője, fátyla
elszakad,
de rózsák lassú
vére hull,
a naspolyára
éj borul,
falból a kígyó
füttyöget,
felébred, kéri
a tejet,
vállfáról ing,
vízért szalad,

32

tiszatáj
vérszín paréjon
át a nap,
hol délben a
levendulás
méhektől zúg,
láng-róka ás,
dombról a
fátyol-lobbanás,
lentről a
zöngés, kuncogás,
majd várni, hogy
világosul,
vérszín paréjon
átgurul
a hold, és a
levendulás
méhektől zúg,
láng-róka ás,
vállfáról ing,
vízért szalad,
vérszín paréjon
át a nap,
a rózsák lassú
vére hull,
álmából épp
felnéz az Úr.

2008. február

33

VÁRI ATTILA

Ügynöklista
A Surlott Grádics törzsvendégei éppen a szezon első kocsonyáját ették. Békai
ecetes lilahagymával, a hordár citromozta, a harangozó fűszerpaprikát szórt rá,
s hogy mindenkinek ízlett, az már abból is kitetszett, hogy több mint negyed órája,
még pisszenést sem lehetett hallani. Csontokat szopogattak, szétdarabolták az
abált fül és porcos köröm részeket, s mintha mindenki a végére hagyná a javát,
magához az aranylóan sárga rezgőhöz, egyik sem kezdett hozzá.
A harangozó villáján egyensúlyozva kivett egy reszkető falatot, s mintha szerepet játszana, a kocsonyára köszönt, s azt mondta:
– Ilyenek lehetnek most azok is, akik rettegve várják, hogy nyilvánosságra kerüljenek az ügynöklisták.
Akkortájt, amikor már semmitől sem kellett félni, legfeljebb az újságárustól,
aki állítólag, egy felszámolás alatt álló fémfeldolgozóból vásárolt préssel nyomatta az alumínium aprópénzeket, a városban olyan hangulat uralkodott, a megoldatlan ügynökkérdés miatt, hogy az Amerikából hazatelepült baptista prédikátor azt mondta:
– Minálunk Délen, ilyen szaga volt a levegőnek a lincselések előtt.
Az emberek mindenkit meggyanúsítottak. Legendák terjengtek olyan titkos,
földalatti börtönökről, ahol még most, a rendszerváltás után is tartanak fogva,
ítélet nélkül embereket, s ezeket a volt állampárt fejesei arra akarják fölhasználni, hogy csúszópénz, választási lefizetések helyett használják őket, s rajtuk keresztül a rokonaikat, a hatalom visszaszerzésére.
– Ott van például Kós Dani esete. Őt például az oroszok a háború végén vitték
el málenkij robotra, akkor harminc éves volt, már hét gyermekes családapa, s amikor ötven év után hazakerült, akkor már negyvenkét unokája, s azoktól nyolcvanhat dédunokája élt a városban. Az, ha beleszámítjuk a feleségét, a gyermekei és
unokái férjeit, feleségeit, akkor az már száznál is több szavazót jelent – mondta
a temetőőr.
– Nem hiszem – mondta a Meszticz-féle fűszerkereskedés hordára. – Annál
jobb dolgokra is fel lehet használni egy valójában nem létező embert. Például,
olyan kézimunkát lehet végeztetni vele, ami kifizetődő. Engem, amikor bedutyiztak, mert azt hitték, hogy azok a csokoládé tallérok, amik aranypapírba voltak
csomagolva, emlékeznek, amit egy olasz húsfelvásárlótól kaptam, mert megmostam a kocsiját, na arról azt hitték, hogy valódi aranypénzek… De, hogy szavamat

34

tiszatáj

ne felejtsem, amíg vizsgálati fogságban raboskodtam, velünk diót törettek. Mindenki egy zsák diót kapott naponta, arról volt egy számítás, hogy mennyi tiszta
dióbél lesz belőle, így még enni sem lehetett, de a börtönigazgató megtriplázta
a pénzét. Szóval, ha nem is éppen diótörésre, de valami ilyesmire lehet használni
a titkos rabokat.
– Blabla – mondta Baloghné. – Minek ezeknek titkos földalatti munka. Volt
a házipénztárukban rengeteg valuta, bankszámla számok, meg minden. Az, aki
a főtéren megnyitotta azt az amerikai húspogácsás műétel talponállót, az is titkos
tiszt, valami fejes volt, csak nem itt. Ezek, akik most gyárakat vesznek, üzleteket,
erdőket, földeket, mind-mind valahol máshol voltak szolgálatban. Aztán az itteniekkel, akik innen elmenekültek, szépen kicserélik a tapasztalatokat. Listájuk
van arról, hogy ki volt ügynök, s most aztán azzal tartják sakkban, hogy leleplezik. Az ám a befektetés. Aki tégla volt, az most mindent megtesz, csak ne tudjuk
meg róla az igazat.
– Mind fel kellett volna kötni őket – mondta a harangozó. – Felkötni őket
a toronyba, sósvízzel permetezni, hogy a nép sokáig láthassa őket.
– A halálos ítélet nem helyénvaló – okoskodott közbe a sekrestyés. – Mert teszem fel, ha kiderül valakiről, hogy ártatlanul ítélték el, akkor mi van? Már feltámasztani nem lehet.
– Én ilyen esetben az ügyvédjét ítélném el – mondta megfontoltan Ötödik
Béka Pál nyugalmazott vasúti váltóőr. – Az ügyésznek ugyebár az a dolga, hogy
elítéltesse a vádlottat, az ügyvédnek pedig az, hogy felmentse. Na már most, ha
ártatlanul végeznek ki valakit, akkor az ügyvéd nem ért a mesterségéhez, igazából olyan, mintha ő követett volna el gyilkosságot az elítélten. De most nem erről
van szó. Ma reggel a péknél hallottam, hogy a Ziccer nevű lapban leközölték,
hogy egy fiatalembert nyolc éves korában szerveztek be, s úgy derült ki, hogy
olyan helyre akart menni munkába, ahol átvilágították.
– Engem is röggönyöztek, de elébb megitattak valami fehérrel, olyan volt,
mint a gipsz. Aztán az orvos, ott az átvilágítóban meg is mondta, hogy gyomorfekélyem van, pedig csak az történt, hogy véletlenül lenyeltem egy aprópénzt,
ami a kenyérbe volt belesütve. Na ennyit az átvilágításról.
– Ez másfajta átvilágítás – mondta Békai. – Csak az a baj, hogy azok, akik tíz,
vagy tizenöt évet ültek, azok nem hangoskodnak. Olyanok kiabálnak ügynöklistákról, akik, még az is lehet, hogy ügynökök voltak.
Hallgattak. Mindenik azon töprengett, hogy miért is úszták meg annak idején,
pedig nem tettek lakatot a szájukra, s még a sekrestyést is csak kihallgatásra vitték, amikor részegen azt mondta, hogy „a népi demokrácia az abszolút szabadság, mert itt a szabad állampolgár szabadon mondhatja azt, amit szabad.”
És nem lett belőle semmi baj, mert az a tiszt, aki a kihallgatást vezette, lefordította románra a felettesének ezt a mondatot, aki teljesen egyet is értett vele,
s megkérte, hogy ha a papok valami olyasmit mondanának, amit nem szabad, ak-

2008. február

35

kor azt jelentse. A sekrestyés pedig eleget is tett kötelességének. Amikor legközelebb hívatták, akkor elmondta, hogy a kispap azt mondta a plébánosnak,
hogy a tanító kisasszony nem lehetne Mária-leány, mert meggyónta, hogy fűvelfával lefekszik, és szentségkáromlást is elkövet, mert szeretkezés közben, amikor
a csúcsra ér, azt szokta visítani, hogy „Jésszusmáriám”, ami bűn.
– De a gyónástitkot kibeszélni nem szabad. Ugye azt tetszett mondani, hogy
jegyezzem, ha olyasmit mondanak, amit nem szabad – mondta a szekus ezredesnek, aki rögtön elkérte a tanítókisasszony címét, mert arra volt kíváncsi, hogy
vajon, ha vele fekszik le, nem fog olyan államellenes dolgokat visítani, hogy például „éljen a párt”, vagy olyasmit, hogy „ötéves tervet négy év alatt”, ami természetesen abban a helyzetben államellenes izgatás.
– Vannak dolgok, amelyekre soha nem derül fény – mondta Ötödik Békai. –
én például, csak a napokban tudtam meg bizonyos jól-értesült körökből, hogy az
amerikaiak miért mentek fel a Holdra. Mert annak is meg volt a politikuma.
Ugyebár, a háború után elvitték hadizsákmányként az összes tudóst, aki a fao
egyen, meg a fao kettesesen dolgoztak. Azért vitték el, mert a nürnbergi perekben
sejteni kezdették, hogy Hitler nem lett öngyilkos. Azt is kapiskálták, hogy a vádlottak padján nem az igaziak ülnek, hanem az álterhugójuk. És valami kémük
adatokat talált, hogy Hitler, meg a többiek fenn vannak a Holdon. Na azt mentek
ellenőrizni, s vitték magukkal az ítélet szövegét, hogy ott a helyszínen végre lehessen hajtani. Hogy aztán ott volt Hitler, vagy nem, arról nagy a csend. Ötszáz
évre titkosították a Hold-utazás jegyzőkönyveit, de, azóta nem is mennek oda.
Azt hiszem, egyből megtalálták, aztán most nincs, amiért ott kutakodjanak.
Baloghné hátrament az üzletből a lakásba, s ilyenkor szabadabban tudtak beszélni, s mert a Meszticz-fűszerkereskedés hordára éppen úgy ült, hogy láthatta
az ajtót, ő szólalt meg leghamarabb.
– Visszatérve a tanítókisasszonyra, aztán az összes fejes próbálkozott nála,
hátha a sztálinizmust, a varsói szerződést, vagy a kágéestét emlegeti az ágyban,
de csak azt a klerikális szöveget visította, hogy „jésszusmáriám”, úgy, hogy aztán
ki is nevezték az ateista szemináriumba pártinstruktornak. Ott aztán ő volt
a csaszi, mert olyanok közt dolgozott, hogy az már maga volt az analfabéta csimborasszó. Nem tudom, emlékeznek Burján elvtársra? Na neki bemesélte az egyik
vegyeskereskedő, hogy azért nem lehet fémtisztító szereket kapni, mert a Doremifá elfogyott, csak szidolt lehetett kapni, arról pedig egy énekes azt hitte, hogy
hangfényesítő szer, mert ugyebár két hangjegy a neve, Szi Dó, s a nyomorult
megmérgezte magát, ezért ki kellett vonni forgalomból a kilincstisztítót.
– Nekem, még az első háború előtt volt egy hölgyesetem. Azt a mádmázelt,
összeesküvés vádjával a kommunisták letartóztatták volna, velemmel egyetemben, mert az azt kiabálta, hogy „Király vagy. Te vagy a király.” Jól is néztem volna
ki, ha a törvényszéken azt akarták volna, hogy mutassuk meg ezt a legitimista

36

tiszatáj

összeesküvést. Szerencsére már akkor sem volt fiatal a cicus, így nem érte meg
azt, hogy ügynökök próbálgassák a monarchiához való viszonyát – mondta Békai.
Jól röhögtek ezeken a dolgokon, mert már azt is lehetett, szabad utat adott
a rendszerváltás a röhögésnek. Így, emlékeik pincéiből felszínre hozva a közelmúltat, már csodálkozni tudtak azon, hogy a városi párttitkár hogy lehetett olyan
barom, hogy rendeletben akarta eltörölni a déli harangszót, mondván, hogy az
megzavarja a szocialista munkaversenyt, mert az emberek az ebédre gondolnak,
ahelyett, hogy a Terv járna a fejükben.
Lassanként visszatért a beszélgetés a mába, abba a mába, amiben az emberek
semmivel sem foglalkoztak többet, mint éppen a múlttal. Mintha nem is lenne
jövőképük, s mintha az igeragozásában nem ismernék a jelent.
– Ügynökök pedig mindig is voltak. Már az ókori görögök, rómaiak is használták őket – mondta a pedellus.
– Amikor én fiatal voltam, a titkosrendőröket meg lehetett ismerni. Amelyik
álruhát vett föl, mondjuk, beöltöztették koldusnak, annak kérem szeretettel látszott, hogy rendes helyen, valamelyik úri- és egyenruhaszabónál varrták a gönceit, mert akkoriban még adtak a küllemre. Ha tételezzük fel, darócszürke nadrágra rávarrtak egy hupilila pöttyös foltot, az úgy oda volt szerkesztve, hogy
a nadrág hamarabb elvásott, mint a foltja – mondta Ötödik Békai, aki sehogy sem
akart belenyugodni abba, hogy a szomszéd asztaloknál, de a rádióban, a televízióban sem hallani másról, mint ügynöklistáról. – Ferencjóska idejében ejsze
nem is kellettek igazi rejtetten titkos titkosrendőrök…
– Szent igaz – mondta a sekrestyés. – Egyszer, még az első háború táján, valami nazarénusokat akart a katonai rendőrség kibeszéltetni, már, hogy elmondatni velük, hogy melyik hittételük nem engedi meg, hogy katonák legyenek,
s ehhez kellett volna egy miseruha, vagy valami papi öltözék. A fene se tudja, hogy
mért akart az a spion miseruhában flangálni az utcán, aztán az apátplébános felöltöztette ferences páternek. De én egész életemben, ezen az egy eseten kívül, a románok béjöveteléig, a királyi sziguráncásokig, nem is találkoztam ilyesfélével.
A dolog úgy került szóba, s azért kerülgették a lényeget, mert hogy a Meszticzfűszerkereskedés hajdani hordárja, nősülni készült, most, hogy vénségére meggazdagodott, került volna vászoncseléd a házhoz, de a sok-sok különféle vélemény között olyasmi is elhangzott, amit komolyan vettek a törzsasztalnál.
Amikor híre futott a házasság lehetőségének, a harangozó azt kifogásolta,
hogy nagy a korkülönbség, hiszen az ifiasszony még csak a hetvenedikbe jár, de
azzal hurrogták le a többiek, hogy kell is annyi differencia egy jó házassághoz.
Kell, hogy annyi év legyen kettejük között, mert:
– Aki kapós volt a mi korosztályunkból, az már elkelt, aztán mit számít az,
hogy a lánya lehetne – mondta a temetőőr. – A lényeg az, hogy tudjon főzni, ne
akarjon nagylábon élni. Bár szó, ami szó, ha mindennap innen vitetik az ebédet
és vacsorát, még akkor is marad az utódoknak, amit a tejbe aprítsanak.

2008. február

37

– Miféle utódok – tiltakozott a hordár. – Nem akarok gyermeket, mert az, nagy
felelősség, s az én koromban az ember már azt sem látná, hogy mi lesz belőle.
– Maga fatökű! – szólt oda foghegyről Baloghné, a Surlott Grádics nagyaszszonya, aki éppen akkor lépett a terembe. – Maga azt hiszi, hogy hetvenévesen
Jolánka titokban akar teherbe esni magától? Azért akar férjhez menni, mert
tudja, hogy maga vagyonra tett szert, s ahogy az öregek szokták mondani, amelyik esztenán a sajt után marad savó, oda disznó is kerül…
Ezen elgondolkodtak volna hosszasan, s a frissiben kihozott fröccsök kóstolgatása, hiszen ez volt az újbor főpróbája, időt is adott volna a gondolkodásra, de
a pedellus, aki sört ivott, torkát köszörülve megszólalt.
– Ez a Jolánka, az orosz és román csapatok bejövetelekor, 1944 szeptemberében a parancsnokságukon dolgozott, távírdász volt, aztán amikor megalakult
a szekuritáté, annak is ő vezette a telefonközpontját. Dugó ki, dugó bé, a fején fülhallgató, mindenről tudott, ami ott történt, azt is tudta, hogy ki jelent fel éppen
valakit. Szóval, ilyen titkos helyen nem dolgozhatott civilként. És onnan is ment
nyugdíjba. Szóval ügynök volt.
– Ez nem is olyan bizonyos – mondta a hordár. – Lehet úgy dolgozni valahol,
hogy az embernek ne legyen köze ahhoz, amit ott csinálnak. Ott van például
Ferbájsz. Ő ugye éjjelőr volt az Édeslyuknál, mégsem mondjuk róla, hogy ő volt
a kupleráj üdvöskéje.
– Még jó, hogy ezt a Ferbájszt emlegeti, – mondta Békai. – Mert maga most
pontosan olyan marha, mint amilyen ő volt. Amikor meglátta az első gömbölyített szélvédőjű autót, azt mondta, hogy az a jó az ilyenekben, hogy dioptriára
árulják, s akkor a vezető nem kell, szemüveget hordjon. Mert van egy, két, három
dioptriás Ford.
– Én ammondó vagyok, hogy próbára kellene tenni Jolánkát – mondta a pedellus. – Nálunk elraktározva megvannak a régi újságok, azokban találunk olyan
eseményeket, hogy például az amerikaiak krumplibogarat szórnak a földjeinkre,
meg olyasmit, hogy az imperializmus ügynökei olyan vízmérgező szereket juttatnak az itteni folyókba, amitől csökken a tehenek tejhozama. Na már most, maga
meghívja Jolánkát a főtéri cukrászdába, kávéra, süteményre – mondta a hordárnak. – Aztán egészen mellékesen belekezd, hogy azt mondja, emlékszik drága
Jolánka, hogy ezek az imperialisták miket csináltak. És akkor mondjuk, azt kezdi
fejtegetni, hogy megfertőzték apáca-lepkével a fenyveseket, de azt úgy csinálták,
hogy voltak itteni cinkosaik. És akkor Jolánka ráharap a témára, és kikotyogja,
hogy bizony, ő tudja, hogy kik voltak az erre beszervezett osztályellenségek.
– Ez nem jó – mondta a temetőőr. – Lehet, hogy ő is hallott valami ilyen
marhaságot, s aztán vége-hossza nem lesz a gyülekezeti papolásnak. Inkább valami konkrét dolgot kellene találni. Például, ott volt Rosenfeld, akit azzal vádoltak meg, hogy rokona volt az a cionista orvos, aki meg akarta mérgezni Sztálint,
s ezen az alapon letartóztatták, aztán elvették a lakását. Rosenfeld felesége pedig

38

tiszatáj

önkritikát gyakorolt, belátta, hogy a férje eltávolodott a munkásmozgalom eszméitől, beadta a válópert, aztán férjhez ment egy börtönőrhöz. Ez a Rosenfeld
nem állt soha szóba senkivel, a tárgyalásán mégis olyan dolgokat olvastak fel
a jegyzőkönyvből, amit csak úgy tudhattak, ha a telefonja, akkor is lehallgatható
volt, ha a kagyló rendesen le volt téve a villájába.
– Igen, ez már jó lehet – hümmögte Békai. – De azért valahogy úgy kellene
lépre csalni, hogy észre se vegye, hogy nehogy gyanút fogjon, s ebben a dologban
az a legnehezebb, hogy akinek ügynök múltja van, az, ahogy mondani szokás,
már egy kör előnnyel indul. Annak kérem szeretettel, tapasztalása van arról,
hogy milyen a csőbehúzás. Az, hátszél ellenében is megérzi, hogy provokálják.
– Nekem az a tapasztalatom, hogy, ha az ember valami nagyon nagy titkát
megosztja egy másikkal, akkor, az szokott történni, hogy az illető kényszert érez
arra, hogy ő is gyónjon, s most már csak azt kellene kitalálni, hogy mi legyen az
a titok, amit Ön, tisztelt barátunk, már régóta hordoz magában. Olyasmit is lehet
most már mondani, hogy teszem fel, a háború alatt belépett a Nyilaskeresztes
pártba, de erről senki sem tudott, mert akkor éppen egy másik városban élt… –
mondta a sekrestyés.
– Azt nem – tiltakozott a hordár. – Nem mondhatok ilyesmit, mert akkortájt
még állományban voltam. Én szállítottam Jolánkáékhoz Meszticzéktől a rendelést, s a minap még fel is emlegette, hogy amikor lehajolt, hogy a kosárban ellenőrizze, hogy meg van-e minden, akkor én belecsíptem a fenekébe, s akkor ő rávágott a kezemre. Ilyenek a nők. Emlékszik arra, hogy tizennyolc éves korában
megcsöcsörésztem, mert engedelemmel legyen mondva, nemcsak a farát leltároztam, hanem az első fertályát is, s akkor most hatvan év után úgy emlékszik
vissza, hogy a felét letagadja, s közben úgy mórikál, mintha éppen most csinálnám vele azt.
A csapos elunta, hogy nem történik semmi, s hogy megint olyan dolgokról beszélnek, ami akkor történt, amikor még a nagyapja állt a söntés mögött, s a pult
fölnyitható lapját hátralökve, kilépett a terembe. Zsebéből pepita fedelű jegyzetfüzetet szedett elő, s olvasni kezdte.
– November húsz. A jobb kettes asztalnál Kis úr, az anyakönyvi hivataltól, azt
meséli Dósa műszerjavítónak, hogy biztos forrásból tudja, hogy Blau Elek ügynök volt. November huszonkettő. Bal hármas asztalnál, Blau Elek, a mezőgazdasági bank aligazgatója, azt meséli Ispán Dénesnek, hogy véletlenül olyan dokumentumokra bukkant, hogy a városi képviselőségre pályázó Kis, az anyakönyvtől, a belső elhárítás ügynöke volt. November harminc. Jobb kettes asztal. Ispán
Dénes meghívja egy sörre Dósa műszerészt, ahol mindketten elmondják friss
értesüléseiket, hogy Blau Elek és Kis az anyakönyvtől ügynökök voltak. December kettő. Blau Elek, szokása ellenére, két deci rumot rendel egy vizespohárba,
aztán bejön Kis az anyakönyvtől. Egymásnak esnek. Mindenik kikéri magának,
hogy ő nem volt ügynök. Aztán a második kör után kibékülnek, és megegyeznek

2008. február

39

abban, hogy Dósa, a műszerész, és Ispán Dénes zongorahangoló ügynökök voltak
– a csapos hatásszünetet tartott, majd kissé pátoszosan folytatta. – Uraim, ebből
a feljegyzésből az derül ki, hogy mindenki besúgó, ügynök volt. Olyan ez, mintha
egy medencében úgy ülnének, hogy mindenki egy másik hátát szappanozza. De
kérdem én, ha ennyi ügynök volt, rendben, hát ilyen sokan voltak, de hol van
a megbízó?
– Igaza lehet – mondta a harangozó. – De itt és most Jolánkáról beszélünk,
mert senki nem akarja elvenni sem Blau, sem Kis, sem pedig Ispán urat, Dósáról
nem is beszélve. A lényegi kérdést nem lehet számításon kívül hagyni. Nevezetesen, hogy ha Jolánka tepertőspogácsáját, disznóvágáskor saját maga által fűszerezett májas-, véres-hurkáját, pácolt és abált szalonnáját a mérleg egyik serpenyőjébe tesszük, a másikba pedig az ügynöki múltat, akkor mi lesz súlyosabb,
melyik nyom többet a latban? Mi fontosabb egy mai halandó vőlegény, az eljövendő férj számára? Az, hogy osztályon felüli háziasszony, vagy esetleg az, hogy
hajdanában értesülései voltak olyan dolgokról, olyan személyek viselt dolgairól,
akiket már régen elharangoztam?
– Ne dugják a fejüket a homokba – mondta Baloghné. – Ha valahogy meg
tudná nézni a nyugdíjszelvényét, akkor minden kiderülne. Mert, ha aktív állományban volt, akkor tiszti nyugdíja van, de akkor már elmehetett volna rég, de
réges-régen, nem kelletett volna várjon hatvan éves koráig. Mert azoknál, egy év
másfélnek számított, tehát húsz év alatt harminc munkaévnek megfelelő időt
gyűjthetett, de ez most lényegtelen. Ha ügynök volt, s ezt nem vallja be, akkor
méltatlan a szeretetre. Akkor más titkai is vannak. És szerintem vannak. Azért
akar ilyen nagyon férjhez menni, mert nem bírja a múlt terhét egyedül cipelni,
aztán majd rálőcsöli szegény urára a lelkiismeret-furdalásait. Ezektől minden
kitelik. Hogy őszinte legyek, kap egy férjet, aki akárhogy is vesszük, a város intelligenciájához tartozik, arany élete lesz, mert nem lehetnek anyagi gondjai. De mi
lesz a férj hozománya? Őt is körül lengi a gyanú, hogy már a régi rendszerben is
egy követ fújtak, s akkor, kérdem én, majd elmondjuk az egész városnak, hogy ez
nem igaz. Hogy maga nem volt ügynök? Az, olyan lenne, mint a kabátlopásos
dolog, hogy a megkárosítottról az jut eszébe a világnak, hogy volt valami kabátlopásos ügye.
Magukba roskadtan hallgattak, bár Békai agyán átfutott az a gondolat, hogy
Baloghné azért ellenzi ezt a házasságot, mert egyik özvegy barátnőjét akarja
mindenáron férjhez adni, aztán elhessegette magától a gondolatot, s jelzett
a csaposnak, hogy még egy utolsó kört mindenkinek.
Feszülten méricskélték magukban, hogy mit is jelenthetne, ha valaki róluk állítaná, hogy ügynökök voltak, de ez a gondolat, valamiféle szellemi spanyolfalat
húzott a valóság elé, s így nem is jutott egyiknek sem eszébe, hogy ők, már akkor
is érdektelenek voltak a kommunista rendszer számára, amikor az éppen diadalittasan a győzelmeit ünnepelte. Az emberek pedig nem nézik másnak őket, mint

40

tiszatáj

amik a valóságban. Az elmúlt rendszer előtti elmúlt rendszer, s az azt megelőző
elmúlt rendszerek kövületének. Osztrák–magyar monarchia, román királyság,
Horthy-Magyarország, Mihály király liberalizmusa, a kommunista rendszer,
most pedig ez… Kinek lehettek volna az ügynökei? Érezték, hogy valami teher
nehezedik rájuk, valami meghatározhatatlan rosszérzés, mintha valami olyasmit
ettek volna, ami nem kedvükre való. Az ital sem esett jól, nem oldotta a feszültséget, ami azért keletkezett bennük, mert nem tudták, mint ahogy az ország sem,
azt, hogyan kell leleplezni egy ügynököt.
Békai, két tenyere között forgatta a poharát, olyan mozdulatokkal, mintha
a hengert még hengerebbé akarná tenni, aztán nagyon megfontoltan, halkan,
mintha saját magát kérdezné, hangosan kimondta:
– Hol szoktak őszinték lenni az emberek?
– A gyóntatószékben – vágta rá kapásból a sekrestyés.
– Persze, ott is, már aki – dünnyögte Békai. – De van még egy sokkal biztosabb hely. Az ágy. Uraim, az ágyban sok minden titkot kifecsegnek az emberek,
olyasmit is, amit aztán utólag megbánnak. Azért végződik sok házasság tragédiával, mert a vesztes fél, a válás helyett azt választja, hogy inkább megöli azt, aki
minden titkát tudja, nemcsak a szokásait.
– Szóval vegyem el feleségül, aztán majd az ágyban kiderül? – Kérdezte fanyalogva a hordár, de még mielőtt Békai válaszolhatott volna, Baloghné, akinek
már nagyon a begyében volt ez az ügynök téma, s aki félálomban a tévé éjszakai
műsoraiban állandóan ügynöklistákról, ügynöktörvényekről hallott, most ingerülten csattant fel.
– Csak nem azt akarja sugalmazni Békai úr, hogy minden ügynök-gyanús
egyént meg kell kettyinteni, isten bocsássa meg nekem, hogy ilyeneket mondok.
Hogy ágyba kell vinni? Hogy azt, aki kiizélt velünk, azt meg kell izélni?! Na látja,
ez egy ilyen elizélt világ. Jól ideizéltek nekünk, s tegye még hozzá azt a néhány
igekötőt, hogy be, fel, le, ki, át, meg, el. Hogy bebaszott nekünk ez az ügynöközés,
mert elbaszták ezt a kurva rendszerváltást – sipította, s a törzsasztal tagjai megkövülten hallgatták. Hiszen a Surlott Grádicsnál eddig még azt sem lehetett Baloghné jelenlétében kimondani, hogy „kettyintés”, „combhegedülés”, s most éppen az ő szájából hangzott el a családszaporító mozdulatoknak ez a közkeletű
megnevezése.
– O tempora, o mores – sóhajtott fel a pedellus, aki olykor, latinos műveltségét szerette fitogtatni. – Ó idők, ó erkölcsök – ismételte meg magyarul, aztán,
mintha ez nem lenne elég, bizonytalanul hozzá tette: – Ahogy a nagy Shakespeare mondotta, színház az egész világ.

2008. február

41

SÁNDOR IVÁN

A forgatókönyv (2)*
Pelopsz és Hippodameia kilovagolnak Pisza várából.
Hasonlóképpen egyforma a ruházatuk, a vértjük, a sisakjuk, a fegyverzetük,
mint amikor a kocsihajtó versenyen egymás mellett állva kocsijukon legyőzték
Oinomaoszt.
A dobok peregnek a várfalon.
Az őrség falanxából kiválik tíz harcos. Előttük, mögöttük haladva a kíséretük.
Fuvolaszó.
Mindketten felkapják a fejüket. Megállapíthatatlan, honnan a fuvolahang,
mintha a várfalakból, a felhőkből, mintha a kétoldalt felmeredő sziklafalakból.
Sárga port kavarnak fel a lovak léptei.
Alacsonyan szállnak a fekete felhők.
A fuvolaszó halkul.
Ugyanaz a sors vár Laiosz fiára, mint ahová ő juttatta az én fiamat, mondja
Pelopsz a mellette lovagoló Hippodameiának.
A fuvolaszó felerősödik.
A távolban nyáj tűnik fel.
Pitheusz játszik a hangszeren, leteszi. Megpihen az öreg pásztorral egy sziklán. Az állatok köréjük gyűlnek.
Őrizd meg, mutat a fuvolára a pásztor. Emlékeztet majd rám, emlékeztet
mindenre, amit láttál és hallottál, ahogyan engem is.
Az állatok figyelnek.
Pitheusz játszik. A közeledő lovasok láttán köpenyébe rejti a fuvolát.
Hippodameia kiugratja a lovát. Két testőre átveszi a vágtát. Az egyiknek súg
valamit. A katona elvágtat. Hippodameia visszaugrat Pelopsz mellé.
Büszke vagyok rád, mondja a király, úgy ülöd meg a lovat, mint a harcosok.
Hűséges testőreid vannak.
*

Pauló, a fiatal filmrendező esztendők óta dolgozik az „Iszméné-forgatókönyvön”. (Az Argolísziöböl kezdő fejezetei: Jelenkor, 2007/3, 7–8, 11.) A forgatókönyv bevezetője szerint Pelopsz csellel
legyőzi Pisza királyát, Oinomaoszt, s elnyeri lánya, Hippodameia kezét. Pitheusz, a jogos trónörökös, a királyné öccse a hegyekbe menekül. Pelopsz fiává fogadja a Thébaiból elűzött Laioszt, aki
Hippodameia utasítására megöli Pelopsz korábbi nászából született fiát, hogy az ne követhesse
apját a trónon, majd amikor hírt kap, hogy Thébaiban meghalt az őt elűző ottani trónbitorló,
visszatér a városba. (Az Argolíszi-öböl forgatókönyv-fejezetének első része: Forrás, 2008/1.)

42

tiszatáj

A lovas eléri a nyájat. Átgázol az állatok között.
Menekülj, mondja Pitheusznak, a király közeledik.
Pitheusz megöleli a pásztort. Futva hagyja el a nyájat. Megbújik a sziklafal egy
kiszögellésében.
A lovas visszavágtat. Jelenti parancsnokának, hogy szemrevételezte az utat,
veszélyt nem látott, egy pásztor hajtja csak előttük a nyáját.
A parancsnok jelent Pelopsznak: a pásztor hajtja a nyájat, királyom, a társa
elfutott.
Jó szemed van, parancsnok, mondja Pelopsz.
Neked is, királyom, felfedeztem a tekinteteden, hogy mindent láttál te is, talán a királyné is.
Pelopsz int, teljesítsd a kötelességedet, mondja a parancsnoknak.
Tovább lovagolnak.
A parancsnok magához inti Hippodameia testőrét. Leparancsolja a lováról.
Letérdelteti. Egyetlen palloscsapással lemetszi a fejét.
A lovasok belegázolnak a nyájba. Az állatsereg örvénylik.
Pelopsz magához rendeli a pásztort.
Merre futott a társad?
Öreg vagyok, király, nem jó már a szemem, honnan tudhatnám.
Ki volt a társad?
Nem ismertem, király.
Ki volt? ismétli a kérdést Hippodameia.
Nemrég érkezett, lehetséges, hogy, talán…
Nem maradhatsz büntetlen, vág közbe Hippodameia. Pallost ránt. Levágja
a pásztort. Leszáll a lováról, többször beledöf a testbe.
Pelopsz felsegíti Hippodameiát a lovára.
Tovább vágtatnak a kísérőcsapattal. A sárga porfelhő a fekete fellegeket is eltakarja.
Pitheusz visszaoson. Két állat őrzi a pásztor holttestét. Pitheusz sziklakövekkel sírt kapar. Temet. Néhány juh körülállja a sírt. Pitheusz játszik a fuvolán. Az
állatok lassan visszaszállingóznak. Pitheusz magához veszi a pásztor botját. Továbbindulnak.
Pelopsz és Hippodameia kíséretükkel Thébaiba érkeznek.
Ugyanolyan a vár, a várkapu, mint Piszában. (Instrukció: terrakotta, sárga,
fekete színek, az őrség falanxa ugyanúgy menetel, ruházatuk, fegyverzetük is hasonló a piszai vár őrségéhez, ugyanaz a monoton dobszó a várfalakról.)
A bástyasor a város felé nyitott. Látható Apollón temploma. Oszlopsorok.
Gyereksereg. Papok, énekmondók gyülekezete. A bőrmaszkok csak a szemeket
takarják.
Laiosz és Iokaszté kilépnek a templomból.

2008. február

43

Az őrség körülveszi a várudvart.
Pelopsz és Hippodameia leszállnak lovaikról.
Kísérőik kivont pallossal félkört alkotva követik őket.
Iokaszté megcsókolja Hippodameiát. Laiosz átöleli Pelopszot. A csarnokba
vonulnak.
Iokaszté hálóterme hasonló Hippodameiáéhoz.
Itt is három szolgáló, de arcukat elfedő maszkban.
Félrehúzzák a bíborszínű függönyöket. Beragyog a Piszában sohasem látott
fényességben a napsugár. Az erőteljes mozdulatoktól, ahogy a függönyöket félrerántják, köntöseik meglebbennek. Látható a karizmaikról, a combizmaikról,
hogy férfiak.
Iokaszté és Hippodameia karonfogva érkezik.
Levetik maszkjaikat.
Parancsszóra a szolgálók is levetik a maszkokat. Ruházatuk alól tőrök villannak ki. Iokaszté intésére kihátrálnak.
A két királyné a kerevetre ül.
Kedvelted Laioszt, mondja Iokaszté, köszönöm, te mentetted meg az életét,
neked köszönhetik őt a thébaiak.
Pisza királyának köszönhetik, mondja Hippodameia, ő fogadta be, ő választotta nevelt fiának.
Iokaszté lehunyja a szemét.
Hippodameia is lehunyja a szemét.
Megfogják egymás kezét.
Ha van mondanivalód számára, a szolgálóim elvezetnek hozzá, mondja Iokaszté.
Ha van mondanivalód királyom számára, bizonyára szívesen veszi, mondja
Hippodameia.
Átölelik egymást.
Szájon csókolják egymást.
Nevetnek.
Iokaszté Apollón templomába vezeti Pelopszot. Dór oszlopsor. Domborművek.
Márvány sírtömbök.
Híre van vitézségednek, mondja Iokaszté. Híre van, hogy verhetetlen vagy
a kocsiversenyen.
Pelopsz megcsodálja a templombelsőt. Híre van Thébai királya erejének és
ügyességének, mondja mosolyogva. Híre van, királyné, a szépségednek. Híre van,
hogy gondoskodtatok már utódról.
Hippodameia és Laiosz a bástyafalon. A messzeségben feltárul a sziklás, kopár vidék. A dobszó közvetlen közelről, Laiosz intésére felerősödik, újabb intésére az egyik dobos kíséri őket a bástyafalon.

44

tiszatáj

Miért árulod el nekem?, kérdezi Laiosz Hippodameiától, hiszen szereted a királyodat.
Szeretem, de tartozom neked. A jutalmadat, az ígért éjszakát váltom meg azzal, hogy figyelmeztetlek.
Laiosz int, a dobok elhallgatnak.
A várudvarra érnek, összetalálkoznak a szentélyből kilépő Pelopsszal és Iokasztéval.
Az őrség falanxát másik csapat váltja fel.
Pelopsz és Hippodameia kísérői lovaikat kantárszáron vezetve sort alkotnak
a várfal mentén.
Vacsora a nyitott csarnokban. Hippodameia Laiosz oldalán, Iokaszté Pelopsz
mellett. Zene. Fuvolaszó. Pelopsz leinti a fuvolást.
Messze földön szeretik a fuvolája hangját, mondja Laiosz. Kérlek, barátom, ne
vesd meg. Int a zenészének. Újra felhangzik a fuvolaszó.
Éjszaka. A gyermek Oidipusz hálóhelyisége.
Iokaszté az egyik szolgálójára bízza Oidipuszt. A szolgáló most katonai vértezetben.
A hátsó átjárón, mondja Iokaszté, aztán a hegyekbe. Siess, nincs sok időnk.
Visszamegy a lakomára.
Pelopsz kísérőinek parancsnoka a rejtekajtón lopódzik be Oidipusz hálóhelyiségébe. A szoba már üres. A parancsnok visszatér a csarnokba, várakozik az egyik
oszlopnál. Pelopsz elhagyja a vacsorázó társaságot, átsétál hozzá.
Már nem találtam, királyom, jelenti a parancsnok, üres a gyermek hálóhelyisége. Fel fogjuk kutatni.
Pelopsz visszamegy, Laiosz mellé ül.
Egyesítsük katonáinkat, Thébai királya, mondja. Kísérőim parancsnoka beszámol haderőnkről parancsnokodnak.
Megkapja főtisztem a hasonló utasítást, mondja Laiosz.
Pelopsz hosszan nézi Hippodameiát. Borosserleggel a kezében hozzá lép.
Laiosz borosserleggel a kezében Iokasztéhoz lép.
A két nő elmosolyodik, egymásra pillantanak, intenek, borosserlegeket hoznak a számukra is. Mind a négyen kiürítik a serlegüket.
A dobok peregnek a várfalakon.
Az éjszakai égbolt ezüstös. A terrakotta színű várfal vörösen fénylik.
Pelopsz kísérőinek parancsnoka egyik katonájával kivágtat a várudvarról.
Iokaszté hálóterme ablakából figyeli őket. Beinti a másik fegyveres őrzőjét.
Parancsot ad. A katona másodmagával nyergel a várudvaron. Kivágtatnak, űzőbe
veszik Pelopsz fegyvereseit.
Iokaszté testőre karjában a kisgyermek Oidipusszal a hegyekben. Vágta. Néha
hátrapillant. Sziklás síkság tárul fel. Éjszaka. A hold vörös. A horizont ezüst-

2008. február

45

fényű. Feltűnik a nyáj. Az állatok teste a sötétben fehéren világít. Körülveszik a
pásztorbotot tartó Pitheuszt.
A katona eléri a nyájat. Pitheusz karjába emeli a gyermeket.
Őrizd, veszélyben van. Thébai királya megjutalmaz érte.
Nem hallottam még Thébai királyáról.
Bárki keresi a gyermeket, mondd a magad fiának.
A katona elvágtat.
Pitheusz karjában a kisfiúval továbbindul.
Tengerpart. Napkelte. Pelopsz két kísérője vágtában. Mögöttük Iokaszté két testőre. Nem csökken a távolság közöttük. Amikor a messzeségben feltűnik a nyáj, az
üldözők mégis beérik Pelopsz katonáit. Összecsapnak.
Pitheusz botjával megállítja a nyájat. A gyermek Oidipuszt egy sziklarésbe
rejti.
A két-két katona hosszú tusában elpusztítja egymást. Kicsapnak a partra
a hullámok, elúsztatják a holttesteket.
Pitheusz kézen fogva előrevezeti Oidipuszt, továbbhajtja a nyájat. A vízparton
az egyik harcos pallosa. Pitheusz az övébe akasztja.
Tűz a nap a fekete felhők mögül. A táj sárga színben ég. A horizont ezüstös.
A messzeségben feltűnik a nyáj. Oidipusz már tíz év körüli fiúcska. Pitheusz nem
öregedett. A nyájban sok a fiatal állat.
Pitheusz Oidipusz kezébe adja a pallost.
Apám műhelyében készült. Sok ilyent láttam. Én is megtanultam a forgatását.
Ki az apád? kérdezi Oidipusz.
Pisza királya volt, amíg élt. A második apám a nyáj pásztora volt. Mindent
tőle kaptam.
A fuvoládat is?
A fuvolámat is, a botomat is.
Mindenre emlékszel?
Mindenre, amit láttam és hallottam.
Melyik apádtól tanultad?
Pitheusz hosszan nézi a fiút. Előveszi a fuvolát. Játszik. Az állatok elnyúlnak
a földön. Figyelnek.
Az én apám te vagy, mondja Oidipusz.
Pitheusz nem válaszol. Játszik a fuvolán.
Ilyen pallost is tudtál készíteni?
Egyedül nem, de segíteni tudtam a kovácsműhelyben, feleli Pitheusz.
Használtad?
Gyakoroltam a használatát, amikor annyi éves voltam, mint most te.
Oidipusz megforgatja feje felett a pallost.

46

tiszatáj

Pitheusz kiveszi a kezéből. Bemutatja a pallos harci használatát. Oidipusz figyeli, amint emeli, forgatja, vág, szúr vele. Az állatok szeme, amint figyelnek.
Pitheusz újra átadja a fegyvert. A pásztorbotjával mutatja be a harci mozdulatokat. Oidipusz a pallossal utánozza. Hosszan gyakorolnak.
A messzeségben feltűnik két kísérőjével Hippodameia. Pitheusz Oidipuszra
parancsol: add ide a pallost, el kell rejtőznöd. A kopár, sík terepen nincs búvóhely. Pitheusz az állatok között rejti el a fiút is, a pallost is. Botjával összetereli
a nyájat.
Hippodameia megérkezik. Az arcán a szemét fedő maszk. Leveszi. Leszáll
a lóról.
Megismersz még?
A nővérem vagy, mondja Pitheusz.
Az öcsém vagy, mondja Hippodameia.
Elindul a pásztor felé, hogy megölelje. Pitheusz hátrál.
Sok idő telt el, mondja a királynő.
Sok idő, bólint Pitheusz.
Azért jöttem, hogy hazahívjalak.
Mürtilosz nem látna szívesen.
Mürtilosz már régen halott.
Pelopsz király sem látna szívesen.
Pelopsz király is halott lehet, ha úgy kívánjuk. Ha úgy kívánjuk, tiéd a hatalom, te vagy apánk örököse. Jöjj vissza, foglald el Pisza trónját.
Dolgom van itt.
A nyájról majd gondoskodunk, mondja Hippodameia.
Őriznivalóm van, királyné.
Mondom, hogy gondoskodunk majd a nyájról. Jöjj velem.
Jó itt nekem, királyné.
Pitheusz előveszi a fuvolát. Játszik.
Az állatok szeme.
Hippodameia ámult tekintete.
A régi fuvolád?
Ez szebben szól, mondja Pitheusz. Attól a pásztortól kaptam, aki felnevelt.
Sok történetet hallottam tőle. Nemcsak a magam, az ő történeteire is emlékeztet
a fuvolahang.
Mégis jöhetnél.
Jó itt nekem, királyné.
Oidipusz az állatok lába között fekszik. Figyel.
Hippodameia Pitheuszhoz lép. A pásztor most nem hárítja el az ölelését.
Szerettelek, mondja Hippodameia.
Én is szerettelek, nővérem.
A királyné kísérőivel elvágtat.

2008. február

47

Alacsonyak, súlyosabbak a fekete felhők. Élesebb fénnyel világít át rajtuk az alkonyi vörös nap. A tér változatlan. Iszapos tengerpart. Fekete hullámok. Sziklás
lejtők, emelkedők. Minden kopár. Mintha sivatagban haladna a nyáj. A távolban
mintha délibáb volna Thébai vára, hol feltűnik, hol a semmibe foszlik.
Az állatok is öregedtek. Megviselte őket a szárazság. Néhány elpusztul. Néhány másik feltépi a húsukat, issza a vérüket.
Oidipusz fiatal férfi. A pallos az oldalán. Amikor megpihennek, félrevonul,
gyakorolja a pallossal a harci mozdulatokat. Forgatja a feje felett. Lecsap. Vág.
Döf. Leheveredik Pitheusz mellé.
Még két napig bírjuk víz nélkül, mondja Oidipusz, az állatok tovább?
Talán bírjuk három napig, mondja Pitheusz. Akkor megjön az eső.
Bizonyos vagy benne?
Mindig elviselhetetlen a szárazság, mindig eljön az eső. Apámtól is ezt hallottam.
Még nem mondtad el, ki volt az apád.
Még azt se mondtam el, ki a te apád.
Te vagy az apám, mondja Oidipusz, akárki vagy, nem kell erről többet beszélni.
Három napig bírjuk még a szárazságot, az állatok tovább is, mondja Pitheusz.
Iokaszté hálóterme Thébai várában. Belép a testőr, akivel Oidipuszt a hegyekbe
menekítette.
Hírnök érkezett a királyhoz Piszából, jelenti, Pisza királyát, Pelopszot utolérte
a halál. Nem tudható, milyen formában. Hippodameia üzent. Régen volt, hogy
királyunkat, Laioszt Pelopsz fiává fogadta, de most, hogy utódjuk nincs, azt
ajánlja, fogadja el királyunk Pisza trónját is, és egyesítsék a két haderőt.
Iokaszté int. A testőr távozik.
A bástyákon peregnek a dobok.
Iokaszté átmegy a trónterembe.
Laiosz az ablaknál áll. Figyeli az udvaron a falanx szokásos őrségváltását.
Iokaszté átöleli, hozzásimul.
Tudomásod van már a hírről? kérdezi Laiosz.
Iokaszté szájon csókolja.
Rövidesen Piszába indulok, tájékozódnom kell, mondja Laiosz.
(Instrukció az operatőrnek és a színészeknek: Laiosz arca hosszan szűkített
kamerával; Iokaszté tekintete ugyanígy. Mindkettőjükön mintha álarc volna. Merev tekintet, a csontokra feszülő bőr, súlyos, hosszú mozdulatlanság.)
Laiosz átkarolja Iokasztét, az ablakhoz vezeti.
Mire visszaérek, mondja, meg kell érkeznie az esőnek.
Bizonyos vagy benne?

48

tiszatáj

Ha nem érkezik meg, elpusztul a város. Ha helyesen döntök Piszában, meg
kell érkeznie az esőnek. Aki esőt hoz, azé a város. A város az enyém.
A trónterem bejáratáig kíséri Iokasztét.
A királyné áthalad az árkádsoron. Az egyik oszlop mögött bizalmas testőre,
aki az imént jelentett.
Ismered az utat a hegyekbe ahhoz a pásztorhoz, ahová a fiunkat vitted?
Emlékszem még rá, királyné, de azóta hosszú idő telt el.
Fel kell kutatnod. Meg kell találnod. Eljött az ideje, hogy a trón örököse viszszatérjen Thébaiba.
A testőr meghajol. Nyergel. Kivágtat. Iokaszté hálóterme ablakából figyeli.
Látja, amint Laiosz két harcosával kilovagol a várból.
El sem búcsúzott, mondja.
Iokaszté testőre feltűnik a távolban. Közeledik a nyáj felé.
Pitheusz kézen fogva a sziklák közé vezeti Oidipuszt. Elbújtatja.
Van fegyverem, tiltakozik Oidipusz.
Hallgass rám, mondja Pitheusz. Várd meg, amíg a lovas elhalad, akkor gyere
csak utánam.
Pitheusz átveszi a fuvolát Oidipusztól. Visszamegy a nyájhoz. Játszik. A lovas
közeledik. Az állatok útját állják. A katona leszáll a lóról. Hosszan nézi Pitheuszt.
Keveset fogott rajtad az idő, pásztor, mondja.
Rajtad is, katona.
A gyermekért jöttem. Nem fenyegeti már veszély. Visszatérhet Thébaiba. Kövess bennünket te is a jutalmadért, amiért felnevelted.
Nem vagyok méltó a jutalomra. Felneveltem. Megtanítottam sok mindenre.
Búcsút vett tőlem. Azt gondoltam, már régen Thébaiban van. Nem tudtam viszszatartani.
Nincs Thébaiban. Merre keressem?
A szárazságban talán már elpusztult. Haladj a tenger felé. Talán szerencsével
jársz.
A katona lóra száll. Elindul.
A föld kirepedezett.
Elhalad Oidipusz búvóhelye mellett. Egy kő legördül. Leszáll a lováról. Pallosát maga elé tartva elindul a sziklák között.
Oidipusz kiront. Forgatja a pallosát. Egymásra támadnak. A katona a karján
sebesíti meg Oidipuszt. Oidipusz visszavág. Szúr, döf, a katona a földre hanyatlik.
Oidipusz a feje fölött forgatja a pallost. Lemetszi a sebesült fejét.
Pitheusz mindent lát.
Oidipusz felül a katona fekete ménjére. Az állat ágaskodik, ledobja. Visszamászik rá. Pitheusz megérkezik. Nyugtatja az állatot.
Amíg érzi a vérszagot, nem bírsz vele. Kantáránál a nyájhoz vezeti a lovat.
Megmutatja Oidipusznak, hogy kell megülni. Nyugodt kört tesz vele. Az állatok

2008. február

49

figyelik. Pitheusz inge aljából tépést készít, beköti Oidipusz karját. Visszaadja
a fuvoláját.
Este. Az állatok gyűrűjében pihennek egymás mellett.
Thébai felé indulunk tovább, mondja a pásztor. Eljött erre az útra az idő.
Reggel.
A sárga porfelhőből kibontakozik Laiosz és két kísérője, útban Pisza felé.
A nyájat megpillantva a kísérők előreugratnak. Az állatok riadtak, összetömörülnek, eltorlaszolják az utat. A katonák öldösik az állatokat. Oidipusz a fekete
mén nyergében rájuk támad. Az egyikkel azonnal végez. A másikat hosszú tusában öli meg.
Fuvolájával újratereli a megmaradt állatokat.
A kirepedezett földön emberek, állatok tetemei.
Laiosz érkezik. Meglátja testőrei holttestét.
Szállj le a lovadról, térdelj le előttem, mondja Oidipusznak.
Szállj le te a lovadról, térdelj le te előttem, mondja Oidipusz.
Ki vagy, hogy így beszélsz velem?
Te ki vagy, kérdi Oidipusz, hogy így beszélsz velem?
A király nevet. Vagyok, aki vagyok, majd megtudod.
Vagyok, aki vagyok, majd megtudod, válaszolja Oidipusz.
Leszállnak lovaikról.
Megforgatják fejük felett a pallosaikat.
Egymásra rohannak.
A kiszáradt földből porfelhőt kavarnak fel. Elborítja őket.
Az állatok körülveszik Pitheuszt.
Hosszú küzdelem.
Laiosz erősebb.
Oidipusz gyorsabb.
Szétoszlanak az alacsonyan szálló fekete felhők.
Az ég kéken ragyog.
A nap, mintha hold volna, ezüstben ég.
Oidipusz a földre kényszeríti Laioszt. Tízszer döf. Véres pallosát a holttestbe
törli. Pitheuszhoz megy. A pásztor megigazítja karsebén a kötést.
Közeledik az eső, mondja Pitheusz. Az állatok megérzik. Ilyenkor megnyugszanak. Nézd, nem kaparják már a földet. Nem nyalogatják a sziklaköveket.
Mindent tőled tanultam, mondja Oidipusz. De soha nem beszéltél arról, ami
veled történt, arról sem, hogy ki voltál, arról sem, hogy ki voltam.
Elégedj meg azzal, amit kijelentettél: az vagy, aki vagy. Elégedj meg azzal,
hogy nézel és figyelsz. Aki a jelent látja, az mindent lát, azt is, ami valaha volt és
valaha lesz.
Induljunk a városba, mondja Oidipusz.
Indulj, mondja Pitheusz.

50

tiszatáj

Szeretném, ha velem tartanál.
Jobb itt nekem.
Oidipusz búcsúként magasra emeli a pallost.
Pitheusz magasra emeli a pásztorbotot. Leteszi. Játszik a fuvolán.
A fuvolaszó kíséri a távozó Oidipuszt.
Thébai várából kilovagol egy csapat lovas. Élükön Iokaszté bizalmas testőre.
Vágta. Szétszélednek a terepen. Kutatnak. Rátalálnak Laiosz és kísérői tetemére.
Lovaikra emelik a holttesteket. Visszaindulnak.
Apollón temploma előtt Thébaiban. Laiosz a ravatalon. Iokaszté kísérőivel érkezik. A thébaiak a téren és az oszlopcsarnokokban.
Iokaszté körül három szolgálója. Arcukon férfimaszk. Iokasztén is férfimaszk.
A ravatalnál leveszi. A szolgálók magukon tartják a maszkokat.
Az terjed, hogy bűn emészti a várost, súgja az egyik szolgáló, és ez az oka
a szárazságnak. Az terjed, hogy aki megmenti a várost a szárazságtól, az feloldozza
a bűn alól és méltó Laiosz örökségére.
Iokaszté a ravatalhoz lép. Két ujjával végigsimítja a holt Laiosz szemét, száját,
arcát.
A bástyákon peregnek a dobok.
Az őrség falanxa felsorakozik a várudvaron.
Oidipusz a fekete ménen belovagol.
Tíz katona fegyvert ránt, körülveszik.
Kit temetnek? kérdezi.
Thébai királyát, mondja az őrségparancsnok.
Papok lépnek a ravatalhoz. A szolgálók lepellel takarják le a holttestet.
Oidipusz leszáll a lováról, pallosát átadja az őrség parancsnokának.
Elindul a ravatalhoz. Fejet hajt. Térdre ereszkedik Iokaszté előtt.
A dobok elhallgatnak.
Meghoztam, királyné, amit a város régen vár.
A messzeségben a nyáj és Pitheusz. Hullani kezd az eső. Pitheusz fuvolaszóval
maga köré gyűjti az állatokat. Megsimogatja a legközelebbiek fejét.
Jól éreztétek… mondja.
Nyitott száját az ég felé tartja. Nyeli az esőcseppeket. Az állatok is felemelik
a fejüket, kinyitják a szájukat.
Köszönöm a hírt, mondja Pitheusz.
Oidipusz felmegy a templom legfelső lépcsőjére.
Elhoztam, amire a város népe vár. Elhoztam nektek az enyhülést, a nyugalmat.
Magasba emeli két kezét.
Peregnek a bástyafalon a dobok.

2008. február

51

Lezúdul az eső.
A tömeg körülveszi a templomlépcsőt. A katonák visszaszorítják a népet.
A felhők szétoszlanak. A kék égből is ömlik az eső. A gyerekek a tócsákban
hemperegnek. Az asszonyok korsókat hoznak, a férfiak hordókat gurítanak, hogy
felfogják a vizet.
Iokaszté a ravatalhoz lép, felemeli a gyolcstakarót, homlokon csókolja a halott
Laioszt. Öt-öt katona két oldalról felemeli, a szentélybe viszi a tetemet, kőkoporsóba helyezik, hatalmas kőlapot emelnek a koporsóra.
Iokaszté felmegy a lépcsőkön. Letérdel Oidipusz előtt. Oidipusz nyújtja a kezét, maga mellé emeli.
A dobok megszólalnak a bástyákon. Az őrség falanxa felsorakozik. Az eső zuhog a napfényes égből.

52

tiszatáj

TANDORI DEZSŐ

„A”
ESSZÉVERS J ÁNOSSY L AJOSNAK
(M ERT AZ ESEDÉKES ECET - HAMU -KRITIKÁT, MEGINDULTAN , NEM ÍRHATOM)

Csak a címről: hogy Németh Gábor azt a megindítón pontos tanulmányt írta, pontos voltam én is, egy „a” hiányzik a szóból, s hiába, hogy nekem az apa-élmény lényegessége hiányzik, van madár-medve-feleség-ország-szakmaélményem, az apák meghalnak, a madarak meghalnak, a medvék ebek harmincadjára kerülnek, életünk társaival megannyi buktatón, bukáson át is valami jó, sokaknak főleg rossz szolidaritás, elejiség-elemiség marad,
az apák azonban kit-kit felkapnak a Balaton-parton fölényeskedve, jó, velem is tett így
apám más módon, valahogy nyolc-tíz éves koromtól azonban a „megértés” vágya volt
bennem – a nem taglalható, mert teljesen normális, érdektelen vágyon túl; a szépségről
nálam nem volt szó, egy idő múlva a küllem, a társalgás, az összetartozás-e-világban nem
is érdekelt, elmúlt –, az, hogy íróként is ÉRTSENEK, ne szeressenek, ne azonosuljanak
velem, értsenek meg, kész, ez volt, ez megmentett az apaélménytől, mert apám lassan
– döbbenet, mi? – tömérdek kölcsönös sértődés után – még meg is értett, és 75–80 éves lehetett, mikor azt mondta, jobban is jártál, hogy elkülönültél, kiváltál – apám még kiválónak is tartott engem, meghatottan mondom –, mint ha örökké veszekednél és kibékülősdiznél a branccsal. Apám, a mindenkori közhivatalnok, az elvetélt író, vagy mi, de ez nem
családtörténet. Tehát kinagyítva látni azt, ami az én történetem nem, ami mégis közös
történet a szűnni nem akaró egyik évtized révén (Németh Gábor szava), bár nekem részben egészen más volt ez, korszakaim határai egyebütt nyílnak egymásba, lassan mos össze
minket csak a mai kor (de azt aztán nagyon, nem?) – Annyi minden lenne sorolható. Nekem már egy öregember (70 felé) tapasztalatai adódnak, de hát Mészöly Miklós, Ottlik is
mennyi bajban lapátolt, feküdt, harcolt, magányoskodott, társaskodott 65-ön túl, ha jól
mondom. Isiász, prosztata, köszvény, podagra, prebusztula, muklela (ez afrobetegség, engem elkerült), ujjak zsibbadása, csukló tönkremenetele, harangok nándorbamenetele, bokagyengeség, három helyen összezúzott jobb kar (a zsibbadások: a bal kéz), most a jobb
láb használhatatlanná silányodása… rengeteget írtam erről, nem lehet megírni. Visszacsatolni lehet, a silány szakmai eszközlések maradnak, aha, megértés, mondtam, ki a franccal és minek akarnám végtagjaim dolgát megértetni. A Peponen használatának rejtélyei…
a fájdalommulasztó antibiotikumok veszélyei… a kenőcsök, ahogy nem használnak… még
tíz tétel. Ahogy Kazinczy – Kosztolányi szerint, tered, jóm, J. L. – összetévesztette az
életet az irodalommal, verza, én is a függetlenséget az egészségügy (orvos) megúszásával,
azt, hogy sehova nem akarok már menni (ugyan! néha azért…), és amikor „a lábammal”
tényleg nem tudok kimozdulni a lakásból (azért majd hamar ki kell, mint a kikelletett!),

2008. február

53

érzem, mennyire bonyolult a halogatás, a postán kérés… ezeknek mind volt egy bizonyos
egyensúlya, melyekhez fogazatom épsége ugyanoly fogózó, mint a lábam, lábaláshoz.
Apámmal egész normálisan indult, majd több fázisban is förtelmessé vált történetem végül közöny-és-jószándék lett. Gondolkoztam-e sokat apámon? Ha nem dühített épp? Másokon többet; most ezen: az aparegényekkel a megértés kérdése ott van, mint egy marék
porban az akármi, megmutatom ujjaim pergetőképességét. Ami tényleg vagyok, ami megértendő, túl van az apákon, az apákon túli hozná, hogy lássatok engem, ahogy kilépek
a lótér kapuján, benézek ittasan a pubba, lebotorkálok la lépcsőn, józanul elvágódom a jégen, nem megyek orvoshoz, hiába halt meg a B. Feri a lábával, én a csuklóig lefeketült kezemmel nem megyek orvoshoz és lássunk csodát, nem haltam bele, a jobb vállam összetört emlékhelye az egyetlen kellékhelyem, mely időjárásra nem fáj, csak
hirtelen
bejön
az az érzés,
és innen megy el az „értsetek meg” vágya, már az se marad, a halál előszobájában élek,
mint másutt írtam, és nem morc, nem értetlen a feleség, a jóakaró ismerős, mikor mégis
orvost emleget, és én hiába mondom a halál előszobáját, baszomra veszik, ily bemondásra, mit tudják, és a kopottas fogorvosi folyóiratok közt emez előszobában, hol bent már
virtuális csontkoponyám van, nem keményebb, mint mai felyem, csigolyasorom (bocs,
fejem, csak a csigolyasor elipszilonja ment bele, nyomda, marad), mit is akartam mondani
(régi stíluseszköz, ma nem használjuk).
Bizony, mint könyvedbe beírtad, régi-régi ez a mi barátságunk! Rájöttem, jó J. L.-em
(40+), pár hónapja (68+) jöttem rá, nem az van, hogy „amíg nem kapok bélcsavarodást”,
nem az, hogy „a kurva Peponen nem enged pisálni, de a pissingert hagyja, most mit higygyek, hátha egyszer magam alá pisálok éjjel mégis, vagy rohangáljak ki?” – nem az van,
hogy combnyaktörést, én…? De az van már, hogy mint egy öregember, egy vénülő valami
duplán veszem a villamoslépcsőket, kifordulva szállok le, és az sincs, hogy irodalmi elmém mindenben úgy működne, ahogy rég, sok minden megy, kábé, még pár dolgommal
(légzésemmel már nem) megy minden, „mint rég”, rájöttem, nem az van, hogy „egyelőre
működik szervezetem”, hanem hogy BÁRMELY PILLANATBAN leállhat ez meg amaz része. És fájront, nincs kulcsa, sikta, mely köb. Az van, hogy körülnézek itt 37-szempontú
szobáimban (2 db + a hall), a fürdőszobából már kilakoltat az újmódi kényszervízmelegítő
és csaptelepe (nem az én világom, ah, én ősi autógejzirem!), 37-szempontú szobámban pl.
most a szempontokat is sírva nézem szinte, 250 medvémet, madárkámat, még az egy
szem sántika veréb a legkisebb gond, de a könyvek (nem olvasásra! csak színeik, rendetlenségük, a várostérképek – rég nem utazom –, a képeslapok, egy régi madárkám örömére
kitűzködve, a szőnyeg gyűrődései, gépi szőnyeg, a polcokra (semmi stílbútor) kiragasztott
emlékeztető cédulák, műveim és kézirataim csaknem tucatnyi köbmétere, mind szent inka
kő, szigeti csuda, hozzá nem nyúlnék egyikhez sem, inkább toldozom őket, ez mind itt
marad, a három veréb fotója egy svájci újságból, legkedvesebb rajzaim, hogy lássam őket
mindig, nem teszünk rájuk semmit – Hérakleitosz etalonja, a vízi város, egy ló –, a fotelom, melyben 40 év melójával elültem a seggem, talán innen a ballábbaj, a menthetetlen

54

tiszatáj

kopás, max. gyógyszert rá, azt hagyok, majd, ha … itt a tömérdek papír, borítékok, címek,
mind lapátra kerül. A 2000-esek első évtizede a maga kíméletlenségét hozza a 70-esek,
a 40-esek, a 10-esek után és helyett. Itt (hol?) marad rengeteg lóélményem, London-élményem, magam-élményem, leírhatatlan, 30-szor eliotversi városélmény, közben se több,
se kevesebb, mint másé. Hová lesznek, hová vesznek… elmaradnak az ily stíluseszközök,
a megértés sem kritérium már. Naponta ugyanannyi élményt, „infót” dolgozok fel,
10 000-et, nem, nem, más is ugyanennyit, csak másképp dolgozza fel, izom lesz belőle,
pénz, kefélés, berúgás, előrejutás a karrierlétrán, változatosság, nyomorúság, kiforgatottság, minden lesz, minden 10 000-rel van. Csak nekem pont ezzel a tízezerrel, nem is:
10 000 magánnyal. A halál előszobájából nincs visszaút, se be nem eresztenek semmi rendelőbe, sem elrendelve, sem jóelőre (tudva) ott nincs semmi, van minimum az, hogy már
ezt se újra, hiába működik hozzá szerv, nem, hogy már Rilkét se, senkit nem ford., legföljebb bulvár regénykéket. És így tovább. Begyűjteni, de már azzal a tudattal, hogy minek?
hát csak annak, amit lehet, de rajzaim inkább legyenek itthon körülöttem, a kártyabajnokság legyen izgalmas, mutassanak több nagy lóversenyt a hülye adók, igen, emlékszem
ezekre a ma már vízmárcon átlátszó legvalóbbá vált emlékekre, itt kezdhetném, 10 000
oldal, és akkor valami majd oly durván – érzem még? számít? – v. simán old el.

„B”
ELMONDANI A „NEM MONDÓDIK EL ”- T
(CÍM SINCS )

Mindenki, minden műfaj, minden sikerülés, kudarc (ha nem maian, pénzben mérik) a helyén van. A megértés érdekelt, erőszakost. Most a belátás (másik erőszak) ideje jött el:
modulálódott a nemesnagyi elmondhatatlan. A nemesnagyi szerint a nehezen mondhatót
kellett volna mondani. Most az elmondhatót, de úgy, hogy nem mondódik el végül se,
mondjuk. Mondjuk ezt mondjuk – ilyen nyegleségek ideje is lejárt.
Mióta a halál előszobájában tudom magam (s nem új frontért, fogilag, de protézisért, tolószékért se, már ne), ez is valami hálószoba. (Hagyjuk a tetszetős felfogást!) Nappali. Éjjeli.
Megnézném a Nyaralók és az Ivanov rendezőjének feldolgozásában a Ványa bácsit vagy az
Éjjeli menedékhely-t. Egy-egy halál hogyan oldódik harsánypasztellbe, miképp nem lesz
körvonala a „tragikus” alaknak, hogy összevisszázzák még a félbehagyásokat is. (Két német előadás volt, forrás: ZDF Theaterkanal, lehet érdeklődni ott, 2006-ban mentek.) A halál
előszobájában… de ezt Szép Ernő jobban megírta. Nincs válasz, mondja ő, csak a halál
a válasz. A költőt, a gondolkodót mint birkát elnyomják a sűrű nyájban. Valaha az értsetek
meg! vágya volt vágyam, ma örülök, amíg majdnem őrjítő gyomorpanaszok, kieső lábak,
leszakadó kezek nem gátolják, hogy egyáltalán írjak.

2008. február

55

Mert ha csak ennyit mondanék: már tudom, bármikor jöhet bármi. A mentők télikabátban visznek ki „mégis” a szűk lakásból a szűk ajtókon, ahogy nem hagytam a sorsnak ezt
(sors!), a zúzott-láb-másfél-nap-seggem-alatt-bilizett-napja alatt és után (felkeltem s „jártam”), és ahogy s ahogy. De eljön, amikor visznek. Nincs tiltakozás. Mind ez el fog jönni,
vagy hirtelen, békésen, békétlen itthon fogok meghalni, és itt kell hagynom mindenem és
mindenkim. Megy szét ez a szakkerment, melyet – nem is tudtam! – leglényegesebbemül
összehordtam, írtam az imént, és hiába, hogy a 270 oldalnyi lófogadási szakkönyv az emberi rezzenések mandulavirágig, finom döntéscsipkézetig, nyers ráhajtásokig terjedő tárházát tartalmazza a jéghegy aljaként, tömegben, hiába, hogy medvéim kártyabajnokságvilágából még aki velem játssza ezt, ő is csak a lényeget tudja, és nem egészen a lényeg
a lényeg, hiába, a való valóm a tizenkét köbméter papír, a majdnem ennyi meg ennyi ezer
könyv, tiszteletpéldány, ló- és múzeumi újság, a fotók tömege, a lélegzetek kiszellőztetése,
a szemkenőccsel kent fogíny, nem csupán a tárgyak a tárgyak, a tárgyak világa alig jobb
a szórakoztató fogorvosi lapok – előszobás – riportjainál Bedminton Nasztyival vagy Fratzen Verikával, naná, mi van a Bedmintonnal, a Verivel, olvassuk, de a francba, ráköpjük
a lenyelni nem óhajtott töpipogácsát.
Jó, persze, Rilke ekörül forgott (mi a helyesírása a szónak?), Kafka ebbe pusztult, más
pistult, Goethe komplexitolt. Semelyikünk nem akarhat igazán tudni a másikáról. Mit, ott
vagyok a Hayde Park, a Park Lane irodáinak közelén, egy nagy, viharban letört ágon hintázok, közben a lóújságot nézem, nem jut eszembe, hogy pl. Ascotban (ősz volt!) a Frankie
Dettorit csak úgy kombinálva megtegyem, három futamra így-úgy, ah, akkor nyerte egy
du. ő mind a hét futamot. Nem, én az őszt szívom magamba, jó, de mi a túrónak mentem
ezért Angliába? Az ősz úgyis fakuló élménye halottaim Tabánjában bonyolult képletű versekkel elmúlik, szétszáll, Londonban T. Eavest, Vally Borgát, Tremilendót, Pat Edderyt,
Ascotot, Lingfieldet kell fogadni, nem a Nagycsarnok képzeteivel üldögélni, aztán egy szar
ágyban aludni itteni fekhelyed helyett, ah… itteni fekhelyemet is őrjítően rövid időn belül
itt kell hagynom.
Persze, érdekemberségnek (vagy a megélhetési kényszerképzet szent hülyeségének)
hathat, hogy bár senkivel nem akarok érintkezni, mégis műveleteket végzek művekkel és
művek küldözésével mindenhova is, és szavakkal játszom. Érdekemberség: szolgálom
magamat és az istenséget. De ki nem érdekember! A hadvezér is, ki nem hagyja két hű apródját, akik aztán úgyis szultáni kézre kerülnek. De a könyvek, folyóiratok megmaradnak
a könyvtárakban, és ezer szempont közt én is egy.
Leszek. Szép kilátások. Az elmondhatatlan elmondásával azonban valahova még élve
elérkeztem. Sóhajtok itt nagyot.
Nem volt érdekem ez. Hogy mint apám, balkáni katonaként, I. vil. h., kiúszott a montenegrói tengerbe, aztán, hogy kinyitotta szemét – háton kezdett lebegni –, láthatta, csupa
tehénszar úszik körötte, a part felől fújt a szél, ott itatták a csordát. Így lettem az életemmel én, ezt pár hónapja érzem, ez a halál előszobája, minden percet ki kellene használnom, nem menni tényleg sehova, madárkám mellett ülni, bár ez is őrjítő, ha valakit enynyire szeretsz, aztán egész nap nézed, mit művel, elborzadsz: „Szegény…”, holott neki ez
a három deka verébhez illő élete, egy sántácska madár megléte, roppant érdekes a kalitka,
vagy ha nem, állati módon tud, adottságból, unatkozni. Nem jut eszébe, hogy Ascot,
Dettori, játszani kellett volna ezt-azt a zsokét, nem gondolja, hogy mindegy. Füvet dobálsz

56

tiszatáj

be neki, legyen változatosabb a foglalatossága, kinyitod neki – hang megy át szobájába –
a tévét, bár te a mai napok úgynevezett közlésvilágát, sláger etc. nem bírod, és határozott
ellenvéleményed van a közönségpénzkiszedés szankcionált, sőt, érthetően természetesnek
tartott mikéntjeiről, édeskés hangú osztrák etc. bemondók és bemondónők báljáról. Peregjen.
De, mondod, a besütő napban, a remegő porban – maroknyi –, mondod, az el nem
mondható elmondása a maximum, legjobb foglalatosság még mindig a versírás, az elmélkedő dolgozatokból is kiúszol, és azt hiszed, ott hagytad a parton a csordát. Egy csordát
hagytad ott! De már ezek a viccek is: porfény.

2008. február

57

BÁGER GUSZTÁV

Márvány, levegő
TANDORI DEZSŐNEK A P RIMA P RIMISSIMA DÍJ ALKALMÁBÓL

Ha bárkihez is lenne közöm Istenen kívül, csak hozzád.
Ha senkihez nem lenne közöm, kivéve az Urat, hozzád úgy is volna.
Horizontális kapcsolataim asztaltól asztalig egyre fárasztanak,
vertikális kontaktusom a Messiással van – felüdít minden időben.
Veled e kettő közt van állandó viszony, mi jónak mondható.
Azt írtad nekem: „A meghívás fenn áll.” – mint régi rovásírás.
És hogy: „Miért élnél örökké?” Csak. Azért. Neked menni fog, Dezső.
Kántor Zsolt rólad: T. D. hozzáállása a nyelvhez és a világhoz hibátlan.
Mert Nála e két entitás – mint Karácsonykor az ajándék – egybe van
[ csomagolva.
Egyedülálló, nincs párja. Egyelőre keressük, nyomozunk utána, de nincs.
Hozzátehetjük: nem is lesz itt, a Földön.
Ki mit mond rólunk, barátom, oly mindegy. Az írásaink bevésődtek,
belegravírozódtak a mit-tudom-én-mibe. S oda nagyon.
Talán az égbe. A márványt éltető levegőbe.
A beszéd nyoma is megmarad. Aranyló tartalék, magvetés.
A Hamlettel keltem fiatalon, a Bibliával feküdtem.
Azután megfordítva kezdtem. Majd jött a Nagy Gombfocikönyv.
A felhúzható medveorr, Játékmedvék verébdala.
Furcsa minden, ami az irodalom
csiszolatlanul is csiszolt üveglencséjén át nézhető.
Hogy ne udvaroljak erkélyednél tovább, súlyos idézeteid sorolom.
„Ami van: kész katasztrófa./ Ami lesz: félkész…”
„Ismeretlen időben hulló/ismeretlen idők.”
„Kivétel: akik dolgaimért tesznek valamit.”
„Párnál jobb a magam/ kétfélesége.
Abból még lehet jó egyféleség-se.”
Úgy van, Kedves Herakleitosz! Az idő nem ábrázolható.

58

tiszatáj

Szem és lélek
Megint tél van, pedig a hónak se híre se hamva, csak a sár, csak a végtelen eső,
a köd, a borúlátás univerzális ege, mint sötét, vad erő hajol a város fölé,
este meg csillagkupola, illúziók, depresszió és apátia. Egy járda sincs szinte
[ ami ép,
fölverve a beton, a kockakő, a drága anyag elfolyik, mint az évek,
az autók lefagynak, mint a kompjúter, mint Arany és Ady, ők is mozdulatlanok,
csak Szabolcska-klónok terpeszkednek a környék bebútorozott irodáiban,
s fölépül a Vörösmarty téren a nagyra dagadt bonbonos doboz.
Az Üvegpalota megint szép lesz, méltó régi nagy híréhez,
de vajon visszaültetik-e a Magvetőt – anno a Corvina is ott volt –,
szellemet az üvegtestbe, az életet Budapestbe
– kérdez vissza a Múlt, hisz működni valami létrejön,
egy vers készül kijönni a föld alól, mióta építkeznek a téren, egy vers
tápászkodik a mélyből, mint látvány, születik épp
a törmelék alatt, mint hangulat, mint békesség,
egy szonett ébredez a város lelkében, de felül mire megyünk ketten: a város
[ és a Vers?
Van-e inspiráció a drótháló mögött, Princeton, Yale, Corvinus és Pázmány?
Lesz-e ív a Szivárvány, a Szövetség leszáll-e a földre, mint kéken
[ összefénylő Eszme?
Büfék szétfénylő csordanépe. Az érdek pókhálója kifeszül.
Közben ránk zuhan tömbben az éj. Hagyjuk. Ledőlünk, hátha csoda történik
[ Pesten.

2008. február

59

VÖRÖS ISTVÁN

Vágy
AVAGY AZ ANGYALOK KIPUSZTULÁSÁNAK OKAIRÓL

A sziklasírba, ahová a halott Jézust
zárták, bejutott két angyal.
Nem kaptak engedélyt eltávozásra,
nem kértek engedélyt feltámasztásra,
nem is lett volna erejük hozzá.
Egyszerűen csak meg akarták nézni.
Az Ő fiát. Szép volt. Egy lassan
oszladozni kezdő ember.
Felültették, mintha élne.
Egyikük, a piros ruhás,
a jobb karját emelte, a
másikuk, a kék, a felszakadt
gyolcspólyával a hátát támogatta,
ujjaival megérintette a koponyatetőt, és a kihűlt fejet társa
vállához támasztotta. Abban a fejben
nem volt ott Jézus. A test üres
volt, szürke. De valami fényt szült.
Azonnal beleszerettek, holott egy
angyal sosem teljesülhet be másban,
és zavartan szájon csókolták egymást.

60

tiszatáj

Útban befelé
Olyat sose mondunk, amit legalább
egy kicsit tényleg ne akarnánk mondani.
Talán utólag szégyelljük, hisz meg
kellett ismernünk az igazi valónkat.
Ha az az igazi, akit elásunk magunkban.
De néha önkéntelen sóhajok és kiáltások
is elhagyják a szánkat, rágás közben
összecsikordul a fogunk; félálomban,
az álomtól függetlenül, felnyögünk,
görcsösen összerándulunk máskor.
Szánalmas jajongása ez egy bennünk
lakó báránynak, rókamorgás, egy
őz ugatása, néma tátogása egy halnak?
Állatok laknak bennünk. Az én puha
fészkében nemcsak titkos tudás soha
ki nem kelő tojásai hevernek, hanem pár
kakukkfióka is, igyekeznek kilökni onnan
egymást, minket, a fészek közben lakhatatlan
lesz, eltetvesedik. A két madár, aki etette
őket, teljesen elmarad. És kezdetét
veszi a személyiség belső éhezése.

2008. február

61

A villanykapcsolónál
Könyékkel kapcsolod a villanyt
a konyhában, ahogy gyerekkorodban
a szüleid, miközben ők már nem tudják
így oldalra szegni karjukat, ha
a kezük tele. Az őket érő szúrások
nem téged találnak, de a múltat
– a rég eladott lakás képével –
az ómúlt filcfalához tűzik, már
el se fog válni onnan. Jelen persze
nem lehetne belőle, de így nem lesz
alig-múlt se. Mert nem minden múlton
egyforma vastag a véglegesség. Mi
volt akkor az ő kezükben? Egy tál
húsleves, tizenkét porcelántányér?
Nekik is teáskanna és bögrék?
Sok minden, ami elmúlt, végleg múlt lett,
más dolgokból előtör a jelenlét forró izgalma,
mint szájból a pálinkatűz. Egy esemény
akkor ér véget, mikor az összes általa
keltett hullám elcsendesedik. Lekapcsolod
a villanyt, és behozod a szobába a friss teát.

62

tiszatáj

Édes
A fáradtság édes, nagyon édes,
mint a frissen préselt must meleg
nyár után, mint az első harapás
egy zsíroskenyérbe, amit elfelejtettek
megsózni, mint az őszi este
egy befüggönyözött szobában,
gesztenyesütés a kályhalapon,
könyv fölött az előrebukó fej
délután ötkor, pedig olvasni is
jó volna, de aludni jobb.
Kavarognak az álmok, mint tenyérjós
szeme előtt a vonalak, nem lesz
semmi értelmük, az álmoskönyvet hiába
lapozod, hiába gondolod át az
eltelt napokat, az álmok olyan
üresek, amilyen édesek. A tartóban
kristályálom, a gombócra, ami
valósággal van töltve, porálmot
szórnak. Kocakaálmokból várat lehet
építeni, de csak a teásbögre köré.
Édes víz kopog a párkányon – esik.

2008. február

63

Bünte(t)lenül karácsonykor
Az utolsó kereszt gondolati kereszt lesz,
Milliók lelkének feszülete egyazon testben.
Már csak szögekért kell imádkoznunk,
Az érző testű, testet tépő szögekért.
(NÉGYSOROS V. Lucz István Ádám)

A soha-ki-nem-nyitott ablakhoz lép. A legtitkosabb, legzártabb ablakhoz. Látni akar.
Azt a Valóságot akarja, amit konokul eltakar előle az egymással viaskodó léthazugságok árnyjátéka.
Ha nem enged a zár, majd ököllel, fejjel, szívvel …akárhogy is, de szétveri ezt a fémszálak-rácsozta üveget, ezt a megkövült szürkeséget. Lehet, hogy közben a ház is megrendül, lehet, hogy megindul a föld is. Talán egy vad mozdulat után zuhanni kezd az ismeretlen mélybe, – de akkor is – lesz ott egy angyalszárnyakkal kitömött felhő, ahol beavatják a fölfelé-zuhanás titkaiba.
Ha elfogadjuk, hogy az ideális költő-indulás bizonyos pokoljáráspróbákat is jelent,
Lucz István Ádám indulása igazán ideális.
Lucz István Ádám birtokon kívülről érkezik a világ költői birtokbavételére. Sokgyermekes család, nehéz gyerekkor, tizenhét évesen már hosszú veszteséglista. Mi kell még,
hogy az ember ne kérjen és ne adjon kegyelmet – sem önmagának, sem a világnak..? –
s hogy mégis egyre a Kegyelmet kérje, keresse, követelje..?!? Hogy egész lényével, mindent
egy lapra feltéve költő legyen… Költő, ha verset ír, de az prózában is, költő, ha Kosztolányi-esten a nagy előd verseivel vall saját életéről, költő, ha fölcsap fény-írónak és filmet
készít két csodálatos öregemberről, akik jók voltak hozzá. (S mellesleg megnyer vele egy
országos pályázatot, Jancsó Miklós elismerésével).
Költő, ha szeret és költő, ha gyűlöl, – egész lényével dörömböl a Lét kapuján, a halál
csont-rácsain, a lét-rettenet és a Lét gyönyör-lüktetése közötti áttetsző-átláthatatlan vékony membránon.
Valahogy belekeveredtem az életébe. Véletlenszerűen / sorsszerűen, ahogy az már
lenni szokott. Akkoriban épp egyik súlyos (hetedik? harmincharmadik? hetvenhetedik..?!)
válságkorszakát élte. Egyszercsak ott voltam a kórteremben, ahol a lelki traumák testi
manifesztációit vizsgálgatta s gyógyítgatta a tudomány. Ott ültem a klinikai ágy szélén,
radnótis diáktársaival, tanárnő-védangyalaival (Fabulya Andreával, Darvas Annával) meg
Dobó Csabáékkal váltott műszakban, és jókat beszélgettünk (többnyire vele, de sokszor
csak a belediktált altatókkal).
Álma fölött egyébként egy Hamvas-idézet virrasztott (A láthatatlan történet): „A boldogságot csak az bírja el, aki elosztja. A fény csak abban válik áldássá, aki másnak is ad
belőle. Mert amikor bennünket elküldtek, az útrabocsájtó hatalom így szólt: Rád bízok
minden embert külön, kivétel nélkül mindenkit… Segíts, adj enni, adj ruhát, mindenkire
vigyázz úgy, mint magadra, és ne hagyj senkit a sötétségben elmerülni. Amit szerzel, amit

64

tiszatáj

elérsz, amit tudsz, amit átélsz, oszd meg… Felelős vagy minden emberért, aki Veled él, s el
kell számolnod minden fillérrel, amit magadra költesz, minden örömmel, amit magadba
zártál, és minden boldog pillanattal, amit magadnak tartottál meg. Most eredj és élj, mert
a világ a Tied.”
Először a keserűen kacagtató prózai groteszkjét olvastam a kórházi létről, (Csókamuca
naplója) aztán a versek következtek. Utoljára a Kincskereső szerkesztőségében fogott el ez
a csodálatos érzés (egy Turi Timea-, egy Nagy Gábor-, egy Kövessy Zsolt-vers olvasásakor)
– a tehetség fölszikrázása, a csiszolatlan gyémánt mélytüzű fényjátéka. A NAGY IGÉRET.
De rögvest félteni is kezdtem, akkortájt olvasott könyvein borzongva – csupa Nagy-Haláltéma… S mert épp elég katasztrófát láttam akkoriban, hajlamos voltam olyasmit kihallani
ezekből az üzenetekből, hogy: – ki akarok szállni…!
Hálistennek nem az életből akart kiszállni. Csak a (bal)sorsa ellen. De lelke mélyén
akkor is érezte, ami talán már tudatosult is benne, hogy az igazi truváj éppen ez. A rosszat
jóra fordítani, a sárból aranyat csinálni, a veszteségből nyereséget, a megpróbáltatásokból
életerőt varázsolni, a sötétségre válaszul fölragyogtatni a fényt.
Az ember (NEM) születhet bünte(T)lenül Karácsony másnapján. S be kell teljesítenie
sorsát… Küldetését.
Féltő gonddal mondom, mintha az unokámat bocsátanám útra:
– Szeressétek ezt a most elsőéves egyetemi polgárt, Lucz István Ádámot! Világító tolla
van, s mintha a mi megtisztulás-vágyunkat (is) közvetítené valami végtelen tiszta tudatmezőről.

Simai Mihály

2008. február

65

LUCZ ISTVÁN ÁDÁM

Talán én is eltűnök...
Talán én is eltűnök hirtelen,
mint zörgő falombok árnya reggel,
mikor a hajnal meg-megmosakszik,
hogy lemossa álmait a gyepben.
Talán én is eltűnök hirtelen,
mint eszméletét vesztő férfi, ki
álmait tovább már nem álmodja,
s csak elterül az omló szirteken.
Talán én is eltűnök hirtelen,
visszafekszem földanyám ölébe,
de reményem itt hagyom, nem viszem:
egy csepp könny se lesz sírom gödrében.
Talán én is eltűnök hirtelen,
a sors kocka játékát elvetem,
leplemre hímzek egy Ítéletet,
s új bölcsőt ringatok Új Életet.

66

tiszatáj

Szakadt koldus
KI KOLDULGAT ÉLETÉRT , HALÁLÉRT

Koldus vagyok
Rongyokban járok
Isten rongyaiban
Ostorzott szolgaként
Ki koldulgat életért, halálért
Néha felkötöm magam
Szemem kiszúrom
Nyelvem kivágom
Csakhogy észrevegyen
S odafentről le a földre
Adjon egy pár rongyot takarónak
Olykor pedig imádkozom
Az angyalokhoz, ördögökhöz
Hogy az én bőrömből lenyúzván
Készítsenek az Istennek gúnyát
Olykor pedig álmomban
Isten az én koldusom
Koldulgat, hogy kolduljak
Én embert játszva
Koldulgatok
Koldulgatok
Koldulgatok

2008. február

67

Elhagyott érzelmek
mint megunt kabát
csüng rajtam vágyad
s én hagyom
de foszladozom
kabátom alatt
fölött s megett

Tanulmány
VINCZE GÁBOR

A Bakó László-ügy
EGY SZEGEDI REFORMÁTUS ESPERES ÜLDÖZTETÉSE AZ ÖTVENES ÉVEKBEN

A szegedi református egyházközségek 1945 utáni történetének feldolgozása még várat magára. Bár született már néhány dolgozat ebben a témában, de még mindig túl sok a „fehér
folt”. Így azt sem lehet tudni, hogy az ötvenes években milyen egyházüldözés folyt a városban. Alábbiakban azt mutatom be, hogy Szeged legtekintélyesebb lelkipásztorát, esperesét hogyan és miért üldözték el az ötvenes évek elején.1
A közfelfogás szerint Magyarországon az egyházak ellen indított nyílt támadások
1948-ban kezdődtek meg. Ez ugyan igaz, ám az sem hallgatható el, hogy már „a felszabadulás” utáni hónapokban internáltak vagy bíróság elé állítottak számos egyházi személyt.
Az ötvenes évekkel ellentétben ekkor még viszonylag enyhe ítéletek születtek, és azok
nagy részét is megsemmisítették másodfokon.2 Azt is meg kell jegyeznem, hogy az egyház
belső viszonyaiba történő beavatkozás sem volt annyira nyílt, mint 1948-tól kezdve.
A „fordulat éve” a református egyház életében is mérföldkő volt. 1948 áprilisában lemondásra kényszerítették Ravasz Lászlót, a dunamelléki egyházkerület tekintélyes püspökét. Helyére Rákosi Mátyás jelöltje, Bereczky Albert került. Egy évvel később lemondani kényszerült Révész Imre, a tiszántúli egyházkerület püspöke is. Utódának megválaszttatása a rákosista egyházpolitika nyitányának tekinthető a Tiszántúlon. A debreceni
püspök lemondásával megüresedett tisztség betöltése „alapos előkészületet” igényelt. Mivel az egyházi törvények szerint a püspökjelöltnek az adott egyházkerületben kellett előzően szolgálnia, Rákosiék jelöltjét, Péter János konventi külügyi és sajtóügyi előadót,
a budapesti Filadelfia Diakonissza Intézet lelkészét (a lemondatott Tildy Zoltán államelnök
titkárságának vezetőjét3) először meg kellett választatni a Debrecen-Péterfia utcai egyház1

2

3

Bakó László lemondatásának körülményeit először Molnár János, a Debreceni Református Hittudományi Egyetem Szegedi Vallástanári Tanszékének docense ismertette. Lásd: Egy emlékirat
margójára. In Hit és tudomány: tanulmányok dr. Lenkeyné dr. Semsey Klára professzor aszszony ötvenévi teológiai. tanári és kutatói munkája jubileumára. Kiadja a DRHE-Doktorok Kollégiuma Újszövetségi szekciója és a SRTA, Debrecen–Sárospatak, 2005, 208–227. (A továbbiakban: Molnár, 2005.) Ezúton mondok köszönetet neki, hogy lehetővé tette a Bakó-hagyaték áttanulmányozását.
Révész Imre 1947-es püspöki jelentéséből az derül ki, hogy a tiszántúli egyházkerületben 1944
vége és 1947. május vége között 42 lelkész, 14 tanár és 31 tanító került valamilyen letartóztatásba.
A lelkészek majd 20%-a ellen folytattak rendőri eljárást. Bővebben lásd Vincze Gábor: Egyháziak
üldöztetése a „fordulat éve” előtt. (A hódmezővásárhelyi református egyházközség esete) = Belvedere Meridionale, 2007/1–2. 102–106.
Péter Jánosnak a Tildy Zoltán személye körül játszott sötét szerepét a történeti kutatás még nem
tárta fel. Egyébiránt állítólag 1949-től titkos tagja volt a Magyar Dolgozók Pártjának. Püspökként

2008. február

69

község lelkipásztorává, ami még viszonylag simán ment. Az azonban elgondolkodtató,
hogy ugyanez a presbitérium gyakorlatilag nem támogatta lelkipásztora püspökké választását – akárcsak számos más presbitérium sem. Ennek ellenére a beérkezett szavazatoknak a 64%-át kapta meg Rákosi bizalmasa. (Még a szegedi esperes, Bakó László is kapott 5 voksot.) Az 1949. december 15-én beiktatott püspök mellé fél évvel később megválasztották Erdei Ferencet, a valamikor tekintélyes szociográfiai írót, aki 1945 után
számtalan alkalommal bizonyította gerinctelenségét, azt, hogy Rákosiékat bármikor kész
kiszolgálni. Az „őrségváltás” ezzel teljessé vált a tiszántúli egyházkerületben is – elkezdődhetett végre a „rendcsinálás”.
A rákosista egyházpolitika végrehajtója, az egyházban folytatott tisztogatások részbeni
kezdeményezője a szovjet mintára felállított Állami Egyházügyi Hivatal (ÁEH) lett. Az
MDP Titkársága javaslatára 1951. május 19-én létrehozott hivatal a Minisztertanács felügyelete alá tartozott. Vidéken a megyei tanácsok keretében a nagyhatalmú4 egyházügyi
főelőadók (megbízottak) irányították, illetve felügyelték az adott megye egyházakkal kapcsolatos tennivalóit. (Csongrád megyében a makói származású Óvári László felügyelte az
egyházakat.5) A püspöki székhelyeken a megyei főelőadók mellett püspöki megbízottak
működtek. Az egyházügyi megbízottak magatartására nézve a következő rendelkezések
vonatkoztak: „Legyenek határozottak, kemények, de ugyanakkor kellően udvariasak. Legyenek tekintettel a papi rangokra […], de elsősorban politikai magatartásukból induljanak ki. Ne keltsenek félelmet, de ugyanakkor a túlságos barátkozás sem helyes. […] Legyenek beszélgetéseikben óvatosak és főleg tartózkodóak. Ne legyenek agresszívek, hanem
rugalmasan, mindenkor a Párt irányvonalának szem előtt tartásával járjanak el.”6
Az egyház „hozzáigazítása” a megváltozott viszonyokhoz a VI. Zsinaton történt meg, de
előtte a „belső ellenzéktől” meg kellett szabadulni. Szabó Imrét Bereczky Albert – az ÁEH
elnöke, Kossa István utasítására – 1951. november 26-án felszólította, hogy azonnal

4

5

6

végrehajtója volt az egyházat hátrányosan érintő állami intézkedéseknek (diakonisszaszervezetek
megszüntetése, egyházi egyesületek feloszlatása, egyházi földek „felajánlása”, teológiai akadémiák megszüntetése, anyaegyházközségek számának csökkentése, a Tiszánninneni Egyházkerület
felszámolása stb.). 1953-tól 1990-ig tagja volt az országgyűlésnek, 1958-tól külügyminiszter-helyettes, 1961-től 1973-ig külügyminiszter. Ő volt a bolsevista egyházkoncepció első számú realizálója, legagresszívebb ideológiai megjelenítője az egyházon belül.
Cenzúrázhatták a püspöki körleveleket és egyéb kiadványokat, információkat gyűjtöttek, „káderezték” a papokat. Kezdeményezték a „reakciós” („bethánista” stb.) lelkészek felfüggesztését, egyházfegyelmivel történő elmozdítását, sőt, az ÁVH-val együttműködve akár letartóztatást is javasolhattak. Havonta kétszer jelentést küldtek az ÁEH-nak és a megyei pártbizottságnak.
Az egyházügyi főelőadó munkamódszerét az egyik jelentéséből lehet megismerni: „Magatartásomban a papokkal szemben soha nem felejtkezem meg [arról], hogy az állam megbízottja vagyok, ezenkívül pedig, hogy érezzék, hogy az állam megbízottjával állnak szemben, az állami kötelességek teljesítése terén jó munkát végző papokkal szemben figyelmesebb bánásmódot tanúsítok, ez igen bevált módszer.” Csongrád Megyei Levéltár (a továbbiakban: CSML), az MDP Csongrád Megyei Bizottságának Archívuma XXXIII. 3., 31. fond, II. csoport, 149. őrzési egység (a továbbiakban: ő. e.) („Az egyházak és egyházi vezetőszemélyek munkájával kapcsolatos iratok, jelentések, levelek 1952. január 20 – 1953. december 15.”) 0012/6/1953.
Idézi: Köbel Szilvia: „Oszd meg és uralkodj!” A pártállam és az egyházak. Az állam és az egyházak jogi és igazgatási kapcsolatai Magyarországon 1945–1989 között. Rejtjel Kiadó, Budapest, 2005. 66.

70

tiszatáj

mondjon le minden egyházi tisztségéről.7 A budapesti esperes így a Zsinaton – bár nagy
többséggel beszavazták a zsinati tanácsba – már nem is vehetett részt. A november 28-i
ülésre siető karcagi lelkészt, Papp Bélát pedig útközben letartóztatták és 1952. február
15-én négy és fél év börtönbüntetésre ítélték.8
Ilyen előzmények után hozta meg a november 28-án ülésező Zsinat azt a határozatot9,
mely lehetővé tette, hogy a püspökök kényük-kedvük (illetve a kommunista hatalom érdekei) szerint ide-oda „rakosgathassák” a lelkészeket. Hogy ezentúl „nem babra megy
a játék”, afelől Bereczky Albert kétséget sem hagyott ezen az ülésen: „Ezért adtuk ki 1950.
decemberében azt a Testvéri Izenetet, amelyben eligazítást adtunk. […] Ez a Testvéri
Izenet10 időben adott és bizonyos értelemben, bizonyos köröknek utoljára adott figyelmeztetés volt. […] Aki nem értette meg a szót 1950-ben, még mindig megértheti 1952-ben…”11
Volt azonban a Tiszántúlon egy esperes, aki nem akarta megérteni „a szót”: a szegedi
Bakó László.

*
1896-ban született Szatmárnémetiben, apai ágon ősi szatmári nemesi családok leszármazottja volt. (Feltehetően már emiatt „gyanús” személynek számított az ÁEH Csongrád megyei főelőadója, Óvári László és Péter János püspök12 szemében.) 1918-ban végzett a budapesti teológián, 1922-ben a szegedi református gyülekezet meghívta lelkipásztorául.
Aktív egyházszervező volt: a két világháború között jórészt neki köszönhetően három új,
önálló református egyházközség létesült a római katolikus többségű városban, templomok, imaházak épültek. Két évtizeden keresztül szerkesztette a Református Híradót, a város köztiszteletnek örvendő, megbecsült polgáraként tagja volt a közgyűlésnek. Amikor
1948-ban a Békés-bánáti Református Egyházmegye kettévált, magától értetődő volt, hogy
ő legyen a Csanád-Csongrádi Református Egyházmegye esperese.
7

8

9

10

11

12

Arra hivatkoztak, hogy „egy másik Ravasz komplexust nem akarnak”. Lásd: „Ég, de meg nem
emésztetik”. Szabó Imre lelkipásztor naplói, 1914–1954., kiadja a Budahegyvidéki Református
Egyházközség, Budapest, 2001, 206–219. (A továbbiakban: Szabó, 2001.) Szabó lemondatásának
és a Tata melletti Baj-ra történő száműzésének körülményei erősen emlékeztetnek a Bakó Lászlóügyre …
Bővebben lásd Balogh Margit: Ember és hatalom. Pap Béla református lelkész büntetőpere. =
Protestáns Szemle, 1996./2, 132–144.
”…a bírói eljárás során az áthelyezés egyházi közérdekből akkor is kimondható, ha a bíróság sem
a lelkipásztor, sem a presbitérium, illetőleg az egyházközség hibáját nem állapítja meg. Ezen esetben az eljárás és áthelyezés költségeit az egyházkerület viseli. Ilyen ügyekben a jogerős ítéletet
minden esetben az egyházkerületi bíróság mondja ki.” Idézi Barcza József: Egyházunk az 1956.
évi forradalom idején és Ravasz László jelentősége. In A magyarországi református egyház története, 1918–1990. Tanulmányok. Kiadja a Sárospataki Református Kollégium Teológiai Akadémiája, Sárospatak, 1999. 173.
Szövegét közli: [Sic!] Válogatott kövek a református egyház és az állam kapcsolatának medréből. (Szerk.: Ladányi Sándor – Keresztes Dániel – Hamarkay Ede). Exodus, Erdőkertes, 2006,
366–372. (A továbbiakban: Válogatott kövek…)
Idézi Dienes Dénes: A Tiszáninneni Református Egyházkerület megszüntetése és visszaállítása. In
A magyarországi református egyház története, 1918–1990. Tanulmányok. Sárospatak, 1999. 230.
Erre nyíltan utalt a püspök az 1952 őszi megyei lelkészkonferencián, mondván, hogy Bakó László
maga is „a régi uralkodó rend tagjai közül származik…” CSML, 31. fond, 149. ő. e. 026/231/952.

2008. február

71

Az új egyházmegye vezetője kezdettől fogva igen aktív volt. Bár nem volt nyíltan ellenzéki, de tudott volt róla, hogy nem híve a „szocializmusnak” nevezett sztálini totalitarizmusnak. Püspöke, Péter János bizonyára kezdettől fogva ellenszenvvel viseltetett iránta,
már csak azért is, mert úgy tudta, hogy Bakó László ellene agitált a püspökválasztás idején. (Ennek épp az ellenkezője volt igaz!) Ráadásul szálka volt Óvári László szemében is.
„Túlzott aktivitását” mi sem mutatta jobban, mint hogy megszervezte egyházmegyéjében
az ún. „sáfársági alapot”. Ennek az volt a lényege, hogy a kongrua egy tetszés szerinti hányadát a lelkipásztorok önként befizették egy közös alapba, és ebből támogatták a lelkészözvegyeket és lelkész-árvákat, a diakóniai és missziói célokat. Ezt egyébként az egyházmegyei közgyűlés 1951 májusa (az ÁEH megalakítása) előtt jogerős közgyűlési határozattal hozta létre. Ez mindaddig nem zavarta az egyházi főelőadót, míg föl nem hívta rá a figyelmet az a lelkipásztor, aki súlyos konfliktusba keveredett Bakó Lászlóval.
Ez a lelkész Kádár Imre volt.13 Régi erdélyi lelkészcsaládból származott, 1907-ben született Krasznán, 1936-tól 1946-ig a szilágysági Varsolcon szolgált. Onnan egyes adatok
szerint kiutasították a román hatóságok, míg más adatok szerint maga mondott le az állásáról, és önként költözött át feleségével a trianoni Magyarország területére. (17 éves lányukat, aki utánuk akart szökni, 1947 nyarán a határon lelőtték a román granicsárok.)
1946 őszétől Berekfürdőn missziós lelkészként működött, de a felettes egyházi hatóságok
engedélye nélkül, ezért 1947 tavaszán kénytelen volt eltávozni onnan.14 Ekkor azonban
szerencséje volt, mert meghívták Szentesre helyettesítő vallásoktató lelkésznek.
Innen hívta el lelkipásztorának 1949 tavaszán az újonnan alakított fábiánsebestyéni
egyházközség. Éveken keresztül kínlódott az alig ötszáz lelkes, koldusszegény gyülekezetben (gyülekezeti házat szereztek, 1951-re sikerült egy lelkészlakáshoz is jutni), de a folyamatos anyagi problémák, fizetési (törlesztési) nehézségek miatt egy idő után állandóan
ígérgetni, hazudozni volt kénytelen. Emiatt a működése előbb-utóbb kiváltotta az egyházmegye nemtetszését. 1951. december 28-án egyházmegyei elnökségi intésben részesült, ennek azonban semmi foganatja sem volt. Nyolc hónappal később, 1952. augusztus
19-én – azt követően, hogy Kádár Imre Bakó Lászlót szinte feljelentette egy augusztus 8-i
levelében – a nála lévő írásos bizonyítékokra hivatkozva azt állította az esperes, hogy ő „az
egyházmegye leghanyagabb és legfelületesebb lelkipásztora. […] Közel négy esztendős
13

14

A lelkipásztor csupán névrokona annak a viszonylag ismert Kádár Imrének, aki „októbrista”
emigránsként a két világháború között Kolozsváron élt. Ott az Erdélyi Szépmíves Céh egyik megalapítója, drámaíró, lapszerkesztő, színházrendező volt. 1944-ben Budapestre menekült, majd
a rádiónál dolgozott, 1950-től az Egyetemes Konvent főtanácsosa lett és teológiai tanár. 1956. október 31-én lemondott, de a Kádár János-féle „ellenforradalmi” rendszer megszilárdulása után
– mintegy kompenzálva a korábbi „megingását” – megírta az Egyház az idők viharaiban. A magyarországi református egyház a két világháború, a forradalmak és ellenforradalmak idején
című visszataszító pamfletjét. 1956 előtt „kolozsvári” fedőnéven ügynöki munkára használták.
Kádár a karcagi nagybátyjánál (aki állami iskolai tanító volt) húzta meg magát, ő pártfogolta.
Amikor kiderült, hogy a Diakónusképző Intézet berekfürdői igazgatója, Molnár Gyula fogja ellátni az ottani gyülekezet – tehát az ő missziós lelkészi munkája fölöslegessé válik, akciót indított
maga mellett: 104 híve egy kérvényben azt kérte, hogy ne helyezzék el, mert ragaszkodnak hozzá.
Csakhogy a karcag-kültelki lelkipásztor április 29-én megírta az esperesének, hogy az akció mögött Kádár áll és az aláírások egy része nem eredeti, ami valóban látszik az iraton, melynek lelőhelye: a Tiszántúli Református Egyházkerület Levéltára (a továbbiakban: TtREL), I. 1. c fond,
(a Püspöki Hivatal igazgatási iratai), 490. doboz, ad 1126/1947.

72

tiszatáj

fábiánsebestyéni lelkipásztori szolgálata alatt a gyülekezet lelki és anyagi értelemben
olyan elesett állapotba került, hogy arra a szentes-központi egyházközség presbitériuma is
felfigyelt, s arra […] a mi figyelmünket is felhívta. – Ezt tette Gilicze László szentes-felsőpárti lelkipásztor is 1952. május 5-i levelében. Válaszait, esedékes jelentéseit mindig csak
sürgetésre küldte be Kádár Imre, a tartozásaival állandóan hátralékban volt és van. […]
Engedetlen, fűt-fát ígérő, de szavát meg nem tartó ember Kádár Imre; lefelé és felfelé félrevezetni igyekszik; fáj kimondani, de tény, sorozatosan visszaeső értelemben hazudik.”15
Hogy ezek a súlyos vádak mennyiben igazak, azt csak újabb források megismerése után
lehetne eldönteni, de egyelőre úgy tűnik, nem voltak alaptalanok.
Kádárt a sorozatos fegyelmi vétségek, a soha be nem tartott ígéretei, fogadkozásai miatt 1952. május 24-én választás elé állították: vagy megindul ellene a fegyelmi eljárás, vagy
önként lemond. Ezek után a július 3-án kelt levelében szeptember 10-i hatállyal lemondott
állásáról. Az egyházmegye elnöksége július 19-én a lemondást elfogadta, ő 27-én a presbitériumával is közölte döntését, mely azt tudomásul vette. Csakhogy hamarosan meggondolta magát. Hogy a pálfordulása mögött mi áll, egyelőre csak sejteni lehet, az azonban
tény: augusztus 8-án egy már-már feljelentés-számba menő feljegyzést16 írt, melyet elküldött Óvári László egyházügyi főelőadónak. Ebben durva személyeskedésektől sem riadva vissza, nagyjából ugyanazzal vádolta meg Bakót, mint ami az augusztus 27-i Délmagyarországban megjelent cikkben is olvasható.
Másnap, augusztus 9-én az egyházügyi főelőadó – „K”-vonalon kapott utasítás alapján! – magához hívatta Kádárt és meghallgatta a panaszát, majd ezt követően ő tanácsolta
azt, hogy vonja vissza a lemondását. Ez 10-én meg is történt egy támadó, vádaskodó, önellentmondásokba bonyolódó levél formájában, melyben lényegében lemondásra szólította fel az esperest és az egyházmegyei gondnokot.17 Hogy-hogy nem, épp akkor, midőn
12-én kézhez kapta az esperes a lemondó nyilatkozatot (bizonyára az ÁVH-nak a postára
telepített levélfelbontó részlege jelenthette, a várva várt levél megérkezését), beállított
hozzá Óvári, aki a Kádár-ügyről faggatta, majd azt is felrótta neki, hogy az a Nagy Sándor
a gondnoka, aki 1944 előtt a Pallavicini-uradalom jogtanácsosa volt.18 Az „elbeszélgetés-

15

16
17

18

Bakó László augusztus 19-i levele Péter János püspöknek. Gépirat-másolat, 731/1952. Itt jegyzem
meg, az eddig megismert forrásokból számomra úgy tűnik, hogy az esperes sokáig igyekezett segíteni az elesett állapotban lévő Kádár Imrén. Amikor több alkalommal segélykérelemmel fordult
az Egyetemes Konvent Elnökségéhez, kérését minden esetben támogatta az esperes. Az egyik –
Péter Jánosnak írt, Kádár egyik újabb segélykérelméhez mellékelt 1951. június 15-i kísérő levelében azt írta, hogy „Nem érdemli meg a segítséget és mégis »megérdemli« – mert nagyon rá van
utalva testi és lelki értelemben egyaránt.” TtREL, I. 1. c fond, 522. doboz, 712/1951., valamint
523. doboz, 1066/1951. és 1074/1951.
CSML, 31. fond, 149. ő. e. 026/188/1952.
Elgondolkodtató, hogy Kádár a levele elején arra hivatkozik, miszerint „a kierőszakolt lemondásomat […] nem tarthatom jogérvényesnek, mivel a lemondásomat Önöknek az egyházügyi hivatallal is láttamoztatni kellett volna…” (Bakó-hagyaték, 1952. augusztus 10-i hitelesített másolat.)
Erre csak Óvári hívhatta fel a figyelmét – más kérdés, hogy Ferenczy Károly egyházkerületi főjegyző augusztus 21-i leveléből kiderül, hogy az ÁEH engedélyére nem volt szükség.
„Hogyan lehet egy volt kulák és uradalmi jogtanácsos az egyházmegye világi vezetője? – Megmondtam, hogy Dr. Nagy Sándorban két évvel ezelőtt teljes egyhangúsággal az egyházmegye presbitériumai nem a volt kulákot, uradalmi intézőt választották meg egyházmegyei gondnoknak, hanem

2008. február

73

ről” beszámoló jelentésében azt állította, hogy ugyan Bakó eleinte tagadott, de a végén
hallgatólagosan elismerte a vádak nagyobb részét. Ezzel szemben az esperes az egy héttel
később írott levelében19 azt közölte Péter Jánossal, hogy tételesen megcáfolta Óvári vádjait, ám mindhiába, mert ő „mindenben Kádár Imrének adott igazat”. Végül az egyházügyi
főelőadó megkérdezte, mit szándékszik tenni a Kádár-ügyben, mire az esperes tudatta,
hogy a püspökére bízza a továbbiakat, mire ő kijelentette: akkor más megbeszélni való
nincs, „a többit intézi” Péter János és az Állami Egyházügyi Hivatal.
Óvári a fenti jelentése végén azt javasolta az ÁEH-nak és a megyei tanács VB titkárságának, hogy „…az örökbekapott Bakó Lászlót, aki a Horty-érától [sic!] maradt ránk, [a]
kulák, reakciós, bethánista20 esperest egyházfegyelmi-úton […] távolíttassuk el az esperesi
beosztásából és küldjék nyugdíjba, avagy még szigorúbb ítéletet [!] hozzanak személyére.”21
Ezzel az esperes sorsa megpecsételődött.
Még augusztus 22-én magához rendelte a főelőadó, és tovább faggatta. Úgy tűnik,
hogy még mindig a „sáfársági alap” izgatta. Az esperes az augusztus 25-i levelében azt írja,
hogy még egyszer elmagyarázta, hogy mi annak a lényege, emellett kitért Kádár Imrének
a Konventtel szemben fennálló tartozására, és az állásáról való lemondására is. Utóbbival
kapcsolatban azt közölte, hogy Péter János püspök hazaérkezéséig – Ferenczy Károly egyházkerületi főjegyző javaslatára – az intézkedéseket elhalasztják.
A fentiek nyilván nem nyugtatták meg Óvárit, mert ezt követően – valamelyik „sajtómunkással” – Kádár augusztus 8-i feljegyzésére támaszkodva egy igen durva, vádaskodó
cikket íratott. A szegedi pártlapban, az augusztus 27-i Délmagyarországban megjelent
„Bakó László esperes és az őrgrófi ügyész szentszövetsége: »elsáfárkodják« saját papjaik
kenyerét” című kirohanás névtelen szerzője egyebek mellett azzal vádolta az esperest,
hogy a „bethánistákat” támogatja, „sáfársági hozzájárulást” szed, és gondnokával, dr. Nagy
Sándorral üldözi az államhoz hű lelkészeket, például a fábiánsebestyéni Kádár Imrét.
A végső konklúzió pedig az volt, hogy „…mindezek olyan tények, amelyek azt bizonyítják,
hogy az egyházi palást mögé búvó reakció támadja azokat a józangondolkodású papokat
is, akik hajlandók lennének a Népköztársaság békemunkájában részt venni és nem szándékosan ellene cselekedni. Az állam, a béke érdekében cselekszenek tehát azok, akik azt

19
20

21

a magyar református egyház, benne egyházmegyénk évtizedek óta buzgó és hűséges munkását.” –
válaszolta bátran. Bakó-hagyaték, az esperes augusztus 19-i, 747/1952. sz. levelének másolata.
I. h.
A Bethánia (CE Szövetség) az USA-ból származó, a 20. század elején Magyarországon is elterjedő
lelki-megújulási mozgalom volt a református egyházon belül. Az 1903-ban alapított Bethánia
Egylet a CE-mozgalomra jellemző módszereket (evangelizációk, konferenciák, csendesnapok,
bibliaórák, személyes lelkigondozás stb.) kívánta meghonosítani, célja pedig „a keresztyén könyörülő szeretet gyakorlása és az igazi keresztyén élet felvirágoztatása” volt. „Ébredési gócok” főleg
az ország keleti és déli részében (Zemplénben, Szabolcs-Szatmárban, Békésben, Csongrád megyében) voltak. A bethánistákat a rövid életű Országos Református Szabad Tanács életre hívója, Békefi
Benő is támogatta, majd ellenük fordult. Péter János püspök bizalmasaként a nyíregyházi esperes
ott „nyírta” a bethánistákat és szimpatizánsaikat, ahol csak tudta. Sajnos a bethánisták 1950
utáni története még nincs feldolgozva. Hogy Bakónak mennyi közük volt hozzájuk, lásd később.
CSML, 31. fond, 149. ő. e., 026/188/952.

74

tiszatáj

követelik: akadályozzák meg azokat a mesterkedéseket, amellyel a nép ellen akarják kényszeríteni az alsópapokat.”22
Az esperes (aki közben augusztus 25-én – Péter János engedélyével – a szíve miatt
betegszabadságra ment), a cikk megjelenése után felkereste Budapesten Finta István konventi tanácsost. Ő eljárt ügyében az ÁEH-nál, s azt a hírt hozta, hogy nyugodtan kezeltesse
tovább magát Balatonfüreden, mert megállapodtak a Hivatallal, hogy „nyugtatják” az
ügyet a püspök hazaérkezéséig.23
Amikor Péter János augusztus legvégén hazaért a nyugati útjáról, az esperes levélben
fordult hozzá, talán abban a reményben, hogy ő majd mellé áll. Valószínűleg nem tudta,
hogy a püspökének igen rossz a véleménye róla, ugyanis vele „…neki is igen sok baja van,
ő tudja, hogy Bakó László a fennálló államrendszerrel nem igen szimpatizál és nevel[tet]ésénél fogva ténylegesen antiszociális lény [sic!]”24 – közölte Óvári Lászlóval egy megbeszélésükön. Szeptember 10-én sikerült beszélnie a püspökkel és ekkor felvetette, hogy
lemond az esperesi tisztségéről és – esetleg – a lelkészi állásáról is. Másnapi megbeszélésükön Péter János közölte vele, hogy nem csak Óvárinak van ellene kifogása. „Vizsgáljam
meg azért egész magatartásomat, a rendszerhez stb. viszonyulásomat” – mondta neki Péter János.25
Szeptember 30-án a püspök és a főelőadó Makón átbeszélték a Bakó-ügyet. Óvárinak
az volt a véleménye, hogy az egyházmegye ketté szakadt: az egyik táborba az esperes és
a „bethánista”, „kulák” lelkészek tartoznak, míg a másikba azok a szegényebb lelkipásztorok, akik „a megegyezés szellemében dolgoznak”. Péter János nem köntörfalazott, és
közölte, hogy az esperes „…viselt dolgai miatt nem maradhat”. (Ekkorra egyébként már
elterjedt, hogy az esperes „a legfőbb vezetőség szemében szálka”!26) A püspök ezt követően az ÁEH helyi emberének javaslatát27 elfogadva felkereste a Makó-újvárosi lelkipásztort, Szabó Józsefet, hogy közölje vele: neki kell elvállalnia az esperesi tisztséget. (Természetesen ő igent mondott.) Figyelemre méltó, hogy Bakó már a szeptember 22-i feljegyzésében azt írta, „többen tudják”, hogy Óvári az esperességet is és a szegedi lelkészséget is
„már felajánlotta Szabó Józsefnek”!28

22

23

24

25

26
27

28

Bakó László a városi párttitkártól, megtudta, hogy semmi köze sincs a cikkhez a helyi pártvezetésnek. A helyi tanács VB elnöke, Dénes Leó ugyancsak csodálkozott, amikor ősszel elbúcsúzott
tőle. Mindez azt mutatja, hogy a cikk hátterében Óvári állt (és a megyei pártbizottság).
Közben azonban összegyűjtették a „sáfársági mozgalommal” kapcsolatos iratokat, nyilván azért,
hogy a püspök „képben legyen”. Sajnos maguk az iratok nem maradtak meg a Püspöki Hivatal
iratai között, csupán a jegyzék.
CSML, 31. fond, 149. ő. e., 026/210/1953. A továbbiakban kiderül az iratból, hogy Bakó annak
idején kifogásolta Erdei Ferenc tiszántúli főgondnokká választását – ez már-már főben járó bűnnek számíthatott…
Bakó a püspökkel történt megbeszéléseiről az események után néhány héttel írt egy emlékiratot.
Közli Molnár, 2005. 217–227.
Bakó-hagyaték, Füle János bicskei esperes október 29-i gépelt, aláírt levele.
Utólag azt írta Óvári, hogy azért „hozta javaslatba” Szabó Józsefet, mert az volt a véleménye, hogy
ő „…a Bakó László féle bethánista mozgalomnak mindig ellensége volt”. (CSML, XXXIII. 3. 31.
fond, 149. ő. e., 026/200/952.) Emellett talán azért is rá esett a választás, mert az egyházügyi főelőadó makói volt és személyesen ismerhette őt.
Molnár, 2005. 218.

2008. február

75

Október elején ismét találkozott az esperes a püspökével, és természetesen a lemondásáról volt szó. „Az esperességről engedelmesen mondok le, de a Szegedről való távozást
– semmivel sem tudván azt megindokolni – engedetlenül vállalnám” – mondta ekkor.29 Három hét múlva (október 27-én) Debrecenben megint szóba került az esperes dolga. Ekkor
nyilvánvalóvá tette a mindenképpen le kell mondania a Szeged-Kálvin téri lelkipásztori
állásáról is. Pár nappal később azt is megtudta, hogy hová kell mennie: Bereczky Albert
dunamelléki püspök hajlandó őt „befogadni” a Vértesaljai Református Egyházmegye egyik
egyházközségébe, a mintegy ezer lelkes, színreformátus Tabajdra. November elején – már
annak tudatában, hogy Fejér megyébe kell költözzön – Szabó Imrének, a Baj-ra száműzött
sorstársának azt írta, hogy „…mindazt ami körülöttem és velem történt, úgy fogadtam el,
mint Isten döntését; békességben és alázatban.”30 Mást nem is igen tehetett…
Az esperes és az egyházmegyei gondnok egy október 31-i – az egyházmegyei közgyűlésnek címzett levelükben – közölték a tisztségükről történő lemondásukat, melyet a november 4-i makói lelkész-értekezleten (melyen Óvári is jelen volt) jelentettek be. Felszólalt a püspök is, és az egybegyűlt lelkipásztoroknak megmagyarázta, miért kellett lemondania Bakó Lászlónak: „…nem képviselte munkájában a megegyezés31 vonalát, nagyon sok
esetben megegyezés ellenesen viselkedett, magaköré csoportosította a múlt rendszernek
prominens egyéneit.”32 Másnap az egyházmegyei közgyűlés elfogadta a lemondást.
Sajnos arról alig lehet tudni valamit, hogy milyen visszhangja lett a lelkészek körében
a lemondásának. Egyesek ebből bizonyára azt a következtetést vonták le, hogy ha sokat
„ugrálnak”, hasonló sorsa juthatnak, mint ő. Régi barátja, Gönczy Béla (aki 1948-ig – mint
békés-bánáti esperes – a felettese volt) mindenesetre szolidaritásból november 7-én lemondott. „Ha Bakó László nem lehet esperes, én se lehetek.” – írta a vésztői esperes.33 Példája valószínűleg nem talált követőre…

*
Mint említettem, Bakó László utódának Szabó József makói lelkipásztort szemelte ki az
ÁEH megyei embere. 1952. november végén simán megválasztották esperesnek, de vele,
illetve munkájával szinte kezdettől fogva elégedetlen volt a püspök – és ami fontosabb, az
ÁEH helyi képviselője is.34 Péter János az év végén elárulta Óvárinak, hogy Szabó helyére
régi bizalmasát, Munkácsy Györgyöt kívánja helyezni. Azt a lelkészt, akinek szentesi megválaszttatása tipikus esete volt a Péter János-i diktatúrának, a presbitériumok szabad
29
30
31

32

33
34

Uo.
Bakó-hagyaték, november 8-i géppel írt levél másolata.
Az 1948. október 7-én aláírt, az állam és a református egyház képviselői által aláírt „egyezményről” van szó. Erről bővebben lásd Ladányi Sándor: Vázlatos történelmi áttekintés a Magyarországi Református Egyház közelebbi múltjának alakulásáról. = Valóság, 1994/4, 3–30.
CSML, 31. fond, 149. ő. e., 026/231/952. Óvári november havi jelentése. Egy korábbi jelentésből
kiderül, hogy Péter János a november 4-i beszédét is előre egyeztette az egyházügyi főelőadóval.
Bakó-hagyaték, Gönczy Béla vésztői esperes 1952. november 12-i gépelt, aláírt levele.
Óvári László 1953. januári jelentésében az esperesről azt írta, hogy a munkája „…nem mondható
a legelfogadhatóbbnak, ez az egyén elég sok kérdésben még igen ingadozó és igen sok esetben
próbálkozik reakciós papok védelmére állni. Nem lép fel erélyesen a Péter János ellenes blokk ellen…” (Ezek szerint volt ilyen!) Május 5-én pedig azt jelentette, hogy bár Szabó „kezd lassan megmegmozdulni”, de még „ igen erősen kell noszogatni”. CSML, 31. fond, 149. ő. e., 0012/34/a.

76

tiszatáj

akarata semmibevételének. A szentes-központi egyházközség presbitériuma eredetileg
ugyanis „a partizán módon pályázó” – szentesi származású, akkor Ózdon szolgáló – Dóczi
Antalt hívta meg. Nem csak a gyülekezet nagyobb része állt mellette, hanem Gilicze László
szentes-felsőpárti lelkipásztor is, de a püspök Óvári László javaslatára a nyíregyházi Munkácsy Györgyöt kívánta megválaszttatni. Emiatt hiába állt ki a presbitérium Dóczi mellett,
mert utólag az ÁEH megyei főelőadója Szabó József esperessel kizárattatta a választásból. Szeptember közepén elment a megyébe a püspök, és „kezébe vette az ügyet”: „meggyőzte” a szentesieket, hogy akkor járnak a legjobban, ha az ő jelöltjét, választják meg.
(A kommunista hatalmat képviselő Óvári László úgy vélte, csak azért íratott ki új választást
Péter János, hogy az egyházi főhatóság tekintélyét megőrizzék, mert ha ráhagynák a presbitériumra a választást, akkor „a jövőbeni diszpozíció elé igen nagy akadályokat gördítenénk, és a presbitériumok továbbra is a behelyezések ellen csökönyösködnének.”35) Így
választották meg Munkácsyt 1953. október 25-én szentes-központi lelkipásztornak, hogy
alig háromnegyed év múlva átvegye az egész egyházmegye irányítását.
Ami Kádár Imre későbbi sorsát illeti, néhány hónappal később, 1952 őszén mégiscsak
elhagyta Fábiánsebestyént. Miután hónapokig szabadságolva volt, 1952 novemberében
– Péter János „bölcs és jóakaratú intézkedése következtében”36 – meghívták az abaúji
egyházmegyébe, Tiszarádra lelkipásztornak, de onnan már 1954-ben átkerült Pamlényba,
majd később Szabolcs-Szatmár megyébe. A további sorsa ismeretlen.
Visszatérve Bakó László esetére, az eddig megismert források alapján úgy látom,
alapjában véve két ok miatt kellett lemondania és eltávoznia Szegedről. Az egyikre nyíltan
utal Óvári László az 1953. május 5-i jelentésében: „…most mutatkozott meg, hogy menynyire helyes volt eltávolítani Bakó László volt esperest, mert most jobban és szabadabban
tud Péter János belenyúlni az egyházmegye irányításába, amit Bakó, a volt esperes nem
engedett volna meg.”37 „Ez a nagyarányú mozgás azt célozza, hogy az idáigi [sic!] bethánista vonalat és a kulák lelkészek egységét megbontsuk, […] mert másképp Bakó László,
a volt esperes bethánista egyházmegyéjét nem tudtuk volna átformálni” – indokolta feletteseinek a nagyarányú „lelkész-mozgatást”.38 Tehát amíg ő volt az egyházmegye vezetője,
igyekezett megakadályozni, hogy a debreceni püspök, az állampárt egyházpolitikájának
gátlástalan végrehajtója – az egyházközségek autonómiáját megszüntetve – szabadon
„mozgathassa”, politikai okokból „átcsoportosíthassa” a lelkészeket. Óvári László jelentéséből kiderül: 1952–53-ban tizennégy lelkipásztort „helyeztek át” Csongrád megyéből
Szabolcs-Szatmár és Hajdú-Bihar megyébe! Az Állami Egyházügyi Hivatal elnöke, Horváth János 1953 májusában elégedetten jelenthette ki: „a református egyház vezetői teljesítik a hivatal kívánságait”, a hivatal kérésére az egyház vezetősége „fellépett a reakciós
papok ellen, és több papot egyházfegyelmi elé állítottak.”39
35
36

37
38

39

CSML, 31. fond, 149. ő. e., 0012/130.
TtREL, I. 1. e fond, (elnöki iratok), 94. doboz, 329/1952., valamint I. 1. c fond, 529. doboz,
1896/1952. és 530. doboz, 2615/1952.
CSML, fond, 153. ő. e., 0012/60/953.
CSML, 31. fond, 149. ő. e., 0012/130. Az is kiderült, hogy igen nagy nehézségek árán tudtak „odahatni”, hogy az „importált” lelkipásztorokat a presbitériumokkal megválasztassák.
Idézi Kiss Réka: Református egyházi perek az 1950-es és 60-as években. In: KÚT (Az ELTE BTK
Történettudományok Doktori Iskola kiadványa) 2003/3–4., 233–234.

2008. február

77

A másik – rendre visszatérő – vád ellene az volt, hogy „bethánista”, illetve „falaz” a bethánistáknak. Hogy Bakó Lászlót valójában milyen kapcsolat fűzte hozzájuk, egyelőre
meglehetősen nehéz eldönteni. Mindenesetre Szabó Imre 1952-ben lemondatott budapesti esperes azt írta a naplójában, hogy az 1949-es püspökválasztáskor a bethánisták őt
jelölték püspöknek és csak a szegedi esperes rábeszélésére álltak Péter János mellé.40 Ez
arra utal, hogy – korabeli kifejezéssel élve – nem került „a bethánisták uszályába”. Mindazonáltal meg kell jegyezzem, hogy a Bethánia Egyesület feloszlattatása után, az 1952 februárjában kiadott „Missziói szabályrendelet” formálisan lehetővé tette, hogy laikusok is
végezzenek missziót, (ha „megfelelő kiképzésben” részesültek, és ha rajtuk „a szolgálatra
való belső és külső elhívás jeleit az egyház felismeri”). Bakó esperes pedig nemcsak megtűrte, de mindenben támogatta a missziót, emiatt az egykori bethánisták tovább munkálkodhattak az egyház keretei közt. 1952 végéig azonban nem csak őt távolították el, hanem
a bethánistákkal szimpatizáló, vagy egykor hozzájuk tartozó összes esperest is. 1953-ban
egy országos esperesi értekezletet is összehívtak, amelyen „elítélték” a bethánizmust. Tehát akit „ki akartak nyírni”, azt „lebethánistázták” akkor is, ha formailag soha nem volt
tagja az egyesületnek. Az ő esetében már korábban sor került erre: egy 1951 elején egy
névtelenségbe burkolózó feljelentő azt állította, hogy az esperes támogatja a titkos bethánistákat. A szegedi pártbizottság munkatársa, Tatai István az erre írott 1951. április 6-i
válaszában azt állította, hogy a Bethánia Egyesület ugyan már nem létezik, de az egyházon
belül működik egy hitbuzgalmi csoport „Délvidéki Ébredés” elnevezés alatt. Ennek megalapítója Veresegyházy László battonyai lelkipásztor, „egyik fő vezetője és irányítója a csongrádi egyházmegyében Bakó László szegedi ref. lelkész, egyházmegyei esperes”.41

*
Bár az év végéig szeretett volna Szegeden maradni, Bereczky Albert ragaszkodott hozzá,
hogy december 15-ig költözzön Tabajdra. (Állítólag attól tartott, hogy szegedi hívei mellette valami „rokonszenv-tüntetést” tartanak…42) Néhány nappal később ez valóban bekövetkezett: december 19-én bejelentette a presbitériumnak a lemondását és a tabajdi állás elfogadását, ahol lelkészi tisztségébe 21-én – az év legsötétebb napján – iktatták be
a nyugalomba vonuló Szabó János lelkipásztor helyére. Bár korábban legalább azt szerette
volna elérni Péter Jánosnál, hogy a megválasztása előtt a gyülekezet meghallgathassa, de
erre nem kerülhetett sor. Tulajdonképpen mind a presbitérium, mind a gyülekezet „zsákbamacskát vett” – vagyis Bereczky püspök akaratának engedelmeskedve egy számukra
ismeretlen (ámbátor jó hírű, tekintélyes) lelkészt választottak meg. A döntésüket azonban
nem bánták meg. Bakó László leveleiből kiderül, hogy szeretettel fogadták, de ő ennek ellenére mindig visszavágyott a Tisza partjára – ahol nem felejtették el, aminek 1956 végén
a jelét is adta a gyülekezet, illetve a presbitérium.

40
41

42

Lásd Szabó, 2001, 190.
CSML, 31. fond, 148. ő. e., 21/1/458. A bethánisták elleni akcióról lásd a Hajdú-Bihar megyei
egyházügyi megbízott jelentését. Közli Tibori János: A Tiszántúli Református Egyházkerület története, I. 1944–1957. Debrecen, 1995, 330–331.
Bakó-hagyaték, Füle Jánosnak, a vértesaljai egyházmegye esperesének 1952. november 19-i levele.

78

tiszatáj

1956 nyarán–őszén ugyanis komoly „erjedés” indult meg az egyházon belül. Júliusban
az 1948-ban félreállított Ravasz László egy Memorandumban43 foglalta össze álláspontját
az 1945 után történtekről és összefoglalta a kibontakozás „elvi és erkölcsi előfeltételeit”.
Ez viszonylag széles körben ismertté vált, több presbitérium is megtárgyalta azt. Ennek
során óhatatlanul felszínre került az a korábbi gyakorlat, miszerint a gyülekezetek tiltakozása ellenére helyeztek állásba lelkészeket, míg a hatalomnak nem tetszőket elhelyezték.
Október második felében az események felgyorsultak, mind többen hangoztatták, hogy
Ravasz László és Révész Imre vissza kell, hogy kerüljön a püspöki székbe. Erre ugyan nem
került sor (egyikőjük sem vállalta), de a forradalom váratlan kitörése előtt négy nappal az
Egyetemes Konvent Elnökségi Tanácsa arról határozott, hogy azokban az esetekben,
„amikor kétségen kívül megállapítható, hogy a méltánytalan hátratétel” politikai okokból,
személyi önkényeskedésből stb. történt, „a méltánytalan hátrányt az összes törvény-adta
lehetőségek felhasználásával jóvá kell tenni.”44
Bár a forradalmat hamar leverték, de az egyházban sokan abban reménykedtek, hogy
– már csak azért is, mert az exponált rákosista vezetők: Péter János és Kiss Roland lemondtak – a belső megújulás nem akasztható meg. Mivel pedig az Egyetemes Konvent
Elnökségi Tanácsának idézett október 19-i határozata még érvényben volt, erre történő
hivatkozással a december 2-i gyűlésén a Szeged-Kálvin-téri református egyházközség
presbitériuma egyhangúlag Bakó László rehabilitációja mellett határozott.45 Január 1-jén
az újabb presbiteri gyűlésen egy II. sz. lelkészi állás létesítése mellett döntöttek, hogy ha
visszatér a régi helyére Bakó, ne kelljen meneszteni az utódát, Kádár Lászlót. (Ezeket
a határozatokat az egyházmegye elnöksége jóváhagyta és felterjesztette az egyházkerületre,
de onnan válasz sohasem érkezett.46) A rehabilitációjáról szóló híreket nagy örömmel fogadta az elűzött lelkész, és amikor 1957 elején Szegeden járt, Munkácsy György esperessel
(aki novemberben még bejelentette, hogy lemond esperesi tisztségéről, ám természetesen
ő is meggondolta magát), és a presbitériummal megállapodtak abban, hogy ő visszakerül
a régi állásába, míg Kádár László fog kerülni a II. sz. állásba. Eleinte úgy tűnt, hogy ezt
a megoldást az egyházvezetés is támogatja. Gaál István esperes, püspökhelyettes (aki a lemondott Péter János helyett az egyházkerületet ideiglenesen irányította) azonban kijelentette, hogy „be akarja magát biztosítani”, és előzőleg beszél az ÁEH illetékesével az ügyről.47
Csakhogy a „visszarendeződés” tavaszra teljessé vált a református egyházban is. 1957.
február 18-án az Egyetemes Konvent elnökségének körlevele kimondta a magyar református egyház éles elhatárolódását az „ellenforradalmi törekvésektől”, és tájékoztatta
a gyülekezeteket az év elején a Művelődésügyi Minisztérium alá rendelt Egyházügyi Hivatallal folytatott tárgyalásairól. Március 22-én a tiszántúli egyházkerület esperesi és gondnoki értekezlete Debrecenben tartott ülésén elhatárolta magát a forradalom napjaiban létrehozott Református Megújulási Mozgalomtól,48 bizalmát fejezte ki Péter János püspök
43
44
45
46
47
48

Közli Válogatott kövek…, 426–430.
TtREL, I. 1. c fond, 543. doboz, 2031/1956.
Bakó-hagyaték, hitelesített kivonat az 1956. december 9-i presbiteri gyűlés jegyzőkönyvéből.
A debreceni Püspöki Hivatal iratanyagában nincs nyoma, hogy foglalkoztak volna a Bakó-üggyel.
Bakó-hagyaték, a Bereczky Albertnek írott 1958. március 7-i levél másolata.
Bővebben lásd Ladányi Sándor bevezető tanulmányában az Adalékok a Magyarországi Református Egyházban az 1956–57-es esztendőkben történtekhez. Dokumentumok a Református

2008. február

79

iránt, és kérte, hogy az egyházkerületi közgyűlésig foglalja el püspöki hivatalát. (Ő ezt elhárította magától, s lemondását az egyházkerületi közgyűlés december 20-án elfogadta.)
Ezek után 1957 tavaszán–nyarán hiába sürgette Bakó László ügyének a rendezését,
mert nem történt semmi sem. Végül az ősz folyamán kiderült, hogy Gaál szabályosan szabotálja azt, hogy a rehabilitációjának kérdése az ÁEH elé kerüljön.49 Bár arra lehetett hivatkozni, hogy a presbitérium hivatkozása alapját képező konventi határozat az „ellenforradalom” kitörése előtt négy nappal született – ez mit sem segített. A püspökhelyettes végül azt írta, hogy a Szegedről elűzött lelkész személyesen forduljon a világi hatóságokhoz
ügye rendezése érdekében – de nyilvánvaló volt, hogy magának semmi esélye sem lesz.
(Munkácsy esperes szerint a megyei egyházügyi főelőadó ellenezte a rehabilitációját. Ebben lehet valami, ugyanis rehabilitálása, az ÁEH helyi megbízottjainak, Óvári Lászlónak
és Csakmag Györgynek is felsülést jelentett volna – ezt pedig nem lehetett megengedni.
Bakó László inkább arra gyanakodott, hogy Munkácsy mesterkedése következtében nem
térhetett vissza a Tisza partjára. Valószínűleg mindkét feltételezés igaz…50)
Egy darabig ígéretek ugyan elhangzottak (a Szeged-Kálvin téri egyházközségnél szerettek volna létesíteni számára egy második lelkészi állást), de érdemi lépés az ügyében
nem történt. 1958 őszére az is kiderült, hogy az új debreceni püspök, Bartha Tibor határozottan ellenzi a Szegedre történő visszakerülését, arra hivatkozva, hogy az állami hatóságoktól úgy sem kapna engedélyt a városban történő letelepedéshez.51 Kollaboráns
utóda, Munkácsy György esperes bezzeg a városba kerülhetett: 1959 júliusában a SzegedKálvin-téri református egyházközségnek ő lett a lelkipásztora.
Már a nyugdíjazását intézte 1960-ban, amikor megint „ügye” keletkezett. November
közepén az egyik úttörő őrs buzgó vezetője (mellesleg: a harangozó fia!) azzal vádolta
meg, hogy a hittanóráról jövet megpofozta őt.52 Azt ugyan hamar ki lehetett volna deríteni, hogy ebből semmi sem igaz, de a Fejér megyei tanács VB úgy látta, eljött az idő,
hogy megszabaduljanak tőle. Felszólították Radics József esperest, hogy alkalmazzanak
fegyelmi szankciót ellene, ami írásbeli intés formájában meg is történt. Csakhogy a veszprémi pártlapban – egy, a korra jellemző aljas stílusú cikkben53 – megvádolták, hogy lelki
és fizikai terrort alkalmaz a gyermekekkel szemben, emiatt pedig mégis csak el kellett
hagynia a falut, és még a nyugdíja is kétségessé vált.
Végül, mivel Szegeden nem telepedhetett le, az egyik, Debrecenben élő fiához költözött a feleségével. (Még ehhez is a debreceni püspök, Bartha Tibor jóindulatára volt szükség…) Így tehát az a Bakó László, aki 30 éven át szolgálta a szegedi református közösséget,
a városát, élete utolsó éveit nem tölthette szeretett városában, 1968-ban távol onnan,
Debrecenben hunyt el.

49
50
51

52

53

Megújulási Mozgalom és az Országos Intézőbizottság tevékenysége, valamint a megtorlások
történetéből című kötetben. (Budapest, 2006., 66–76.)
Lásd a Bereczky Albertnek írott 1958. március 7-i levelet. Bakó-hagyaték, sz. n. másolat.
Bakó-hagyaték, Bakó László 1958. december 10-i levele gyermekeihez.
Bakó-hagyaték, Radics József esperes 1958. november 28-i levele és TtREL, I. 1.c fond, 548. doboz, 420/1958.
A történetet lásd a Radics József esperesnek címzett november 19-i levelében. Bakó-hagyaték,
117/1960. sz.
Fejér Megyei Hírlap, 1960. november 29. („Áldás, békesség és a kapufélfa”).

80

tiszatáj

SOÓS MIHÁLY

Egy tragikus sorsú másképp ünneplő
IN MEMORIAM BENDA BALÁZS (1965–1992)

„Benda Balázs ma már legenda, elsősorban a meghurcoltatása és a későbbi öngyilkossága miatt, másodsorban, illetve
nem is rangsorolnék, amiatt, aki volt, amilyen ember és művész…”1

Március 15. jelentősége
Március 15. az elmúlt több mint 150 évben mindig kiemelkedő helyet foglalt el a magyarság ünnepeinek sorában, komoly érzelmi azonosulást kiváltó, és ezzel polgárainak nemzeti identitását erősítő jellege miatt. Egy több komponensből összeálló szabadságtudatként rögzült az egymást követő generációk emlékezetében, mely egyrészt a társadalmi és
politikai szabadságjogok kivívását, másrészt a szabadságharc eredményeként megvalósult
nemzeti függetlenséget jelentette. 2 Mivel, azonban 1849-et követően hol a szabadságjogok, hol a nemzeti függetlenség, több korszakban pedig mindkét 1848–49-es vívmány
az ország polgárai számára újból kiharcolandó követelésként tételeződött, az egymást
követő politikai rendszerek felemás módon viselkedtek 1848. március 15. emlékével
szemben.
Az 1948. után berendezkedő szocialista rendszer március 15-éhez való viszonyulása
jelentősen eltért mind az 1867. utáni kiegyezéses rendszer, mind pedig az I. világháború
utáni Horthy-korszak március 15-ével kapcsolatos magatartásától. A dualizmus korszakában az államhatalom nem ünnepelte, a kiegyezés konstrukciójából következően nem is
ünnepelhette 1848. március idusát. Ettől függetlenül a társadalom megtette azt, ápolta ’48
eszméjét az államhatalom ambivalens – időnként – kirekesztő szándéka ellenére is.
A Horthy-korban ettől eltérően nagyon is hangsúlyos szerepet kapott 1848. március 15. az
ünnepek sorában. Azonban a hivatalos megemlékezések egy – a korszak meghatározó,
konzervatív, keresztény-nemzeti ideológiájának lenyomatát magán viselő – sajátosan átértelmezett 1848-ról szóltak. Az ünnep kisajátítását tehát már az 1920. után berendezkedett ellenforradalmi rendszer elvégezte, azonban nem törekedett kizárólagosságra.
„A Horthy-korszakban az »állam« és a társadalom különböző szerveződései elkülönülő

1

2

Szijj Ferenc: Benda Balázs-emlékbeszéd. (Fiktív megnyilatkozás) in: Élet és Irodalom, 2001. július 6.
Gyarmati György: Március hatalma – a hatalom márciusa. Fejezetek március 15. ünneplésének
történetéből 10–11. Paginarum Budapest, 1998.

2008. február

81

rendezvényeken, helyszíneken külön-külön áldoztak március 15. saját hitük szerinti oltárán.”3 Ennek a külön-, illetve mást- és másképpen ünneplésnek a lehetősége szűnt meg
1948. után.
A Rákosi-korszakban a társadalmat teljesen maga alá gyűrő hatalom ezt az ünnepet is
államosította, saját propagandacéljaira használta fel. Megfosztotta az akkor már több
mint száz éve a nemzettudatban hozzá kötődő jelentésrétegektől, melyek szerint 1848.
március 15. a társadalmi önrendelkezés és a nemzeti függetlenség kivívásának ünnepe.4
1956 októbere azonban bebizonyította, hogy hasztalan volt a megelőző évek kísérlete
„március hatalmának”5 megtörésére. 1848 történéseinek és jelentőségének generációkon
átívelő emlékezete sokkal erősebbnek és tartósabbnak bizonyult annál, mintsem hogy azt
bármely államhatalom megváltoztathatta vagy negligálhatta volna. 1956 forradalmában
akár az egyetemisták, akár az utca követeléseit elemezzük, akár pedig az újonnan alakuló
intézményi formákat, illetve azok elnevezéseit vizsgáljuk, szembetűnőek a párhuzamok
1848. és 1956. között.
1956. november 4. után a Kádár János vezette Forradalmi Munkás-Paraszt Kormány
legitimációs deficitjét azzal próbálta csökkenteni, hogy az ünnepek rendjéről szóló rendeletében március 15-ét nemzeti ünneppé nyilvánította, az iskolai oktatás és a hivatali
munka szüneteltetésével. 1957 tavaszán azonban a kormányrendeletnek ezt a pontját már
visszavonták, s az 1951-es szabályozáshoz hasonlóan március idusát rendes munkanappá
nyilvánították.6 1958-ra március 15. megünneplésére már újra a régi, a Rákosi-korszakban
megszokott módon került sor. Ennek jellemzői: a hatalom kizárólagossága a megemlékezések szervezésében, a szónokok kijelölésében és az ünnep tartalmának, jelentőségének
értelmezésében. Ez utóbbi újból a kommunista hatalom propagandacéljainak szolgálatát
jelentette, mely szerint 1848. március 15. legmerészebb céljait meghaladva, időlegesen
1919. március 21., véglegesen pedig 1945. április 4. hozta el a nép valódi felszabadulását és
az önálló, független Magyarország megalakulásának a lehetőségét.
Az 1960-as évtized egészen a rendszerváltás hajnaláig megmaradó „ünnepléstechnikai” újítása, az 1965-től bevezetett Forradalmi Ifjúsági Napok (FIN) rendezvénysorozat
volt. Ennek a hangsúlyozottan a fiatalokra építő, s minél szélesebb tömegeiket megmozgatni kívánó, március 15-ét, március 21-ét és április 4-ét összekapcsoló és összemosó ünneptriásznak a célja a rendszer dicsőítése és ünnepeltetése volt. A három évforduló megítélése, illetve egymáshoz való viszonyának értékelése lényegileg nem különbözött a korábbi időszakétól. A kommunista államhatalom tehát 1848. március 15-ét ürügyül felhasználva, folyamatosan mást, a két másik „tavaszi ünnepen” kívül, a rendszer számára
fontos, jóval későbbi eseményeket és természetesen a dicső jelent ünnepelte.
Az 1970-es évek elején azonban már megjelennek olyan – ugyan szűk, nem túl nagy
létszámú csoportokhoz köthető – március 15-i megemlékezések, amelyek igyekeztek elkülönülni a hivatalos rendezvényektől, és elsősorban a diákság azon vágyát fejezték ki,
hogy az ünneplés találjon vissza március idusának valódi tartalmához. A hatalom válasza
mindannyiszor adminisztratív jellegű volt. 1973-ban, a forradalom 125. évfordulóján le3
4
5
6

Uo. 9.
Uo. 207.
Lásd: idézett mű címe
Uo. 157.

82

tiszatáj

zajlott mintegy 1500 fős nem hivatalos megemlékezés nyomán a rendőrség 600 főt igazoltatott, százakat sújtottak elzárással, illetve részesítettek rendőrhatósági figyelmeztetésben, vagy iskolájukban indítottak ellenük fegyelmi eljárást.7 A hivatalos ünnepségek külsőségei és szónoklatai pedig továbbra is változatlanok maradtak. »Mi módon lehetünk
méltó folytatói a forradalmár elődöknek? A fejlett szocialista társadalom felépítésével.«8
Az 1980-as évtized, amelynek vége már a rendszer bukását és az első szabad, többpárti
parlamenti választások előkészítését hozta, jelentősen átalakította Magyarországot. Gazdasági, ezzel párhuzamosan társadalmi, illetve politikai válság egyfelől, másképp gondolkodók különböző csoportjainak megszerveződése, a második nyilvánosság kialakulása,
a kommunista államhatalom erejének fokozatos elolvadása másfelől, amely jellemzi az évtizedet. Ebben a közegben zajlottak a hivatalos és az – 1983-tól minden évben sorra kerülő – ellenünneplések. 1983. csak nyitány volt a későbbi évek nagyobb megmozdulásaihoz. Azonban már ekkorra világossá vált, hogy – ellentétben a ’70-es évek első felének
nem hivatalos megemlékezéseivel – a ’80-as években már létezett az ellen-március 15-ék
mögött manifeszt oppozíciós szerveződés, illetve eszmei tartalom is. 1956. történéseinek
és követeléseinek beemelése a második nyilvánosság segítségével az értelmiségi köztudat
jelentős részébe mérföldkő volt a rendszerváltoztatás előkészítésében. A rendőrség fellépése egyes években kíméletlen, sőt brutális volt, máskor ezekhez képest enyhének tekinthető, de végleg csak 1989-re tűnik el a március 15. kisajátítására való törekvés, s a másképp ünneplőkkel szembeni erőszak alkalmazása.
Az 1983-as „hivatalos” március 15-e Szegeden
A rendőrség „ünnepi előkészületei”
Az akkor már majdnem húsz év óta szokásos Forradalmi Ifjúsági Napok rendezvénysorozat keretén belül, az MSZMP Szeged városi, a KISZ Csongrád megyei és Szeged városi,
valamint a Hazafias Népfront Szeged városi bizottsága 1983-ban is megemlékezéseket
szervezett március 15. megünneplésére. Ezek részeként délelőtt 10 órakor, illetve délután
15 óra 30-kor koszorúzási ünnepségeket terveztek tartani a város különböző pontjain.
A hivatalos rendezvények lebonyolításában kiemelkedő szerepet kapott a rendőrség is.
1983. március 7-én állították össze a Csongrád Megyei Rendőr-főkapitányságon azt az
intézkedési tervet, amely a szegedi március 15-i ünnepségek biztosításáról rendelkezett.9
A rendező szervek ezekre az ünnepségekre kb. 400 társadalmi aktivistát mozgósítottak,
azonban mellettük – az intézkedési tervben foglaltak szerint – komoly rendőri erők tartózkodtak a helyszíneken „mindenféle ellenséges tevékenység, illetve rendzavarás megelőzése végett.”10 Ennek érdekében megszervezték a koszorúzások nyílt és operatív biztosítását. A több helyszínen zajló délelőtti események biztosítását – amelyet a rendőrségi szakzsargon „I. Fázis”-nak nevezett – összesen 39 fő látta el. A délutáni, Klauzál téri Kossuthszobornál zajló „II. Fázis”-ét pedig 52 fő. Ezen felül 49 fős tartalékot képeztek délelőttre és
délutánra egyaránt a feladat végrehajtásának idejére. Az intézkedési terv megnevezi az
7
8
9
10

Uo. 170–171.
Uo. 173. Részlet Barabás János KISZ KB titkár beszédéből.
ÁBTL 1.12.4. 6. doboz (Csongrád)
Uo.

2008. február

83

egyes helyszíneken a biztosításért felelős parancsnokokat, illetve azt is, hogy hol hány
embernek kell szolgálatot teljesítenie. Megemlítendő, hogy a délelőtti biztosításhoz 12,
a délutánihoz 18 fő önkéntes rendőr közreműködésére is számíthattak, a tartalékállományból pedig 25 fő munkásőr, 8 pedig tűzoltó volt. A munkásőrök ezen kívül a Kossuth-szobornál 90 fő ifjúgárdistával együtt „kordonszolgálatot” is elláttak.
Az intézkedési tervben rögzítették azt is, hogy március 14-én 15 órától március 16-án
8 óráig a szegedi vasútállomásokat és az autóbusz-pályaudvart fokozott ellenőrzés alatt kell
tartani, illetve elrendelték a „város területén lévő hősi emlékművek, különös tekintettel
a koszorúzási helyekre, valamint a szovjet emlékművekre, hősi temetők, egyetemi kollégiumok, tanintézetek környékének járőröztetését.”11 A feladat az ellenséges vagy garázda
cselekmények megelőzése, megakadályozása volt. A rendőrség külön gondot fordított az
ünnepségek után a „rend” fenntartására a város más területein is. Ennek megfelelően
március 15-én, záróráig fokozott ellenőrzés zajlott a szórakozóhelyeken, illetve a napközben a biztosításban résztvevő nyomozók és önkéntes rendőrök – térképvázlat alapján
meghatározott 9 körzetben – „portyaszolgálat” ellátására kaptak utasítást. A szolgálatban
észlelt rendkívüli eseményeket a megbízott parancsnokok telefonon voltak kötelesek jelenteni a központi ügyeletnek.
Rendőri intézkedések
egy „politikai jellegű bűncselekmény” felfedezése után
1983. március 15-én este 21 óra 20 perckor a Szeged területén szolgálatot teljesítő Kozenkai Jenő rendőr hadnagy és Varga Gábor rendőr zászlós rádiós értesítést kapott egy állampolgári bejelentésről a Csongrád Megyei Rendőr-főkapitányság Központi Ügyeletétől.
A bejelentést tevő telefonon arról tájékoztatta a hatóságot, hogy az Aradi Vértanúk terén
levő fülke falára „izgató tartalmú” röpcédula van ragasztva. A 21 óra 25 perckor a helyszínre érkező rendőrök ott találták a bejelentőt, aki elmondta nekik, hogy éppen telefonálni kívánt a Hősök kapuja melletti fülkéből, amikor észlelte, hogy annak ajtajára valaki
egy írólapot ragasztott, melyen a Mit kíván a magyar nemzet című szöveg volt olvasható.
A helyszínen, a telefonfülke mellett a földön és a Szőregi Csata Hőseinek Emlékművén is
ugyanilyen röplapok voltak. Kozenkai Jenő rendőr hadnagy jelentésében beszámolt arról
is, hogy 22 óra 40 perckor az Aradi Vértanúk terén lévő nyilvános wc-nél tartottak ellenőrzést, s a bejárattal szemben, a csempézett falon egy az előzőekkel megegyező röplapot
találtak. „Ügyeletvezetői utasításra” a röplapokat mindenhonnan eltávolították és beszállították az ügyeletre.12
Március 15-én 23 óra 40 perckor Szőke János rendőr törzsőrmester és Angyal Albert
rendőr őrmester portyaszolgálata alkalmával azt vette észre, hogy a Klauzál téren lévő
Kossuth-szobor talapzatára egy röpcédula van felragasztva. A Kozenkai Jenő hadnagy jelentésében szereplő röplappal megegyező tartalmú papírlapot látva, „az eseményt” jelentették a központi ügyeletnek, amely szemlebizottságot küldött a helyszínre. A bizottság
konstatálta a tényeket, majd a Klauzál tér 2. számú épület Kárász utca felőli oldalán folytatta a munkáját. E ház kirakatüvegén is – az előbbihez hasonló nagyságú papírra írt,
11
12

Uo.
ÁBTL 3.1.9. V-163743 Fk. Benda Balázs és tsai 5–7.

84

tiszatáj

s a Mit kíván a magyar nemzet 1848–1983 kezdetű – röplapra bukkant.13 Az 1983. március
16-án kelt, dr. Molnár József rendőr alezredes által aláírt jelentés pedig arról tájékoztat,
hogy a helyszíni szemle után a Kárász utca végén, a sportszerboltnál is találtak egy ilyen
röplapot a hirdetőoszlopra erősítve.14 Ugyanezen a napon a Csongrád Megyei Rendőr-főkapitányság Állambiztonsági Szerve határozatot hozott nyomozás elrendeléséről ismeretlen tettes ellen, nagyobb nyilvánosság előtt elkövetett izgatás bűntettének alapos gyanúja
miatt,15 majd még szintén aznap, 20 óra 15 perckor, „politikai jellegű bűncselekmény” elkövetésével gyanúsítva, lakásán elfogta és előállította a fiatalkorú Benda Balázst. 16 Az
azonnal megkezdett kihallgatással párhuzamosan, éjjel fél 12-ig tartó házkutatást tartottak Bendáéknál. Ennek során saját maga által készített „izgató tartalmú” rajzok és szövegek, valamint néhány szamizdat – így az AB Független Kiadónál megjelent Munkások ’80
című lengyel dokumentumfilm-szövegkönyv és az Európai Nukleáris Leszerelés (END)
1980-as felhívásának egy magyar nyelvű példánya – került elő17, melyeknek mint bűnjeleknek az elkobzását, az ügyészség a vádiratban indítványozta.18
Azt, hogy a rendőrség hogyan jutott el ilyen gyorsan hozzá, nem tudhatjuk. Ismert
tény – és ez az ünnep előtt nyolc nappal készített biztosítási terv célkitűzéseiből is logikusan következik –, hogy március 15-én egész nap komoly igazoltatások voltak a városban.
Különösen nagy számban érintette ez a fiatalokat, közöttük Bendát és azokat a tanárképző
főiskolai hallgatókat, akik szereplői voltak a forradalom 135. évfordulójának tiszteletére
előadott műsornak, majd az azt követő spontán ünneplésnek. Másnap a rendőrség, az
ügyben folytatott nyomozása kapcsán, az újbóli igazoltatások mellett megkezdte a 15-én
felírt személyek egy részének a kihallgatását. Azonban a gyanúsított- és a tanúkihallgatási
jegyzőkönyvekből egyértelműen kiderül, hogy mire ezek a személyek kihallgatóik elé kerültek, az állambiztonsági szervek előtt már ismert volt az előző napi „bűncselekmény”
tettesének a kiléte. Ezt erősítette meg az ügyben tanúként szereplő Hemrik László is.19
Összességében megállapítható, hogy nagy erőket mozgósítva, írásszakértő segítségét is
igénybe véve20 és talán operatív módszerekkel (társadalmi kapcsolatoktól illetve hálózati
személyektől) nyert információkat is felhasználva vezetett a nyomozás egy nap alatt eredményre. A rendelkezésre álló iratokból csak annyit tudunk meg, amennyit az aznapi gyanúsított-kihallgatási jegyzőkönyv elárul. „A nyomozás adatai szerint [Benda Balázs] ala13
14
15
16
17
18
19

20

Uo. 8–9.
Uo. 11.
Uo. 14.
Uo. 18.
Uo. 120.
Uo. 156.
Hemrik László szíves közlése szerint őt március 16-án este 7 és 8 óra között kereste meg a rendőrség az albérletében, ahonnan azonnal be is vitték a kapitányságra. Itt bármiféle magyarázat
nélkül azt kérdezték tőle, hogy ismer-e Balázs keresztnevű személyt. Ő azonban nem gondolta,
hogy a kihallgatása és a neki feltett kérdés az előző nap történéseivel van összefüggésben, így először egy másik Balázs nevű ismerősét nevezte meg. Rögtön kiderült azonban, hogy nem ezt a nevet várták tőle. Ekkor közölte Benda nevét, ugyanis nem volt több Balázs keresztnevű személy
a környezetében. „Őrá vártak a nyomozók. És beindult a gépezet. Pillanatokon belül megtalálták
a nevét a kartonozóban, ott, ahol az igazoltatásokon felírásra került személyek adatlapjai voltak.”
ÁBTL 3.1.9. V-163743 17.

2008. február

85

posan gyanúsítható azzal, hogy 1983. március 15-én »Mit kíván a magyar nemzet« felszólítással több példányban 12 pontból álló ellenforradalmi követeléseket tartalmazó röpcédulát készített, melyeket az esti órákban Szeged város több pontján társaival együtt kifüggesztett.”21
A 12 pont
(Mit kíván a magyar nemzet 1848–1983)
A Benda Balázs által megszövegezett és Szeged egyes közterületein kifüggesztett röplapok
olyan követeléseket tartalmaztak, amelyek egy része szorosan kapcsolódott az eredeti
1848-as 12 pont követeléseihez (részben azokkal szó szerint is megegyezett), másik (nagyobb) része viszont az 1983-as valóságban gyökerezett és olyan kívánalmakat fogalmazott meg, amelyek messze átlépték az egypártrendszerű szocialista állam által biztosított
„szólásszabadság” határait. Ebben a kontextusban a 48-as követelésekhez hasonló vagy
azokkal teljesen megegyező pontok is az izgatásra alkalmas szöveg szerves részeinek számítottak. A röpcédulák két változatban készültek, ez az oka annak, hogy a tartalmukat
vizsgálva nem 12, hanem 13 követelésről beszélhetünk. Ezek a következők voltak:
– Sajtószabadság, a cenzúra eltörlése
– Demokratikus többpártrendszer
– Lelkiismereti-, szólás- és gyülekezési szabadság
– A Belügyminisztérium hatáskörének szűkítése, illetve (a másik változatban) alkotószabadság
– Az oktatás megreformálása
– Párttól, pártoktól független béketanács
– Nemzeti ünnepeink méltó megünneplése
– A hírközlési eszközökön keresztül történő manipulálás megszüntetése
– Politikai függetlenség
– Gazdasági függetlenség
– Idegen katonaság kivonása Magyarországról
– Unió, vagyis Erdélynek Magyarországgal való egyesülése
Benda Balázs vallomásai
Előállítását követően 1983. március 16-án, március 18-án, március 19-én és március 21-én
jegyzőkönyvek készültek Benda Balázs – a Csongrád Megyei Rendőr-főkapitányság hivatali helyiségében történő – kihallgatásairól, a Btk. 148. § 1. bekezdés b. és c. pontjába ütköző nagyobb nyilvánosság előtt elkövetett izgatás bűntettének alapos gyanúja miatt.22
Vallomásaiból viszonylag pontosan rekonstruálhatók a számára később oly végzetessé
váló napnak, azaz 1983. március 15-ének azon történései, amelyek letartóztatásához, majd
pedig elítéléséhez vezettek.
1983. március 14-én este Benda Balázs egy az 1848–49-es forradalom és szabadságharc történetéről szóló könyvet olvasott. Másnap reggel újra kezébe vette ezt a kiadványt,

21
22

Uo. 32.
Uo. 30–49.

86

tiszatáj

és eldöntötte, hogy kifüggeszti az egyetem menzáján lévő faliújságra (és egyéb feltűnő helyekre) a forradalom egyik szimbólumának tekinthető 12 pontot. Ezt követően a délelőttöt
és a délután egy részét Szeged közterületein, illetve magánlakásokon töltötte. Egyik ismerősénél megnézte a TV-ben vetített Petőfi 73 című filmet, majd tanúja volt egyetemista és
középiskolás fiatalok nemzeti lobogós spontán felvonulásának a Kárász utcán. Figyelemre
méltó eltéréseket találhatunk Benda Balázs vallomásai között a tekintetben, hogy hol és
mikor határozta el a 12 pont aktualizálását, „röplapok” készítését és ezek kiragasztását
Szeged különböző pontjain. Ennek okait kutatva érdemesnek tűnik azon vallomásrészleteket összehasonlítani, amelyekben erről beszélt.
Az 1983. március 16-i, első kihallgatási jegyzőkönyve azt tartalmazza, hogy miután
délután elment a Béke étterembe, ott ismerős fiatalok között megemlítette, hogy nála van
az 1848-as márciusi 12 pont szövege, amelyet fel kellene olvasni, vagy ki kellene függeszteni. Mindeközben javaslatot tett a pontok aktualizálására is. A társaságában lévő fiatalok
közül egy az alkotószabadság, egy másik pedig az oktatási reform követelését javasolta beírni a 12 pont modernizált változatába. A társaság egy része viszont ellenezte, hogy a pontok aktualizált változatát a Béke étteremben állítsa össze, ezért ezt nem ott, hanem a közeli Honvéd tér egyik padján tette meg, majd másolta le néhány példányban.
A március 18-án keletkezett második jegyzőkönyvben az szerepel, hogy már délelőtt,
majd délután is, a bisztróba érkezése előtt erősen gondolkozott azon, hogy a 12 pontot
a jelenre vonatkoztatva átírja, s magában már ekkor vázlatot próbált készíteni. Mire a vendéglőbe ért már megfogalmazta – részben írásban is – a saját 12 pontját. Ezt követően itt,
beszélgetés és borfogyasztás közben javasolta a 48-as 12 pont változtatás nélküli vagy átírt
változatának a felolvasását, illetve kifüggesztését. Benda Balázs ebben a vallomásában is
megemlíti az egyik, asztalánál ülő fiatalt, aki javasolta, hogy egy az oktatással kapcsolatos
pont is kerüljön a röplapokra. A 12 pont megfogalmazásának és több példányban való lemásolásának a története hasonló az első jegyzőkönyvben rögzítettekkel. Ebben a vallomásában arról is beszélt, hogy a röplapok nem egyforma szöveggel készültek, egy részükön
a pontok egyike a Belügyminisztérium hatáskörének csökkentését követelte, más részükön
pedig e helyett az alkotószabadság követelése szerepelt.
Utolsó, 1983. március 21-én előadott vallomásában azt állította, hogy a Petőfi-film volt
rá olyan hatással, hogy mindenáron valami rendkívüli tettet akart végrehajtani. E szerint
még a Kárász utcai felvonulás előtt írásbeli vázlatokat készített „egy új, a mai korban aktuális 12 pontos követelés megfogalmazására”.23 A Béke bisztróban – a délutáni felvonulás
és a vendéglőbeli hangulat hatására – asztaltársaságának jórészt egyetemistákból és főiskolásokból álló tagjaival közölte, hogy 12 pontos követelését több példányban lemásolja
és a város különböző helyein kiragasztja. Ebben a vallomásában Benda Balázs külön
hangsúlyozta, hogy a társaság tagjai nem helyeselték elképzelését, sőt, többen le akarták
erről beszélni. Emiatt hagyta el a bisztrót és – a korábbi vallomásaiból már megismert körülmények között – elkészítette röplapjait. A kihallgatáson neki feltett kérdésre pedig, miszerint kik voltak a segítségére a Mit kíván a magyar nemzet című röplap megfogalmazásában, a következő választ adta: „…A röplapokat egyedül fogalmaztam meg, még pedig

23

Uo. 45.

2008. február

87

március 15-én kora délután a Tiszaparton (sic!). Előzőleg senkinek nem tettem említést
a tervemről és senkinek a segítségét nem kértem.”24
A kihallgatási jegyzőkönyvek összehasonlítása alapján egyértelműnek tűnik, hogy
Benda Balázs egymást követő vallomásai nyomán egyre inkább kizárólagos főszereplőjévé
vált az ügynek. Az első jegyzőkönyvben még az szerepel, hogy a Béke étteremben tett javaslatot az 1848-as pontok aktualizálására, s az új változat ott, beszélgetés, illetve vita közben formálódott, amiért ennek kapcsán akár mások is gyanúsítottá válhattak volna. Az
utolsó vallomásában viszont már az áll, hogy mire a bisztróba érkezett, jelentős részben
megfogalmazta követeléseit, s több írásbeli vázlatot is készített. A vendéglőben tartózkodó
társaságnak az aktuális 12 pont megfogalmazásában itt már egyáltalán nincs szerepe. Ezek
alapján talán nem megalapozatlan az az állítás, hogy a jegyzőkönyvek szövegei közötti eltérések legfőbb oka az, hogy Benda Balázs – aki már az első gyanúsítotti kihallgatásán elismerte tettét (röplapok készítését és azok kifüggesztését) – azért és úgy módosította vallomásait, hogy csak őt lehessen vádolni izgatás bűntettének elkövetésével. Törekvése nem
járt teljes sikerrel, mert az ügy felderítése kapcsán még további három olyan személy került a rendőrség látókörébe, akiket a Btk. 148. § 1. bekezdésébe ütköző izgatásban való
bűnrészesség bűntettének alapos gyanúja miatt hallgattak ki.
Benda Balázs vallomásának folytatása szerint, miután a Honvéd téren elkészített néhány röplapot, egyet a JATE menzájának kapualjára, egy másikat az Aradi Vértanúk terén
lévő wc falára, egy harmadikat pedig a JATE Klub bejárati ajtajára erősített. Ezt követően
visszament a Béke bisztróba, ahol találkozott egy oda nemrégen betért ismerősével. Megmutatta neki a már kiragasztott röplapok szövegét, majd arra kérte, hogy segítsen neki
újabb példányokat másolni. Ismerőse ott helyben két röplapot el is készített, de a kihelyezésükre már nem vállalkozott, sőt figyelmeztette, hogy cselekedeteinek komoly következményei lehetnek. Mindeközben ő is másolt még néhányat, így összesen nyolc példány
készült a röplapokból.
Asztaltársaságának tagjaival sötétedéskor átment a tanárképző főiskola klubjába, majd
innen néhány fiatallal együtt, este 8 óra körül elindult a JATE Klub felé. A fiatalok közül
Hemrik Lászlót név szerint meg tudta nevezni, valamint két számára ismeretlen lányt
említett. A társaságban volt még egy negyedik személy is, akit az első vallomásában
„szemüveges főiskolai hallgató”-ként emlegetett. Az egyetemi klubhoz közelítve kiragasztott egy röplapot a Hősök Kapujánál lévő telefonfülke ajtajára, majd egyet az Aradi Vértanúk terén álló emlékműre. Lényegesnek tűnik, hogy első vallomásában fontosnak tartotta megjegyezni, hogy cselekedetét a szemüveges fiú meggondolatlannak és értelmetlennek tartotta.
A JATE Klubban este 11 óra körül fejeződött be az Egyetemi Színpad előadása, ami
után Benda Balázs néhány főiskolással együtt elindult hazafelé a Kárász utcán. Vallomása
szerint menet közben tőlük többször lemaradt, s a nála levő három megmaradt röplapot
különböző helyekre kiragasztotta. Az egyiket a Kárász utca Dugonics tér sarkán levő hirdetőoszlopra, a másikat az IBUSZ kirakatüvegére, a harmadikat pedig a Klauzál téren álló
Kossuth-szobor talapzatára.
Első vallomásában azt állította, hogy Darvasi László és Kiss Zsolt társaságában jött el
a klubból, az utolsó jegyzőkönyvben viszont már az szerepel, hogy Darvasi László, Kiss Zsolt
24

Uo. 47.

88

tiszatáj

és Kardos Zoltán is vele volt a Széchenyi tér felé vezető úton. Ismerve azt a tényt, hogy
rajta kívül ezt a három fiatalt állította elő a rendőrség, izgatásban való bűnrészességgel
gyanúsítva őket, érthető Benda Balázs azon igyekezete, amivel megpróbálta – vallomásaival – ismerőseit menteni a lehetséges következményektől. Ezt szolgálta (egyébként a társai által megerősített) azon közlése is, mely szerint társaitól lemaradva helyezte ki a röplapjait, így ezt azok messziről csak láthatták, de részt nem vehettek ebben a tevékenységben. E tekintetben talán a másik igen lényeges kérdés, hogy ismerték-e társai a röpcédulák pontos tartalmát. Vallomása alapján Darvasi László és Kiss Zsolt tőle nem ismerhette
meg. „…csak arról beszéltem nekik, hogy Szeged különböző helyein helyeztem el olyan
röplapokat, mely a 12 pontot tartalmazza. (sic!) Arról, hogy ezek már az általam átdolgozott, a mai viszonyokra aktualizált 12 pontot tartalmazzák, nem tettem nekik említést.”25
Más a helyzet Kardos Zoltán esetében, mert ő Benda vallomása alapján tudta, hogy milyen
követeléseket tartalmaznak a röpcédulák. „…Kardos Zoltánnak már előzőleg úgy emlékszem az Aradi Vértanúk terén elmondtam, hogy röpcédulákat készítettem és annak (sic!)
pontos tartalmát közöltem vele. Azt is elmondtam neki, hogy a röplapból (sic!) már
kifüggesztettem néhány helyre, többek között a Szőregi Csata emlékművére. Miután ez
a beszélgetés az emlékmű közelében folyt, még rámutattam a röpcédulára, hogy ott látható
az emlékművön.”26 Azt a feltételezésünket, hogy az utolsó jegyzőkönyvben szereplő Kardos Zoltán azonos az első vallomásban Benda Balázs által „szemüveges főiskolai hallgató”ként említett fiatalemberrel, megerősíti Kardos saját vallomása.27, illetve 24 évvel későbbi
személyes közlése is. Kardos Zoltán visszaemlékezése alátámasztja Benda Balázs vallomását a tekintetben is, hogy ő valóban ismerte a 12 pont tartalmát. Állítása szerint azonban
nem csak az Aradi Vértanúk terén történt találkozás miatt, hanem, mert már délután látta
kiragasztva a röplap egyik példányát. E szerint lehetséges – ami a levéltári iratokból nem
derül ki –, hogy Benda Balázs a Tisza-parton, vagy a város más pontján nem csak megfogalmazta az aktualizált 12 pont szövegét, de délután abból már legalább egyet ki is ragasztott. Kardos tehát tudta, hogy milyen követelések vannak a röplapokon, ezért amíg
Benda Balázs – azt gondolva, hogy anonimitást (és így védelmet) tud neki biztosítani – az
első vallomásában nem nevezte meg őt, s a JATE Klubból a Széchenyi tér felé vezető úton
vele tartók közt sem szerepeltette. Utolsó felvett jegyzőkönyvében ezt azonban már nem
tudta megtenni. Ennek valószínű oka, hogy időközben Kardos Zoltán kihallgatásai is lezajlottak, s az állambiztonsági szervek számára nyilvánvalóvá vált, hogy Benda Balázs első
vallomásában nem fedte fel előttük a teljes igazságot.
A „bűnsegédi bűnrészesség” gyanúsítottjai
Azok közül a személyek közül, akikkel Benda Balázs 1983. március 15-én találkozott, illetve kapcsolatba került, a már említett Kardos Zoltán, Darvasi László és Kiss Zsolt, a Juhász Gyula Tanárképző Főiskola hallgatói váltak az ügy gyanúsítottjaivá.28 Vallomásaik
alapján tudjuk, hogy mind a hárman szerepeltek a főiskola hallgatói által az ünnep tisz25
26
27
28

Uo. 48.
Uo. 48.
Uo. 54–61.
Uo. 54–77.

2008. február

89

teletére – az Ifjúsági Házban – előadott műsorban. Az Utolsó tavasz című darab délután
1 órakor kezdődött és 3 óra körül ért véget, de már az előadás előtt több fiatal nemzeti színű
zászlóval, énekelve vonult az Ifjúsági Ház felé. A műsor után az éneklő menet a Széchenyi
tér, Kárász utca, Aradi Vértanúk tere, Dóm tér útvonalon haladt. Időközben néhányan
még csatlakoztak hozzájuk, így a létszámuk 15–20 (Kiss Zsolt szerint 20–30) főre duzzadt. Kardos Zoltán vallomása szerint ők hárman az Aradi Vértanúk terén kiváltak a tömegből és együtt mentek a Béke bisztróba. Darvasi László úgy emlékezett, hogy ő a Széchenyi tér sarkán lemaradt a többiektől, mert ismerősökkel találkozott, akikkel beszélgetni kezdett. Ezt követően elment a Teleki kollégiumba, majd mivel nem találta ott a társait, átment a Béke étterembe. Kiss Zsolt pedig azt vallotta, hogy ő a menet többi tagjával
elénekelte a Himnuszt a Dóm téren, majd ezután többekkel (köztük Kardos Zoltánnal) elment a Béke bisztróba, ahol már várta őket Darvasi László. Hármójuk közül egyedül Darvasi állította azt határozottan, hogy ott tartózkodásuk ideje alatt a bisztróban volt Benda
Balázs is, de emellett azt is vallotta, hogy ő ott nem beszélt vele, és ekkor még semmiféle
röplap készítéséről nem szerzett tudomást.29
A vendéglőből – egy az éneklést megtiltó rendőri figyelmeztetés és igazoltatás – után
mentek át a tanárképző főiskola Tamási Áron Klubjába, ahol folytatták a szórakozást. Innen este 7 órakor a JATE Klubba távozott Kiss Zsolt, mivel szereplője volt az aznap este
9 órai kezdettel ott előadott Kísérlet című darabnak. Fél 8 körül a 15–20 fős csoport többi
tagja is elhagyta a Tamási Áron Klubot. Darvasi László egyik társával még előbb elment
egy másik szórakozóhelyre, s onnan indult el a JATE Klubban tartott előadást megnézni.
A társaság túlnyomó többsége – Hemrik László, egy lány és Kardos Zoltán kivételével –
villamosra szállt. Kardos Zoltán társaival gyalog indult el, majd nem sokkal később az
Aradi Vértanúk terén mind a hárman leültek. A Benda Balázs által elmondottakkal ellentétben Kardos azt állította, hogy csak ekkor és itt találkozott Bendával, aki elővette az általa írt egyik röplapot és közölte velük, hogy már több ilyet kiragasztott. Vallomása szerint
belenézett ebbe az „írásba” és néhány pontot elolvasott belőle. A „beleolvasást követően”
közölte Benda Balázzsal, hogy nem ért vele egyet, s hogy kár az ilyeneket kiragasztani. Ezt
a véleményét a vele levő lány és Hemrik László is osztotta. Benda Balázs ezután ellépett
tőlük, ők pedig elindultak a JATE Klub felé.
Az este 11 órakor véget érő előadás után – lényegében a Benda Balázs vallomásaiból ismert módon – történtek meg azok az események, amelyek miatt Kardos Zoltán, Darvasi
László és Kiss Zsolt is gyanúsítottá vált „izgatásban való bűnrészesség” bűntettében.30
29

30

Darvasi László szíves közlésében megerősítette, hogy ez valóban így volt. Benda Balázs 1983-as
12 pontjának a tartalmát pedig csak jóval a rendszerváltás után, egy vele készült interjú kapcsán
ismerte meg.
Kardos Zoltán szíves közlése szerint őt március 16-án délután 3 óra körül vitték el a rendőrkapitányságra, ahol első kihallgatása kb. este 10 óráig (a vizsgálati anyag tanúsága szerint fél 11-ig)
tartott. Ugyanebben az irategyüttesben az is szerepel, hogy Kardos albérletében másnap házkutatást tartottak, amely semmiféle eredményre nem vezetett.
Darvasi László visszaemlékezése szerint, miután március 16-án, délután ő úgy hallotta, hogy már
többeket kihallgatásra vittek a rendőrségre, sokáig nem ment Kiss Zsolttal közös albérletébe. Este
hazatérve, a lakást feldúlva találta. Később albérlőtársai elmondták neki, hogy négy rendőr két
órán át kutatott náluk (a házkutatási jegyzőkönyv szerint 18 óra 20 perctől 20 óra 20 percig),
s hogy elvittek legális iratokat, valamint néhány szamizdatot is. Darvasiért éjjel fél 11-kor mentek,

90

tiszatáj

A három gyanúsított által a kihallgatásokon erről elmondottak közül, Darvasi László vallomásának néhány részletére érdemes még röviden kitérni. Kardos Zoltán ugyanis a március 16-i és a március 21-i, Kiss Zsolt pedig a március 21-i vallomásában egymást név szerint is megnevezve, egyértelműen azt állították, hogy Darvasi László társaságában, illetve
Benda Balázzsal együtt indultak el a JATE Klubból a Széchenyi tér irányába. Ezzel szemben Darvasi március 16-án csak Benda Balázst és Kiss Zsoltot említette név szerint, rajtuk
kívül a velük tartó negyedik személyről (Kardos Zoltánról), csak mint egy Benda Balázzsal
lévő fiúról tett említést. Továbbá Darvasi László vallomásában – ellentétben a Kardos és
Kiss által elmondottakkal – az szerepel, hogy ő Kiss Zsolt társaságában ment előre a Kárász utcán, míg Benda Balázs és társa lemaradt. Ez a verzió nem zárja ki annak a lehetőségét, hogy esetleg Benda társa is részt vehetett a röpcédulák kiragasztásában. Darvasi ezen
állításainak indokát keresve, érdemes arra emlékeztetnünk, hogy vallomásában nem nevezte meg Kardos Zoltánt. Ez alapján még hihetnénk azt, hogy egyszerűen nem ismerte őt
név szerint. Ha azonban felidézzük, hogy első vallomásában Benda Balázs is csak Darvasi
Lászlót és Kiss Zsoltot említette, mint akiknek a társaságában elhagyta a JATE Klubot, okkal feltételezhetjük, hogy – Benda Balázshoz hasonlóan – Darvasi is megpróbált anonimitást biztosítani a röplapok tartalmát (részben) ismerő Kardos Zoltánnak. Ez azonban Kardos első vallomásának elhangzása után már nem volt lehetséges.
A vádirat és az ítélet
A Csongrád Megyei Főügyészség ügyésze Benda Balázst megvádolta „a [Büntető Törvénykönyv] Btk. 148. § /1/ bekezdés b/ és c/ pontjába ütköző és a /2/ bekezdés a/ pont 1. fordulata szerint minősülő és büntetendő” izgatás bűntettével.31 E szerint Benda „a Magyar
Népköztársaság alkotmányos rendje”, illetve „a Magyar Népköztársaság szövetségi, barátsági vagy együttműködésre irányuló egyéb nemzetközi kapcsolata” ellen követett el izgatást nagy nyilvánosság előtt, melynek büntetése két évtől nyolc évig terjedő szabadságvesztés.32 Kardos Zoltánnal szemben a nyomozást a Be. [a büntetőeljárásról szóló törvény]
139. § /1/ bekezdés c/ pontja alapján, figyelemmel a Btk. 28. §-ára szüntette meg és a Btk.
71. § /1/ bekezdése alapján megrovásban részesítette, Kiss Zsolttal és Darvasi Lászlóval
szemben pedig a nyomozást a Be. 139. § /1/ bekezdés b/ pontja alapján bizonyíték hiányában szüntette meg.33 Ez alapján Kiss Zsolt és Darvasi László esetében nem volt megállapítható, hogy bűncselekményt követtek volna el, és az eljárás folytatásától sem volt vár-

31
32

33

s hajnali fél 3-ig faggatták. Ekkor és későbbi kihallgatásain is többször visszatértek a szamizdatok
ügyére, de miután azok terjesztését nem tudták bizonyítani, ebből nem származott baja sem neki,
sem albérlő társainak. Az ügy vizsgálati anyagából kiderül, hogy Kiss Zsoltot is ekkor, késő este
hallgatták ki, ő negyed 12-ig volt benn a rendőrségen.
Kardos Zoltán és Darvasi László egyöntetűen állítják, hogy az őket kihallgató rendőrök prekoncepciója az volt, hogy Kiss Zsolt és ők befolyásolták a még fiatalkorú Bendát, s így tettének elkövetésében lényeges szerepük volt. A vizsgálati dossziéban ez úgy szerepel, hogy személyes jelenlétükkel szándékerősítőleg hatottak rá.
ÁBTL 3.1.9. V-163743 Fk. Benda Balázs és tsai 156.
1978. évi IV. törvény a Büntető Törvénykönyvről 148.§ in: Törvények és rendeletek hivatalos
gyűjteménye 1978 Bp. Közgazdasági és jogi könyvkiadó, 1979. 52.
ÁBTL 3.1.9. V-163743 Fk. Benda Balázs és tsai 157.

2008. február

91

ható eredmény,34 Kardos Zoltán cselekményét pedig úgy ítélte meg, hogy „olyan csekély
fokban veszélyes a társadalomra, hogy a törvény szerint alkalmazható legenyhébb büntetés is szükségtelen.”35
A rendőrségi nyomozás megszüntetése, illetve az ügyészség döntése után a három főiskolás fiatallal szemben a Juhász Gyula Tanárképző Főiskolán fegyelmi eljárás indult. Az
1983. május 10-én lefolytatott tárgyaláson36 Kardos Zoltán nem volt hajlandó az ismerőseit, illetve a barátait firtató kérdésekre válaszolni, és határozottan utasította vissza a tanulmányi osztályvezető által használt – időnként már a nyomozókat is megszégyenítő –
hangnemet.37 Nem volt hajlandó bűnösnek sem vallani magát, mint ahogy Kiss Zsolt sem
tanúsított bűnbánatot. Emiatt mindkettőjüket kizárták egy évre az intézményből.38 Ennek
letelte után azonban már csak Kardos Zoltán tért vissza, Kiss Zsolt az ügy következtében
végleg távozott Szegedről és másutt folytatta tanulmányait.39 Darvasi László, egyik tanárának a tanácsára, a tárgyaláson a végső kérdésre azt válaszolta, hogy bizonyos szempontok
szerint bűnösnek érzi magát. Így ő „csak” főigazgatói megrovást kapott.40
Benda Balázst 1983. május 2-án a Szegedi Járásbíróság mint fiatalkorúak bírósága,
zárt tárgyaláson41 bűnösnek találta nagy nyilvánosság előtt elkövetett izgatás bűntettében,
s ezért hat hónapi szabadságvesztésre ítélte, melynek végrehajtását két év próbaidőre felfüggesztette.42 Az ítélet indokolásában többek között a következők szerepeltek: „Az életkorára jellemzőnél sokkal nagyobb a politikai érdeklődése. Ezirányú ismeretei széleskörűek, de nem alaposak és nem rendszerezettek. Emiatt a hibákat kiélezettebben látja,
ellentmondásoknak tekinti. Politikai nézetei ezért szélsőségesek, a fejlődés társadalmigazdasági ellentmondásait nem a megfelelő módon értékeli.”43 A másodfokon eljáró Szegedi Megyei Bíróság az 1983. június 23-án tartott fellebbezési tárgyalásán az első fokon
hozott ítéletet helybenhagyta. A fellebbviteli bíróság végzésének indokolása szerint „az
első fokú bíróság…a vádlott cselekményének tárgyi oldalából helyesen következtetett,
hogy a vádlott által készített röplapok tartalma olyan államellenes agitációs hangulatkeltést tartalmaz, melynek célja a gyűlölet felkeltése, ezáltal a vádlott cselekményét a tör34

35

36

37
38
39
40
41

42
43

1973. évi I. törvény a büntetőeljárásról 139.§ in: Törvények és rendeletek hivatalos gyűjteménye
1973 Bp. Közgazdasági és jogi könyvkiadó, 1974. 22.
1978. évi IV. törvény a Büntető Törvénykönyvről 28.§ in: Törvények és rendeletek hivatalos gyűjteménye 1978. Bp. Közgazdasági és jogi könyvkiadó, 1979. 37.
Szabó C. Szilárd: Mi történt 1983. március 15-én Szegeden? Kirakatper, zárt ajtók mögött, in:
Délmagyarország 2001. március 14.
Kardos Zoltán szíves közlése
Darvasi László szíves közlése
Kiss Zsolt szíves közlése
Darvasi László szíves közlése
„Benda Balázs tárgyalását május 2-án tartották a szegedi bíróságon, ahol meglehetősen nagyszámú hallgatóság gyűlt össze, de mielőtt beengedték volna a terembe az érdeklődőket, a hivatalsegéd kézzel írott papírlapot ragasztott ki az ajtóra: zárt tárgyalás. A bírónő felszólította a teremőröket, hogy távolítsák el a közönséget az épületből, szükség esetén pedig hívjanak rendőröket.”
In: Szabó C. Szilárd: Mi történt 1983. március 15-én Szegeden? Kirakatper, zárt ajtók mögött, in:
Délmagyarország 2001. március 14.
ÁBTL 3.1.9. V-163743 Fk. Benda Balázs és tsai 159.
Uo. 160.

92

tiszatáj

vénynek megfelelően minősítette…Az első fokú bíróság a vádlott bűnösségi körülményeit
hiánytalanul állapította meg és a vádlottal szemben arányos büntetést szabott ki.”44
Az állambiztonsági szervek Benda Balázzsal kapcsolatos
operatív tevékenysége ügyének befejeződése után
A bírósági eljárás lezáródása után Benda Balázsnak az állam büntetőhatalmának további
nyílt eszközeivel is szembe kellett néznie. Eltávolították a középiskolából, s a felfüggesztett
szabadságvesztés próbaidejének időtartamára pártfogói felügyelet alá helyezték. Ezen
kívül azonban az állambiztonsági szervek olyan operatív intézkedéseket is foganatosítottak vele szemben, amelyekről nem lehetett tudomása. 1983. szeptember 5-én határozat
született nyilvántartásba vételéről. (Ugyanezen a napon döntöttek társainak nyilvántartásba vételéről is.)45 Közelebbről nem ismert időpontban F, azaz figyelő dossziét nyitottak
rá, amelyet később valószínűleg megsemmisítettek, ezért ez nem lelhető fel az Állambiztonsági Szolgálatok Történeti Levéltárában. (A figyelő dossziékról tudni kell, hogy a korábban kompromittálódott, majd később ellenséges tevékenységet folytató, társadalomra
veszélyes elemek ellenőrzésére használták. Az F-dosszié lehetőséget nyújtott a „célszemély” magatartásának folyamatos ellenőrzésére, kapcsolatainak felderítésére.) Benda Balázs kompromittáltsága nem volt kétséges, későbbi ellenséges magatartására pedig kellőképpen utal annak az 1984. július 19-én, a „fiatalok körében jelentkező szélsőséges megnyilvánulások akadályozására és korlátozására” született intézkedési tervnek46 azon részlete, amelyben egy „születésnapi tobzódás” résztvevőjeként említik. „Ez alkalommal adta
elő Benda Balázs, – személye az 1983-as márciusi »12 pont« szerzőjeként vált ismertté
Szegeden – a Kádár elvtárs életének kioltására felszólító »saját szerzeményét« is.”47
Állandó – vélhetőleg rendszerváltás közeli időpontig tartó – ellenőrzésére szolgál bizonyítékul egyrészt az az átirat, melyet a Csongrád Megyei Rendőr-főkapitányság III/III
Osztályának a vezetője küldött a főkapitányság Igazgatásrendészeti Osztályvezetőjének.48
Ebben, 1987. május 19-i dátummal arra kéri a címzettet, hogy Benda Balázs nyugati kiutazási kérelmét utasítsa el. A kérelem indoklásaként azt olvashatjuk, hogy nevezett kiutazása jelentős közérdeket sért, mivel ellenséges tartalmú propagandaanyagot készített és
terjesztett. Másrészt bizonyítja a folyamatos megfigyelést egy 1987. novemberi – szintén
Szegeden történt röplapozás kapcsán született – intézkedési terv. Az 1987. november 17éről 18-ára virradó éjszakán, ismeretlenek a város több pontján, háromféle, különböző
szövegű röpcédulát dobtak be magánházak postaládáiba. Ennek kapcsán a Csongrád Megyei Rendőr-főkapitányság III/III. osztálya többek között a következő döntést hozta: „A korábban tartalmában és jellegében hasonló bűncselekményt elkövető Benda Balázs „F”
dossziés szegedi lakos ellenőrzésére 3/a rendszabályt [telefonlehallgatást] vezetünk be.
„Orosz Edit” fn. [fedőnevű] társadalmi kapcsolaton keresztül baráti körére, a JATE Klub-

44
45
46
47
48

Uo. 165.
Uo. 158–158/c
ÁBTL 3.1.5. O-19619/11 Lidi 37–44.
ÁBTL 3.1.5. O-19619/11 Lidi 38.
ÁBTL 1.12.4. 4. doboz (Csongrád)

2008. február

93

ban tanúsított magatartására, tevékenységére vonatkozóan mélységi információkat szerzünk.”49

*
Benda Balázsnak nehéz sors jutott osztályrészül. 1976-ban, 11 éves korában elveszítette az
édesanyját. A kamasszá váló fiú számára pótolhatatlan veszteséget jelentett a halála.
A bajt tetézte, hogy 46 évvel idősebb édesapja – bár saját bevallása szerint viszonylag nagy
szabadságot biztosított számára – nem tudott igazán bensőséges kapcsolatot kialakítani
a fiával.50 A hasonló korú és gondolkodású fiatalok társaságába való befogadtatás, illetve
a közülük való kitűnés, kiemelkedés erős vágya alapvetően motiválta cselekedeteit. Emellett
azonban politikai érdeklődése, a társadalmi valóságról kialakult – az átlagos középiskolásét jóval meghaladó – reális ismeretei késztették arra, hogy megpróbáljon tenni valamit az
ellen a hazugságszövevény ellen, amelyről jogosan érezhette, hogy körbefonja mindennapjait. Felrótt tette nem volt tudatosan előkészített „államellenes” fellépés, sokkal inkább
egy a márciusi ifjak lelkesedésével cselekvő fiatalember ösztönös akciója.51 Ennek ellenére
a rendőrség, az ügyészség és a bíróság is igen szigorúan lépett fel vele szemben. Életét az
állami büntetőhatalmat megtestesítő szervek eljárása, s az őt a középiskolából eltávolító és
továbbtanulását néhány évre lehetetlenné tevő határozat tovább nehezítette.
Később Vácott leérettségizhetett, majd szülővárosába visszatérve 1987 őszétől egyetemre is járt. 1990-től pedig verseit és prózáit közölték a szegedi egyetemisták által szerkesztett lapok: a Hétvilág, a Hátország, a Szegedi Egyetem, illetve a városi napilap, a Délmagyarország. Utóbb a Pompeji is jelentetett meg írásaiból. Azonban a megpróbáltatásai
nyomán kialakult életvitele már valamit sejtetni engedett későbbi sorsából. Miközben
ismerősei és barátai jó része – hasonlóan a társadalom akkori többségéhez – a frissen
elnyert szabadságnak örvendve, és az új rend természetét illetően nem kevés illúzióval élte
mindennapjait, Benda Balázs életében nem történt alapvető változás. Önmagába zártsága
nem oldódott, talán még növekedett is érzelmi labilitása következtében. 1992-ben, a rendszerváltás után 2 évvel halt meg. 27 évesen kizuhant egy panelház sokadik emeletéről. Halála, a „sebzett ártatlanság” végső tragédiája, fájó gyorsasággal vetett véget ígéretesen induló írói és képzőművészi pályájának. Prózai szövegei és versei – Szijj Ferenc szavait
idézve – „egy szép, fiatal, tehetséges, bonyolult lelkű ember” alakját jelenítik meg olvasói
számára. Sajátos hangulatú, merészen új hangú műveiben többször felbukkan a halál
témája. Utolsó írásai közül való a ’92 POLYÉZIS FESZTIVÁL (egy performance szövege)
című, amelyben a következő sorokat olvashatjuk:
„(a)
Jaj, úgy látom, a gyereknek vége már!
Ki körhintára száll, bizony pórul jár!”
„(k)
Ne sajnáld ezt a rossz testet
Tekintsd inkább (ezt) a halhatatlan lelket!
49
50
51

ÁBTL 3.1.5. O-19513 „Reformátor” 12.
ÁBTL 3.1.9. V-163743 Fk. Benda Balázs és tsai 102.
Hemrik László szíves közlése alapján

94

tiszatáj

(mutatja)
(a)
Igen, ez hasonlít az enyémre,
Arra a nagyon merészre.
Már tudom, hogy a bátorsága
Késztette föl a körhintára.
(apa a gyerek lelkét csodálja.)”52
Különösen megdöbbentő olvasni a következő részleteket, az utolsó művének tekinthető, cím nélküli írásának a szövegéből:
„Most majd elkezdődik,
becsukódik az egyik
és kinyílik egy másik
és elindulunk, ahogy mások és máshol, a nyitott ablakon át,
(…)
elindultak és elindulnak az ablakpárkányról a sötétbe…”
„…a távolságok nem azok mint az előző világban, az ablakokon belül, nincs lenn,
nincs a mélyben, nincs ennek a félelme, a zuhanásé, csak a levegő ölelése és barátsága…”
„Ez az éjszaka, ez a sok éjszakás éjszaka még
Elvisz és elmész onnan, ahol a helyed van és
oda ahol a helyed van”53

52
53

www.amondo.hu/benda/txt/perfor.htm
Benda Balázs [cím nélküli posztumusz írás], in: Hétvilág 6.

Örökség
SEBŐK MELINDA

Radnóti Miklós szemléletváltása
a babitsi hagyomány útján
„EGYETÉRTVE VELE S ELLENTMONDVA NEKI , Ő VOLT MINDIG
A MÉRTÉK ÉS A PÉLDA .” 1

„Az elefántcsonttorony költői még daloltak, gazdag rímű s ritmusú verseik még mindenki
fülében ott csengtek, amikor gyönge hajtásában már jelentkezett a változó kor változó világszemléletének költészete egy új írócsoportban. […] A cél, ahová érkezni akartak, még
bizonytalan volt előttük, de a törekvés élesen megnyilatkozott a mától való elszakadás vágyában. De az idők még nem voltak elég érettek, s a korai hajtás még a régi fa gyökeréből
sarjadt.”2 – így jellemezhető a fiatal avantgárd költők törekvése az 1920-as években –
s Radnóti is ehhez az írócsoporthoz csatlakozott az 1928 című folyóiratával, majd a Kortárs
című, a Nyugat szelleme ellen lázadó lap szerkesztésével. Az avantgardista nézeteket valló
fiatal Radnótinak azonban rá kellett jönnie, szemléleti váltásra van szüksége ahhoz, hogy
igazán elismert költővé váljon, s a Nyugat befogadja. Pályája elején tehát Radnóti szemben állt Babitscsal, később azonban semmire sem vágyott jobban, mint arra, hogy Babits
felfigyeljen rá. Az itt betűhíven közölt, 1931 októbere és 1936 februárja között írott, Babits
Mihálynak címzett öt Radnóti-levél3 – melyek közül három Szegeden, kettő pedig Budapesten keletkezett – azt bizonyítja, hogy Radnóti mindig is szerette volna, ha elismeri őt
a két világháború közötti magyar irodalom egyik legnagyobb költője.
A fiatal Radnótinak már 1923-tól jelentek meg írásai a Mindnyájunk Lapjában és a Haladásban, majd 17 éves korában megjelent első verse Ősz címmel az Új Századokban.
A Haladás és az Új Századok folyamatosan közölte verseit, ez utóbbiban jelentek meg
Megfutott a tél, Halálfej előtt, Rügyfakadás, Vágyak, Vergődés, A bolond és a hold című
költeményei. A Haladás közölte Rózsa, Élet és balett, Jer ki velem, És jött az ősz című verseit. 1928-ban a Mindnyájunk Lapjában jelent meg Halál című elbeszélése, melyben megörökítette apja halálát és születésének tragédiáját. Még ekkor létrehozta 1928 című folyóiratát, mely 600 példányban jelent meg, de csak két számot ért meg. A főszerkesztők között Radnótin kívül Reinhold Alfréd, Neugebauer Frigyes, Tamássi György nevét is ott találjuk. A folyóirathoz írt bevezető tanulmányban Ráskay László a következőket fogalmazta
1
2
3

Radnóti Miklós, Napló, Budapest, Magvető Könyvkiadó, 1989, 177.
Raith Tivadar, A vasbetontorony költői, Magyar Írás, 1924/ 10., 105–106.
Radnóti Miklós összesen kilenc alkalommal írt Babitsnak. Az elküldött dokumentumok között az
itt közölt öt levélen kívül két levélkártya és két képeslap található. A kéziratok mindegyike az Országos Széchényi Könyvtár Kézirattárában található.

96

tiszatáj

meg. „Ezeknek a fiataloknak jussuk van arra, hogy érvényesítsék erejüket, hogy a ma életének szimfóniájában belezúgassák ifjúságuk harsogó szavát. A mai generációt az élet keménnyé kovácsolta. Elég erős ahhoz, hogy saját erejével küzdjön, s ne várjon a felfedezők
jótékony támogatására.”4 A folyóirat tehát a fiatalok lázadását hirdette, ellentmondva
a Nyugat hagyományainak, csakúgy, mint a Kortárs című lap 1929–30-ban, mely szintén
a Nyugat szellemi élete ellen lázadó avantgardista folyóirat volt. A Kortárs írói Kassákot tekintették mesterüknek az avantgárd lázadás jegyében. Radnóti csak az első évfolyam szerkesztésében vállalt szerepet, s Vajda János főszerkesztésével Radnótin kívül Forgács Antal, József Attila, Berda József és Zelk Zoltán is szerepelt versekkel. A „két folyóirat-alapítási kísérlet között jelent meg a fiatal költők első antológiája: a Jóság”.5 Radnóti Miklós 12
verssel szerepelt az antológiában Vajda János, Forgács Antal, Wagner György mellett,
olyan költők, akik a világháború árnyékában is emberek próbáltak maradni, „ami összehozta őket, és amit könyvük címéül is választottak Jóság”6 – olvashatjuk az előszóban. Ezzel a kötettel új nemzedék jelentkezett a magyar költészetben, „nemzedékké” szervezte
őket a választott közös program és azonos „költői” életkoruk.
Radnóti még a kötet megjelenésének évében gimnáziumi érettségit tett, majd 1930 és
1934 között a szegedi egyetem magyar–francia szakos hallgatója lett. Még egyetemi tanulmányai megkezdése előtt, 1930-ban megjelent első verseskötete, a Pogány köszöntő
a Kortárs kiadásában. 1931-től A Toll, a Fiatal Magyarország és a Szegedi Szemle is közölte
verseit. 1930-tól Bálint György figyelt fel költői tehetségére. A szegedi egyetemen olyan kiváló tanárokkal találkozott, mint Zolnai Béla és Sík Sándor, akik a Jóság című kötetet olvasva már találkoztak Radnóti Miklós verseivel. Radnótit Szegeden különböző irodalmi
hatások is érték, magyar klasszikusokat olvasott: Aranyt és Babitsot, de francia, német lírikusok és regényírók is felkeltették érdeklődését (Apollinaire, Cocteau, Valéry, Proust,
Ivan Goll). Az 1930 őszén létrejövő Szegedi Fiatalok Művészeti Kollégiumának tagja lett,
de mindennél jobban vágyott Babits elismerésére. Személyesen is találkozhatott vele még
az első levél megírása előtt, hiszen az 1925. december 23-án létrejött Vajda János Társaság irodalmi felolvasó esteket szervezett, ahol Radnóti is többször fellépett, de ott volt Babits mellett a kulturális élet több jeles képviselője is: Bálint György, Illyés Gyula, Kassák
Lajos, Sík Sándor, Szabó Lőrinc, Szerb Antal.
Ilyen előzmények után, 1931 októberében küldte el Radnóti első levelét 10 versével
együtt Babits Mihálynak, aki ekkor Móricz Zsigmonddal együtt szerkesztette a Nyugatot.
„Mélyen tisztelt Szerkesztő Uram; 7
Ön legutóbbi kézirataimat visszakűldte, hogy időközben kötetben megjelentek8 és
kért, hogy ujakat küldjek. Mindenekelőtt bocsánatát kérem Szerkesztő Uramnak, hogy
4
5
6

7

8

Pomogáts Béla, Radnóti Miklós, Budapest, Gondolat Kiadó, 1984, 13.
Pomogáts, i. m., 14.
Kenyeres Zoltán, A „harmadik nemzedék” fogadtatása, Irodalomtörténeti Közlemények, 1967/3.,
275.
A levél kéziratának lelőhelye: OSzK Fond III/1031/1. – A levél kézzel írott tintaírás. Dátum csak
a szöveg alatt található. Radnóti rendszerint eltévesztette az u és ü hangok hosszúságának a jelölését, legfőképp az új és a küld szavakban.
Radnóti még az Újmódi pásztorok éneke megjelenése előtt küldött verseket Babitsnak, de a kötet
1931 tavaszán megjelent a Fiatal Magyarország kiadásában.

2008. február

97

a közben könyvben megjelent kéziratokat nem kértem vissza, ennek az a magyarázata,
hogy a könyvet (Ujmódi pásztorok éneke) rögtön, megjelenése után rádiókörözéssel elkobozták9 s így csak néhány kritikai példány jutott olvasó elé.
Most kűldök tíz újabb verset,10 melyek sehol sem jelentek meg még, természetesen.
És olvasom a Nyugatban, hogy Szerkesztő Uram fiatal lírikusokból antológiát állít
össze. Szerkesztő Urnak birtokában van eddig megjelent két verseskönyvem, a Pogány köszöntő 1930 és az Ujmódi pásztorok éneke 1931. Nagyon kérem Szerkesztő Uram, hogyha
személyemről az antológiával kapcsolatban szó lehet,11 ne feledkezzék meg rólam.
Várom Szerkesztő Ur válaszát és bocsánatát kérem zavarásomért. Tisztelettel üdvözli
igaz híve
Radnóti Miklós
Címem: Szeged, Egyetem, Bölcsészeti kar, Szukováti tér
Szeged, 1931. X. 27.”
Babits ekkor még nem közölt Radnóti-verseket a Nyugatban, hiszen elutasította a fiatal költő avantgárd nézeteit, akit a Kortárs szerkesztése sem segített ahhoz, hogy a Nyugatban szerepelhessen. 1931-ben a Fiatal Magyarország kiadta Radnóti második kötetét az
Újmódi pásztorok énekét, melyben a bukolikus-idilli képeket még az expresszionista látásmód alakította. Radnóti számára azonban az igazi elismerést a Nyugat jelentette, ezért
1932. november 17-én újabb levéllel kereste meg Babitsot.
„Szegedi Fiatalok
Művészeti Kollégiuma
Szeged, Tisza Lajos körút 37.
Mélyen tisztelt Szerkesztő Uram; 12
könyvem december elején megjelenik13 és ezért nagyon kérem Szerkesztő Uram – Ön
meg is ígérte, mikor utoljára otthon jártam – hogy a Nyugat november 16.-i vagy elsejei
számában hoz verset tőlem.
Tegnap láttam, hogy a 16.-i számból sajnos kimaradtam, így nagyon kérem Szerkesztő Uram, ha mód van rá, az elsejei számban jöjjön írásom.
Előre is hálásan köszönöm. Tisztelő, igaz híve
Radnóti Miklós
Szeged, 1932. november 17.”

9

10

11

12

13

1931. április 11-én házkutatást tartottak nála, s verseskönyvének maradék példányait elkobozták
vallásgyalázás és szeméremsértés vádjával.
Az Estefelét már ekkor elküldhette, Babits azonban még nem közölte verseit, Radnóti csak 1932től jelent meg a Nyugatban.
Az Új anthológia 33 költő száz versét tartalmazza. Babits ír hozzá előszót, melyben elismeri Ilylyést, Sárközit és Szabó Lőrincet, de Radnótit nem említi.
A levél kéziratának lelőhelye: OSzK Fond III/1031/2. – A levél kézzel írott tintaírás a Szegedi Fiatalok Művészeti Kollégiumának nyomtatott fejléces levélpapírján. Dátum a szöveg alatt található.
A Lábadozó szél 1933 februárjában jelent meg, a verskönyv tervét azonban már 1932 áprilisában
írott levelében is említi. Buday György 20 fametszetet is ígért a kötethez.

98

tiszatáj

1932. december 1-jén jelent meg először Radnóti a Nyugatban Estefelé című versével.
A vers közlése még nem jelentett igazi „belépőt”, a fiatal költő mégis azonnal hálás köszönőlevelet írt Babitsnak, melyben a Lábadozó szél című kötetének elküldését is ígérte.
„Szegedi Fiatalok
Művészeti Kollégiuma
Szeged, Tisza Lajos körút 37.
Szeged, 1932. dec. 2.
Mélyen tisztelt Szerkesztő Uram,14
nagyon köszönöm, hogy uj könyvem megjelenése előtt hozta versem a Nyugatban.15
A könyvet
két-három hét múlva szeretettel kűldöm. Tisztelettel üdvözli
igaz híve
Radnóti Miklós”
Radnóti legközelebb csak két évvel később szerepelt a folyóiratban. Babits tehát már
1932-ben lehetőséget adott a Nyugatban való szereplésre, a fiatal lírikus mégsem volt
megelégedve a vers kiválasztásával, hiszen sokkal jobb alkotásokat is elküldött a mesternek. Az Estefelé valóban nem volt a legszerencsésebb bemutatkozás, hiszen a népiességgel
kísérletező tájvers nem tartozott a legsikerültebb művei közé:
Két bokor játszott később
Mocogva máriást,
Lapjaik pattogtak
S fölhangzott nevetésök.
Ültem. Köröttem
Leültek a rózsák
És rámszuszogtak.
Radnóti harmadik kötete a Lábadozó szél 1933-ban jelent meg a Szegedi Fiatalok Művészeti Kollégiuma kiadásában. Ennek a kötetnek komoly visszhangja volt: Bálint György
a Pesti Naplóban, Forgács Antal a Korunkban, Tolnai Gábor az Erdélyi Helikonban, Baróti Dezső a Hétfői Rendkívüli Újságban, Vajthó László a Napkeletben, Gáspár László
a szegedi Egyházi Híradóban dicsérő kritikát írt. A Szegedi Hírlap azonban már beszámolt
arról, hogy Radnóti legnagyobb problémája a kifejezés, s Babits is súlyos kritikával illette
a kötetet a Nyugat 1933. február 16-i számában. Radnóti 1931. november 20-án írta Szél
se fúj már itt című versét, melyet Babits kigúnyolt a Lábadozó szélről írt, hibákat elemző
véleményében: „Ebben a költészetben a Kraftausdruckok pótolják az erőt, a pongyolaság
a spontánságot, paraszti születés a hivatottságot, s a fenegyerekség a tehetséget”.16 Babits
kritizálta Radnóti népiességét is, nem tudván azt, hogy Radnóti csak imitálta az újnépies
hangot. Babits négy ponton is bírálta Radnóti verseit: újnépiességét, kifejezésmódját, sza14

15
16

A levél kéziratának lelőhelye: OSzK Fond III /1031/ 3. – A levél kézzel írott tintaírás a Szegedi
Fiatalok Művészeti Kollégiumának nyomtatott fejléces levélpapírján.
A Lábadozó szél csak 1933 februárjában jelent meg a Dóczi György címlapgrafikájával.
Babits, Könyvről könyvre, Nyugat, 1933/4., 239.

2008. február

99

badverseit és ideológiáját. Radnótit nagyon bántotta Babits véleménye s az is, hogy Bálint
Györgynek a Babits-kritikára válaszul írott cikke csak két hónappal a vártnál később az
1933-as áprilisi Nyugat-számban jelent meg, melyben megjegyezte: „Radnóti új kötete felfelé mutat az értékes fiatal költő eddigi rövid fejlődési vonalában”.17 Radnóti 1934 augusztusában Naplójában is feljegyezte, mennyire fájó számára, hogy nem vívhatta még ki Babits elismerését: „Ma csak úgy belepislantottam az új Nyugatba a Városi Nyomdánál. Babits ír a Vajda János Társaság-féle antológiáról. Vas és Weöres nevét említi csak. Az agg
koszorús nem szereti a kényelmetlenül nagy tehetségű fiatal költőket. Azaz engem. Szörnyű így talajtalanul élni”.18 Ezt a csalódást csak némiképp ellensúlyozta, hogy Ignotus még
külföldi emigrációjából is pozitívan reagált a kötetre. Babitsnak igaza volt abban, ahogyan
Radnóti akkori verseit esztétikailag megítélte, s abban is, ahogyan szigorú kritikájával az
új magyar költészet minőségét óvta. Ferencz Győző figyelt fel rá, hogy Sík Sándor is beszélt Radnótival a Lábadozó szél című kötetről, s Radnóti 1933. március 22-i leveléből
tudható, hogy Sík Sándor is hiányolta a „mondanivalót” Radnóti verseiből, ezért hívta fel
figyelmét az új klasszicizmus eszményére. Vagyis Sík Sándor pontosan azt vallotta, amit
Babits is hiányolt: a klasszicista értékeken nyugvó költői hagyományt.19 Babits éles kritikája és Sík Sándor beszélgetése indították el tehát a költőt a változás útján: Radnóti tudta,
hogy a stílusváltás irodalomtörténeti szempontból is fontos számára. Az 1934. január
23-án keletkezett levéllel már olyan verseket küldött, melyekben néhol időmértékes sorok
is fellelhetők.
„Mélyen tisztelt Szerkesztő Uram, 20
mellékelten kűldök három verset a Nyugat számára.21 Elolvasásukat előre is hálásan
köszönöm és kérem, ne haragudjék, hogy zavartam.
Tisztelettel üdvözli igaz híve:
Radnóti Miklós
Budapest, 1934. jan. 23.
V. Lipót körút 5. II. 7.”
Valószínű ennek a levélnek volt köszönhető, hogy 1934 augusztusában két verse is szerepelt a Nyugatban: És kegyetlen, Férfivers című költemények. Az 1935-ös Újhold-kötet
már szemléletváltozást mutatott. 1933-tól Babits a Nyugat egyedüli főszerkesztője, Radnóti 1935-től a folyóirat munkatársa lett, így folyamatosan jelentek meg költeményei:
1935-től 1941-ig mintegy 30 versét és több tanulmányát közölte a lap. 1935 februárjában
rögtön három verssel is szerepelt (Október délután, Vénasszonyok nyara, Esti mosolygás), de később olyan jelentős verseit lehetett olvasni a Nyugatban, mint Huszonnyolc év,

17
18
19

20

21

Bálint György, Kisebb bírálatok. Radnóti Miklós: Lábadozó szél, Nyugat, 1933/8., 498.
Radnóti Miklós, Napló, i. m., 14.
Radnóti tisztában volt költészetének hiányosságaival, az Ikrek hava című írásában megjegyzi:
„Nem, még nem vagyok költő. […] Még nagyon foglalkoztat a nyelv, akadályokat gördít elém […]
Még érezni a versen, hogy írták. Még sok benne a mutatvány, a bűvészet”. RADNÓTI Miklós művei, Budapest, Szépirodalmi Könyvkiadó, 1982, 520.
A levél lelőhelye: OSzK Fond III/1031/4. – A levél kézzel írott tintaírás, a rektón a költő ceruzaírása:
„V. Lipot körut 5. II. 7.”, valamint a verzón: „Radnóti Miklós”. Dátum a szöveg alatt található.
Az elküldött versek közül kettő meg is jelent a következő számban: a Férfivers és az És kegyetlen.

100

tiszatáj

Parton, Koranyár, mindemellett a folyóirat Radnóti Kassák Lajosról és Toldalagi Pálról
írt tanulmányait is megjelentette. Radnóti verseit Babits nézőpontja alakította, alávetette
magát befolyásának. Persze nem vette át teljesen Babits stílusát; volt neki sajátja. Babits
költői szempontjai hatottak rá, és hozzásegítették, „hogy a múltban találja meg alkotói törekvéseinek bő vizű forrását”.22 A szemléletváltozás első jelei már az Újholdban is fellelhetők, de legfőképp az 1936-os Járkálj csak, halálraítélt! kötetben mutatkoztak meg. Radnóti teljes tudatossággal kezdte kiaknázni az időmértékes verselés iránti tehetségét, ami
hozzásegítette, hogy ne csak átvegye, de újra is teremtse a klasszikus művészet változatos
formakultúráját. A Járkálj csak, halálraítélt! már az antik művészet különböző formáit
mutatta, a költő tudatosan használta Horatius, Tibullus, Vergilius formakultúráját, és az
avantgárd hatásai mellett (Apollinaire) felfigyelt Rilke dallamos verseire és Trakl szimbolizmusára is. Radnóti tudatosan vállalta Babits klasszicista programját, amely költészetébe jelentős változásokat hozott: visszatért a kötött formához, újra hagyományos rímszerkezeteket, sőt klasszikus verselést, (időmértéket: tiszta hexametert, disztichont, szapphói strófát, anakreóni jambust) alkalmazott, képi világa és versmondata is átalakult. Az
antikvitáshoz való visszatalálás nemcsak műfaji, hanem formai szabályokat is jelentett.
Nagy műgonddal kidolgozott metaforákat, hasonlatokat használt: „azokat a groteszk és
naturalista hasonlatokat vagy metaforákat, amelyeket Babits Mihály »Kraftausdruckok«nak nevezett, arányos és tiszta szóképek váltották fel”.23 A klasszicista hagyományokhoz
való visszatérésnek egyik bizonyítéka a felvilágosodás irodalmából, a görög versformákat
(szapphói, alkaioszi, aszklepiádeszi strófákat) alkalmazó, a horatiusi „aurea mediocritas”
és a „carpe diem” elvét egyaránt mértéknek tekintő Berzsenyi Dániel tisztelete is. Radnóti
1936 februárjában ismét levéllel kereste fel mesterét, hogy Berzsenyi halálának 100. évfordulójára írott tanulmánya megjelenhessen a Nyugatban.
„Mélyen tisztelt Szerkesztő Úr,24
ne haragudjék, hogy levéllel zavarom, de ma hiába kerestem személyesen, ezért választom ezt a megoldást.
Mellékelten küldök egy „Naplójegyzetet” Berzsenyi halálának 100 éves évfordulójára25 és kérem Szerkesztő Urat, hogyha megfelel, közölje a Nyugatban.26
Nagyon kérem, ne haragudjék kérésemért, de szeretném, hogyha Szerkesztő Úr a mellékelt levelezőlapon értesítene arról, hogy használhatja-é a cikket. Azért kérem ezt, mert
hogyha a Nyugat nem közli, szeretném máshol értékesíteni, és a cikk most időszerű.
Még egyszer kérem Szerkesztő Urat, hogy ne haragudjék zavarásomért és mély tisztelettel köszöntöm;
Őszinte, igaz híve:
Radnóti Miklós
1936. február 6, csütörtök”

22
23
24
25

26

Ozsváth Zsuzsanna, Radnóti Miklós élete és kora, Budapest, Akadémiai Kiadó, 2004, 112.
Pomogáts Béla, Az avantgarde-tól a klasszicizmusig, Új Írás, 1984/11.,110.
A levél lelőhelye: OSzK Fond III/1031/6. – A levél kézzel írott tintaírás.
Radnóti Berzsenyi-esszéje személyes vallomás, hiszen Berzsenyit elődjének, példaképének tekintette.
Radnóti Berzsenyi-tanulmánya 1936 márciusában jelent meg a Nyugatban.

2008. február

101

A Berzsenyi-tanulmány elnyerte a szerkesztő tetszését, s azonnal közölte a folyóiratban. Radnóti antik hagyományokhoz való visszatérését, klasszicista stílusváltását Babits
1937-ben Baumgarten-díjjal jutalmazta, s az avantgárd lázadással felhagyó művész is
hálás tiszteletadással tekintett elődjére. A beteg költőt meglátogatta esztergomi nyaralójában 1941 júniusában, melyről Naplójában is megemlékezett. Babits költői, emberi nagyságáról, megbecsüléséről vallott 1941. augusztus 5-én27 írt naplófeljegyzésében: „B. M., az
országos hírű költő hosszas szenvedés után, ma reggel fél 6 órakor Bpesten a Siesta-szanatóriumban meghalt. Ennyi. Az országos hírű költő. A »nagy magyar költő« sok lett volna
még gyászhírben is? Nagyon magányosnak érzem magam. Nem voltam bizalmas barátja,
de a tudat, hogy él, ha betegen is, hogy él… ki védi most már azt, […] amit védeni kell. Kinek a tekintetét érezzük író jobbkezünkön?”28
Babits halálára írt Csak csont, bőr és fájdalom volt című verssel „a nemzet fájdalmát
tolmácsolta Babits ravatalánál. Az anyanyelvet, az eltávozott költő legszebb magyar szavait: a göröngyöt, a fátyolt, a harangot, a gyöngyöt, a csillagot és a holdat hívta a nyitott
sír köré, mint gyászoló gyülekezetet”,29 s belátta, hogy Babits jelentette a mércét az irodalomban, aki nélkül árvának tekinthető a jövőbeli költőnemzedék:
árván maradtunk most a Művel itt.
Nagysága példa. És magasság.
És szédület. Szivet dobogtató. …
Ki nézi most tollat fogó kezünket,
ha betegen, fáradtan is, de mégis…
ki lesz az élő Mérték most nekünk?
Hogy összetört már a fájdalom,
nézd, ezt a költeményt is.
Mit szólná hozzá? – lám az eljövő
költőnek is, ki félve lép még,
most már a Mű a mérték.
S nem érti árvaságunk,
Ha bólintunk: halott már…30

27

28
29

30

Radnóti feljegyzése nem egészen pontos: ő is a Nyugat szerkesztőségében értesült Babits haláláról, majd a 8 Órai Újságban olvasta a tévesen közölt időpontot. Babits valójában 1941. augusztus
4-én halt meg valamivel éjfél előtt, a Kerepesi úti temetőben temették augusztus 7-én.
Radnóti, Napló, i. m., 177.
Pomogáts, Az otthonkereső költő = In: A költészet szigettengere, Budapest, Littera Nova Kiadó,
2004, 44.
Radnóti, Csak csont és bőr és fájdalom, R. M. Összegyűjtött versei és versfordításai, szerk., Domokos Mátyás, Budapest, Osiris Kiadó, 1999, 193.

102

tiszatáj

2008. február

103

104

tiszatáj

2008. február

105

106

tiszatáj

2008. február

107

BÍRÓ-BALOGH TAMÁS

Márai Sándor szegedi „barátja”
A 2003. november 8-án rendezett 5. Szegedi Könyvárverésen 261. tételként Márai Sándor
Kassai őrjárat című kötetének egy dedikált példánya került kalapács alá. A tintával írt
ajánlás a következő: „Ertsey Péternek / barátsággal / Márai Sándor / 1947.”1 A kötet egykori tulajdonosára utal még a beragasztott, Kopasz Márta által készített ex libris is.
A dedikáció címzettje – bár nem köztudott – maga is érdekes egyéniség és irodalmi
szereplő volt. Ertsey Péter (1921–1971) joghallgatóként került Szegedre, 1941-től postatiszt volt, ezekben az években jelentek meg verseskötetei (Neve se volt, 1943; Napnál fényesebb, 1944). 1946-ban doktorált. Irodalomszervezői, azon belül is szerkesztői munkássága ekkoriban indult: 1945 szeptemberétől 1946 februárjáig a Szegeden megjelenő Időnk
című művészeti, irodalmi folyóirat szerkesztője volt, 1947-ben az induló Tiszatáj egyik
alapítója, öt évig felelős szerkesztője, majd 1953–56 között felelős kiadója.2 1953–1958ban a Somogyi-könyvtár könyvtárosa, majd igazgatóhelyettese; ekkor adta ki a helyi sajtótörténetben úttörő jellegű A Somogyi-könyvtár szegedi folyóirat- és hírlapanyagának
bibliográfiáját (1954). „Az irodalmi szervező típusa volt ő – írták róla egykori lapjában. –
Juhász Gyula kalandos sorsú hagyatékának megmentésében elévülhetetlen érdemei voltak”,3 emellett a Juhász-életmű népszerűsítésében is lépéseket tett: ő gründolta össze és
szerkesztette (Paku Imrével) a Juhász Gyula 1883–1937 című, 1962-ben megjelent emlékkönyvet, bár nevét csak az utolsó oldalon az impresszumban említik meg, mint aki „az
anyaggyűjtésben részben közreműködött”. A pályáján nehézségek és buktatók az egészségére is kihatottak, korai halála miatt „csonka” életművet hagyott hátra: hagyatékában
több visszaemlékezés és cikk maradt, az addig megjelenteket nem gyűjtötte kötetbe.
„Szépségre és igazságra érzékeny lírai alkata magába ötvözte a széles látókörű, európai
műveltségű szellemmel a szenvedélyes bibliofilt s a nyugtalan izzású irodalmi szervezőt” –
írta róla unokaöccse, és a cikk illusztrációjául közölt fénykép Ertsey Pétert dolgozószobájában íróasztala mellett, plafonig érő könyvespolcai előtt mutatja.4
Ertsey valóban szenvedélyes bibliofil volt, s erről nemcsak a fénykép tanúskodik. Az
„agilis” könyvgyűjtő utánajárt egyes köteteknek, s az anyagi áldozaton túl nem egyszer fizikai fáradalmakat is „szenvedett” gyűjteménye gyarapításáért: például szintén 1947-ben

1
2

3
4

Fotómásolatát közli: az 5. Szegedi Könyvárverés (2003. nov. 8.) katalógusa, 36.
vö.: Péter László: Az indulás. Tiszatáj, 1967. márc. In: Uő.: Szegedi örökség. Bp., 1983. 117–126.,
és uő.: „Az alapító atyák” Tiszatáj, 2007. márc. 63–69. , illetve: Gyuris György: A Tiszatáj fél évszázada. 1947–1997. Szeged, 1997.
[Ilia Mihály:] Ertsey Péter. Tiszatáj, 1971. nov. 1072.
Baricz Zsolt. Ertsey Péter emlékezete. Somogyi-könyvtári Műhely, 1983/4. 259–261.

108

tiszatáj

Németh Lászlóhoz egyszerre 15 kötetet vitt dedikáltatni5 – és analóg módon éppen ez
utalhat arra, hogy Márainak is talán több kötetet „kellett” dedikálnia a szegedi gyűjtőnek
(melyek azonban még nem ismeretesek). Az egykori magánkönyvtár azonban már Ertsey
életében aprózódni kezdett (pl. könyvtáraknak adott el belőle kisebb-nagyobb részeket),
egyes darabok pedig mostanában is fel-feltűnnek antikváriumokban (a beragasztott ex librisről lehet őket „azonosítani”), illetve árveréseken. Utóbbira példa a dedikált Márai-kötet is.
A Kassai őrjárat 1941-ben jelent meg a Révai kiadónál, a „Márai Sándor munkái” sorozat darabjaként. Ertsey Péter példányába mégis „csak” 1947-ben került ajánlás.
Nem véletlenül ekkor. Németh Lászlóval is már „szerkesztőként” dedikáltatott (az Eklézsia-megkövetés című Németh-kötetről éppen ekkor írtak az Ertsey szerkesztette Tiszatájban6), és 1947-ben – és sokáig csakis ekkor – Márai Sándor neve is feltűnt a lapban.
Márai ugyanis már a Tiszatáj legelső számában (1947. március) olvashatta A nővér
(1946) című kötetéről – éppen! – Ertsey Péter kritikáját, ezt követően nem sokkal később
pedig megjelent Háztömb című prózája is a lapban.7
Ertsey recenziója szerint A nővér egy olyan ún. „alaktalan regény”, amelyben „minden
mondat pontosan a helyén van, s talán ez a legfontosabb”, szerzőjének „egész írói munkássága zárt egységet képez, s ha fel akarjuk mérni őt, az »egészet« kell felnyalábolnunk
majd, ezt a merész, irodalmunkban egyedülálló kísérletező teljes oevre-jét.”
(Nem lehet nem észrevenni a Tiszatáj-beli Márai-jelenlét körül a szerkesztő tudatosságát: Ertsey verssel szintén két alkalommal szerepelt a lapban 1947-ben, s mindkétszer
ugyanabban a hónapban, amelyben Márai – valamilyen formában – jelen volt.8 Mintha
a költő a „mesterrel” egy lapszámban szeretett volna megjelenni, s ezt a szerkesztő meg is
tudta valósítani.)
Ertsey és Márai kapcsolata azonban korábban kezdődött. Márai Sándor egy (életében)
kiadatlan naplójegyzetéből kiderül, hogy Ertsey már évekkel 1947 előtt legalább egy levelet írt neki (melyet, sajnos, nem ismerünk).
Márai jegyzete azonban másról is tanúskodik. Érdemes az egész szövegrészt idézni:
„Meglátogat E[rtsey]., a szegedi költő, s elmondja K[ilényi]. I[rmá].-nak, Juhász Gyula hívének, titkárnőjének, rajongójának, utolsó bizalmasának halálát. Ez a nő – mint E., mint
Szegeden néhányan – Juhász Gyula emlékének igézetében élt. Gyűjtöttek mindent, ami
a költőhöz tartozott, vallásos módon ápolták az őrült, nagy költő emlékét. E. maga is súlyosan pszichotikus, esztendők előtt levelet írt nekem Szegedről és bejelentette öngyilkossági
terveit; talán depressziós, a mánia határán, talán skizoid, mindenesetre határeset. Juhász
őrült volt, K. I., E., mind a határesetek ezért is vonzódtak hozzá, a betegség cinkosságával.
Elmondja, hogy a zsidóüldöztetések idején K. I. – aki nem volt zsidó, de elhurcolták egy
zsidó barátnőjét, s ez teljesen felborította lelki egyensúlyát – felakasztotta magát. K. sokat
levelezett Szomory Dezsővel, s különösen szerette ez írónak »Selyemzsinór« című el5

6
7

8

vö: [Bíró-] Balogh Tamás: „Hogy a regény végét is elolvashassák” Németh László-dedikációk
Szegeden. Szeged, 2005. márc. 38–41.
V. I. [Vajtai István]: Németh László: Eklézsia-megkövetés. Tiszatáj, 1947. aug.–szept. 6–7.
[Ertsey Péter:] Márai Sándor: A nővér. Tiszatáj, 1947. márc.: 61., ill. Márai Sándor: Háztömb.
Tiszatáj, 1947. jún. 13–15.
Tiszatáj, 1947. márc.: EP: Betegek (24.), EP: MS: A nővér (61.), ill. Tiszatáj, 1947. jún.: EP: Kettőnkért (12.), MS: Háztömb (13–15.)

2008. február

109

beszélését. »Mikor megtaláltuk« – mondja [Ertsey] és idegbajosan vigyorog – »az erkélyen függött, selyemzsinóron«… Így gyilkolnak az írók, egy szóval, egy ötlettel.”9
Márai eszerint Ertseyt költőként, és nem szerkesztőként tartotta számon (Ertsey vélhetően megküldte neki verseskönyveit), aki személyes látogatása során Juhász Gyuláról,
pontosabban a Juhász-kultuszról és annak vezéralakjáról, Kilényi Irmáról beszélt, még
pontosabban Kilényi haláláról, a szemtanú részletességével.
Túl azon, hogy Márai pontosan jegyzi le az elhangzottakat (tíz évvel később Ertsey
maga is hasonlóképp írja le Kilényi halálának és holtteste megtalálásának körülményeit10), Márai gondolkodása a betegséget látja meg, s – írói pózában – rögtön felállítja
diagnózisát: Ertsey „pszichotikus, […] talán depressziós, a mánia határán, talán skizoid,
mindenesetre határeset”, aki „idegbajosan vigyorog”, de ez törvényszerű is, hiszen kultuszuk tárgya, „Juhász őrült volt”, és a szegedi őrült költő körül mindenki őrült, kiváltképp
a titkára (Kilényi) és egy másik szegedi költő, a titkár titkára (Ertsey), és „mind a határesetek ezért is vonzódtak hozzá, a betegség cinkosságával”. Végkövetkeztetésében pedig
Márai még tovább általánosít: az írói mesterség „mellékhatásáról” szól – immár teljesen
elvonatkoztatva a konkrét szegedi példától és Ertsey látogatásától.
Hasonlóképp vonatkoztat el a Napló egy másik bejegyzésében is, amelyet szintén Juhász Gyula kapcsán írt: „Könyvnapra kiadták Juhász Gyula verseit. A címlapon az őrült,
nagy költő szakállas, szomorú arca, a tébolyodott mosoly. Juhász csakugyan »magyar«
volt: s az ilyen »alkati« magyarban van valami pszichotikus. Nem lehet büntetlenül magyarnak lenni ezer éven át Európában. A magányban költő lesz az ember vagy mániás depressziós, vagy mind a kettő. A finnek között is sok az őrült. A »finnugor« élmény értelme,
hogy eltévedtünk az indogermán világban, és magányosak vagyunk. A költő fényképén az
őrült mosoly is erre figyelmeztet.”11
Márai itt nem említette Ertsey nevét, pedig a Juhász Gyula Válogatott versei kötetet
éppen ő szerkesztette, és nyilván ő is küldte meg Márainak. A kötet címlapképe – amely
Homonnai Nándor makói fényképész Juhász-portréjának felhasználásával készült – a jellegzetes Juhászt ábrázolja, ezért nagyon is a válogatott versek borítójára illik. (Nem lehet
tehát véletlen az sem, hogy az Ertsey által „részben” összehordott anyagú Juhász-emlékkönyv papír védőborítóján is ugyanez a kép szerepel az „őrült, nagy költő”-ről. A szerkesztő választása lehetett ez is; Márai szerint a kultusz művelője és a kultusz tárgya hasonlít egymásra; és beszédes, hogy Ertseyt Ilia Mihály nekrológja is „furcsa, írói pályáját
soha be nem teljesítő nyugtalan egyéniségének” mutatja.12)
1947-ben tehát „élénk” kapcsolat volt Márai és Ertsey között, s személyesen is találkoztak: a „szegedi költő” felkereste a fővárosi írót otthonában. A Kassai őrjárat dedikációja valószínűleg e látogatás alkalmával született.

*
9

10
11
12

Márai Sándor: A teljes napló 1947. Sajtó alá rendezte: Mészáros Tibor. A kötet 2007 karácsonyára jelent meg. – Köszönet mondok Mészáros Tibornak, amiért az idézeteket a megjelenés
előtt rendelkezésemre bocsátotta, és köszönöm Lengyel Andrásnak a "közvetítést".
Ertsey Péter: Kilényi, a titkár. In: Juhász Gyula 1883–1937. Szerk.: Paku Imre. 562–568
Márai Sándor: Im.
Ilia Mihály: Im.

110

tiszatáj

Hasonló irodalmi barátsága lehetett Ertseynek Szabó Lőrinccel. Pályarajzzal egybeszőtt
„költői” visszaemlékezésének egyik részlete ugyanis párhuzamba állítható Márai naplóbejegyzésével, mert explicite több információval szolgál Ertsey jelleméről, mint Szabóéról:
„Minden érdekelte, ami veled történt, s húzódó bajodról hónapok múltán levélben érdeklődött. Számon tartotta egyéni sorsod rugóit, mert rendszerező, kíváncsi elméje állandóan
az emberi lét tanulságait összegezte. (»Most kaptam a hazai hírt, hogy csapás ért téged.
Óh, istenem, az embernek megáll az esze. Mindamellett élni kell, és okosnak lenni, okosabbnak és erősebbnek, mint valaha. Igazán veled érzek…«”13 (Szabó Lőrinc idézett levelében vélhetően Ertsey első feleségének 1952 novemberében bekövetkezett halálára utal.)
A „szegedi költő” tehát szívesen osztotta meg másokkal – az idézetek szerint (el)ismert
írókkal-költőkkel is – pszichés gondjait és családi ügyeit Ebben viszont éppen hogy nem
hasonlított másik „szegedi költőre”, a zárkózott, magába forduló Juhász Gyulára.
A visszaemlékezés egy utalásában saját bibliofil szenvedélyéről is ír: „Ma már dicsekszünk [Szabó Lőrinc] barátságával, szorgos kezekkel kutatjuk fel leveleit, egy-egy sorát és
a tőle kapott emléktárgyakat, kézjegyét egy könyvben, vagy szavait, melyekkel a korholást
is kitüntetésnek érezted.” Gyűjteményében tehát Szabó Lőrinc-dedikált kötetek és a költő
által írt levelek is voltak.14
Másrésztől, Márai szemszögéből az Ertseyvel való „barátság” hasonlít egy másik „vidéki” költőhöz, a gyulai Simonyi Imréhez fűződő kapcsolatához, melyet aprólékosan megrajzol a 2005-ben kiadott, találó című Rajongás vagy szereptévesztés kötet (szerk.: Békés
Ferenc). Az ebben közölt levelekből jól dokumentáltan látszik, hogy „Simonyi szinte minden egyes levelében kérleli Márait, hogy küldje el neki legutóbb megjelent bármelyik kötetének őneki dedikált példányát. A Márai-kapcsolat ugyanis […] presztízs-szempontokból
is fontos volt számára, amit úgy élt meg és »viselt«, hogy ő az egyetlen költő idehaza, akivel Márai egyáltalán szóba áll, sőt a könyveit is elküldi neki.”15 Márai életében „büszke önigazolásul szolgált Simonyinak saját életére és cselekjedeteire”, a Mester öngyilkossága
után évekkel azonban a gyulai költő „száműzte” kánonjából, „részben védekezésképpen,
részben azonban talán elégtételképpen is, mert ekkor már nem hunyt szemet afölött, hogy
Márai mégiscsak mindvégig lekezelte őt, nem tekintette magával egyenrangúnak” – így
aztán „Németh László mint példakép visszakerült korábbi központi helyére”.
Miképp tehát Simonyi sűrűn intézett leveleire Márai alig és szűkszavúan válaszolt, úgy
Ertsey „direkt” kitárulkozásával ellentétben is „hallgatag” volt. A felemás kapcsolat azonban érthető. Márainak nem is kellett mondania semmi, hiszen élete majdhogynem szó
szerint nyitott könyv volt az iránta érdeklődők (olvasók) előtt: szerkesztett naplóit maga
rendezte sajtó alá, s adatta ki őket, illetve a regényekben, mint pl. A nővérben is „számos
helyen feltárja műhelytitkait, s az avatatlan olvasó bepillanthat a más írónál féltve őrzött
mesterségbeli eszközök boszorkánykonyhájába”.16
13

14

15

16

Ertsey Péter: Emlékezés Szabó Lőrincre. Kiskunság, 1958. aug. 35–41. – Szabó Lőrinc itt vélhetően Ertsey első feleségének 1952 novemberében bekövetkezett halálára utal.
Ertsey Péter szabó Lőrinchez írott levelei az MTA Könyvtár Kézirattárában őrzött Szabó Lőrinchagyatékban találhatók, jelzetük: Ms 4680/203–215. és Ms 4705/51., illetve a Szabó Lőrincnéhez
írottak: Ms 4703/171–172.
Csibra István: Színe és visszája. Simonyi Imre és Márai Sándor kapcsolatáról. Bárka, 2006/1.
89–102.
Ertsey Péter: Márai Sándor: A nővér.

Kritika

Juhász Antal: A Duna–Tisza közi migráció
és hatása a népi műveltségre
Juhász Antal szegedi néprajzkutató több mint négy évtizedes szakirodalmi munkássága témagyakoriság tekintetében nagyjából két szakaszra tagolható. Az 1960-as, 1970-es
években Juhász Antal számára a népi építészet kutatása jelentette a domináns témát. Az 1980-as évektől tudományos
tevékenységében a migrációkutatás került előtérbe. Ennek az érdeklődésnek és tudományos törekvésnek látványos eredménye a most ismertetendő 400 oldalas könyv. A két
téma nem határolódott el élesen, mivel összekötötte a tanya. A népi építészet tanyák sokaságának arculatán keresztül került a dél-alföldi etnográfus elé, ugyanakkor a Duna–Tisza
közi tanyatörténet elválaszthatatlan a homokhátsági puszták népesedéstörténetétől, a táj
XIX–XX. századi migrációjának legjellemzőbb formájától.
Manapság, a XXI. század elején a migráció divatos szónak számít. Nemcsak történészek használják, mint hajdanán, hanem újságírók, politikusok, közgazdászok is gyakran
beszélnek az ezredforduló körüli évek országokon, földrészeken átívelő, beláthatatlan távlatú migrációjáról. A Kárpát-medence és azon belül az Alföld múltjával foglalkozó történészek, néprajzkutatók általában nem így, nem ilyen nagy távlatokra vonatkoztatva használják a migráció kifejezést, hanem a török hódítással, illetve a török uralom végével összefüggő Kárpát-medencebeli népességi átrendeződést, népmozgást, újranépesedést értik
alatta. Ez a szűken értelmezett migráció is kétféle. Vonatkozik egyrészt a XVIII. század
hallatlanul nagy jelentőségű, új falvak és új mezővárosok sokaságát megteremtő népmozgásaira. Vonatkozik másrészt a XIX. század második és a XX. század első felének több
ezer új tanya létrehozásával megvalósult pusztanépesítő folyamataira is.
A kétféle magyarországi migrációnak más a kutatási módszere. A XVIII. századi migráció kizárólag különleges történeti források segítségével kutatható. Efféle források azonban gyéren léteznek. Következésképp keserves, néha reménytelen feladatok sorát kell
megoldani az elszánt kutatónak. A tanyásodó puszták XIX–XX. századi népesedéstörténete általában bővebb forrásanyag és esetenként a népi emlékezet alapján is kutatható,
ámbár a kutató munkája ebben az esetben sem egyszerű.
Juhász Antal, mivel műve a XIX–XX. századi pusztai népesedéstörténettel foglalkozik,
munkája során élt azokkal a módszertani lehetőségekkel, amelyek a vizsgált időszak és
téma kutatása során számba jöhettek. Tanulmányozta mindazokat a kéziratos és nyomtatott történeti forrásokat, amelyek adatokat szolgáltathattak a Duna–Tisza közi puszták tanyásodásáról, benépesüléséről. Különösen nagy figyelmet szentelt a régi katonai és kataszteri térképek elemzésének. Az egyházi anyakönyvek sokezer bejegyzését tekintette át.
Hasznosította az országos statisztikák, különösen a népszámlálási kiadványok adatait. Sok
időt szentelt az egyházi schematismusok, különösen a kalocsai és a váci egyházmegye
A szegedi Móra Ferenc
Múzeum kiadása
2005, 404 oldal

112

tiszatáj

schematismusainak tanulmányozására. Élt azzal a lehetősséggel, hogy bizonyos puszták
benépesedése nem túl régen történt és ezért még sok pusztai családban fel tudták idézni
a hajdani letelepedés emlékét. A szerző néprajzi módszerrel sok családtörténeti interjút
készített, amelyet kiválóan hasznosított műve megírása során.
A könyv legnagyobb részét, mintegy 260 oldalt a kutatott 21 puszta népesedéstörténetének azonos szempontú, egyenkénti bemutatása teszi ki. Nagyrészt tudománytörténeti
okok döntötték el, hogy melyik puszta került be a bemutatott puszták sorába. A szegedi táj
pusztái, Öttömös kivételével kimaradtak, mert a szerző más tanulmányban, elsősorban
A szegedi táj tanyái című könyvben írt róluk. Kecskemét pusztáit csak a tárgyalt puszták
sorsában osztozó Bugac és Felső-Pusztaszer képviseli. A halasi határ pusztái ugyancsak kimaradtak, mivel a szerző a halasi monográfiában részletesen foglalkozott velük.
Juhász Antal a kötetben szereplő pusztákat a tulajdonlási viszonyuk alapján csoportosította. Ezt az osztályozási szempontot az a körülmény indokolta, hogy a tulajdonlási viszonyoktól függött a pusztai földek kiosztásának módja. A magánföldesúri pusztákat legtöbbször bankok parcellázták és árusították. A kismezővárosi kiskun és jász pusztákból redempciós jogok alapján részesültek a tanyaépítő új birtokosok. Kecskemét határában,
Szegedhez hasonlóan, a pusztaosztások során dominált a bérlet.
A könyv a következő puszták tanyásodásának és népesedéstörténetének legfontosabb
adatait, sajátosságait közli:
Magánföldesúri tulajdonú, uradalmi puszták: Tázlár, Bócsa, Páhi, Csengőd, Kaskantyú, Puszta-Péteri, Alsó-Péteri, Szentimre, Kömpöc, Öttömös.
Jászkunsági mezővárosok és falvak közbirtokossági pusztái: Szentlászló, Pálos, Csólyos, Szank és Móricgát, Orgovány, Szabad-Jakabszállás, Mérges.
Kecskemét város pusztái: Bugac és Monostor, Felső-Pusztaszer.
Könyve utolsó negyedében a szerző arra vállalkozott, hogy összefoglalóan bemutasson
egy-egy témát a vizsgált terület egészére vonatkoztatva. A kiválasztott témák a magyar
néprajz és népesedéstörténet sarkalatos kérdéseit sorakoztatják föl: Mely helységek számítottak népesség-kibocsátó helynek? Milyen társadalmi rétegek indultak el homokot hódítani? A pusztai népesség önállósodásában, önszerveződésében milyen szerep jutott az
egyházaknak? Hogyan formálódott, milyenné vált a pusztai tanyaközségek kultúrája? Mi
lett a kulturális hozadékok sorsa? Hogyan zajlott le a kulturális kölcsönhatás a messziről
jött tanyai szomszédok között? Hogyan formálódtak ki az új pusztai identitások?
Az eddigi néprajzi irodalomban sok szó esett arról, hogy a Duna–Tisza közi puszták tanyáinak és népességének szaporításában a Nagy Víz után északra induló szegedieknek és
az évtizedeken át délnyugatra tartó jászságiaknak jutott a vezérszerep. Maga Juhász Antal
is írt erről a kérdéskörről tanulmányokat. Most jelentősen bővítette és árnyalta a kibocsátó helyek körét. Rámutatott arra, hogy Szeged és a Jászság mellett a homokhátsági
puszták tanyáinak létrehozásában, illetve az addig lakatlan területek benépesítésében
nagy szerep jutott a táj mezővárosainak és nagyobb falvainak is, így: Kecskemétnek, Félegyházának, Majsának, Dorozsmának, Halasnak, Kunszentmiklósnak, Fülöpszállásnak,
Szabadszállásnak, Csongrádnak, Kiskőrösnek, Vadkertnek.
Korábban Erdei Ferenc nyomán az a nézet vert gyökeret a néprajzban és a szociográfiában, hogy a homokhódító pionírok szinte kizárólag a táj földnélküli szegényei közül kerültek ki. Juhász Antal példákkal bizonyította, hogy a földnélküli szegénység mellett a kö-

2008. február

113

zép- és kisparasztok is részt vettek a homokvilág meghódításában. Aktivitásukat a nagyobb föld, a nagyobb gazdaság reménye serkentette. A puszták átalakításában, termőterületté formálásában jutott szerep a több száz holdas nagygazdaságoknak, az ún. úri birtokoknak is. Ezzel kiegészítette és módosította a homokpuszták társadalmának Erdei Ferenc „Futóhomok” című szociográfiai művében megrajzolt színképét.
A Duna–Tisza közi pusztákon jobbára katolikus magyarok telepedtek meg. Ez érthető,
hiszen a szegediek és a jászságiak, mint a legnagyobb létszámú „hódítók”, katolikusok voltak. Másrészt a katolikusok társadalmát akkortájt jóval magasabb népszaporulat jellemezte, mint a protestánsokét. Elsősorban a katolikusok körében keletkezett az a népfelesleg, amelynek új élettér kellett. A most bemutatandó új könyv olyan puszták népesedéstörténetét is tartalmazza, amelyekre a környék protestáns közösségei bocsátottak ki tanyai
települőket. Így például a református Kunszentmiklós, valamint az evangélikus Vadkert és
Kiskőrös. Utóbbi két helység a nemzetiségi kép színezéséhez is hozzájárult. Vadkertről
sváb, Kiskőrösről szlovák eredetű evangélikus családok is vállalkoztak arra, hogy a jobb
megélhetés reményében a környező pusztákra telepedjenek.
Az egyházaknak nagy szerepük volt a tanyai népesség önszerveződő törekvéseinek kibontakozásában, egy-egy tanyás puszta önállóságának megteremtésében. A tanyákon lakó
népnek szüksége volt út menti keresztekre, haranglábakra, temetőkre, iskolai miséző helyekre, kápolnákra, templomokra. Ezeket a szakrális helyeket a tanyai lakosok legtöbbször
maguk teremtették meg óriási szervezőmunka, széleskörű összefogás árán. Az egyházak
ezeket a törekvéseket általában támogatták, mivel híveik sorsáról, illetve saját befolyási területük kiterjesztéséről volt szó. A tanyai nép egyházi önszerveződése az önálló egyházközség megteremtésével érte el a csúcsát, ami együtt járt a helyi pusztai identitástudat
kialakulásával és a közigazgatási önállóság egyre intenzívebb óhajtásával, szorgalmazásával, követelésével. A XX. századi magyar alföldi tanyakutatás kevés energiát szentelt a tanyai népesség egyházi önszerveződésének feltárására. Szerencsére, Juhász Antal most
igyekezett csökkenteni az e téren mutatkozó elmaradást.
A könyv szerzője megkísérli a válaszadást arra a nehéz kérdésre, hogy milyenné formálódott a sokfelől jött pusztai nép kultúrája. Megpróbálja érzékeltetni, hogy milyen néprajzi sajátosságok jellemzik a tanyás puszták lakóinak mindennapjait. Alább megemlítünk
néhányat ezek közül a sajátosságok közül.
– A Duna–Tisza közi puszták felé irányuló XIX–XX. századi migráció állandóan lakott
farmtanyák tízezreit hozta létre. Ez a tanya másfajta települést jelentett, mint az időszakosan használt korábbi tartozéktanya.
– A pusztai farmtanyák egymással társadalmasultak és sok esetben tanyaközségekbe,
eszmei községekbe szerveződtek. A tanyaközség olyan közigazgatási egység, amelynek lakossága tanyán él. Eredetileg nincs faluszerű központja. A templom, az iskola, a kocsma,
a községháza jelzi a terület természetes központját. Ez a különleges község a XIX. század
utolsó harmadában jellemző sajátossággá vált a Duna–Tisza közén.
– A puszták tanyán élő népe nagy harcot vívott a homokkal. Sokat fáradozott a homok
megkötésével. Ehhez az emberfeletti munkához különleges eszközöket fejlesztett ki. Ezek,
pl. a hegyhúzó és a fogashenger manapság a táj múzeumainak féltett néprajzi tárgyai.
– A nép megélhetéséhez nagy mértékben hozzájárult a homokon kifejlesztett szőlő- és
gyümölcstermesztés.

114

tiszatáj

– A tanyalakók életéhez hozzátartozott az önellátásra törekvés és a rendszeres piacozás.
– A tanyák építészeti arculata és a tanyai lakáskultúra képe a XX. század közepén viszonylag sok régies, archaikus vonást őrzött meg.
A tanyai kultúra jellemző vonásainak meghatározása fölöttébb nehéz és kockázatos
vállalkozás a kutató számára, mert amiről azt hisszük, hogy jellegzetes pusztai, tanyai szokás vagy sajátosság, arról könnyen bebizonyosodhat, hogy csupán archaikum, valaha széles körben elterjedt konzervatív kultúra-elem. 50–80 évvel ezelőtt a néprajznak nagy lehetőségei lettek volna efféle kultúrafejlődési vizsgálatokra, de kutató elődeink elmulasztották a lehetőségeket. Más kérdések, más feladatok foglalkoztatták őket. Nagy dolog,
hogy Juhász Antal most felvetette ezeket a nehezen megválaszolandó kérdéseket. Ezzel remélhetőleg felhívja az új kutatási módszerekkel dolgozó jövő kutatónemzedékek figyelmét
a leendő válaszadás szükségességére.

Bárth János

2008. február

115

Vásárhely Szent(i)sége

Meddig ér vissza a családi emlékezet? Ez persze változó,
ám e sorok írója másfél száz évre tud visszatekinteni – épp
háromnegyed évszázada hallottam nagyapámtól az alább
következő tréfát, mely a Bach-korszak viszonyaira utalt,
egy nem is rosszindulatú osztrák (cseh? morva?) tisztviselőre, aki a magyar férfilakosság összeírását végezte, valószínűleg katonai vagy adózási nyilvántartás céljából. Az
összeíró hivatalnok elé egyenként járulnak a honfiak s ő
megkérdi: – Neve? – Szarka Pál, válaszolja a jó kiállású fiatalember. Mire a hivatalnok fejét csóválja: – Csúnya név;
nem szép név – és jóindulatúan hozzáteszi: – Írok inkább
Kukorica Kapál.
A másik megemlékezés igazi „anekdota”, tehát titkos
történet, amit már évtizedekkel a szegedi nagy árvíz után is
csak halkan, szűk körben meséltek: Azt tudniillik, hogy az
óriásira duzzadt Tiszán ladikokban fegyveres csoportok viHódmezővásárhely
gyázták a vizet, a töltést – és egymást, nehogy a másik váMegyei Jogú Város
ros fiai átszakítsák a gátat. A vásárhelyiek csendesen, de
Önkormányzata
büszkén mesélték, hogy ők voltak az ügyesebbek, megtolva
2007, 303 oldal
az algyevi gátat, amit aztán a Tisza átszakított s elöntötte
Szegedet. Nyilván nem igaz, de Szeged újjáépült, korszerű nagyvárossá lett, míg Hódmezővásárhely minden rátartisága mellett megmaradt óriási falunak.
A hasonló történetkékből mindig megannyi keletkezik s a szerzők, akár szépírók, akár
történészek, ezekből építik fel a múlt valós vagy képzelt (s általuk is alakított) képét. Igazságtartalmuktól függetlenül fontos a múlt emlékeinek megőrzése, s e tekintetben is jelentős az, amit Szenti Tibor most már tizennégy kötetében saját, családja s Hódmezővásárhely más lakóinak emlékeiből összehordott. Vásárhely különben is a Kárpát-medence legjobban dokumentált városai közé tartozik, ha Bálint Sándora nem volt is, az (imént fölelevenített vicc időpontjával egyezően) 1851-ben megjelent Fényes Elek-féle Geographiai
Szótártól, Török Károlytól, Szeremlei Sámuelen, Kiss Lajoson, sőt Nagy Lajoson át (meg
ne feledkezzünk a Három város riasztó képéről), Bibó Lajosig, Kárász Józsefig, Németh
Lászlóig írtak a város közel s távoli múltjáról, jelenéről. Utánuk nehéz újat mondani,
Szenti Tibornak mégis sikerült.
Vásárhely hű fia, Szenti természettudományos (egészségügyi) alapindítással, széleskörű szociológiai, néprajzi, mitológiai és helytörténeti felkészültséggel alkotott. Ő írta
a legjobb könyvet az alföldi tanyavilágról (Erdeinél későbbit és szükségképpen szomorúbbat, hanem korszerűbbet), most pedig családja s maga szeretett városát mutatja be egy
hatalmas műben, mely emlékezés és jövőkép egyaránt. (Vásárhelyi emlékeim. Kiadta

116

tiszatáj

Hódmezővásárhely Megyei Jogú Város Önkormányzata. 2007.) A személyes emlékek,
tárgyszerű leírások óriás körképpé állnak össze, a szubjektív elemeket helytörténeti, néprajzi, szociográfiai tényekkel ötvözve. Nosztalgikus memoárok ezek a vásárhelyi emlékek,
melyekben fodrász édesapjára tekintve a kevéssé megörökített iparoséletet is bemutatja.
A személyes emlékek mellett valóságos arcképcsarnok Szenti műve. Bibó Lajostól Zsíros atyáig főként azokról ír, akiket személyesen ismert. Sok szó esik például a Párizst is
járt Galyasi Miklósról, aki épp a helyitől eltérő adottságaival (melybe a zsidó hagyomány
is beletartozik) dacosan minősíti magát vásárhelyi „földivé” – ami korlátja is, mert ahhoz
nincs igazi tehetsége, hogy mindezt költészetben egybeolvasztva megemelje. Mint ahogy
rajta kívül sincs igazán jelentős vásárhelyi költő, miért? A klasszikus formákhoz való kötődés az összes vásárhelyi költő legfőbb korlátozója. Róluk különben Szenti nem is ír, mert
nem ismerte őket (Pákozdy, Vörös István). Ugyanakkor amikor – ez lehet a legfőbb különbség – Vásárhely festői bátran el mertek szakadni a Munkácsy-féle (vagy még roszszabb) művészi hagyománytól. Ennek megfelelően Szenti szeretettel ír a vásárhelyiségen
belül is sajátosan egyéni, fanyar Fejér Csabáról, aki emlékének kötetét is ajánlja. Szövegét
képzőművészeti leírásuknál is inkább kiegészíti több mint negyven kitűnő színes fotója,
mely önmagában is vásárhelyi képeskönyvet alkot.
Ház és Haza – mondhatnók az emlékezések összegezéséül, ha a szövegből ki nem derülne, hogy Szentiéknek sosem volt saját házuk. Csakhogy nemcsak a házak állnak össze
hazává, hanem a haza is házunkká lehet. Jelen esetben Vásárhely, mely szinte az egész
magyarság summázatának tűnik fel. Persze, van, amit Szenti túlír, ami kiagyalt vagy érzelmes, mint pl. a Vásárhelyi Miatyánk. Node az egész egyszerre himnikus és kritikus. Himnikus a vásárhelyi népet tekintve, mely megint a magyarság summája, még abban is, amiben – hál’ Istennek – elmarasztalható: a lustaságban, más városok polgárainak igyekvésével, állandó tevékenységével szemben. (Ezt jómagam Szentessel összehasonlítva vettem
észre s fel is hívtam rá Németh László figyelmét.) Nem lustaság ez, hanem az erők beosztása. Az pedig, hogy Szenti rég rögzött mítoszokat mer lerombolni, külön érdeme. Így
a „jó” betyárok leleplezésével – ezek ugyanis banditák voltak. No, ez sem újság. Krúdy is így
írt Rózsa Sándorról, negatív képe akár most a Szentié, ellentétes volt a Móricz-féle (írói
szándékból következő) idealizálással. Ijesztő az, ahogy Szenti a bábák rémtetteit leírja,
egyebekkel együtt, mikor az ún. „természetgyógyászat” van divatban. Kiss Lajos remekül
megörökítette, bár kissé szépítve A szegény emberek életét, de azt a rettenetes nyomort,
ami a második háború után keletkezett, nem írhatta meg. Döbbenetes, ahogy Szenti a templom előtt fölsorakozó iszonyú látványt nyújtó nyomorultakat bemutatja, aztán hozzáfűzi:
egyszerűen eltűntek… A halál tűntette el őket, netán a szocialistának mondott szociálpolitika avagy egészségügy, amelynek évtizedeken át a szerző is munkásaként működött?
Még valamit fűznék hozzá Szenti egész életművének értékeléséhez, azt a pozitivista tudóshoz illő pontosságot, amit Kiss Lajostól is tanulhatott. Nem találtam műveiben rossz
adatot, utalást, elírást, ami nem kis dolog, s általában nem mindig jellemző a vásárhelyiségre.

Kristó Nagy István

1 % Köszönjük olvasóinknak, a Tiszatáj barátainak, hogy 2007-ben is felajánlották jövedelemadójuk egy százalékát alapítványunk támogatására. Kérjük, 2008ban is tegyék meg!
A Tiszatáj Alapítvány adószáma: 19082349-2-06
*
A Tiszatáj 2007-es, 61. évfolyamának tartalommutatója honlapunkon érhető el:
www.tiszataj.hu. A mutató Gyuris György munkája.

Márciusi számunk tartalmából
DOBAI PÉTER, GERGELY ÁGNES, GÖMÖRI GYÖRGY versei
CSIKI LÁSZLÓ novellája
TÉREY JÁNOS drámája
FRIED ISTVÁN tanulmánya Jókai Mórról,
KULCSÁR-SZABÓ ZOLTÁN Szabó Lőrincről
Művészet:
SZAKOLCZAY LAJOS a Kass családról, SZUROMI PÁL Kárpáti Tamásról,
SIMAI MIHÁLY Veres Mihályról
Diákmelléklet:
VADAI ISTVÁN Örkény Istvánról

Ára: 450 Ft
Előfizetőknek: 400 Ft

•K

nka

Nemzeti Kulturális Alap

