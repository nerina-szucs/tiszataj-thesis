tiszatáj
6 4 . É V F O L Y A M

/ V "

1

^

-

o.'ijb M

T I

Dobai Péter,
Kibédi Varga Áron,
Lesi Zoltán,
Tornai József versei
Bíró Gergely,
Czigány Zoltán,
Jászberényi Sándor,
Pálfi Anna,
Szathmári István
prózája
Simái Mihály
75 éves
írások
a szegedi
középkorászat
műhelyéből

8
2010. augusztus

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:

HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

nka

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Nemzeti Kulturális Alap
Ml a S Z r c
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIV. ÉVFOLYAM, 8. SZÁM
2010. AUGUSZTUS

 
DOBAI PÉTER: Marival a Kogart-galériában, Márffy Ödön
életmű-kiállításán (Versciklus a Lélekrianás című készülő könyvből) ...........................................................

3 

TORNAI JÓZSEF: Amit a költők mondanak az emberről; Az
Abszolút; A válasz rétje ...............................................

7 

SZATHMÁRI ISTVÁN: Spanyol reggeli ...................................

13 

BÍRÓ GERGELY: Megálltak egyszer, három órakor .............

18 

KIBÉDI VARGA ÁRON: Esemény; Mond; Utolsó; Ez; Szellem; Világos; Tét .........................................................

28 

JÁSZBERÉNYI SÁNDOR: A világ vége ....................................

32 

LESI ZOLTÁN: Láz; Török szőnyeg; Létrán járók; Padlásmeleg ...........................................................................

37 

PÁLFI ANNA: ZEFÍR ..............................................................

40 

CZIGÁNY ZOLTÁN: Az utolsó óvoda .....................................

43 

SIMAI MIHÁLY: Ballada a költő utolsó szerelméről; Viszszatérő ÁLOM; A szökevény; Attrakció I.; Attrakció
II.; Miraculum miraculorum ......................................

50 

HOLLÓSI ZSOLT: „Mintha kiélesednének az érzékek”
(75 éves Simai Mihály) ...............................................

54 

Írások a szegedi középkorászat műhelyéből
KATONA-KISS ATILLA: Megalé Moravia, Szvatopluk országa ............................................................................

59 

IGAZ LEVENTE: „Lengyel–magyar két jó barát…” (A Biskupini Régészeti Parkban rendezett régészeti fesztiválról) ..........................................................................

66 

DÉR TERÉZIA: Gondolatok Imre herceg alakja kapcsán ....

73 

SZABADOS GYÖRGY: Egy királylány messzi földről (Az első
magyar–katalán uralkodói házasságról) ....................

81 

DÉR TERÉZIA: „Emlékezzünk régiekről” (Szabados György:
A magyar történelem kezdeteiről [Az előidő-szemlélet hangsúlyváltásai a XV–XVIII. században]) ..........

87 

BARTHA ANNAMÁRIA: In Memoriam Kristó Gyula (1939–
2004) (Konferencia születésének 70. évfordulóján)

96 

KRITIKA
KOLLÁR ÁRPÁD: Imitált stukkók (Lesi Zoltán: Daphnis
ketskéi) ........................................................................

99 

LENGYEL ANDRÁS: Alapmű, kis szeplőkkel (T. Knotik
Márta: Fényírók és fényírdák Szegeden [1859–1913]) 102 
ÉBERT TIBOR: Felkiáltójel(ek) (Adalékok Báger Gusztáv
költészetéhez) ............................................................. 105
A Tiszatáj Alapítvány közhasznúsági jelentése ................. 108

Szerkesztői asztal ............................................. a belső borítón

ILLUSZTRÁCIÓ
KETT GROZA IOAN festményei a címlapon (részlet), a 12., 27.,
31., 53., 58., 80., 95. és a 98. oldalon
HOLLÓSI ZSOLT felvétele az 54. és a 96. oldalon
IGAZ LEVENTE felvétele a 67, 68. és a 71. oldalon

DOBAI PÉTER

Marival a Kogart-galériában,
Márffy Ödön életmű-kiállításán
VERSCIKLUS A L ÉLEKRIANÁS CÍMŰ KÉSZÜLŐ KÖNYVBŐL


„Nagy tudás a test.”

1.

Nietzsche

Csinszka szőke hajcsigái,
mint fáradt fréziák,
mintha szép személyének
máris közeli múlását mutatnák …
Az örvény-kék szempár eltelt távolba réved,
melynek ideje szívében nem múlott el soha.
Egy arcot lát, egy asszír fejedelmet,
aki valaha imahangú, átokhangú verseket
írt, s Csinszkának szerelmes, búcsúzó
szavakat hagyott: „őrizem a szemed” – – –
Oly könnyed a kert, ahol Csinszka
teázik, a fáknak, mintha nem volna súlya,
se árnya, s lombjuknak semmi susogása …
Mintha a lugas,
ahol most más év múlik el, nem ez a festett pillanat:
már nem ezen a világon volna…
Hol hát? Csucsán, a Boncza-birtokon?
Talán egy megsárgult, fénytört fotográfián:
Ady Endre oldalán,
aki bor mellett tűnődik
egy bátrabb, büszkébb, boldogabb hazán…?

4

tiszatáj
2.
A délövi virágokkal futtatott pergola, ahol Csinszka
szálmagában ül, oly súlytalan, s oly könnyűnek
tűnnek a poharak, az üveg, a napozó székek …
Ebben a latin kertben nincs jele a nehézkedésnek,
mintha itt szünetelne – és mintha végleg –
a sors-gravitáció … Minden csak díszlet.
Távoli, őszi fák lombja,
mintha visszafelé kitavaszodna….
Csinszka egy élő festmény, s egy már nem élő
nő ezen a képen. Révült lénye, mintha lenne:
privát túlvilág – – –
Arcán látszik, hogy emlékezik
s ő nem tudja, hogy emlékezik – – –

3.
(„Csinszka behunyt szemmel” )
Vajon a zárt szemhéjak kit takartak
Csinszka kobaltkék szeme fényéből el?
Mit láthatott s mit nem hitvese egykoraiból
a szerelmes festő?
Egy arcot, régit, halottét:
magát Ady Endrét …
Adyt láthatta csak Csinszka behunyt szemhéja alatt
s kénytelen-tudta, hogy a tekintet nélküli szempár
látja, nézi őt, s vezetni hagyva kezét:
megfestette Csinszka arcában Ady Endrét!
Tudta, hogy az a másik, távozott, tűnt arc
Csinszkának lobogó, hívó élet maradt,
halála nem lett soha nemlét,
s nem lett soha valaha is ellángoló emlék – – –
Halála, veszte, múlása: Csinszkának
csak átmenet, csak mind mélyebb nemfelejtés …

2010. augusztus

5
4.
(„Csinszka kék pulóverben”)
Lehet-e élet-messzebb egy modell,
festőjétől egy női arc tűnhetne még távolabb el,
mint Csinszka arca s vele a lenszőke haj,
vele a világra-kéklő szempár?
Csak halvány vonásokat rögzíthetett, színezhetett …
Átfutó, riadt gondolatokat, életfogytiglan érzéseket,
lelkének besötétedő filmjét el nem érhette a művész,
meg nem születhettek palettáján azok a dúlt vérszínek…
Mintha arcánál is szebb álarc takarta volna
Csinszka lényének szép egészét,
sugaras szőkeségét, delejező kék szemét – – –
Szomorú tekintetét valaki távoli más vonzza
mindegyre magához, világtalan is nézi őt,
egy esendő nőt, akiben Ady Endre éli halálát
és élteti Csinszkát az az örök és őriző visszanézés.

5.
(„Csinszka utolsó arcképe”)
A mélykék hátteret fényével áthasítja
a borostyánleveles ablakon kihajló Csinszka
kihívó, nyűgöző szőkesége, szomorú-ifjú arca.
Mögötte társa, a festő, behunyt szemmel áll,
mintha ő maga is halott volna, mint az élőnek,
a még mindegyre ittlévőnek festett hitves,
aki első, hősi, holt szerelmében,
abban a másik férfiban, aki nincs a képen:
újra élni fog, soha nem lehet halott – – –

6

tiszatáj
6.
(„Comó-i tó” – Tájkép, Csinszka nélkül)
Felhőkbe fulladó hegyek zöldje,
néhány békés, idilli ház a parton.
A tó tükre kihunyt, sötét,
mintha mutatná halálos mélyét.
Csak egy-egy lángfény hasítja tükrét.
S egy végsőkig feszülő vitorla,
egy dőlésbe vitt vitorlás,
mint önmagát megfestett metafora,
akár a hatalmas vizet, szívet is meghasítva:
utoljára megmutatja s hívja vissza
veszett, elfordult, pusztult távlatokból,
nem-is-volt-időkből: Csinszkát, lenni újra!

7.
Létezik egy Márffy-festmény, amely előtt egy órát időztem:
tudni akartam, meg akartam fejteni, hogy Csinszka
„bent van-e” a festett, színes síkban, avagy képmását
hirtelen hátra hagyva, odakint bolyong egy még nem is régi
sírhant körül, súlyos lombú, üzenet-fák alatt?
Végre megértettem: Csinszka nincsen a festményen,
nem sétál sírok között, virág sincs kezében,
nem álldogál, nem térdel senkinek sírja előtt
a Kerepesi temetőben. Hát akkor hol időzik ez a magyar
Marilyn Monroe, merre, kihez siet melyik sötét fasorban?
Sokáig tűnődtem, míg végre rájöttem,
hogy Csinszka énbennem van, bejárja lényem,
hiába, hogy sohasem ismertük egymást.
Szótlan sétál énvelem,
hová, nem kérdezem – – –

2010. augusztus

7

TORNAI J ÓZSEF

Amit a költők mondanak az emberről

Az ember mákfeje
az ember smaragdzöld hite
az ember filozófiája
az ember táltostudománya
az ember álma fegyvere
az ember csillagtornya
szerelme bánata szenvedése
gonosz vagy tündéri sorsa
Az ember ne vegyen semmit se csak komolyan
az ember ne vegyen semmit se csak tréfásan
Az ember legyen ironikus játékos bizakó lemondó
az emberben legyen a rosszal együtt valami jó szelíd valami szép
Az ember a lakkozott szörnyeteg
az ember a hétszájú angyal
az ember meghal de föltámad
a fákban gyümölcsökben lovakban nősténymacskákban és a nádirigóban
az ember átmegy az örök szecskavágón
de húsvétkor kirügyezik
az ember verset ír háborúzik átvágja a szerelme nyakát
az ember szereti az édesanyját mert nem tudja
hogy az a halálra szüli
Az ember tudja hogy megismerheti a világegyetemet
az ember tudja hogy nem ismerheti meg a világegyetemet
az ember tudja hogy halandó
a szürke gém nem tudja hogy halandó
a szent tanítók tudják mit követel tőlünk az isten
a levelibéka nem tudja mit akar tőle az isten

8

tiszatáj
Az ember tele van féligazságokkal
az ember tele van egész igazságtalanságokkal
Az ember elmegy és nem jön vissza
az ember elmegy és visszajön
az ember a szerelem démonát imádja
az ember a szerelmetlenség démonát imádja
Az ember olyan mint egy gyerek
az ember olyan mint egy felnőtt
az ember olyan mint egy nő
az ember olyan mint egy férfi
az ember olyan mint egy hermafrodita
Az ember lángelme
az ember bűnöző
Az ember fölfedezi a földet
az ember elpusztítja a levegőt az erdőt a folyót az állatokat
a rovarokat a talajt a saját faját
Az ember normális
az ember egyáltalán nem normális
az ember mostanában olyan mint egy amerikai
az ember régen olyan volt mint egy sumer egy akkád
Az ember nem eszik nem iszik nem lop nem párzik
az ember legtöbbnyire a semmiből és a semmiből szaporodik és
semminek nézi a másik embert a házát az asztalát a kertjét
a gyerekeit az egész emberiséget
Az ember Godot-ra vár
Godot eljön
Godot nem jön el
Godot eljött mégsem jön el
Az ember vár gondolkozik de jobb ha vagy vár vagy gondolkodik
és nem vár semmit
Az embernek azt mondják reménykedj

2010. augusztus

9

az ember csontváz lesz a fogolytáborban és reménykedik hogy hazajut
az apjához a feleségéhez a kislányához
az embert a katonák átviszik egy másik fogolytáborba és röhögnek
az ember tovább reménykedik egészen az újabb fogolytáborig

Mi hát az ember igazi neve
nem az hogy remény nem az hogy reménytelen remény
minden nyelven az hogy remény hogy Hoffnung hogy Hope hogy
Esperanca hogy Nagyezsda
az ember a remény horgára akadt hal
az ember a horgász
az ember se nem hal se nem horgász se nem horog
Te tudod mi az ember
én nem tudom mi az ember
tehát én ember vagyok
így kattogja létem tudománya ember vagyok tehát nem kell tudnom
mi az ember
A madárnak szárnya van tehát nem kell tudnia mi a röpülés
az ember madár tehát szárnya van
az ember röpül tehát átkel ha a világtojás össszeroppan egy
másik égitestre
Az ember csak egy gondolat és a gondolat mint a szellem örökké
csillagokat nemz és szül mikor nem látja senki
Az ember az egyetlen mélyemberi vak hontalan aki lát
ezt mondják az emberről a kék faszú
költők

10

tiszatáj

Az Abszolút

Humoros, de az Abszolút
az emberre sosem szorult.
Élé saját végtelenét,
bárhogy is képzeli a nép,
gyerekfajunk az emberi nem
vasalt talán-ingeiben,
az eget szava nem éri föl,
hol csillag csillagot gyötör,
ott csak az Abszolút lakik
kezdettől galaxisokig.
Mit köthet hozzá? Szeretet,
ahogy a próféta-hitek
megálmodák az Örökéjt,
amely szerintük égten ég
s csak az ember fontos neki,
akárha meg is bünteti,
mert lehet-e nagyobb nála Úr,
ki minden spórát maga gyúr?
Ki panaszolhatná: ohó,
ha te vagy a Mindenható,
mért nem vagyok örök növény
a mindenség könyökén?

2010. augusztus

11
Mért nem lehetek okosan
gondolkodó vízár, olyan,
ki isten szájából kiönt
miljom hínár-ördögöt.
Ilyenképp nem tudjuk, mikor
lesz az őshalotti tor,
hol pislog, föllángol szegény,
pálinkás ember-költemény,
ki spirálködök távcsöves,
számítógép-himnusza lesz,
és fotózna fényévekig,
de a temetőbe viszik,
hisz az biztos és az abszolút,
hogy a kromoszómákba visszafut,
azután már se nyár, se hó,
se lélek, vér, magánvaló:
az Abszolút szemétre vet
agyat, sorsot, szivet,
míg egy szivárvány-polip
magával asztalt terít.

12

tiszatáj

A válasz rétje

Az isten az, akivel magyarul
beszélgetsz. Mindegy, miről, mikor.
Csak kérdezel, és várod fül nélkül,
hogy az idegen válaszol.
„És ez az élet.” És ez az a folyó,
honnan nem jön felelet.
De visz a hullám, és sirály
csapkod a kárászok felett.
Álmodban ébredsz, hol nincsenek
éjfelek és századok.
De te csak kérdezel, és
a válasz rétje egyre nagyobb.

2010. augusztus

13

SZATHMÁRI ISTVÁN

Spanyol reggeli

Ültem a madridi park foltos padján reggeli hétkor, uram, ültem, ücsörögtem, lóbáztam a lábam, vagy inkább csak lógattam, igen, semmi dolgom nem volt, valóban nem, csak úgy voltam ott a hars bokrok, szép szál fák között, és a szökőkút
olyan szelíden csobogott, kicsit odébb felhők gyülekeztek, de emígy már perzselt
a madridi nap, meleg lesz ma is, gondoltam, és már gyöngyözött rajtam a veríték,
mert olyan forróság tud erre lenni, uram, szinte belegebed az ember, és van úgy,
hogy napokig semmi szél, és a levegő csak süt, süt kitartóan, de jó ez azért, igen,
messze lenni a hazától, a háztól, annyira, hogy az már majdnem nem is létezik,
de hát másképp van ez persze, mert hát az agy dolgozik, igen, fáradhatatlanul,
mint egy hétpróbás, profi akrobata, mondanám, és néha azon kapom magamat
rajta, hogy az otthoni kilincsre gondolok, ahogy a tenyerembe csusszan, a hidegmeleg érzésre, a kiglancolt sárgaréz tapintására, igen, micsoda gondolat ez az
azúr, azúr alatt, és mintha egy pillanatra a tenger szagát is hozná a szél, ami eleve
morbid, hisz tudja, uram, az ország tengere innen messze van, sajna, tehát ültem
a padon, ami zöld színű lehetett valamikor, és valami zajokat hallottam, de hát ez
nem volt érdekes, igazán nem. Hajnalban érkeztem, még sötét volt kicsit, lila
zsákommal a hátamon szeltem az utcákat, katedrálisok, piacok, kocsmák mentén
mentem, csíkos napernyőket, szemetet, locsoló fiúkat kerülgettem, hetek óta voltam az országban, kólikáztam benne, és most Madrid volt soron, de lehetett volna más is, de nem gondoltam bele, időm mint a tenger, mondogattam néha, és
sejtettem, a következő megálló tényleg ott lesz, a parton, és újból a víz illatát észlelte az orrom, de nem akartam terveket szőni, dolgokat váltani valóra, egyszerűen csak úgy akartam lenni, lenni, hogy szeretem, nagyon szeretem magam. Mert
ilyen is volt, uram, megesett.
Csövesfélék ültek le a szemközi padra. Vagy csak olyan parki emberek. Az
egyiken piros ing volt és egészen szűk, fekete nadrág. Akár egy torreádor, gondoltam. Még a mozdulatai is olyanok. Ahogy megérinti a mellette levő vállát és a füléhez hajol. A haja olajozva. Meg-megcsillant rajta a fény. Szánkózott, mondhatnám, de ebben a hőségben, perzselésben ez tényleg nem lenne ildomos. Szakadozott nagy szatyor volt náluk, amit egyszer ide, egyszer oda tettek. Olykor hevesen
gesztikuláltak. A piros inges hirtelen felpattant és a szökőkúthoz ment, vagy inkább lejtett kecsesen, már-már riszálva magát kicsit és benyomta a fejét a felszökkenő vízbe. Láttam, lehunyt szemmel élvezi. Sokáig, szinte a végtelenségig,

14

tiszatáj

de hollófekete haja maradt a helyén, állt, gyakorlott, rutinos, nem vitás. Közben a
társai kockás kendőt húztak elő a szatyorból és leterítették a padra. Alig múlt el
hét a madridi parkban és már zizegett a levegő, remegett bejáródottan, még egy
kicsi és zúg kitartóan, ahogyan telik az idő, minél öregebb, annál hangosabb, este
már üvölt, de most még reggel van, és sajt, uborka, paradicsom, hagyma került a
kockás kendőre, és valami kolbászféle is, meg számomra ismeretlen hars növény,
amivel olyan óvatosan bántak, szinte dédelgették, babusgatták, igen, és akkor
jött a jókora butelka, ezzel kezdték, körbe adják, meghúzzák férfiasan az üveget
és még csak az ajkukról sem törlik le a vörösbor cseppjeit. Olyan érzékien teszik,
uram, ott a madridi parkban, majdnem hajnalban, hogy kívántam már én is, nagyon, mindazt, amiben voltak, de csak ültem, velük szemben a nagy, hatalmas
bokrokkal a hátam mögött, és gondolom, a szemükben, igencsak bambán, és akkor a piros inges, a páva mozgású, az ex torreádor, mintha felém biccentette volna a felszökkenő vízből kihúzott fejét. És így minden más jelentést kapott, uram,
mert vélem, én is része lettem a játéknak, a parki, madridi rituálénak. És jó volt
ezt tudni. Igen. Mert azért üres voltam kissé ebben az időben, akár valami elfelejtett, szétszáradt hordó, mert vannak ilyen időszakok, hisz tudja, mikor hiába esik
az eső, vagy süt a nap, nézhet magára akárki, mégsem indulnak be a dolgok, a
legszebb színeket látja, de semmi sem jó. Gondolom, érti, én nem féltem magát,
ahogy elnézem ebben a szobában a rámás képek alatt.
És akkor biccentettem én is. Úgy, hogy ne csak a spanyol páva észlelje, hanem
a többiek is. Mert nem akartam azt, hogy csak az övé legyen. A piros ingesé. Mert
ez valahogy zavart volna. Nyugtalanított. Kabócák zendítettek rá hirtelen, és a
nap már igazából sütött. A sajttal folytatták, feldarabolták, és jött minden, ami a
kezük ügyébe került, azonban a butelka nem nyugodott, adogatták körbe-körbe,
olyan volt, mint a mesebeli kenyér és hús, sohasem fogyott, fogyhatott el.
Most már tényleg bámultam, uram.
Akárha egy színház első sorában lennék. Nekem játszottak. Így képzeltem el.
Az extorreádor a szeme sarkából figyelt engem. Nem vitás. De nagyon finoman
tette. Galambok szálltak le az útra. Indult a nap a madridi parkban. Valóban beindult.
De nekem nem akaródzott. Ültem ott a padon, mintha odakövültem volna. És
éreztem, smirgli a torkom. Nagyon.
Egy vörös hajú nő tűnt fel a bejárat felől, meg egy egészen kicsike asszony.
Mindkettő kezében retikül. Hirtelen arra gondoltam, bár krokodilbőrből lenne,
és már éreztem is a pikkelyeket az ujjaim alatt.
Jöttek az úton felénk, a bokrok felé dőlve. Szinte srégek voltak a levegőben,
akárha mágnes vonzotta volna őket. Jöttek és jöttek, de mintha nem érkeznének
meg soha. Olyan furcsa érzés volt ez, uram, és tudtam, engem is néznek, és hát a
szemközti társaság is észlelte a dolgot, de nem történt semmi. Legalábbis így látszott. A butelka továbbra is járta a köreit, a sajt fehérlett, az ismeretlen növény

2010. augusztus

15

most is hars volt, nagyon, vakítóan zöld. Majd az ex torreádor, a spanyol páva,
óvatosan megigazította a haját és mintha újból biccentett volna felém. Vagy csak
a levegő tette. A remegő.
A vörösön pöttyös szoknya volt. És az arca ádázul kifestve. Mindig is szerettem volna egy vörös nőt, uram. Hogy az ujjaim közt sercegjen, tüzeljen, szikrázzon a haja és a lányos szőre. Hogy elnémuljak belé. Belebénuljak. Igen. Igyekeztem, de nem ment igazán. Csak olyan átmenetek voltak. Két sín, két világ között.
Az aprócska nő kalapot viselt. Fekete szalag lógott le róla. Emígy, fekete blúz,
szoknya és cúgos cipő. Olyan zárdaszerű jelenségnek tűnt ott a madridi parkban
alig hét után a tűző napon. És érkeztek azért. Csikorogtak a pici fehér kövek a
talpuk alatt. És a torreádorék mind élénkebbek lettek. Vagy csak nekem tűnt így,
nem tudom. Hirtelen féltékenység kapott el, szerettem volna a vöröshöz ugrani,
de persze semmi, uram. És akkor a kicsi, kalapos asszony váratlanul elindult felém. Elszántan közelített. És most már valóban zizegett a levegő, már-már zúgott, igen, ösztönösen a zsákomhoz nyúltam, de nem erről van itt szó, uram, rögtön világos volt, igen. Mind közelebb került hozzám a csikorgó úton, és már láttam fekete szemét és a halvány rángatózást a sápadt arcon. Nem volt öreg, se fiatal, olyan kortalannak tűnt, szikárnak, száraznak. Határozottan jött. Fellebbezhetetlenül. Megvagyok neki, gondolhatta, gondoltam. Íme a zsákmány a kora reggeli órán. És már ott is volt. Megállt előttem felszegett fejjel, de látszott rajta lányos zavara a rángatózás ellenére is. Kissé hunyorgott és köhögni kezdett. De
azért vizslatott és újból olyan erős lett megint. Mennyi minden lehet ebben az apró nőben, gondoltam, egyszerre, egymás mellett, alatt, fölött, ajaj. És akkor megcsapott valami különleges szag. Mindjobban okkupált. A pravoszláv templomok
tömjénje ez, döbbentem meg, és még a homokba szúrt vékonyka fehér gyertyák
illatát is érezni véltem. Akaratlanul jobbra-balra néztem. De csak a park a reggeli
fényben. A foltos, valamikor zöld pad, amin ültem.
Muszáj volt nézni. Ahogyan ott állt feszesen, kihúzva magát. Kalapja pántlikáját finoman mozgatta a nem is tudom, honnan előkerülő gyenge szél. Akár egy
megfeszített íj. Olyan volt. Szólni akartam. Megmukkanni. Mert már tenni kellett
valamit. De megelőzött. Hirtelen megfordult, úgy hogy pliszírozott fekete szoknyája egy pillanatra elborította előttem a képet. Szinte beleremegtem ebbe, és
félni kezdtem magamtól, igen, de már ott ült mellettem. Kettőnk között a retikül.
Sajnos csak utánzat, ronda pikkelyekkel, konstatáltam. Közben a vörös már kacarászott odaát. Érzékien bugyborékolt a hangja a fák alatt. A spanyol páva produkálta magát.
Az apró nő spanyolul kezdte. Majd angolra váltott. Portugálul nem is próbálkozott. Csitulni látszott a rángatózás az arcán. Valami különös nyugalom telepedett rá. Én legalábbis így éreztem. Igen.
A vörös persze, hogy leült. A páva mellé. Mert csak ott volt hely, értelmeztem,
értelmezhettem. És a butelka meg nem állt.

16

tiszatáj

Elkapott a vágy, inni akartam én is. Nagyon. El akartam szakadni a padtól, de
a pici nő megfogta, megragadta a karom. És csak most vettem észre, csipkés, fekete kesztyű van a kezén. Roppant erővel tartott vissza, de mosolygott hozzá,
mintha nem is tette volna ezt velem. Tényleg zsákmány vagyok a reggeli órán,
légy, mely hálóba keveredett. A forróság nőtt, terebélyesedett. Csorgott rólam a
verejték, marta a szemem, pedig nyitva kellett hagynom, nem vitás. Makogtam
felé pár szót, de mintha nem figyelt volna. Elengedett, de továbbra is szorosan,
feszesen ült a retikül másik oldalán. Ha akartam volna, a táskán át, keresztül a
testünk kapcsolatba lép. De nem akartam, azonban abban nem voltam biztos, vajon ő nem akarja-e. A vörösre fókuszáltam, de ő rólam, rólunk nem vett tudomást. Kivágott blúza alatt a melle, mint alkonyatkor a tenger, finoman hullámzott. Uram, én akkor már olyan rég voltam nővel.
A páva látta, hogy bámulom. Mindent látott. És tudtam, ez jólesik neki. Hogy
éhes szemmel figyelem a nőt, és izgatottan, de mélyen megalázva követem keze
útját, ahogyan a számomra ismeretlen nagyon zöld növénnyel megcsiklandozza a
vörös hattyúfehér nyakát, hogy az még csábítóbban nevessen föl a naptól átizzott
madridi parkban.
És már eszik is, szinte hallom, ahogy apró fogaival roppantja az uborkát, majd
nyúl a kolbászka után, a páva mindent a keze ügyébe helyez, a nagy színész, gondoltam keserűen, az öntelt ceremóniamester. És akkor újból elégedetten felém
pislantott, gőgösen, mintha nem is tenné. Majd újfent a hajához nyúlt kényesen.
Az aprócska, a fekete ruhás, hirtelen oldalba bökött, hogy figyeljek már rá,
igen, mert valamit meg akar mutatni, brosúraszerűséget, vagy mit, átlépte a határt, átkönyökölte a retikült, igen, és ez tényleg nyugtalanná tett, uram, szinte
kényszerített, hogy nézzem, fogjam a kezembe, vegyem le a szemem odaátról, és
akkor olyan fáradság kapott el engem, legszívesebben a fűre feküdtem volna, de
esélyem se volt, uram, nem, címekre, kiemelt szövegekre, ábrákra bökdösött,
még hangjegyeket is mutogatott, hogy mindez itt van pár sarokra tőlünk, a lélek,
a szív szigete, igen, a valódi kikötő, uram, és jelentőségteljesen vizslatott, remélem, hangja van, mondta még, énekelni csak tud, és nézett, vizsgált tovább, és
láttam, rémülten tapasztaltam, fátyolosodni kezd a tekintete, ködösödni, igen,
mint amikor bepárásodik az üveg, és lassan, óvatosan húzódni kezdtem a pad
széle felé, de gyakorlottan, megfontoltan követett engem.
Valahonnan gitár került elő a túlsó oldalon. A kockás terítő pedig már majdnem üres volt. De a butelka járt. A kifogyhatatlan. Fel akartam állni, uram. Menni, ki tudja merre, de visszafogott. Tartott ez az apró, kalapos asszony, erősen,
hogy a szeme szűkölt belé. Nem láttam, láthattam a párát, a szitáló ködöt benne,
nem, átváltozott. Mint pók a bogarat, nem engedett el. Már fájt, égett a karom.
És újból csak a zizegést hallottam a növekvő melegben. De a gitármuzsika elvitte ezt.

2010. augusztus

17

A vörös hirtelen felénk libbent. Bedőlt hozzánk a képbe. Megcsapott testéből
áradó édeskés illata. Pattantam volna, de nem lehetett. És az extorreádor, az udvari mester, alig leplezetten, nevetett ezen. És csillogott mindehhez a szeme. A többiek már táncoltak az apró, fehér kavicsokon. Még a gitáros is felállt. A vörös
megrázta gyönyörű kebleit, úgy, hogy a haja is hullámozni kezdett. Beleszédülök,
gondoltam, uram, bele a mind jobban mélyülő örvénybe. Izzadtam, folyt rólam a
verejték, a hajam a koponyámra tapadt, a tenyerem vizes lett és a lábam köze is.
Csikorgott a kavics a táncoló lábak alatt.
Nyolc még nem lehetett.
És a kalapos elengedett. Megmozdult ő is. Ütemre tette a dolgát. Dúdolni
kezdett, majd mind hangosabban énekelt. Nem hittem el. Ezt az egészet, igen.
Egy-két idegen megjelent, de el is tűnt hamar. Ez a mi parkunk, reggelünk, Madridunk, világos. És ekkor én is kitörtem volna zabolátlanul, de hát milyen is lett
volna ez, uram, milyen, mert se hangom, se tudásom a tánchoz, pedig hát, mint
említettem, szerettem magam, mégis dermedten, ledermedten bámultam azt,
ami körülöttem van. A kalapos már hozzájuk táncolt, átölelte a vöröset, és ő nevetve viszonozta, együtt, egymásba kapaszkodva billentek jobbra-balra, és az
extorreádor, a spanyol páva ravaszul közéjük férkőzött, átkarolta őket, majd
mind lejjebb csúszott a karja, már-már zongorázott rajtuk finom, hosszú, fehér
ujjaival, és szólt a zene, és a butelka még így is járta megszokott köreit.
Csillogott, villogott ott előttem minden, kápráztatott, és én csak néztem, néztem, messziről, de mégis közel, túl közel, hogy láthassam a kivágott blúz kínálta
fehér kebleket, a hullámot, az örvényt, és azt, hogy a számomra ismeretlen hoszszú, zöld növény miként kúszik föl, egyre följebb a páva, a spanyol, jóvoltából a
vörös, a gyönyörű vörös hószínű lábán az igazi kikötő felé.

18

tiszatáj

BÍRÓ GERGELY

Megálltak egyszer, három órakor

Sosem érdekelt, hogy mit találhatnék asztalfiókban, ágyneműtartóban vagy szekrényajtók, könyvsorok mögött. Elrejtett naplókat nem keresek, szabadon hagyott
iratokba nem nézek, hiszen a szavak és számok könnyedén elárulnak, kirajzolnak
bárkit.
Felkészültem a kenőcsszagra.
Belépek, és rögtön be is zárom az ajtókat. Nem árt a szokásos hangokat produkálni a szomszédoknak, akik többnyire szintén nyugdíjasok, és némelyikük
biztosan itthon is van, akár ezen a szinten.
Nincs kenőcsszag. Az előszobában, amely hosszú és keskeny, a fali fogas alatt
két férficipő. Egyik tálcára téve, rendesen, a másik, egy fehér edzőcipő hanyagul
levetve, hosszú fűzői a linóleumon kígyóznak. Fáradt ember rúghatta le magáról.
Szóval egy férfi. Pedig a rózsaszín körömlakkal jelölt kulcsot látva, azt hittem, nő
lakik itt, vagy inkább egy nyugdíjas hölgy, aki festi a körmét. Az új lakó nemrég
költözött be: a falakat frissen meszelték, még sincs festékszag, mást érezni a levegőben, idősebb ember élt itt előtte. Hiába újítják fel, szellőztetik ki, nem lehet
valaki emlékét csak úgy kitörölni egy lakásból.
A tükrös fali fogason egy téli és egy őszi gyapjúkabát lóg – hiszen már kánikulás tavasz van! Aztán egy cipőkanál és két sál, egy kibolyhosodott fekete (a lakó
biztosan gyakran borostás), és egy csíkos kötött. Vagy horgolt, ki tudja. És benne
néhány gesztenyeszínű, hosszú hajszál. Ki sem lehet őket húzni. Ezt egy lány kötötte neked, ember! Vagy horgolta.
A fürdőszoba nyitott ajtaján vizes törülközőt vetettek át. A levegő még nehéz
és illatos, a tükörről tisztul a pára. Látva innen a nappali asztalán összegyűrt sörösdobozokat, üres borosüvegeket, inkább felfrissülésből fürdött reggel a lakó,
mintsem szokásból. A fehér piperepolcon áll a kosz, a gőzben megfeketedett por.
Bármiért nyúlok (borotvahabos flakon, tégely), érezni, hogy nehezen engedi a
polc, és az alattuk lévő barna ragadós foltok szerint használat után mindig minden ugyanoda kerül vissza. Van itt egy üres és egy megkezdett fogkrémes tubus
is. Meg egy leszakadt pizsamagomb. A kád végében tusfürdős és samponos flakonok (némelyik üres, ezek fekszenek), alattuk színes-szappanos mintáik, körülöttük, sőt a perem minden sarkán ugyanaz a fekete kosz. És szőr- meg hajszálak
a csempefalon. A kádat amúgy gondosan kiöblítették. Van itt tört fehérré öregedett zuhanyzófüggöny is, melynek gyűrődésein megült a por, és szélét az ajtófél-

2010. augusztus

19

fához erősítette valaki ragasztószalaggal. Még a hölgy, aki a férfi előtt lakott itt.
És ez a hölgy a rokona.
A fürdővel szemben nyílik a keskeny konyha. A falra erősített, lehajtható asztalra két háromlábú széket tettek felfordítva: a legutóbbi takarítás előkészületei –
most kövér pormacskák mozdulnak a fal tövében, ahogyan lépek. A lakó, ha teheti, nem ebben a helyiségben étkezik, idegenkedik tőle. A székek mellett vastag
köteg helyi újságot találok, több hónap számai sorakoznak időrendben, ki sem
nyitották őket. Az asztal fölött naptár lóg a falon, még január hónapot mutatja.
A túlsó sarokban áll a hűtőszekrény, tetején egy kúszónövény kólás papírpohárban ázik gyökereztetés végett. A pohár belső falán futó barna csíkból látszik, hogy
eredetileg mennyi vizet töltöttek bele: a víz szintje azóta hosszú centiméterekkel
lejjebb ereszkedett. Hetek óta állhat itt, gyökér egy szál se. Mellette, az ablak alatt
zöld faszék ülőkéjének szélén lábujjhegyek lenyomata a porban, előtte vízköves
virágládában száraz földjükből kidőlő kaktuszok sorakoznak. A tűzhelyet a rózsák körül olajpettyek, kiszáradt tarhonyaszemek és fazekakból kifutott, megbarnult folyások tarkítják. A konyhapulton még puha kenyérmorzsák, kolbászhaj, paprikamagok, utóbbiakból a földre is esett néhány, talán káromkodások közepette. És egy doboz tej, amelyet nem pohárból fogyasztottak – délutánra megsavanyodik. A lakó sietve reggelizett, nem ült asztalhoz, jól sem lakott.
A konyhából kifelé menet véletlenül belerúgok a szemetesbe, mire ütemes és
követelőző sípolásba kezd valami az egyik belső szobából. A folyosó kisszobával
szemközti falára rácsok árnyékát vetíti a beáradó napfény. Eddig fel sem tűnt.
Pöckölgetem még a szemetes poros fedelét. A sípolás erősödik. A kukában, a szemét tetején fonnyadt salátalevelek és répareszelék fekszik, a sípoló állat zöldséget
eszik, és előbb kapott reggelit, minthogy a lakó magát kiszolgálta volna. Ettől
függetlenül bízom benne, hogy a ketrecen belül van. És abban is, hogy kicsi.
Most, hogy itt, a konyha ajtótokjának tövében guggolok, látszik, mennyire sárga
a falakhoz s a rajtuk futó csövekhez képest, ahogyan a többi ajtó is. Mindegyiken
a kilincs körül grafitszínű kosz, többévi tapogatás eredménye, hiszen itt-ott
mészfoltosak.
A hatalmas ketrecben, egy felfordított tejes karton alatt tengerimalac figyel
dermedten, bajszába faforgács akadt. Előtte befőttesüveg-fedőről leborított, öszszetépkedett salátalevelek, kiráncigált uborka- és répaszeletek harapásnyomokkal. Az almadarabok érintetlenül hevernek félrehajítva. A malac válogat, vagy
csak rangsorol. Enne tovább, de megzavartam: néha másodpercekig gyors állkapocsmozdulatokkal rág, a csendben hallani fogai között a zöldség hersegését, aztán abbahagyja. Nem engem néz, de szeme sarkából a szándékomat kutatja. Ketrecének oldalához itatót drótoztak, szopókájáról kövér vízcsepp lóg. Ha fújnék
egyet, biztosan rászánná magát a zuhanásra.
A kisszoba ajtaja – kilincseire gyűrött derekú ingeket akasztottak – még nyitott állapotában is alig enged látnom belőle valamit, mert az ágy miatt nem nyílik

20

tiszatáj

tovább. Ezen felül úgy érzem, hogy a helyiség nem szívesen fogad magába, és ezt
nem lehet a lakás elrendezésével magyarázni, ahol az előszoba-folyosó kifejezetten a nagyszobába tereli az embert. Egy rejtek csak a menekvő cinkosa, nem az
üldözőé. Zsúfolt szoba (különösen a nappalihoz képest, amelynek csupasz falai
között elvesznek a bútorok). Középen a földre tett papírkupacoktól, könyvektől,
üres borítékoktól és befizetett csekkszelvényektől éppen hogy csak közlekedni lehet. A lakó egy hasonlóan zsúfolt helyiségben élt előtte, amelynek ablakai vélhetően hátsó udvarra néztek, hiszen a szemközti lépcsőházak lakásaival ellentétben
itt egyetlen függöny sincs behúzva, minden ablakszem fényre, térre vágyik, hogy
belopják a tágasságot e szűkös falak közé, ahol a lakó bezárva érzi magát, akárcsak volt szobájában – új lakásában mégsem a nagyobbat választotta. Maradt
annál, amit megszokott, még ha régebben tágasabbról álmodott is, és nem költözött át a korán ereszkedő téli sötétségben sem, amely összébb nyomta körülötte a
falakat. Már rácsok árnyéka csíkozza a bőrét, mint ájult rabszolgákét, kiket a hőségben messzi vásárba visznek.
Nincsen kép a lányról sem az ágy fölött, sem az asztalon. Nem is volt: a falból
nem áll ki szög, de szög ütötte lyukat sem látok. Az ágy vége fölötti kis könyvespolc felső két deszkája üres, egyenletes, sértetlen porréteg fedi, az alsóra könyveket halmoztak rendszertelenül, közöttük egy repedt üvegű ébresztőóra, melynek
mutatói megálltak egyszer, három órakor. Kihasználatlan, rendetlen és a lakó
szemében mellékes alkalmatosság ahhoz, hogy egy nő képe kerüljön rá kitámasztható keretben. Annál inkább, mert a sál mégis odakint lóg az előszobában,
minden ruhadarab fölött: a lakó ezt vette le először és akasztotta fel utoljára, valahányszor kilépett a télbe, vagy megtért belőle. Gonddal, mint stóláját a pap:
a sálat széltében félbehajtotta, két végén a rojtos fonalat szétterítve a kabáton.
Ezt leszámítva mindent csak úgy felhányt a fogasra.
Két kép is függ a kisszobában, másutt azonban semmi, kivéve még egyet,
amelyet a lakó ideiglenesen a cipős szekrényre állított, falnak támasztva, és több
helyütt – az előszobában és a nappaliban – bevert szögeket találok, s a tövük
nem meszes. Tíznél abbahagyom a számolásukat: számuk egyenesen arányos a
lakó tanácstalanságával, aki keresi ugyan, mégsem találja a kép helyét, különösen a számára új helyiségekben nem. A szögek kiszóródtak a kis nejlontasakból,
a kalapács nyele is bőven lelóg a szekrényről, alighanem indulatból dobták le,
aznapra feladva a további próbálkozást. Pontosabban az ostromot. A férfi be
akarja venni ezeket a falakat, de azok ellenállnak még. Hidegek, akár a makrancos asszonyszívek.
A kisszobában függő két kép közül az egyik az íróasztal és a fölötte lévő virágpolc közé került, mintha szentélybe volna zárva, a polc függőleges lábai is közrefogják. Fontos felvétel, egy erősen árnyékolt félprofil portré, talán színészé: a férfinek csak az arca, füle és ingnyaka látszik, sötét zakója és hátrafésült haja beleveszik a fekete háttérbe, mint aki éppen lámpapózna alatt halad el az éjszakában.

2010. augusztus

21

Milyen szép a füle. Akár egy detektívé. Az a lényeges rajta, amit a fényképész a
sötétségből kitakart: a tekintet, amely átrendezi a férfi vonásait egészen a füle
hegyéig, mert nagy és fekete szembogarával szomorkásan nyugtáz valamit, ami
nem érte váratlanul. Árnyak feltételezik, vonzza vagy üldözi őket, és hiába készült fel rá, hogy egyszer úgyis átfonják és elkötik a nyakát, most mégsem a felszegett állú elhivatottságot látni rajta, hanem a tehetetlen esendőséget, ezért ez a
kénytelen türelem.
A másik kép, egy poszter már jóval nagyobb, mégis ez van leginkább elrejtve,
az ajtó mögött, a könyvespolc mellett függ keretben az ágy fölött. Sokáig összehajtva pihent, a hajtás mentén, a tetején el is mállott a papír, és a felvételt kiszívta a nap – a lakó most gondosan olyan helyre akasztotta, ahol sosem kap erős
fényt. Megőrzött üzenet az elmosódott kamaszkorból. Egy sovány gitáros énekes
éppen a mikrofonhoz hajol, mélyen leengedett fehér hangszere szelídülni látszik.
Mögötte kontúrjait vesztett sárga dobfelszerelés. Valami hanyag garázszenész lehet, aki pulóverére nagy világos inget vett, fél gallérját felhajtva szorítja a heveder. Még a szeméből is fakad a dal. Nem a ráirányuló reflektor miatt: ez az ember
világít, csak a dal pislákol kifestett szemében.
A nagyszoba közepén álló faasztalra egy cserépbögrébe csokor gyöngyvirágot
tett a lakó: lomblevelei megsárgultak-barnultak, széltébe-hosszába pöndörödnek, száruk a madzag alatt, amellyel átkötötték, penészedik már. Azt hiszem, elporladnának a kacsként indázó hajtásfürtök a fehér kis harangokkal együtt, ha
megmarkolnám őket. Előtte piszkos, összeirkált papírlap fekszik, rajta és körülötte a világoskék műanyagterítőn száraz dohánymorzsák. A papírt többször öszszehajtották és leöntötték, bal felső sarkába dátumozott fekete rovátkákat húztak, amelyek zöldesen elmosódtak valami folyadéktól. Alighanem azt számolta a
lakó majd egy évvel ezelőtt, mennyi cigarettát sodort egyetlen csomag dohányból, és azt hány nap alatt szívta el. Legalább ötheti, kihajtott műsorújság van még
az asztalon, és valószínűleg találnék többet is, ha átkutatnám a sarkán álló papírkupacot, amit most nem teszek.
Látva az irathalom tövében lévő biciklipumpát, gumipókot, a túlsó sarkon
veszteglő üres lavórt, benne a csipeszekkel, mellette a leszedett, tiszta zoknikat és
alsónadrágokat, nem hiszem, hogy ezeket a sörösdobozokat tegnap roppantották
össze, ahogyan a borosüvegeket sem az előző este itták ki, és a pattogatott kukoricás tálba sem a múlt éjjel túrtak ilyen vadul. Ha néhány napja is, de hárman ülhettek a szobában: az egyik szék tövébe több kukoricaszem esett, és az asztalnak
is ezen a részén hevernek a sörös dobozok. A kanapén – támláján egy pohár némi
borral az alján – az összenyomott díszpárnák állása szerint úgy feküdt valaki féloldalasan, vélhetően maga a lakó, hogy lássa az asztalnál ülőt és a másikat, aki a
gyűrött pokróccal letakart fotelben foglalt helyet, és mellette, a kis tálaló asztalkán lévő színes műanyag pohárból üdítőt ivott. A közelmúlt jól látszik a rárakódott napok vékony porrétege alatt, amit le sem kell törölnöm, sőt ügyelek rá,

22

tiszatáj

hogy meg ne sértsem. Ezek itt ketten a lakó szemében úgy érkeztek, mint beszélőre a fogolyhoz, még ha rögtönzött látogatást tettek is valamelyik éjszaka.
Itt mindent fény derít, a kék kanapét, szőnyegeket, a fehér falakat, és nyersfa
bútorokat látok, bármerre fordulok. A színekre visszatérve, nem éppen meleg a
fogadtatás. De az ellenkezője sem lenne igaz. A lakás csupán dísztelen, ennélfogva fegyelmezett, bár dísztelensége mögött ott a tanácstalanság, sőt valami fukarság is a belakására fordítható idővel szemben. A fegyelem, a rend iránti vágy
mégis jelenvaló. A lakásban uralkodó rumli nem egyszerű hányavetiség eredménye. Talán nem kellene általánosítani. Mintha csak a legfontosabbakra volna idő,
amely soványabb az igényeknél. És mintha mindent visszatenni a helyére nem
tartozna a legfontosabbak közé. Ahogyan maga az időzés sem.
Igen. Kitárom az előszoba másik két ajtaját is, egyik a vécére, másik a kis
kamrafülkére nyílik, amelyben nagy rendetlenséget találok: a polcokon még a régi, linóleumból kimetszett alátétek fekszenek, a polcok élére teljes hosszukban
hullámos szélű papírdíszeket tűztek rajzszöggel. A cipősszekrényen lévő bontatlan csomagolópapír nyilván arra vár, hogy a helyükre kerüljön. A nappaliban egy
drapp függönnyel eltakart gardróbszekrénybe már nem nézek, biztosan ugyanilyen látvány fogadna. Ajtói éppolyan piszkosak, mint a többi a lakásban.
A nagyszobában, az egyik szőnyegen nyitott olló, bontatlan képfelfogatók hevernek és néhány csík papírhulladék. Látom a lakót, amint a kék szőnyegen ül, és
reprókat vagdos ki naptárakból, összeméregeti őket az olcsó kis képkereteivel,
amelyeket szétszed, lehúzza a védőfóliákat a plexiről, ezt aztán visszailleszti a fenyőkeretbe, képet, merevítőt helyez rá, majd a keretből kiálló fémnyelvekkel leszorítja. És közben néhány órára kiollózza magát az időből, önfeledten és termékenyen, akár egy rajzaival maszatoló gyerek. Nem érdekli körülötte a felfordulás,
amelyről talán nem is sejti, hogy szintén az ostrom, a jelenlét nyoma. A falak állnak még, tövükben tengernyi halott és törött létra, fegyver hever. Ne temesd el
katonáidat. Így érezni a helyiségek kapkodó levegővételét két elhadart mondat
között. A sok kallódó holmi valaminek a határát jelzi, akár városét a bozótosba
akadt szemét, csak körbe kell sétálnom, hogy ráleljek a bekötőútra a sötét kertek
alatt.
Nem sokra mennék, ha közvetlenül takarítás után érkeztem volna. Mert akire
huszonnégy óra csapja rá a cellaajtót, rövidesen újra nyugtalan lesz, és bántani
kezdi a sok tennivaló, ahogyan a temérdek, látszatra ráérősen veszteglő tárgy a
lakásban. Különösen, ha a fejetlenség mögött eltékozolt órák ketyegnek. Mert
akkor a semmi ugrál a bedugult forgalmú, verőfényes városban kocsiról kocsira,
erre mindenki feltekeri ablakát, lesüti szemét, és rádiót hangosítva várja, hogy
sárgára váltson a lámpa, közben dobol a szív, mintha kéregető közeledne. Nincs
más hátra, mint zöldre váltani, és akkor mindenki rendre megérkezik valahová,
fojtón kiürülnek az utcák.

2010. augusztus

23

Mégis van valami felszabadító a takarításban, rendrakásban. A lakónak különösen éreznie kell ezt, hiszen ritkán teszi, és amikor nekilát, több hetes korholásának enged. Letér élete szokott és unt, veszélyes csapásáról. De ez csupán része
kisded felszabadulásának. Mert a rendetlenség természete szerint újjáteremti
önmagát, és aligha van bosszantóbb a magukat ismétlő helyzeteknél. Mégis, mikor a lakó mosószert cseppent, forró vizet enged a vödörbe, és felmosórongyot
nedvesít, valami felszakad benne, átadja magát az időlegesnek. Ez van, egyszer
ölelni kell a föld porát, és lakni sötét boltját. Még ha kietlenné lesz is a vidék,
gyeplővel kezében léptet rajta keresztül. De felszáradnak-e félelmei a mosóvízzel?
Sok minden jut eszembe a képek kapcsán, amiket a kisszobában és a cipősszekrényen találtam. Leginkább egy büszke kamasz, kedvenc énekesének portréjával a pólóján. Csak most nem az utcán vagyunk, és nem ilyen idősek. Mégis van
az egészben valami bizalmaskodó, hiszen ide nyilván mások is belépnek, bár a
képeket általában díszítő kelléknek nézi mindenki. És tegyük hozzá, engem sem
hívott senki. Feldarabolni és kiszegezni magadat a falakra, de nem intő példaként, inkább megmutatkozásból, hogy lássák, nem vesztegel kihasználatlanul:
holtáig guggolót véd a szűk zárka.
Meg kell néznem a másik képet is a cipősszekrényen. Egy régi fogadóban több
tucat félrecsúszott kalapú ember mulat a forgatagban, iszákosok és füstivók, nők
és gyerekek, búcsú vagy vásár lehet éppen, a fogadó ajtajából sátrak ponyvája látszik. Sok itt a vízfejű. Vedelnek, zabálnak, esetlen és széles mozdulatokkal táncolnak egy asszony dudajátékára, a részeg hegedűs a hangolókulcsait csavargatja
hiába. Mellettük asztalon hasaló férfi pipázik, és a földön kövér ember röhög, kezében hosszúkás pohár sör, talpatlan, nem lehet letenni, a másikban nagy, fedeles cserépkorsó, amit mindjárt összetör. A falépcsőkön kába nőt csábít két férfi az
emeletre kötényénél húzva, egyikük, egy nyalka bajszú hátulról csókolja. Veszekedő, cserépkorsójukkal fenyegetőző kártyások, hatalmas poharukat égnek emelők, elnyílt szájú csúfak, csecsemőjüket szoptatók, sugdolózók, csecseket
bámészók és magukról megfeledkezett, kimelegedett szerencsétlenek, kiket aszszonyuk ránt vissza karjuknál fogva. És odaföntről rézkalitka lóg alá, benne piros
papagáj.
Én nem kalitkát festettem volna a képre, hanem egy nagy órát a belső homlokzatra, jó magasra, ahol senki nem éri el. A vigadóknak persze mindegy, rájuk
sehogy sem zuhan ítélet, csak függ felettük. Réveteg, olajos tekintetük mögött így
is, úgy is kitárt szárnyaik alá gyűrődik a mindenség, holott a látvány inkább szárnyatlan becsapódásra utal. Nem a rácsok fogják le a szárnyakat: a madárnak
nincs ereje megemelni. A kalitka tehát fölösleges, egy gubbasztó papagáj is megtenné, akinek tekintete belefárad a horizontba. Ha már kalitka, ha már madár,
persze. Ezért mondtam inkább az órát, és kérdés, hogy éppolyan észrevétlen szereplője volna-e a képnek, mint a mennyezetről lógó ketrec a papagájjal. Nyilván

24

tiszatáj

nem tolakodna úgy a látvány előterébe, ha a fogadó legtávolabbi falán függene,
magasan a bejárat fölött, és fényt sem kapna annyit, így sokkal elhanyagolhatóbb
részlet benyomását keltené – számomra, aki nézem, de nem is ez a fontos, hanem hogy könnyedén helyettesíthető-e a kalitkával, vagy esetleg a jelenléte fordítana-e a fogadóban történtek menetén, például azzal, hogy valakinek megakad
rajta a szeme. Hagyjuk most a festő hozzáállását, aki vélhetően nem híve a szembesítésnek, csak engedjük életre kelni a forgatagot. Sok időt tölthetnék találgatással, hogy a festmény több tucat szereplője hogyan viselkedne az óra láttán, de
elég volna akár egyetlen, rá szegeződő szempár is ahhoz, hogy arrébb tolódjanak
a hangsúlyok. Mert aki az órát nézi, az félig-meddig nincs jelen, márpedig elképzelhető, hogy ennyi ember között akár csak egyetlen is pohara fölül szemlélné
mindazt, amit most én. Annak, hogy a társaságból egyvalaki az órát nézze, annyi
esélye van, mintha mindegyikük így tenne. Ezért a lakót is belefesteném az aljasodásba, és ő tekintene fel a számlapra.
Nem a dolga után, hanem helyette ül itt. Vállrándítva cserélte pohárra a
munkát, hogy kivágja magát belőle, még ha sejtette is, hogy az utána jön. És így,
nem tudván szabadulni a lépegető mutatók látványától, egyszerre könyököl az
asztalon, és lép vászna elé műhelyében, vagyis nincs sem itt, sem ott, nincs éppen
sehol. Bántja szemét a füst, fülét az óbégatás, hamis éneklés.
Idejét sem tudja már, mikor kezdett óramutatókra tévedni a tekintete, mert
egyre többet nyitotta fel héját benne a szem, amely előresiet a halálba, és onnan
tekint rá vissza méregetőn. Mindig akadt egy láthatatlan óra, egy ketyegő, amit
észrevett, amikor sokak gyönyörűségére négykézláb okádott a fogadó kövén,
amikor széles vigyorral pipát dugott a gyerek szájába, vagy ki tudja, éppen kinek
a durcás mellét fejtette ki a pertli mögül, sokadik hűtlenkedésekor, netán kést
rántó vagy husángot ragadó parasztok láttán, akik ölre mentek valami kicsiség
miatt. Azt hitte, azért vádolják a mutatók, mert régóta nem követ már semmi
örök parancsolatot, csak arra cikázik, amerre bódultságában a testéből kifeszülő
vadak tüzelik, sokszor nem is egyfelé. Iszákosok elguruló tallérjait nézve a kövön,
szaporodó évei olyan álomhoz kezdtek hasonlítani, amelyből ritkán ébred föl, és
akkor is rövid időre. Egyre kényelmetlenebbül érezte magát ez alatt a dunyha
alatt, és napról napra korábban riadt fel (…)
Nem jó ez így. Száz évek távolsága múlttá rendezi a jelen vonásait. A lakó tehát este elhelyezkedik a nagyszoba kanapéján. Dereka mögött nagyobb, a háttámlán kisebb díszpárnát igazgat, próbálgatja, jó-e úgy a fejének. Észbe kap, közelebb húzza a széket, ráteszi lábát, majd nézni kezd egy filmet, amit gyorsan, találomra választott a műsorújságból, olyasfélét, amiről öt perc után ki szokott derülni, hogy fölösleges tovább nézni, ő mégis végigüli, hiszen nem szeret félmunkát végezni, és főleg, mert érzi, hogy a műsort a lélekűr sugározza, így kikapcsolódása nem más, mint lemondó, megvető magára meredés. Felbont egy doboz, ki
nem érdemelt sört, mert nem a dolga után, hanem helyette ül itt, és komótosan

2010. augusztus

25

kortyolgatni kezdi. A film alatt többször rutinosan előredől, és hangosan, dacosan kibüfögi magát, tudva, hogy nemcsak a közvetlen szomszédok, de a más szinteken élők is meghallják.
Ebben a tömbházban előbb-utóbb mindenki rájön, hogy nem is lakó-, inkább
szoba-, sőt cellaszomszédja egymásnak, mert kora reggel, a belső szoba félálmában, három ajtó fedezékéből is hallani, ahogy az öregek, megtérve a közértből, a
lépcsőházban felfelé kaptatva szuszognak, és botjukkal döndítenek a korlát acélszerkezetén. A hangok úgy terjednek a lakások között, mintha azokat nem falak
választanák el egymástól, hanem rácsok sora. Ez a legtöbb lakót eleinte csöndesebb létezésre ösztönzi, tévé- és rádiókészülékeik halkított járatására, suttogó beszédre, az éneklésről, hangszerjátékról való lemondásra, szenvtelen és rövid szeretkezésre, zárt ajakkal tompított böffentésre, óvakodóbb szellentésre, türelmesebb, hirtelen röffenésektől mentes kakálásra, amely egyenesen kerülendő a nagyobb lépcsőházi forgalom időszakaiban, és a harákolás teljes mellőzésére, mert
azt amúgy sem lehet csöndben végezni. Csakhogy ez a szemérmesség és tekintettel-lét egyedül a végessége tudatában bírható ki. Észre sem veszik, amikor felhorgad bennük a méltatlanság, és felszabadító vállrándítással üvöltetni kezdik a
tévét, rádiót, maguk alatt a nőt, éjszaka fúrnak, kalapálnak, centrifugáznak, porszívóznak, élvezettel szívják fel taknyukat, ormótlanokat púznak a teleengedett
kádban, hosszan kitartva túráztatják böfögésüket, és nyitott vécéajtó mellett
szarnak irgalmat nem ismerve.
Ki így, ki úgy hallatja elemi létezésének szabadságát, kénytelenül és kárörvendőn átterjedve környező életekbe, ezért a hangok nemcsak kinyilvánítanak, de
szomszédokat tüzelve felelgetnek is egymásra, és a határsértések kölcsönösségükben kiegyenlítődnek – a lépcsőházbeli összetalálkozásokkor mindenki mosolyog. Nemcsak a másikra, de saját cellájukra, létezésük nyilvánosságára is fittyet
hánynak a lakók, nem véve róla tudomást, mintha legalábbis falak védenék, és
nem rácsok szolgáltatnák ki őket. Dicséretes és jellemerősítő e folyamatos kiállás
magukért, de a cella ettől még cella marad, ők pedig benne. Szabadságuk zászlaját bélgáz lengeti, ha kél.
Valaki azt akarta, hogy zárass össze a többiekkel, és a közel távolítson benneteket. Hogy magadénak hidd, ahová másnak is bejárása van. Hogy a másikra
nyiss kénytelen, és téged is folyton meglepjenek. Hogy méltóságodért indulva tévedj el. Hogy a védtelenségig vetkőzz magadért, s élvezettel botránkoztass szemérmeddel, falak sánca mögül, gyáván. Hogy lázadásoddal inkább a cellaszomszédodba törj bele. Hogy közben elégedett légy, mint aki kivívta magát, holott
ruháiddal együtt elvesztél.
De ez itt, ebben a lakásban csak öröklött holmi. Mégis, a lakóra keresve sem
talált volna megfelelőbb közeg.
A lakó a film végén, még ha egyedül él is, félhangosan megjegyzi, hogy ilyen
szart bizony rég nem látott. Egyelőre nem kapcsolja ki a készüléket, nehogy a hir-

26

tiszatáj

telen támadt csönd oldalba kapja, feltápászkodik a kanapéról, és a kisszobába
megy, lefekvéshez készülődik. Belekezdeni bármibe is semmi értelme már – ezt
az éjszakát sem kapja vissza többé. Mikor elvégezte magát aznapra, kialszik a
képcső. S hogy utolsót roppant alatta az ágy, az itt-ott leszaladó redőnyök, az izgatott tengerimalac keltette zörejek és a hűtőgép duruzsolása mellett is kivehetővé válik a nappaliból érkező ütemes óraütés. Ezt már az a gyermeki viháncolás
sem képes elnyomni, amelyet a visszhang kísértetiessé dobál a lakótelep háztömbjei között.
Hol van az, aki bordáin kopogtat? A sehol nem válasz. A kívül sem. Legméltóbb mégis a létezés e terének nem adni nevet. De ráfogható-e a kiöntött, sekélyes partjait kínáló időre, ha az ember magán kívül reked?
A kisszoba íróasztalán zöld burájú lámpát láttam, tövében sok-sok elhullott
szárnyas bogárral. A lakó éjjelente órákon át virraszt a nyitott ablaknál, ül az asztalnál, és csinál valamit. Ez is meglazít egy-két szöget az idő keresztjén, a lakó
mégis rajta feszül. Főleg, ha a megélhetés kényszerében éjszakázik. Vagy kényszerességében. Hogy ne lássa gyeplőtelen kezét és csikósterpesze alatt széthúzó
lovait. Az erőt, amely ritka torpantában orrcimpáját feszítve, tanácstalanul szagol
elveszejtett irányai után, és időközben le is sántult talán. Mert ez a kitörő legelészés a filmmel is csak homokot talált. Nézz le a tenyeredre már. Ideje elmerengeni végre halványuló sorsvonaladon. Magad haraptál vasízű zablára. Nem a múltak és eljövendők feledése az első feledés, hanem a vágyakozásé és akarásé. Ezért
sejtesz karámot magad körül, ha nagy ritkán rétre csapódsz.
Pedig egykor, hazatértedben sasok lepték el a fákat, mint a legyek, elemésztették nyájaidat és lovaidat, de te nem álltál meg; háromezer paraszt feszült az égbe
szökő erdőknek vonulásod előtt, fejszéiket majd annyi íjász vigyázta. Reszketeg
korsóval mérték folyódat, tömlővel mezőidet, rögökkel földedet. Kantárt fogva
virrasztottál, pedig mintha csak asszonyok állták volna utadat, mégis sokak ételét
torkukban szúrtad át. És már egyetlen lélek nélkül fogadott a kőarcú város, a paloták termeiben kobozok és sípok zengtek, regösök harsogták énekeidet. Aranyért, ezüstért, földért hajolt boldog-boldogtalan. Ezüstcsanakból részegült közvitéz, paraszt, és bukott roskatag asztalokra húsz nap, húsz éjjel. Majd utolsót verejtékezett az Igfon-erdő, a szorongás nyirka megült lombjain. Lány képében
csúszott ki belőle a sikló, és vált testeddé maga is.
Valaha beosztott téged az idő, horpaszod könnyen találta, és terített szőnyegként mutatta egyedüli utadat. Most csak rángatod engesztelhetetlen palástját.
Mára elnémult minden óraütés, bárcsak kidugná még fejét érted a kakukk. Ki
tudja megmondani, hogy felágasít-e majd a remélt eszmélet, vagy beléd ridegült
hőkölésed kantárszárán vezet tovább? Hogy világlik-e még valami lefejtendő köveid alatt, vagy kövekké lettél magad is?
Nincs sok időm, és az erkélyre ki sem néztem még. Kár elzárkózni a ciripelő
tavasztól. Belém kap a fedélzet éltető szele, és a dús lombokba is alattam, köröt-

2010. augusztus

27

tem. Ruhaszárító csattan valamelyik erkélyen, labda csapódik a focipálya rácsának. Felpörgetett motor nyomja el egy kavicsot ért gereblye karistolását, majd lefullad. A távolban zúg a város, és vonatkerekek verik a síneket a hátam mögött.
Idekint minden hang belélegezhető. Ezt érezheti a lakó is (nem úgy a kórházi
nagybeteg, kit sért a beszüremlő békaszó): a hamutálka a párkányon tele van, a
járólapok az erkély hosszában tiszták, csak a falak tövében és sarkaiban ül a kosz,
termés, falevél, amelyeket a szél forgathatott ide, nyilván rájuk ismernék valamelyik cipő vagy papucs talpán az előszobában.
Indulnom kell. Lépteimre megdermed az etetőkosaránál nyújtózkodó tengerimalac. Kis szemének acélgömbjén ponttá sűrűsödik a kinti fény, míg az állat
mozdulatlan, aztán hányni-vetni kezdi magát, és nem tudni, izgalmát öröm, veszélyérzet vagy düh okozza-e, s hogy csapna-e ekkora ribilliót, ha nem védené
felül nyitott ketrece. Forgács hull a parkettára, és a malac felborítja magokkal teli
tálkáját, s hogy közelebb lépek hozzá, a kartondoboz alá siet, és megáll temérdek
ürülékén. Foga között hosszú, virágban végződő szénaszálat tart, amelyet hoszszában nyel el, mint spagetti tésztát a gyermekszáj.
(Iszkáz, 2009 júliusa)

28

tiszatáj

KIBÉDI VARGA ÁRON

Esemény

Sehol se lehet tetten érni:
kilép a közömbös kalandok közül,
hallgat, mint a sziklák.
Hallgat és nézi a középszerű eseményeket,
a házak és a sziklák előtt lejátszódó eseményeket.
Tettlegességre sohasem kerül sor,
a tettek mezejére senki se lép.
A dolgok megesnek és a tetteket
csak utólag lehet felfedezni:
amikor már nincsen néznivaló.

Mond

Mondatokat mondani,
végeláthatatlan és hangtalan mondatokat.
A hangokat nem ejti ki senki:
keresik a mássalhangzókat.
És lehagyják őket, mert nincs mondókájuk.
Most viszont már a mondatok hallgatnak,
a magánhangzók is hiányoznak.
Égbement a mondanivaló!

2010. augusztus

29

Utolsó

Beléptem az élet utolsó szakaszába.
Akárhogy is bontogatom a múltamat,
a rövid és a hosszú szakaszokat:
közeledik a másik oldal és már sokan várnak odaát.
Mosolyogva mutatnak arra a bizonyos ladikra,
de én itt a földön maradok, járok és érzem a föld erejét.
Vak lennék talán? Az út végét nem látom.

Ez

Betenni Ezt is a kiírható dolgok közé,
a titkosírás miatt megdermedő vázlatok közé.
Oda, ahol kiirtható mondatok is vannak,
Ahol a betűvetés lassan lezárul.
Ahol Ez sokszor olvashatatlan,
Ahol Ez magára marad:
Titok,
mint a leírhatatlan kezdet
és a megírhatatlan vég.

30

tiszatáj

Szellem

Nem látni a szellemeskedőket,
a lelkendezők sorban kihullnak.
Hiába nézzük a kopasz hegyoldalt,
pásztázzuk az égboltot és a mennyországot:
a. jókedvü nagyzolók mind eltűntek.
Helyükre a csöndes bölcsek ültek.
Hosszú gondolataikat fonják némán,
feloldják a meddő szillogizmusokat
és bekapcsolódnak a századok menetébe.
Fonják és oldják a megfoghatatlant,
azt, ami sosem szárad ki,
azt, ami örökké sugárzik
kifelé és befelé egyaránt.

Világos

Aki a világ tetején áll,
annak semmi sem világos.
Választhat ég és föld között,
az eget pedig színezheti:
kék, vörös vagy koromfekete.
Van, amikor a tető világtalan,
semmi sincs befedve,
elsötétül minden, még a történelem is.
Tört fény, ablaktalan.
Válogatni kell végre a sok világ között.

2010. augusztus

31

Tét

Feltételezni a feltételeket és elállni tőlük.
Feltétel nélkül kapitulálni, aztán eltűnni,
feladni a kallódó végeket, aztán eltűnni,
elállni a feltételektől, nem feltételezni semmit.
Nem feltételezni, hanem eltűnni.
Lebukni a süllyedő felhők mögé:
Várni.

32

tiszatáj

JÁSZBERÉNYI SÁNDOR

A világ vége

1.
Ha eldöntötted, hogy megnézed a világ végét, a katonai engedélyt majd Sana’aban kapod meg. Nehéz, hideg lesz az éjjel. Bár lehet, hogy nem hatalmasabb,
mint Európában, de nem lesz áram és látod majd az eget. Fent leszel a hegyekben, egy kráter közepén. Oda épült a város, közel az éghez.
Mindig is kíváncsi voltál a világ végére. A nullpontra, ahol minden véget ér.
Civilizáció, kultúra, állam és rend – minden, ami szabályokba foglalja a világot.
Ellentétben a világ közepével, a világ végéhez eljuthatsz, mert senki nem akar
előtted odajutni. Sem vallási, sem semmilyen megkülönböztetés nem érhet.
Fél nyolcra fognak berendelni a hatósághoz, fél órával az esti imádság és húsz
perccel azelőtt, hogy a katt dolgozni kezd a fejekben és a szívben. Tudod, mert a
te szád is tele lesz kattal. Nyelni fogod a keserű és zöld nyáladat, amíg hatni nem
kezd.
„Igaz, hogy keserűbb a csókja, mint egy asszonynak, de mindörökre csókol”–
mondja majd az árus, akitől veszed. Csak két dollárral fog átverni, mert muszlimnak hisz az egyiptomi akcentusoddal elhadart szalam’ után.
A hatóságnál hiába kopogtatsz, sokáig senki sem fog felelni. Két kézzel fogod
ütni az ajtót mire valaki kinyitja. Egy kiskatona lesz az, kezében egy ismerős
fegyverrel és a pofazacskójában kattal. Egy kis darab Magyarország fog rád mutatni.
Amióta betetted a lábad a Közel-Keletre, reméled, hogy nem így ismerik a hazádat. Hogy a gázai övezetben Puskás Öcsit mondanak, aranycsapatot, Rubikkockát. Bármit, csak nem ezt. Nem mondja a Hamász kiskatonája, hogy mekkora
csoda az automata módosított deszantfegyver, hogy remek ember vagy, mert a
hazád adott valamit, amivel lehet rendesen ölni, és még távcső is rászerelhető.
Egy ideig reménykedtél, hogy nem így lesz, hogy Puskás, Rubik, aranycsapat
vagy paprika – de nem. Magyar vagy, tehát AMD-65. Lassan megérted, miért van
ezen a tájon minden magyar követségen katonai attasé. Csak azért nem köpsz,
mert tele van a szád kattal.
A kiskatona rád fog vigyorogni, zöldes nyálat sercint a padlóra, majd int, hogy
kövesd. Petróleumlápákkal megvilágított folyosón mentek majd keresztül, a fegyverraktár mellett. A fegyverraktár egy ebédlőasztal lesz, hosszú, keményfából faragott. Rajta a keleti blokk minden csodája.

2010. augusztus

33

Egy ajtóig kísérnek, lepattogzott róla a vörös festék. Belépsz, bent egy másik,
idősebb katona ül. A szemén látni fogod, hogy már minden rendben van a lelkével. Gyermeki csodálkozással fog rád nézni, nem érti majd, mit keresel az országban, amikor éppen ölik a fajtádat. A kezével mutatja, hogy öt, pontosan öt nyugatit végzett ki az Al-Kaida tegnap. Hogy nyomatékot adjon a szavainak, elhúzza a
torkán az ujját. Igen, elvágták a torkukat. Eszedbe jut Marie a hotelből, a lenszőke haja és a holland akcentusa. Elképzeled, hogy elvágják a torkát.
Láttál már ilyet csirkéken – s ha valamit, hát azt megtanultad a munkád során, hogy az ember sem sokban különbözik a halálban. Eszedbe jut majd Isten is,
elismétled az anyanyelveden, hogy nincs. Azért fogod ezt tenni, mert egyre bizonytalanabb vagy. Egy véletlenen múlt, hogy nem mentél Marie-ékkel és nem
öltek meg téged is.
Rá fogsz mosolyogni a tisztre, mert nem lesz jobb ötleted. Elmondod, hogy
nem akarsz elmenni az országból, csak engedélyt szeretnél kérni, hogy délre
utazhass, a tengerhez. Meg fogja kérdezni, hogy mit akarsz csinálni Adenben. Azt
hazudod, hogy egy alapítványt látogatsz meg. Nem kapnál engedélyt, ha azt mondanád, hogy a lázadókkal fogsz interjút csinálni.
„Hozott nekem ajándékot?” – kérdezi majd tőled a tiszt, te pedig száz dollárt
fogsz az asztalára tenni. Megint rád mosolyog és kiállítja az engedélyed. „Vigyázzon rád az oltalmazó” – mondja majd és a bejáratig kísér.
Odakint pedig rád borul az éjszaka, látni fogod a leheleted és fázni fogsz, ahogyan visszabotorkálsz a szállásodra. Valaki az utcán majd a kezedbe nyom egy
gyertyát, hogy el ne tévedj.
Elfekszel a priccsen, hallod a csótányokat, ahogyan előbújnak a sötétre a szobában. Nem látsz majd mást, csak a sötétet, és hogy valami mozog a sötétben.
Aztán megérzed a fejedben a katot, kiszakadsz a sötétből, ki a csótányok közül.
Elringat, hogy messze vagy, messze.

2.
A müezzinre fogsz ébredni. Hajnal lesz, hideg. Összecsomagolod a holmidat, ami
fontos neked, még elfér egy hátizsákban. Bemész a mecsetbe. A muszlimok nem
fognak szólni semmit, de összesúgnak a hátad mögött. Az imám hangja elelcsuklik majd a meghatódottságtól, hogy egy hugejja is érti Isten igéjét.
Az imádság után, amikor megkérdezed, hogy merre van a buszállomás, húszan kísérnek oda. Kérdezed miért, azt mondják, mert mind a testvéreid.
Nagy nehezen megszabadulsz tőlük, jegyet veszel Ta’izzba és keresni kezded a
buszodat. Eltévedsz az árusok között, két alkudozás alatt meghallgatod a napi híreket. Az Al-Kaida bejelentette, hogy „nem óvja többé az országban a nyugatiakat”. Mindenki menekül. A kormány plusz repülőgépeket bocsátott a reptéren
rekedt külföldiek részére. Megtalálod a buszodat, egy a tucatból. Csirkeketrecek,

34

tiszatáj

bőröndök, emberek ülnek a tetején, mint bármelyiken az állomáson. Ha egy-egy
busz megindul, lassan hullanak és pörögnek a levegőben a tollpihék.
Megpróbálsz felszállni. A sofőr, egy hatvan körüli ősz férfi összerezzen, amikor meglát. Kiugrik a kormány mögül, megragadja a válladat és könyörögni kezd,
hogy ne az ő buszát válaszd. Előveszi a tárcáját, mutatja a gyerekei fényképét.
Uraságnak szólít. Nem akarja, hogy vele utazz, mert ha bármi történik veled, övé
a felelősség. Ha elrabolnak, lelőnek, ha eltűnsz, őt veszi elő a kormányzat, őt ítélik tíz év kőtörésre terrorcselekményben való részvétel miatt. Plusz azokat az utasokat, akiknek két ujjnál hosszabb szakálla van.
Nem lesznek érveid, hogy vitázz. Csak állsz majd, figyeled a rimánkodó buszsofőrt, aki éppen azt ecseteli majd, hogy a nyugati ruhádban úgy világítasz a tömegben, mint a csont a homokban, csak a hülye nem vesz észre. És hiába öltözöl
dzsalabíjába, hiába dugsz dzsambíját az övedbe, sem a hajad, sem a szemed színén nem tudsz változtatni. Már feladnád, amikor feltűnik valaki, aki látott a mecsetben.
Arra eszmélsz, hogy komoly vita bontakozik ki körülötted. A legfőbb érv, amiért elvisznek, az lesz, hogy maga Gábriel arkangyal veri meg a sofőrt, ha nem segít az Isten egyik sápadt, de hívő gyermekén. Nem bocsátkozol hitvitába. Nem
mondod, hogy nem, mert tudod, hogy semmi értelme sem lenne.
Amióta betetted a lábad a Közel-Keletre, mindent el tudsz magyarázni, kivéve
az Istenhez való viszonyodat. El tudod mondani, honnan jöttél, mit csinálsz,
tudsz csirkét vagy nyulat vásárolni, de azt nem, hogy nem hiszel Istenben. Bármit, csak ezt nem.
Egyszer egy kairói taxisofőrnek próbáltad elmagyarázni, amikor a vallásodról
kérdezett, hogy se muszlim, se keresztény se semmi nem vagy. „Bidun Allah” –
próbáltad magyarázni, rád nézett, bólintott és azt mondta, neki semmi baja nincs
a zsidókkal. Így értetted meg, hogy a Közel-Keleten nem létezik olyan, hogy ateizmus. Ha nincs istened, nem létezel. Ha pedig azt mondod az araboknak, hogy
„Isten nélkül”, az zsidót jelent.
A vita végén felengednek majd a buszra, mint egy muszlim testvért, akire vigyázni kell. Egy izzadtságszagú asszonyság és egy kecskepásztor mellé kapsz helyet. Előtted palesztinok ülnek. Elnézed majd a sebhelyeiket és tudod, hogy ők a
menekülő ellenzék. A sebeik pedig egy-egy szembehelyezkedésük tárgyi emlékei
a politikai iszlámmal.
Kigördül a busz, a sofőr aggódva fog a visszapillantó-tükörbe bámulni. Téged
figyel. Elhagyjátok a várost, kanyargós, sziklás úton haladtok. Kinézel az ablakon: vörös a föld és közel az ég, marsbéli tájon jársz, katligetek és kilőtt harckocsik emlékeztetnek csak rá, hogy itt is emberek élnek.
Félúton Ta’izz felé bele fogtok futni egy katonai ellenőrző pontba. Csak miattad fog várni a busz egy órát, amíg kihallgatnak. A kihallgatótiszt a fejedhez fogja
vágni, hogy őrült vagy, hogy ilyen időkben utazgatsz, majd amikor belátja, hogy

2010. augusztus

35

nem tud lebeszélni arról, hogy meglátogasd a világ végét, fél kiló katot fog a bőrdzsekidbe gyömöszölni. „Legalább érezd jól magad és ne szállj le a buszról, ha
nem muszáj”.
Persze az első adandó alkalommal megszeged a szabályt, és leszállsz a buszról
a többi utassal egy étteremnél. Az étterem előtt kút lesz, és míg a vacsorádat
eszed, előtted iszik egy birkanyáj. Leprások jönnek majd kéregetni, az étterem
tulajdonosa bottal kergeti el őket. A vérük a betonra fröccsen.
Öt férfi megy veled mindenhová, hogy bajod ne essen. Önkéntesek. Árgus
szemmel figyelnek minden feléd közeledőt, ilyenkor ráteszik a kezüket az övükben ülő dzsambíjára és résnyire kibújtatják a pengét. Ilyen helyeken szoktak értékes túszt ejteni a törzsek. A fehér bőröddel pedig annak számítasz.

3.
Mielőtt a busz lekanyarodna Ta’izz felé, szólsz a sofőrnek, hogy le akarsz szállni.
Átvágsz a többi utason, ketten is ajánlják, hogy veled mennek és vigyáznak rád.
Előveszed a legjobb arabodat és megköszönöd. Muszlim módon köszönsz, hogy
megnyugodjanak. Ha mondod, elhiszik, hogy áldás van rajtad és angyalok ülnek
a válladon, hogy elkísér a béke. Elhiszik, mert a hazáddal ellentétben ezen a vidéken a kimondott szónak varázsereje van.
Leszállsz a buszról, nézed mekkora porfelhőt ver Ta’izz felé menet. Az ablakokból integetni fognak feléd. Végül eltűnik a busz és körülnézel. Vörös sziklákat
és gyéren növő világos cserjéket látsz majd, az inged a bőrödre tapad. Már nem
leszel a hegyekben.
Húsz percen keresztül vársz, de nem jön semmi. Kiszárad a szád, átkozni fogod magad, hogy nem hoztál vizet.
Eltelik egy óra. Tűnődsz, hogy meddig fogod így bírni, mikor kezdenek begörcsölni a végtagjaid a kiszáradástól itt a semmi közepén.
Amikor már belenyugszol, hogy az éjszakát a sivatagban töltöd, fel fog tűnni
egy apró kecskenyáj.
A pásztor először azt fogja hinni, a sziklák között bolyongó rossz szellem vagy.
A beszélgetésetek során maximum arról fogod tudni majd meggyőzni, hogy nem
vagy rossz. Rád fogja a kalasnyikovját (felismered, hazai gyártmány), kiabál veled, amíg el nem mondod a sahadát. Miután meggyőződik róla, hogy muszlim
vagy, leereszti a fegyvert és kecsketejjel kínál. Kérdezi, hová tartasz. Mondod,
hogy a világ végére. Bólint, közli, hogy az pont százötven kilométerre van attól a
ponttól, ahol most állsz. Mert a világ végén túl kezdődik a sötétség és a fogak csikorgatása.
Miközben beszélgettek, megengeded, hogy megtapintsa a bőröd. Ilyen fehér
bőrt ő még nem látott közelről, gyanakszik is, hogy nem vagy rendes ember. Felajánlod a katodat a kecsketejért cserébe. Leültök és rágtok. A törzse olyan tíz kilométerre lakik innen, felajánlja, hogy ha akarod, elkísérheted, hátha elvisznek

36

tiszatáj

az egyetlen autójukkal a világ végére. Így is teszel. Tíz kilométert gyalogolsz a sötétedő sivatagban, a kecskepásztort kísérve. Amikor már semmit sem látsz a fáradságtól és a táj az óriásira hízott hold fényében fürdik, feltűnnek a kunyhók.
Mindenki előjön megbámulni téged, a férfiaknak kell visszaparancsolni az
asszonyokat és gyerekeket. Egy ősz hajú ősöreg lép majd eléd, a kádi. Mikor
mondod, hogy magyar vagy, bólint. Van ilyen ország. Látni fogod a férfiak arcán
a megkönnyebbülést.
A kádi a kunyhójába fog hívni, hússal kínál. Megígéri, hogy holnap elvisznek
Adenbe, ha a világ végét akarod látni. Cserébe annyit kérnek, vacsorázz velük.
Két órán keresztül eszel a kádival, majd lefekszel a kijelölt szőnyegre. Arra alszol
el, hogy a Kádi feleségei és gyerekei eszik a vacsorátok maradékait.

4.
Arthur Rimbaud azt írta Adenről, hogy „Ez egy büdös pöcegödör, a világ vége”.
A költőnek itt kezdődött afrikai karrierje, emlékét ma hotel őrzi, kár, hogy a nevét nem írják helyesen.
Elbúcsúzol a törzstől, hotelszobát foglalsz. A tenger miatt alig bírsz lélegezni,
a levegőnek itt komoly súlya van.
Elvégzed a munkát, amiért idejöttél, de közben a világ végére gondolsz, hogy
melyik utcában lehet. Óvatlanul sétálgatsz éjszaka, valaki leüt, elviszik a mobiltelefonodat és kétszáz dollárodat, sós lesz a szád a saját véredtől.
De sehol a világ vége, csak régi kolonialista épületek, forróság és betegségek
szaga a levegőben. Már feladod, hogy megtaláld, így találod meg.
A világ vége ugyanis tényleg Adenben található, a Sailor’s club nevű kuplerájban, az egyetlen helyen a városban, ahol inni lehet. Egy mólóra épült, gyakorlatilag bent ülsz a tengerben.
Furcsállva fogják nézni a véres ingedet, de fehér vagy, ezért beengednek. A gyűrűddel fogsz dobolni a sörösdobozokon, hogy jelezd a lányoknak, italt igen, mást
nem szeretnél.
Persze nem úszod meg, hogy egy fekete lány melléd ne üljön. „Diszkont áron
szeretne” – mondja majd, te pedig később Jázminnak fogod hívni, mert szégyellni fogod, hogy sosem kérdezted meg a nevét.
Megkérdezed, hogy honnan jött, hogy eltereld a beszélgetést az üzletről. „Onnan”, mondja majd, a tenger felé mutatva, a sötétbe.
„Ez itt a világ vége. Itt ér véget mindegyik szabály. Ezen a helyen, ebben a
bárban”– teszi majd hozzá, amikor feláll az asztalodtól.
„Az én hazám már régen kiesett a világból” – mondja majd, és átül egy másik
férfi asztalához.
Sokáig fogsz még egyedül ücsörögni a bárban, bámulva a sötétet. Fegyverek
fényei villannak a távolban, azt jelzik, hol kezdődnek a szomáliai vizek.

2010. augusztus

37

LESI ZOLTÁN

Láz

A szobádból egy árnyék
látogat, csavarokat teker
ki az ablakból. A hasam fájni
fog amint meglátom. Kérlek,
engedj estére magad mellé,
ne hagyd, megint az ajtód
előtt aludjak, bár a nyöszörgést
megszoktam, olyankor nem vagy
egyedül. Egyszer kicsire nőttem
és elbújtam nálad, kilestelek,
hogy tudjam ez fáj vagy élvezed.
Lélegzésed lenne az esti mese,
de tudom nem alkuszunk, ezért
zseblámpával gyújtom fel a lakást.
Hiába kergetőzünk, ha nem bújok
át az asztal alatt, nem ütöm be
a fejem. És sírtam is, de megérte,
mert ha lázas arccal,
de nálad várom a reggelit.

Török szőnyeg

Egy vidámpark előtt ácsorogtunk, apuval
a pénztárnál lassultunk. Az embersor
mögött megjátszott nyugalomban álltunk balról
jobbra, mint ajándékosztás előtt. Múlt héten
csomagoltuk ki a karácsonyfát. Anyu,

38

tiszatáj
mint egy pár korcsolya elcsúszott a jégen,
nem láttuk többé, azóta a kedvéért minden
héten feldíszítünk egy fát és tavasz óta
vidámparkba járunk. Apu múltkor ordított,
mikor megtaláltak, pedig kijöttem én is
az óriáskerekek alól. Kezünkbe akkor is batmanes
luftballont kapunk, amíg próbáltunk elveszni
a nyüzsgő placcon. Pislogtam, hátha le tudok
tagadni az itteni színekből: öregember
szürkének lássak sikoltozókkal megrakott,
elektromos malmot, alagútból kibukkanó,
pulóveres nagyapát. Alice után rosszul viselem,
hogy minden ennyire vidáman valóságos.
Szóval anyu nélkül talán apa sem igazi,
pedig bízhatom benne úgyis felültet
majd dodzsembe emel és galambot tesz
a gázpedálra. Nem szabad félni, mert kinevetnek.
Próbáltam legalább hamis békét kötni,
legyen idő ellesni a technikát a többiektől.
Nyelvem helyén, mint török szőnyeg
pirosa, beharapott foltok.

Létrán járók

Tudtam, hogy későn érsz
haza, mégis az ajtóban ülve
vártam egy darabig, hátha
megérkezel. Mintha lentről
jöttek volna, kinyílt alattam
néhány emelet, és zuhantam,
mint Alice a nyúlüregben,
csodálkoztam, hogy nem félek.
Ismeretlen hangok beszéltek
összevissza. Hol a létra? Én
csak egyet hoztam. Bírja a

2010. augusztus

39
tető? Ügyelj, a cserép meglazul.
Elaludtam, míg a sötétben
utat építettek a ház fölé.
A fényre ébredtem, a létrán járók
reflektorral jártak, mint
jólfésült angyalok, statiszták,
akiket a rendező néha
ölbe vesz. Az órájukra
mutattak, hogy ekkor jön,
talán a vonat vagy valami más,
de csak anyám szavát
hallottam, kapcsold le
a lámpát, mielőtt elalszol.

Padlásmeleg

Két napja minden délután
várjuk az esőt, ülünk
odafent, hogy összekötözd
a tetőt. A fele cserép
meglazult, pedig én
csak egyet loptam el,
hátha kiszökik a padlásmeleg,
a fecskék be, és a két
összeadott test közt,
mint a tévémaci előtt, nem
marad el a csicsergés.

40

tiszatáj

PÁLFI ANNA

Zefír

Marika néni mondta, hogy közeleg a Bolondos Nap az iskolában. Meg azt is
mondta, hogy ilyenkor sok olyasmit lehet csinálni, amit máskor nem. Lehet bevinni játékot is, de ne legyen túl drága, hogy ne bántsuk vele egymást. Így mondta. Nem értettem, hogy egy drága játékkal miért lehet nagyobbat ütni, mint egy
olcsóval. Marika néni nagyon szeret minket, ezt is sokszor mondta már. És hogy
ő inkább azt szeretné, ha állati bolondozást csapnánk. Megnyomta az állatit,
ahogy kiejtette, és nevetett mellé. Szóval be lehet vinni mindenféle kisállatot, legyen élő vagy plüssből készült. Marika néni azt is mondta, hogy minden állatban,
ahogy az emberekben is, van valami különleges. Megrémültem, hogy ismeri a titkomat. Meg azt is mondta, hogy ezek a különleges tulajdonságok sokszor csak a
legközelebbi barát, vagyis a gazdi előtt ismertek.
Anyu nem tudja, hogy az aranyhörcsögömet Zefírnek hívom. Ő egyszerűen
Hörcsizi. Titokban lett Zefír. Esténként szabadon jár-kel a szobámban, az apró
körmei úgy kopognak a parkettán, mint anyu a manikűrös után a számítógép billentyűin. Ugyanaz a szaruhang… Anyu néha csillámos narancssárgára festi a
körmeit. Olyankor az aranyszínű kendőjét veszi föl másnap, amit tőlem kapott.
Ezért nézem el neki a narancssárga körmöket, pedig olyan velük, mint ha aranydióból készített volna diólikőrt. Pedig apa a pálinkát szereti. Nem pazarolja magát a sörre meg az édes pancsokra, ahogy mondani szokta.
Zefír mindig azonos úton közelíti meg a kuckómat. Bebolyongja a szobát, de
amikor ide készül, előbb elmegy egészen a küszöbig, onnan indul neki az egyetlen lehetséges útnak: énhozzám. A küszöbön végigegyensúlyoz, hol erre, hol arra
csúszkál le a lába a rézbukkanóról. Elhalad a matchboxos ládám előtt, szorosan a
földhöz lapulva, mintha attól tartana, hogy elgázolja a szuper, sárga Ferrarim.
Szóval Zefír fél a ládától, mégis eloson mellette, majd beveszi a kanyart az ágyam
elé tolt könyvespolcnál, átkel az Embernek gyógyír című könyvön, fölmászik a
Köztünk élő csodákra, a túlsó felén lebukdácsol, és megpihen. Vakaródzik kicsit;
olyan gyorsan jár a lába a füle mögött, mint egy habverő. Szerintem nem viszket
semmije, csak nem akarja, hogy tudjam: egy szuszra nem bírja már az utat az arcomig. Az ágyam tövében lépcsőt csináltam neki legóból, azon kapaszkodik föl,
és mellém botorkál az ágyneműn.
Ha elsírom magam zuhanyozás közben, nem szoktam aggódni miatta. A fürdőszobaajtó fölött van egy hősugárzó. Szép rajzos betűkkel az van ráírva, hogy

2010. augusztus

41

Зефир. Apa hozta még régen, amikor Moszkvában dolgozott. Szóval csak meghúzom a hősugárzó alatt lifegő kapcsolót, és már áramlik is rám a langyos levegő.
Beletartom az arcom, és egyszeriben megszárad. Ha lezuhanyoztam, anyu mindig ellenőrzi, hogy mindenhol tiszta vagyok-e. Apa a tévé előtt ül, onnan kiabálja,
hogy minden f betűst, és hörgésszerűen nevet. Nem értem apa vicceit, akár félhetnék is a fura nevetésétől, de valójában szeretem, ahogy anyu szorosan magához ölel.
Nem akartam elvinni Zefírt a Bolondos Napra. Mondtam is, hogy inkább a
szőrrozmárt viszem be, aki már ettől is különleges, mármint hogy szőre van. De
anyu addigra kilyukasztgatta a kedvenc cipősdobozát, amiben addig az esküvői
szaténtopánját (így hívja) tartotta. Nem akartam megbántani, pedig azt a sebet
– ember az emberét – még csak be tudtam volna gyógyítani.
Zefír mindig megérzi, ha bánatos vagyok. Persze az is igaz, hogy mindig estére
leszek bánatos, úgyhogy nem tud rosszkor érkezni. Valahogy elfáradok vidám
lenni a nap folyamán. Olyankor a szokásos útvonalon megközelít, az arcomhoz
tipeg, fölkapaszkodik az államon, és egészen a szemem alá nyújtja a fejét. Így
szokott rá, hogy lenyalogassa rólam a könnycseppeket. Biztos sóhiánya van. Mint
a lovaknak meg a kecskéknek.
Anyu rám szólt, hogy óvatosan fogjam Hörcsit, mert könnyen elpattan a nyaka. Így mondta: elpattan. Mintha labda volna. Kicsi a kezem, és a labda tényleg
mindig elpattan nekem testnevelésórán. Pedig van egy kedvencem, amolyan kopott arany gumilabda. Legalább azt meg kéne tudni tartani, de minél jobban
igyekszem, annál ügyetlenebb vagyok. A fiúk direkt nekem passzolnak, hogy azután röhöghessenek. A labdázásban, csak ha elsírom magam, az emlékeztet Zefírre. Néha már délben is elfáradok vidám lenni.
Marika néni nem örült, hogy sok hörcsög került az osztályterembe a Bolondos
Napon. Ezt nem értettem, hiszen éppen ő mondta, hogy minden állatban van valami különleges. Hogy az állatok, ahogy az emberek is, mind egyediek. Ez azt jelenti, hogy nincs belőlük még egy ugyanolyan. Nem értettem, miért lenne belőlem még egy, meg Zefírből is miért lenne. És különben is, ha ezt tudjuk, miért
számít, hogy látszólag mind csak ugyanolyan hörcsög. Meg ember.
Az Embernek gyógyír című könyvben olvastam egy orvosról, aki a naurui háborúban ápolta a sebesülteket. Sok fekete ember látható a képeken, a vérük,
mintha tekergődző vörös kígyó volna a lábukon meg a fejükön. A fehér orvos
szabályosan világít köztük a sátorkórházban. Meg azt is olvastam, hogy a németek betiltották a szigeten az alkoholt meg a fegyvereket, így próbálták megfékezni
a törzsi háborúskodást. Az orvos azt írta, hogy mindenki mindenkire rárontott a
lagzin. Ilyet tényleg csak részegen lehet. Azon gondolkodom, hogy nem lett volna-e elegendő csak az alkoholt betiltani. A fegyvereknek még csak-csak ellenállnak az emberek. De mindennél jobban az rendített meg a könyvben, ahogy azt ír-

42

tiszatáj

ja a fehér orvos: „ember ütötte sebet csak ember orvosolhat”. Milyen jó, hogy Zefír nem tudott olvasni, akkor nem a sárga Ferraritól félt volna legjobban.
Anyu erőlködött, hogy valamiben csak különlegesnek kell lennie Hörcsinek.
Semmiben, mondtam neki dühösen, és közben arra gondoltam, nem is Hörcsi.
Zefír valóban különleges volt, de azt csak én tudhattam. Aztán viszont az egész
osztály. Nem kellett volna elsírnom magam a Bolondos Napon, amikor Marika
néni azt mondta, hogy ha az én hörcsögöm nem nevezetes semmiről, akkor mégis van két egyforma állat: két ostoba hörcsög. Az egész osztály fölröhögött. Odahajoltam Zefírhez, hogy megnyugtassam, mert a nagy lármától csak rohant körbe-körbe a szaténtopán helyén. Megérezhette a sót, megtorpant, két lábra emelkedett, és lenyalogatta a könnyeket az arcomról. A hirtelen csöndre lettem figyelmes. Aztán mindenki újra röhögni kezdett, még harsányabban, csak Marika
néni nem nevetett már. Aznap este újra elolvastam a naurui orvos szövegét.
Apának már nincs olyan könnyű dolga a szobámmal, mint Zefírnek. Amióta
elforgattam a bútorokat, nem tud átkelni rajtuk, ha előtte nem a sörre pazarolta
magát. A naurui háború egy esküvőn tört ki, mindenki támadt mindenkire, pedig
csupa rokonok lehettek. Aztán egy német ágyúnaszád érkezett a sziget partjára,
hogy megfékezze az agressziót. A könyvespolcomat keresztbefordítottam az
ágyam előtt, csak én meg Zefír fér el mellette kényelmesen. Másban nem hasonlít
az ágyam Naurura.
Zefír a Bolondos Nap után többé már nem talált el az ágyamig. Csak forgott
körbe-körbe, mint az osztályteremben, pedig otthon nem is nevet senki. Azt hiszem, megértette, hogy néha mások gonoszsága miatt sír az ember, nem a szokásos esti bánattól. Az efféle könnyekkel már nem tudott boldogulni. Lehet, hogy
ilyenkor nem is sósat sír az ember. Könnyen pattant el a nyaka. Aztán kicsúszott
a kezemből, mint a kedvenc, kopott labdám testnevelésórán.

2010. augusztus

43

CZIGÁNY ZOLTÁN

Az utolsó óvoda

Csak két óvodát ismertem, legfeljebb hármat, mert három évet rendesen elvégeztem az Attila úton, de aztán anyám, aki logopédus és ezáltal pedagógus volt, valahogy elintézte, hogy ne kelljen még iskolába mennem, úgyhogy egy évig még a
Rózsadombra jártam Tántéhoz, a német óvodába, gyerekeim viszont kétszer
négy évig éltek nappalonként a Virág árok utcainak nevezett gyermekmegóvóban, ami a Branyiszkó utcában van. Nem voltak könnyűek a reggelek: nővérem a
Koszciuszkó Tádé utcai iskolába ment, anyám talán még a főiskolára, de lehet,
hogy már tanítani, apám a rádióba, de előbb nagyapám lepucolta a hótól valaki
más autóját, és friss kiflit is hozott, utolsóként pedig én és a nagyanyám indultunk el az óvodába. Nem volt messze, a Vérmező túlsó oldalán, legfeljebb tíz
perc, lassan megjárva az utat, de mi már a kapualjnál elakadtunk, mert feltételül
szabtam minden reggel, hogy előbb menjünk be a trafikba, ami a házunk mellett
volt, csak aztán vagyok hajlandó átkelni a Vérmezőn. Két öreg néni dolgozott felváltva a dohányboltban, mindketten ismertek már jól bennünket, az öregebb is,
a szemüveges is, azt is tudták, hogy vagy egy negyven filléres frutti, vagy egy egy
forintos műanyag katona, esetleg indián lesz az ára, hogy elmenjek az óvodába.
Bár utólag lehet úgy is látni, hogy elkényeztetett gyerek voltam, azért nem szabad
elfelejteni azt sem, hogy egy óvodásnak szüksége van a fruttiból nyert erőre, és a
katonától kapott bátorságra, hogyha a Vérmezőn kell átvágnia az óvodához,
minden reggel, előbb az úton és a villamossíneken, aztán a rácsos szemetesek
mellett, amikből kiestek az apró hulladékok, a sildes sapkás, öreg csősz bácsi
szurkálja föl hegyes végű botjára, aztán visszaszórja ugyanoda, aztán majd ősz
elején még a lehullott leveleket is átdöfi, és ilyenkor egy óvodás is sajnálja kicsit,
mert már ő is előre látja ennek a munkának a kudarcát, aztán tovább, a piros padok mellett, amikről csíkokban pattogzott le a festék, a télen szalmaóriássá bugyolált két citrombokor vagy fa mellett, amelyek aztán nyáron semmilyenek voltak, és egyáltalán nem érett rajtuk citrom, végig a meghajló, ráncosra töredezett,
szürke aszfaltúton, majd föl, a lapos fenyők között a csorba, fehér lépcsőkön, és
végül át, az autók között az óvoda szép, díszes vaskapujáig, tudva, hogy sötét lesz
már, mire édesanyja érte jön, s addig mennyi szenvedés vár rá, otthon pedig
majd semmire sem marad idő, csak egy kakaóra, aztán a vacsorára, fürdésre, és
már jön is a lefekvés, kezdődik minden elölről, és így már érthető a frutti vagy a
katona, sőt talán kevésnek is látszik. Nagyanyámnak persze voltak ötletei, hogy

44

tiszatáj

elfelejtsem a trafikot, talán takarékosságból, talán, hogy a két öreg néni ne nézze
őt olyannak, aki ennyire elkényezteti az unokáját, bár megnéztem volna, mennyire lettek volna ők elkényeztetve reggelente, ha előre tudják, hogy napközben
majd bejön egy vevő, rendetlenkedni vagy kiabálni kezd, és ezért mindkettőjüknek, azaz az egész csoportnak, hosszú időn át égnek kell tartania a karját, míg
fájni kezd, és azon is túl, de nagyanyám mindezt nem gondolhatta végig, mert
nem tudta, hányszor tartjuk égnek a karunkat az oviban, ezért a Vérmező túlsó
szélén, már az óvoda sárga épületével szemben, az átkelőnél álló ronda, szürke
villanyoszlop tövébe elültetett egy futóbabot, hogy ahhoz siessünk minden reggel, s megnézzük mennyit nőtt. Így is ment ez egy darabig, a bab szépen tekeredett a csúnya oszlopra, míg egy reggel csak a villanyoszlop fogadott bennünket
meztelenül, a babot a Vérmező gondos kertészei bizonyára kigyomlálták. A trafikos néni annyira sajnálkozott másnap, hogy már milyen rég nem kaptam fruttit
vagy katonát, mintha tényleg égnek tartotta volna ő is a karját délelőttönként.
Erika néni azért sokszor megsimogatta a fejem borzasztóan dohányszagú kezével, ami jólesett, de nem kárpótolta várva várt anyámat. Különösen akkor nem,
amikor véletlenül bekakiltam, de nem mertem szólni róla, mert láttam már, hogyan bánnak az óvónők a bekakilt gyerekekkel, hogyan üvöltenek vele, és hogyan
rángatják, úgyhogy egész délután a kakin ültem, vagy a bal fenekemre billentem,
vagy a jobbra, és végül, amikor megjött anyám, és elmondhattam neki, mi történt, nem hazavitt, hanem az óvónők szeme láttára be, a mosdóba, levetkőztetett,
kiöblítette az alsógatyámat, megmosta a fenekemet, és csak aztán indultunk haza, de a kapuig károgtak a fülembe az óvónők: én nem értem, hogy mért nem
szóltál, nem értem, komolyan nem értem, máskor ne csinálj ilyet! Máskor olyat
csináltam, amiből én mindenképpen megtanultam, hogy igazat kell mondani, de
talán anyám is és Erika néni is. Aznap reggel anyám vitt az óvodába, s amikor
vetkőzés közben, a sietségtől kapkodó anyut huszadszor kérdeztem, hogy ugye,
délben jön értem, nem délután, akkor végül, míg a benti cipőbe tuszkolta a lábam, rávágta, hogy igen. Ennek megfelelően, ebéd után szóltam is Erika néninek,
hogy nem fekszem le, a kisasztal mellé ülök azzal a két-három gyerekkel együtt,
akikért délben jönnek a szülei, s oda is ültem, bár Erika néni kicsit csodálkozott,
hogy neki nem is szólt anyám, de hitt nekem, ahogy én is hittem anyámnak, aztán jöttek az egyik gyerekért, a másikért, a harmadikért, egyedül maradtam az
asztalnál, szemben a kinyitható, vaslábú ágyakon fekvő óvodáscsoporttal, és a
nagy csöndben elaludtam én is a széken. Mikor délután megjött anyu, hallottam,
ahogy Erika néninek azt mondja: dehogyis, hiszen akkor szóltam volna, de szerintem eszébe jutott, hogy idegességében mit mondott végül, és mintha Erika
néni is sejtette volna, úgy nézett ki, legalábbis. Otthon aztán megint alig maradt
idő valamire, pedig mindent hosszasan szerettem csinálni. Ha lehetett, órákig
álltam az ablaknál, néztem a 18-as villamosokat, és vártam, mikor jön újból a
kedvencem, a 1313 jelű. Vagy Ildivel hasaltunk a padlón, és bámulhattam, milyen

2010. augusztus

45

ügyesen marokkózik, mert mikor én következtem, a második vagy harmadik pálcikánál megmoccant még egy, és megint ő jött, megint nézhettem hosszasan nővérem ügyes kezét. Ildikó zavarba tudta hozni a szüleimet egy-két határozott kijelentésével, például azzal, mikor elmondta, hogy az iskolában nemcsak kék papírba kötelező kötni minden füzetet, de mindegyikre csirkét kell ragasztani. Nem
értette sem apám, sem anyám, micsoda dolog ez: talán jelük lesz a gyerekeknek
az iskolában, akár az oviban?; de akkor még jobban csodálkoztak, mikor a nővérem azt is elmondta, hogy mindenkinek csirkét kell ragasztania minden füzetére.
Nagy töprengésben telt el az este, míg végül valahogy kiderült, hogy címkéről van
szó. Ildi az iskolában azt mondta, hogy az apukája sofőr, mert általában autót vezetni látta, azt hiszem, ez is került be a naplóba, és amikor a szüleit kereste otthon, megütögette a kisszoba ajtaját, majd bekiabált, itt vagytok?, apám pedig kiszólt bentről, nem vagyunk itt!, mire a nővérem megfordult, fölnézett nagyanyámra, és kijelentette, hogy nincsenek itt se. Később közforgalmi pilóta lett.
Nagyapám, amikor még csak kezdett agy-érelmeszesedéses lenni, nemcsak mások Volkswagenéről takarította le a havat, de egyre alkalmasabb volt játszótársnak is, vagy a játék tárgyának, így nemegyszer futottam be hozzá a kisszobába,
hogy tessék, gyógyszer, nagyanya küldi!, ő meg, már sosem tudom meg, játékbóle vagy öregsége miatt, bekapta a citrompótló tablettát, aztán nagyon savanyú
arccal nézett rám. Szerettem nézni, ahogy a pamaccsal behabozza az arcát, aztán
kinyitja a borotválkozókést, végighúzza arcán, s mikor kész van, a kemény, lila,
homorú hátú szappanhoz nyúl, amiről később megtanultam, hogy timsó, és vérző
arcához szorítja. Az előszobában két nagy, fekete, ívelt fémlemez védett bennünket a forró, fatüzelésű kályhától, hideg délutánokon, mikor megjöttem, ahhoz
dugtam zokniban a lábam, s anyu ott emelte föl mellőlem a cipőmet, amit néhány napja vett nekem, miután egy ceruzával csiklandozva körberajzolta a lábam, nézte a talpát, összeillesztette a kettőt, majd megállapította, hogy az egyik
cipőm nagyobb, mint a másik. Másnap reggel, mielőtt még visszavitte volna a
boltba, bár a cseréhez érezhetően nem sok reményt fűzött, elmondtam neki, hogy
van egy ovis társam, akinek ugyanilyen cipője van. Korábban csak azért nem
szóltam, mert utáltam azt a gyereket, és elborzadtam, ha arra gondoltam, hogy
félig az ő cipőjében jöttem haza. Anyu viszont nagyon örült, siettünk az oviba,
hogy egyszer ott legyünk akkor, amikor mások is jönnek, meg is mutattam az
undorító gyereket, éppen még ott volt az anyja is, az én anyám pedig elmondta
neki a gyanúját, majdnem nevetgélt is hozzá, amíg az undorító gyerek anyukája
undorítóan azt nem mondta, így történhetett, csakhogy ők már kidobták azt a cipőt. Azt hiszem, a jelem, a falevél határozta meg Attila úti sorsomat, mert hiába
hímezte szépen, erőteljes, vastagodó szárral a törölközőmbe, a trikóimba, a zsákomba anyám vagy nagyanyám, azért mégiscsak levél volt, alapvetően őszi levél
sugallatú, talán akként is volt felfestve vagy kitűzve valahová, és miért is örülne
egy ovis az őszi levélnek, nem dob az, nem nap, nem mozdony és nem zászló,

46

tiszatáj

csak a szomorúság jele, a Vérmezőn túl megint megnyíló óvodáé. Persze, a hatvanas évek legvégén kizárólag a bátor óvodáson múlott, mit hordoz majd szíve
mélyén az iskola felé, összeaszott levelet-e vagy napocskát vagy tankot talán. Őszi
délutánokon, a szétnyitható, kicsi tábori ágyon fekve sokat hallgattam a repülőgépek csöndes, lassú, kicsit szomorú búgását, éppen jó volt arra, hogy álomba
ringasson, gondolom, légcsavaros utasszállító gépek lehettek, mert később már
sosem hallottam hasonlót az égből. A mozdonyoknak sokkal erőszakosabb hangjuk volt. A Déli pályaudvart akkoriban kezdték átépíteni, de lehet, hogy előbb a
metróállomáson dolgoztak, mindenesetre gőzmozdony még elég sok szuszogott a
síneken. Ha elsétáltunk a pályaudvar felé, mindig meg akartam nézni a mozdonyokat, de tartottam a kétoldalt álló vas- és olajszagú szerelvényektől, pedig,
ahogy előrementünk, a peron egyre vékonyodott, és mire elértük a mozdonyt,
már szinte csak karnyújtásnyira volt, s mikor hirtelen, nagy sistergéssel kiengedte a gőzt, rendszeresen bepisiltem. Aztán, ha volt időnk, villamosozni mentünk
nagyanyámmal. Neki már nem kellett jegy, nekem még nem, úgyhogy fölültünk a
villamosra, sosem adtuk át a helyünket, mert ő már öreg volt, én meg még kicsi,
Kukutyinba utaztunk, vagyis addig mentünk föl-alá, amíg meg nem untuk. Mit
sem tudtam róla, hogy néhány házon múlott csak, és majdnem történelmi óvodába jártam. Brunszvik Teréz 1828-ban Angyalkert név alatt, anyja budai házában, a mostani Mikó utca és Attila út sarkán nyitotta meg a Habsburg Monarchia
első kisdedóvóját, emléktábla is hirdeti, csak akkor még nem olvastam. Tavasztól
kicsit jobb volt az oviban is. Megszűnt a szörnyű, folyamatos öltözködés, rángatózás a vastag nadrágban, amihez bévül tapad a harisnya, a kabáttal való izzasztó
küzdelem, mely során a kabátujjon átfűzött, csüngő kesztyűk közül legalább az
egyik eltűnt, fölcsúszott valahová, viszont ki lehetett menni az udvarra, vagy
kertbe, félig erre, félig arra emlékezem, valószínű, így is volt, az udvar egy, a Logodi utca felől leereszkedő üres telekben végződött, s azon talán fű is nőtt, úgyhogy elég messze mehettünk a napfényben óvónőinktől. Ezen az udvaron tetszett
meg egy fiú, aki a nagyobbak csoportjába járt, én meg aznap az ő nyomában. Az
udvarról vele mentem be ebédelni, nem a társaimmal, a nagyobbak termében egy
asztalhoz ültünk, s már a második fogásra vártunk, amikor beszaladt Erika néni,
megragadott dohányszagú kezével, és ahelyett, hogy kiabálni kezdett volna, úgy
látszott, hogy nagyon örül nekem. Azt mondta, most már fejezzem be itt az ebédet. Nem emlékszem, hogy valamit játszottunk volna az udvaron, vagy egyáltalán
szóltunk volna egymáshoz azzal a fiúval. Később érdeklődésem határozottan más
irányba fordult, mert komolyan szerelmes lettem egy lányba, nem abba, amelyik
állandóan csipkodott, pedig abba kellett volna, hanem abba a szép, szelíd, barna
lányba, aki nem csipkodott, csak nézett néha rám. Apám kocsival többször fölvitt
a Nap-hegyre, amikor egy gyerekzsúr után már tudtuk, hol lakik, lelassítottunk,
és néztük az ablakokat. Lehet, hogy anyám is megérezte, mit jelent, hogy levél
lett a jelem az óvodában, mert úgy döntöttek apámmal, megpróbálják elérni,

2010. augusztus

47

hogy ne kelljen még iskolába mennem, sikerült is, így kerültem a rózsadombi,
német nyelvű magánóvodába. Azaz egy villába a Szemlőhegyi úton, melyben
Tante foglalkozott velünk, utólag különösnek látszik, hogy még a keresztnevét
sem árulta el, egyszerűen nagynéni volt, talán inkább a berlini fal napkelet felé
eső oldaláról, de a papírba csomagolt fésűn szépen játszotta a magyar himnuszt.
Rossz időben benn ültünk, a szőnyegen, az egykor jobban öltözött gyerekeket és
tantékat látott polgári lakásban, jó időben kimentünk a kertbe, végre magyarul
beszélhettünk, és tanulmányoztuk az összeragadt bodobács bogarakat. A szükség
kényszerített arra, hogy egy év alatt annyit megtanuljak: bitte, Tante, ich muß
hinaus! Azon viszont sokat tűnődtem, míg a félhomályban, Tante körül csücsültünk, a régi szőnyegen, s ő úgy ült közepén, egy kisszéken, mintha Tante Henne
lenne, hogy amikor egyszerre a testrészeket és a számokat tanította, és mutatta
is, hogy egy orrunk van, két kezünk, öt ujjunk, és két kezünkön tíz, akkor a hajhoz érve, miért kezdte remegtetni a kezét magasan álló, ősz haja mellett, miért
rázta sűrűn és apró mozdulattal nemet intve a fejét, s miért mondta azt, hogy
unendlich, úgy, mint aki nyomban beletébolyodik a végtelen felfoghatatlanságába. Ezen sokat gondolkodtam tíz, húsz, harminc évvel később, és mindig arra jutottam, hogy igaza volt az öregasszonynak, akárhonnan jött is, mert végtelen
nincs, fejben föl nem fogható, de mégis ott van, Tante fején. Két évig jártam a
Krisztina téri általános iskolába, s anyámnak lett igaza az évvesztesség elnyerésével, mert az óvodai levél már egy terepszínű öltözék része lett, nem mintha
harciaskodtam volna, de megvédtem magam, vagyis ellenálltam. Mikor egy szakfelügyelő látogatott az osztályba, és negédesebb hangon, mint ami a Cicavízióból
már megszokott volt, megkérdezte, hogy gyerekek, ki nem szeret iskolába járni?,
és már majdnem besöpörte a sikert, már majdnem mondani kezdte, hogy ugye,
bizony…, amikor én fölálltam, és ránéztem, tessék!, mondta meghökkenve a
szakfelügyelő, én nem szeretek iskolába járni, mondtam, mintha azt jelentettem
volna be, hogy ma hétfő van, köd, és ketten hiányoznak. Ülj le, mondta gyorsan
és kedvesen a tanító nénim, hogy rendezze a helyzetet. Nagyanyám csodálatos
jelmezt készített farsangra. A nyaktól bokáig érő, zöld és piros krepp papír köpenyen arany és ezüst félholdak, csillagok, napok csillogtak, ahogy a magas, fekete
kartonból csavart süvegen is, kezemben pedig igazi varázspálcát tartottam: biztos, hogy a leglátványosabb jelmez volt az osztályban. Csakhogy még a farsangi
bál előtt némi civakodás támadt néhány fiú között a hátsó szőnyegen, valamelyikük ráesett egy púpos nejlonzsákra, és kilapította benne az egyik lány jelmezét.
Tényleg tönkrement, úgyhogy lett sírás, és lett büntetés is: a hátul tartózkodó fiúk nem vehették föl a jelmezüket délután. Én is hátul voltam, természetes élőhelyemen, hiszen a leghátsó padban ültem, mégis a verekedők közé vett a tanító
néni, pedig csak néztem őket. A jelmezbálon a verekedő fiúk fehér ingben kergetőztek a padokon, a lányok meg csak ácsorogtak, és egymásnak mutogatták álöltözeteiket. Mikor már ezt is elunták, mi pedig kiizzadtunk a futkározásban, hát-

48

tiszatáj

ramentem a szőnyegre, elővettem nagyanyám csodálatos jelmezét, magamra
húztam, és elkápráztattam vele az egész osztályt, még a tanító néni se szólt semmit. Másnap aztán, ma már értem, a szülők igazságérzetét elhozva az iskolába, és
hozzáadva az eltitkolt irigységet, a fehér ingre kárhoztatott fiúk panaszt tettek a
tanító néninél, hogy énnekem miért szabadott mégis fölvennem a jelmezemet?
Vártam, mit mond a tanító néni, és ekkor nem csalódtam benne. Kicsit zavarba
jött, aztán összeszedte magát, végignézett a fiúkon, és azt mondta: nem szabadott
fölvennie a jelmezét. A szelíd, barna fiú eltakarta terepszínű bensőjét, ami eltakarta azt a nagy szívet, ami amúgy is látszott kívül. Akár egy novemberi erdőben,
úgy hullottak a terepszínű belsőről a levelek, majdnem sírtam, mikor második
végén leakasztottuk a kakukkos órát, és ott maradt a nyoma a falon. Az osztály
másik terembe költözött, én pedig másik iskolába, ahová már nem hozta utánam
a tízórait nagyapám a lobogó gallérjában, vagy nagyanyám, aki úgy kopogott be a
terembe, hogy látszott rajta, csak a libatoll ecsetelő hiányzik a kezéből, és máris
keni tovább a tepsit. Határtalan idő volt három évig az Attila úti óvodába járni, s
határtalan, unendlich volt még az az egy év is Tantéval, de az iskolában, a második osztály végén, megéreztem, hogy elmúlnak a dolgok, ahogy lekerül a falról a
kakukkos óra is, ami addig mindig csak körbe járt. Azt már nem is tudom, hol
van az a nyolc év, amíg két, szintén évvesztességet nyerő gyerekemmel a Virág
árok utcai óvodába jártam. Máshogy múlt az idő, de szerencsére kezdett más világ is lenni. Hasonló talán csak az volt, hogy ez az óvoda sem óvoda volt, ahogy
az Attila úti több, összenyitott polgári lakásból lehetett kialakítva, fölötte tényleges lakókkal, a Szemlőhegyi úton álló villáról nem is beszélve, amely nem is akart
óvodára hasonlítani, ez is egy villa volt a Rózsadomb másik oldalának alján, éppen Bárdossy Lászlóé egykoron, de mellette volt Gimes Miklósé is, és a közelben
Nagy Imréé, mert errefelé csupa fasisztának és kommunistának volt villája, igaz,
majdnem mindet kivégezték. A más világ persze, nem mindenhová jutott el
azonnal, Zsófi bölcsődéjébe, ahová egy évig járt, biztosan nem mindjárt, mert
amikor nagyszülei lakásában két kicsi baba civódott a kezében, azt kiabálta,
dujva nannyát, amit kis ideig eredménytelenül igyekeztünk értelmezni, de végül
megfejtettük, nem lehetett más, mint amit a bölcsiben hallott: a kurva anyját.
Térdig ért nagyapjának, de mikor megbántódott, összeráncolta homlokát, kinyújtotta a karját mutatóujjával előre, úgy kiabálta: ijány! De a Virág árok utcai
óvoda szeretettel teli és szép volt. Utóbbiról még részben Bárdossy úr tehetett,
mert gyönyörű falépcsőt építtetett a villába, ami az emeletre vezetett, hátul csigalépcső kanyargott, akkor a cselédek, most a sáros lábú gyerekek számára, a kertben kis pajta állt a kinti játékok raktáraként, de csöpörgő eső idején be is lehetett
húzódni fedele alá, és ott játszani tovább. Zsófi legjobban a mókuskereket szerette, és a gubancos fává vált orgonabokrot, amire sokféle módon föl lehetett mászni. Később a pajtát lebontották, az orgonafa kipusztult, azt hiszem a mókuskerék
is kereket oldott, viszont új és izgalmas játékok kerültek a kertbe, például Matyi

2010. augusztus

49

kedvence, az az ismeretlen nevű mászóka, aminek két részét fényes acélrúd kötötte össze, s a végigcsúszó kapaszkodón csüngve, át lehetett lendülni és repülni
egyiktől a másikig. Lányommal találtunk az óvodára, és az első látogatás után
egyértelmű volt számomra, hogy ide kellene járnia Zsófinak, pedig még nem is
tudtam, kik és hogyan fogják nevelni gyerekünket napi ébrenléte kétharmadában. Nem tartoztunk a körzethez, az óvoda vezetőjét, Vera nénit győzködtem,
hogy micsoda remek dolog volna, ha fölvenné Zsófit mégis. Azt hiszem, már mikor meglátta, hajából összekötött szökőkúttal a fején, már akkor úgy döntött,
hogy ki lesz írva a neve az ovi zöld kapujára. Pedig Zsófi először nem örült annyira, mint a szülei, sírt, Tünde kísérte az ablakhoz, hogy integessen, és egyáltalán
nem volt hajlandó a vécére ülni, úgyhogy reggelente úgy búcsúztam: délben jövök pisiltetni. Néhány héttel később megkezdődött az a rajongásig fokozódó szeretet óvónénijei, elsősorban Tünde, azaz Tunde iránt, mert Zsófi sokáig csak a
mély hangrendű magánhangzókat használta, aminek következtében, évekkel később Tünde Londonba is meghívott magához minket, mikor ott dolgozott. Sorolhatók gyerekeim nevelői, akik mind jótevőik voltak: Réka, Alíz, Angéla, Gyöngyi,
Klaudia és Éva néni és a dadusok, Ildikó, aki később boltos lett a közelünkben, s
mi egy évtizeden túl is azt mondjuk, hogy átmegyünk az Ildikóhoz, pedig rég nem
dolgozik már ott, Jutka néni és Teri néni, aki minden délben odahajolt gyerekeink fölé, hogy elvigye a tányért, de előbb még megkérdezte, eszöl még?; jórészt
őket örökölte Matyi is, aki Zsófi búcsúzása után két évvel kezdett a Virág árok utcába járni, már a körzetbe tartozó kisgyerekként, bár akkor is azt szerettük volna,
hogy ebbe az óvodába menjen, ha nem a Virág árok utca folytatásába, hanem
Kukutyinba költözünk, s jó volt megint meglátni a házat, és hallani, ahogy Matyi
trappol a lépcsőn fölfelé, és egy kvártot lefelé lépve énekel hozzá: cap, cap, cap.
Mindketten imádták a kukoricafőzeléket, ami sehol másutt nem volt föllelhető,
és Katának sem sikerült otthon leutánoznia. Zsófinak pöttyös bögre volt a jele,
Matyinak házikó. Nem voltunk elfogultak az óvodával és az óvónőkkel szemben,
például egy közeli iskolából, az első osztály előtti tájékoztatóról futva menekültünk ki feleségemmel, aztán inkább Pesthidegkútra, a Gyermekek Házába írattuk
be Zsófit, ahol az óvodáéhoz hasonló légkör fogadta, és ahová követte Matyi is.
Mégis, ha a kisház és a pöttyös bögre otthonosságát érezték is gyerekeim, s nem
fölfelé tartották a kezüket kollektív büntetésül, nem kiabáltak velük, nem rángatták őket, és nem voltak egyforma cipők sem a pad alatt, mégis volt valami alapvető dolog, ami ugyanaz maradt. Matyi mondta egyszer az anyukájának: jó az ovi,
de én úgy szeretnék reggeltől estig veled lenni, mama.

50

tiszatáj

SIMAI MIHÁLY

Ballada a költő utolsó szerelméről

mikor az utolsó jázminvirágzást nézem
még nem tudom
– ez az utolsó jázminvirágzás ! –
csak elveszek az illatok szédületében
mikor az utolsó hóesést nézem
még nem tudom
– ez az utolsó hóesés ! –
csak verdesek a pelyhekkel a szélben
de amikor az utolsó szerelmet érzem
tudván tudom
– ez az utolsó szerelem !
feltündökölsz jázminillatú hóesésben
suhansz lebegsz szikrázó-fényesen
lüktet a Tér s beáramlik szívembe
aurádból az Idők Végtelenje
– én édességes tündér anyanyelvem
Te legelső és legvégső szerelmem!

Visszatérő ÁLOM

egy égigérő hársfaágon ültem
a lábam kalimpált a semmiben
nyújtózó két karom eltűnt az űrben
s valami mágus ellopta szemem

2010. augusztus

51
fájt hogy nem látlak s megölelni sem
tudlak már – aztán félve fölolvadtam
tudattalan egy végtelen tudatban
és nem volt immár húsom se nevem
semmi voltam zuhantam védtelen
jajszó helyett a neved mondogattam
Istennek s akkor mintha a szívem
a Lét Szívének nyílt volna meg
lassan
a mérhetetlen mélységű magasban
föltárult a Szeretet-Végtelen

A szökevény

(L. I.-nek )

röptében elvérző madár
amúgy a szégyenfolt fia
de végtelenben fürdeti
szívét valami isteni
szimfónia
otthona futórózsakert
s testenkívüli pillanat
magát éberálomba issza
s konokul ragasztgatja vissza
a levált angyalszárnyakat
úgy játssza ki az életet
mintha halállal játszana
száguld egy őrült vonaton
dobol tetszhalott tavakon
hátra már nem pillant soha

52

tiszatáj
égeti az ég vásznait
szívének szikrazápora

Attrakció I.

egy majdani zuhanás
konok árnyán
lépkedni mindig fölfelé
ha már
egyetlen föllépti díj
a halál

Attrakció II.

egy zuhanás
előrevetült árnyán
mindig mindig csak föl FELÉ
ODA
ahol a Mindigre
vár a Soha

2010. augusztus

53

Miraculum miraculorum

idők múltán csodáknak estén
az ember már úgy érzi testén
táncolva zengve tündökölve
sírva nevetve ölelve ölve
ujjongva fájva bizseregve
csillogva suhongva sisteregve
lebegve szállva súgva-búgva
a halálba nagyokat rúgva
áthullt a Lét minden szerelme
mégis: ha lát úgy néz a nőkre
mint ismert s kiismerhetetlen
örök-rejtelmű istennőkre

54

tiszatáj

„Mintha kiélesednének az érzékek”
75 ÉVES S IMAI M IHÁLY


Ötvenhat évvel ezelőtt, tizenkilenc évesen jelent meg első verse a Tiszatájban – és augusztus 14-én ünnepli 75. születésnapját Simai Mihály. Ötvenhat évet néhány sorban összegezni reménytelen vállalkozás. Évtizedes pedagóguspálya és majdnem ugyanannyi napilapos újságírói robot után a Kincskereső évtizedei hozták el az alkotói kiteljesedést. Gyermekvers-könyvek, ifjúsági regények, mesék és verseskötetek a költő pályájának mérföldkövei. És az elismerések: a József Attila-díjtól a szűkebb közösség megbecsülését jelző
Szegedért Alapítvány fődíjáig.
– Egyre ritkábban olvasunk verset. A költők hangja belevész a világ mostani hangzavarába. Mit gondolsz a költészet jelenéről-jövőjéről?
– Persze, hogy a költőt meg-megkísérti a keserűség, a feleslegesség érzése is. Velem is
előfordult, s végül mi lett belőle? Ihletforrás, bizony, meg kellett írnom a Mars! poétika!
(április tizenegyedikékre) című versemet. „Költészet Sohanapja felvirrad” – mondom a
kezdősorban, de nem kell mindent elhinni a költőnek: akkor is azt reméltem, dühödtenszomorúan, mint most – az a sohanapja soha el nem jön, az emberi lélek teljességéhez
éppúgy hozzátartozik a költészet, mint a szerelem vagy a barátság. A költészet a lélek ünnepe. A szabadság végtelenje. Csoda és titok. Én, mindennek ellenére és dacára, azok közé tartozom,
akik mernek hinni… Néhány sor a
Ballada a költészetről című versemből: „A Semmi-Ágba szemzett
Mindenség-Virág – ez a költészet /
Halandóba szerelmes angyal / égföld közt verdesése / – ez a költészet / Röptében százszor elvérző
madár / – ez a költészet / Az én
tudatom a te tudatod / minden tudatalatti és a Kollektív Tudat / lehetetlent nem ismerő nagy közös /
HARANGJÁTÉKA – ez a költészet.” És vannak nekem csodálatos,
hűséges versmondóim – Babos Ágnes, Békésiné Fejes Katalin, Beslin
Anita, meg Czene Zoltán, aki már
tízévesen versenyt nyert egy vidám

2010. augusztus

55

versemmel – ők mindig meg tudnak győzni engem, s úgy érzem, a közönséget is – arról,
hogy az ének megmarad.
– Figyelnek a költőre, jelzi ezt az is: 2009-ben te kaptad a Szegedért Alapítvány fődíját.
– Nagyon nagy öröm volt, csak a József Attila-díjhoz fogható. S persze nem várt – anynyi nagy koponya, híres tudós van Szegeden, akik érdemesek rá, s pont egy költő…! Merész döntés volt, köszönöm az Alapítványnak. Jóleső érzés volt ott állni a reflektorfényben, s hallgatni, ahogy Gregor Jóska gyönyörűen mondja a Fohász című versemet. Volt,
aki azt hitte, rosszul vagyok, pedig csak azért tettem a kezem a szívemre, mert meghatódtam. Neki tisztelegtem ezzel… éreztem, hogy velünk van! Idén is meghatódtam, amikor a
betegséggel hősiesen küzdő Olasz Sándor barátom ott állt a fénykörben.
– Van valami titkos testvériség a festő és a költő között – írod legutóbbi versesköteted beköszöntőjében. Hogyan született ez a különleges kötet?
– Először jó barátom, a korán elvesztett Veres Mihály képei ihlettek meg, aztán zseniális földim, Schéner Mihály alkotásai inspiráltak. És persze számos klasszikus is. Ezt a lelki
rokonságot, titkos testvériséget éreztem Szűcs Árpád, Pataki Ferenc, Olasz Attila képeivel
is. Ahogy fényszomjas szemét-bőrét tél után kitárja az ember az áldott sugaraknak, úgy
merültem el a lelkemet megérintő festmények színörvényeiben. S ami először csak gyönyörködés volt, végül valóságos szenvedély lett: egy nagy szerelem, több ciklusnyi vers,
amikből aztán összeállt ez a Titkos testvériség című könyv: festők képlátomásai mellett az
én versmeditációim sorakoznak benne. A fény- és színélményeket versbe emelve nem a
képek titkát akartam megfejteni, inkább a sajátomat, a tulajdonképp valamennyiünkét: a
látás-látomás csodáit, a titkokból szőtt emberi lélek színképét, a Lét fénybeemelésének
reményét kerestem tükreikben. Egyszer-egyszer baráti körben tréfásan úgy is emlegetem
ezt a könyvem, mint a XXI. század legnagyobb képrablását: megvenni a festményeket
nincs pénzem, s így mégis 79 gyönyörű kép birtokosa lettem!
– Előző köteteidben is – jel/ölhetetlen jel/ölhető (2003), Az eltévedt világítótorony
(2005) – erős volt a metafizikai vonulat, de mintha a Titkos testvériségben, s a mostanában publikált verseidben még inkább kiteljesedett volna.
– Nyugdíjas korban az ember át-átpillant a létezés túloldalára, s ha még valami művészi tehetséggel is meg van áldva vagy verve, csak még inkább izgatja: mi várja ott? Folytatódik-e és hogyan ez az élet nevű misztériumjáték, milyen erők húzzák össze a függönyt
vagy hagynak rajta résnyi betekintést? A lélek keres valami fogódzót, valami odaátról átszűrődő fénysugarat. Ilyen sugár lehet a szépség is: „nem tudtam akkor még, hogy minden
szép csak / a Legszebb Szép felé mutató jelkép” – mondja a festő a Csontváry-capricció
című versemben. Hamvas Béla léttöbblet-elmélete szerint a művészetnek nem annak
megalkotására kell törekednie, ami az ember vagy ami az élet, ami a természet, feladata
annak megalkotása, ami az ember fölött van, ami az életnél magasabb és a természetnél
több. Ezáltal emelkedik túl a mű a dimenzióhatárokon, így avat be a szakrális szférákba. A
transzcendenssel való találkozásaim részint kora gyermekkori, részint művészi, meditációs és álom-élményekből nőttek ki. Az álom olykor előrevetít dolgokat, nem könnyű kitapintani a jelképrendszerét. Mit jelent például az a sugárzó kisgyermekalak, akivel több-

56

tiszatáj

ször is álmodtam, s mit az ólálkodó tigris, ami a napokban riogatott? Ebben a misztériumjátékban oly sok a tanulnivaló, s riadtan kérdezem magamtól, Istentől, angyaloktól: ha
ennyi év kevés volt rá, mikor, mit, hogyan kellett volna csinálni?
– Úgy érzed, kevés az időd?
– Az emberélet drámai műfaj, és dráma csak drámaian tud végződni. Ezt jól tudom,
annak dacára, hogy optimista az alaptermészetem, néha már túlzásig az, de tulajdonképp
jól jártam vele ebben a XX. századi világabszurditásban, ami aztán sajnos átzúdult ide, a
XXI. századba is. A túléléshez bizony szükség volt és van rá, e nélkül biztos, hogy például
fiam szörnyű balesetéből nem tudtam volna lelkileg kigyógyulni, csak így, hogy vele együtt
még mindig várjuk a csodát. Van az öregedésben valami nagy önellentmondás is, hallásom romlik, zöld hályog a szememen, és mégis, mintha kiélesednének az érzékek, annyira
igyekeznek minden szépséget befogadni, mohón fölinni, magukba szívni. Idén minden
eddiginél szebb volt a kertünkben a tavasz, sokat gyönyörködtem a növekvő kis növénykékben, Veronika színpompás virágaiban, Mátrából hozott erdei fenyőink vidámzöld új
hajtásaiban. Mintha mindennek fölfokozódott volna a jelentése, gazdagodott az újjászülető életek szimbolikája. Kár, hogy az eddigi látens elmúlástudat is kihajt az emberben. Emlékeztet: una ex illis ultima. Egyik virágfakadás, egyik mosoly, egyik lépés, egyik ölelés,
egyik verssor, egyik óra, egyik perc… egyszer… majd… bizony, egyszer egyikük az utolsó
lesz… S ettől minden, együtt és külön is, felértékelődik. Addig-addig motoszkált ez bennem, amíg megszületett a Ballada a költő utolsó szerelméről című vers – mert hát mibe is
kapaszkodhat a költő, mint a saját gyönyörű, csodálatos szerelmébe, az anyanyelvbe…
Hiszek az anyanyelv hatalmában, teremtő erejében, hiszek a szómágiában is. Abban,
hogy amikor jót kívánok valakinek, áldást kérek rá – akkor ez a kérés-kívánság-rezgés hatóerőt képvisel, s ha versben mondom, hatványozottat. S ez most megint a transzcendenciához vezet át. A kvantumfizika térfelére. Kvantumszinten a világot nem különféle tárgyak, hanem rezgő energia-mezők alkotják. A kvantumok világában minden mindennel
összefügg, a legkisebb hatás is tovagyűrűzik, s a mező egészét érinti. Minden szó, minden
gondolat, az agy 20 milliárd idegsejtjének minden rezdülése hatást és visszahatást vált ki.
Élni tulajdonképpen óriási felelősség. Hadd tegyem még hozzá, velemkorú barátaimra
gondolva, a jó hírt: megdőlt a korábbi elmélet, bizonyították már, hogy a felnőtt agy is fejlődik, napról napra új agysejtek is keletkeznek. Az ember élete valójában egy tudattágulási
folyamat. Kedvenc meditációs gyakorlatom a tudatomat szoba-nagyságúra, ház-, város-,
ország-, majd Föld-Anya-méretűre tágítani, hogy aztán naprendszeren, galaxison át továbbnövelve megmerüljek a kozmosz végtelenjében. A keletiek szerint a szívünk mélyén
rejlő tér semmivel sem kisebb, mint a külső, napokkal, bolygókkal, galaxisfürtökkel teleszórt végtelenség. Sőt, ezek a terek valamiképp megfelelői, tükörképei, ikertestvérei egymásnak. Ilyenkor lehetetlen nem érezni, hogy bár véges anyagi teste van, lelke révén
mennyire végtelenre van hangolva az ember.
– Közérzeted? Vagy inkább így kérdezném: köz – érzeted?
– Egy töredékemben arról írok: káosz van a világban, káosz a dolgozószobámban, káosz van testemben-lelkemben is, legszívesebben visszavonulnék, belevesznék valami hatalmas erdőségbe. A test elmúlásjelzései elől azonban nem lehet elmenekülni, hát egyelőre
birkózunk egymással, legfeljebb régi verssorommal vigasztalom magam: „én egyre több

2010. augusztus

57

leszek, ő egyre kevesebb”. A lélek még összetartja azt, ami szétkívánkozik, de a léleknek is
egyre nagyobb a gondja: mivel veszti el, s mivel mentheti magát. Szédületes iramban robog el mellettem a világ: „mélyebben harapni a XXI. századba!”, s én a leálló sávban tétovázok: Hová? Ugyan hová?!
Természeti katasztrófákon edződni új meg új katasztrófákra? Szembesülni az Idők Jeleivel? Elhinni, hogy csak a klímaváltozás… csak a gazdasági káosz… és a lelkek elsivárosodásához mindennek semmi köze? Reisinger János szavaival élve, „Földünk fiaiért fáj” a
lelkem. Vigasztal a próbatételben, hogy mi, magyarok az árvízkatasztrófa során jól vizsgáztunk együttérzésből, segítőkész összetartozásból. S ha már itt tartunk: egy végtelenül
fájó bukás – 2004. december 5. – után végre szellemi-lelki nemzetegyesítésből is letettük
az ostobán és gonoszul elhalasztott vizsgánkat! Annak idején a Palackposta a Káprázatszigetekre című versem így fejeztem be: „hallásotok ha volna hallomás helyett/ most hallva hallanátok, hogy zokog/ a mélységben az eltaszított EGYSÉG/ a Haza, akit kitagadtatok!” Talán itthon kevesen tudják, hány mélyen megrázó vers született az elszakított területeken, szomorú, kemény, kiábrándult versek – egyik legjobból hadd idézzem a refrént:
„Ne féljetek, nem megyünk haza!”
Visszatérve még a jelekre – Nelson admirális fél szemére vak volt, s mikor nem akarta
meglátni a főparancsnoki zászlójelzést, a vak szeme elé tartotta a távcsövét, így nyert csatát. Most az emberiség nem teheti ezt, nem hagyhatjuk figyelmen kívül a bizony sokasodó
jeleket!
– Nemcsak Kincskeresős korodban, később is segítetted a fiatal tehetségeket. Ma is
így van?
– Van egy ifjú költőbarátom, gimnazista kora óta unokámként szeretem, a Tiszatájban
is én mutattam be. Aztán a szegedi egyetemről elment Pestre. A Szökevény című vers őt
idézi. Egy rossz pillanatában alkoholra bevett egy csomó gyógyszert. Túlélte. Hogy mi lesz
ezután? Reménykedem, közös barátainkkal együtt – visszavárjuk Szegedre! Egyébként
mindig örömmel figyelem a Tiszatáj új fölfedezettjeit. Lázár Bence András nemrég jelentkezett első, de máris érett költőre valló szép kötetével. Tőle különösen sokat várok. Könyvének címe: A teraszról nézni végig. A Parnasszus adta ki – nomen est omen!
– A félszárnyú tündérek völgye – zenés játék gyerekeknek és felnőtteknek – olvastam
májusban egy plakáton. Ez a történeted elég sok változatban volt jelen; itt, Szegeden
egyszer már bemutatták.
– Igen, a színházban, Sándor János kiváló rendezésében, 1986-ban. De még előbb rádiójátékként is eljátszották, később pedig könyv alakban is megjelent. Most a Szegedi
Egyetemi Színház invenciózus fiatal rendezője, Czene Zoltán állította színpadra, sikerrel
játszották a Pinceszínházban. Czene Zoltán sok új szellemes fordulatot is kitalált hozzá, de
ami még fontosabb, megérezte az egész darab rendkívüli aktualitásán túl a transzcendens
lényegét is. Számomra külön élmény és meglepetés volt, hogy a verseimből – s nem csak a
gyerekeknek szólókból – jó néhányat beemelt dalbetétnek, s ezek Geltz Péter zenéjével
igen jól illeszkedtek a mesejátékba.
– Min dolgozol mostanában, mi van a fiókban?

58

tiszatáj

– Nagyjából összeállt egy válogatott verskötet, kaptam is rá támogatást a várostól, de
mert nem eleget, valószínűleg csúszik egy évet. Legenda címmel nemrég írtam egy kisprózát – egy gyermekről, ki a háborún s romláson úgy halad keresztül, hogy sértetlen marad,
sőt, jóvá is tesz néhány dolgot. Nem tudom még, lesz-e folytatása, de ha végre nekifogok
az önéletrajzi regényemnek, alighanem ez lesz a kezdő darabja.

Hollósi Zsolt

ÍRÁSOK

A SZEGEDI KÖZÉPKORÁSZAT MŰHELYÉBŐL

KATONA-KISS ATILLA

Megalé Moravia, Szvatopluk országa

Bevezetés
VII. (Bíborbanszületett) Konstantín bizánci császár (913–952) államkormányzati műve,
amely az utókortól a De Administrando Imperio (DAI) címet kapta, a 9–10. századi Közép- és Délkelet-Európa történelmének egyik legfontosabb forrása. A Kárpát-medence és
a vele érintkező balkáni térség hatalmi viszonyairól egyebek mellett ezt írja. „A türkökkel
[magyarokkal] a következő népek határosak: a tőlük nyugatra eső vidéken Frankország,
északra a besenyők, délre Nagy Morávia, azaz Szvatopluk országa, amelyet a türkök
teljesen végigpusztítottak, és elfoglaltak.” (13. fejezet.) Szvatopluk országának helymeghatározását később pontosítja. „… a folyó visszakanyarodásánál van az úgynevezett
Sirmium Belgrádtól kétnapi útra, s azon túl a kereszteletlen Nagy Morávia…” (40. fejezet.)
A DAI által említett megalé Moravia, azaz a „régi Morávia” avagy Ómorávia lokalizálásának kérdése régi vita tárgya a 9. századi Kárpát-medence történetét kutatók között.
A meggyökeresedett felfogásban a fenti kifejezésnek nincs létjogosultsága: ezen elgondolás szerint Mojmír, Rasztyiszlav és Szvatopluk országa a mai morva területeken jött létre,
amely a 9. század második felére kiterjesztette hatalmát azokra a balkáni területekre is,
amelyre Konstantín Szvatopluk országát, azaz Ómoráviát helyezi. Ebből következik, hogy
a kutatás ezen iránya a császár adatát nem időbeli, hanem térbeli értelemben fogja fel és
így, elkönyvelve a hódításokat, Ómorávia helyett Nagymoráviaként, hovatovább: „Nagymorva Birodalom” gyanánt értelmezi az elnevezést. Azonban a bazileusz adata és számos
más forrás értesítése arra utal, hogy a mai cseh területekre helyezhető Morávián túl a 9. században létezett egy másik, délszláv területekre helyezhető „Morávia” is. A kutatás másik
iránya szerint ez lenne a DAI által említett Ómorávia, amelyet a kútfő Szvatopluk országának nevez. Eszerint a későbbi morva őrgrófság előképének tekinthető vidékek nem feleltethetők meg Szvatopluk országával, hanem annak csak egy részét képezték, amelyek a
9. század második felében kerültek uralma alá. Ezen a Bulgária szomszédságában lévő,
balkáni területen azonban nem morvákat kell keresnünk. A kérdéses népesség neve Margus avagy Marava/Maraha városának latinos alakjából fakad, amely a későbbi Szirmiummal azonosítható, tehát nem morvákról van szó, hanem margusiakról illetve maravaiakról/marahaiakról, azaz margusi vagy maravai/marahai szlávokról (Sclavi Margenses
vagy Marahenses). A forrásadatok értesítéseinek jóhiszemű félreértése, majd tudatos átértelmezése vezetett a két eltérő álláspont megfogalmazódásához, pedig a kutatás eddig is
ismerte a balkáni szláv törzseket. Ezek közösségeit a bizánciak Szklaviniai névvel illették,
amelyek a félszigeten rendszerint földrajzi egységgel rendelkeztek és központjaik gyakran

60

tiszatáj

folyók völgyeiben jöttek létre, amelyek után lakóikat nevezték: így az abodritok, a timocsánok, a sztrimonitik vagy a narentánok mellett a moravánok népét is.
A magyar történettudomány a DAI-t tekinti a honfoglaláskor egyik legfontosabb forrásának, ezért egyértelmű földrajzi utalásai miatt egységesnek mondható az a vélekedés,
hogy a kérdéses időben valóban két „Morávia” létezett. Azonban a 9. századi Kárpátmedence múltjával foglalkozó munkák eltérően vélekednek ezen államalakulatok egymáshoz való viszonyáról, nevezetesen: időben és térben hogyan függ össze a két terület
története, illetve annak neves személyei egymással. Itt kell rögzíteni, hogy a fentebb említett „hagyományos” elgondolás logikája meg sem engedheti azt az elképzelést, hogy valaha
létezett egy időben Ómorávia és Morávia, hanem csakis az a magyarázat fogadható el,
amely szerint Moráviából fejlődött ki a „Nagymorva Birodalom”. Azonban az elmúlt évtizedekben számos olyan munka látott napvilágot tekintélyes szerzők tollából Morávia illetve „megalé Moravia” fekvését és kiterjedését illetően, amelyek megállapításai gyökeresen
eltérnek a közismert felfogástól. Dolgozatomban a balkáni lokalizációt elfogadók, illetve
mellette érvelők meglátásainak összegzését kívánom adni, valamint tudománytörténeti
vázlatát annak a változásnak, amely a moravánokról szóló híradásokat morva történeti
forrásokká alakította. Nem felesleges mindez azért sem, mert ellentétben a „hagyományos” nézettel, a másik, a DAI-ból kiinduló értelmezés ismeretsége esetleges, ráadásul a
hipotézissel foglalkozók elgondolásai között is vannak eltérések. Emellett egyértelművé
kell tenni: akármilyen politikai szándék formálta is át a közelmúltban a történeti kutatások irányát, nem lehet tudományos nézeteket doktrínaként kezelni. Márpedig az „Ómorávia-probléma” pontosan ilyen. Minden megállapítást, amely érintette a 9. századi morva
történelmet, ahhoz kellett idomítani, hogy a morva fejedelemség a Duna vonalától északra
feküdt, s fennállása megelőzte a honfoglaló magyarság Kárpátokon belüli megjelenését.
Ez a tétel azonban politikai, s nem történeti alapokon nyugszik. Jó példa erre Boba Imre
először angol nyelven megjelent könyvének szlovák és cseh fogadtatása az 1970-es években, amit az akkori csehszlovák történészszakma, nézetének érdemi cáfolata nélkül, tudománytalannak és Csehszlovákia-ellenesnek bélyegzett. Ellenben több kutató már a kezdetektől pozitívan fogadta Boba Imre eredményeit, így például Charles R. Bowlus, Archibald R. Lewis, Otto Kronsteiner vagy Herbert Schelesniker.
Kutatástörténet
A kérdés historiográfiáját először Püspöki Nagy Péter összegezte. Eszerint a „déli” lokalizáció alapgondolata a 18. századra megy vissza és Szklenár György pozsonyi jezsuita történészhez köthető, aki szerint Morávia „először Moesiában keletkezett és növekedett, onnan Dáciába (ti. a Duna-Tisza közébe) terjedt és Rasztiszlav, de különösen Szvatopluk fejedelem, aki a morvák közt a leghatalmasabb volt, fegyveres erővel a mai Morvaország
végső határáig terjesztette ki”. Szklenár elméletét rendtársa, Katona István történészprofesszor támadta a leghevesebben: „…amikor [ti. Szklenár] Anonymust, Béla jegyzőjét a
legméltatlanabb módon kigúnyolta, mint mesemondót és álmodozót kinevette, s e kérdés
olyan élenjáró íróit, mint Sulzerust, Gelaziust, Aventinust, Ransanust és még másokat felfalni látom, magamat nem mérsékelhettem mindaddig, amíg ama könyvet sarkaiból ki
nem forgattam…” Mivel Katona István a középkor folyamán rögzült (és emiatt hagyományosnak nevezett) szemlélet híve volt, Szklenár György 1790-es halálával az Ómorávia-

2010. augusztus

61

kérdés lekerült a napirendről, s a vita egyoldalú befejezést nyert: Magyarországon jó ideig
Katona nézete vált irányadóvá, majd a 19. századdal érkező nemzeti ébredés a kialakuló
cseh és szlovák történetírás alapjait is meghatározta.
1971-ben jelent meg Boba Imre lengyel-magyar történész könyve, amelyben a szerző
Ómoráviát a Szerémségbe lokalizálta. Boba a többnyire korabeli források elemzése révén
arra a következtetésre jutott, hogy Szvatopluk állama egy, a Rusz felépítésére hasonlító,
Sclavonia néven ismert nagyobb uralmi egységbe tartozott Pannoniában, az antik Szirmium központtal, azaz a terra Sclavorum egy részfejedelemsége. Boba érvei szerint
Ómorávia elhelyezkedése csakis a Duna vonalától délre lehetséges; Metód szirmiumi érseki joghatósága csak Pannóniára terjedt ki, az nem foglalt magába Dunától északra fekvő
vidéket. Ez a terület pedig, „szem előtt tartva a középkori államoknak a világi és egyházi
felépítésében megmutatkozó elválaszthatatlan egységét” megegyezett a Rasztyiszlav és
Szvatopluk által kormányzott uradalommal, azaz: a „morvák” országának a Dunától délre,
Pannóniában kellett lennie. Ez a „Morávia” nem a morvák lakta „nemzetállam” volt, hanem egy szlávok (Sclavi, Slavi vagy Slaviene) lakta, Marava/Maraha v á r o s a (!) körül
szerveződött fejedelemség. (Tehát nem nép, hanem város nevével állunk szemben!) Ez a
település Boba szerint adatolhatóan megfeleltethető az antik Szirmiummal, Metód érseki
központjával, aki a források szerint Marava, és nem Morávia püspöke, illetve érseke volt.
Boba Imre tehát, Szklenár eredményeihez hasonlóan, úgy gondolta, hogy mind Mojmír és
Rasztyiszlav, mind pedig Szvatopluk szláv állama a Balkánra lokalizálható, és ahhoz az
északi morva területeknek organikusan nincs köze, e területek csak hódítás útján kerültek
rövid időre Szvatopluk fennhatósága alá.
Boba koncepciójának nyomában Püspöki Nagy Péter nemcsak továbbgondolta annak
eredményeit, hanem megrajzolta a „hivatalos” elmélet kialakulásának történetét és cáfolt
vagy súlytalanná tett számos összefüggést, amelyeket addig az északi Ómorávia bizonyítékaként értelmeztek. Püspöki Nagy szerint a források (mégpedig a két, közvetlen geográfiai
utalásokat tevő kútfő, a Bajor Geográfus és a DAI, valamint számos közvetett földrajzi
adat) két Moráviáról tudnak. Ómorávia területe ezen adatok alapján Szvatopluk fellépéséig (871) az egykori Bács, Bodrog és Csongrád vármegyék, valamint a Dráva és a Száva közében Valkó és Szerémség, továbbá a szerbiai Drina meg a Morava folyók alsó szakaszának közében, a Macsói Bánság vidékén helyezkedett el. Ez a terület az antik és a kora középkori fogalmak szerint Pannonia Savia, Dacia, Felső-Moesia és Illyricum egy-egy vidékét ölelte fel. A végkövetkeztetést egyéb lejegyzések adatai is támogatni látszanak. Így pl. a
10. század elejéig vezetett Fuldai Évkönyvek 846. événél adatolt katonai itinerárium szerint a frank sereg „a Margus folyó menti szlávok ellen vonult”, majd Német Lajos sikeresen meggátolva azok elszakadását a birodalomtól Mojmír helyett Rasztyiszlavot tette meg
fejedelemmé. Ugyanerről a hadjáratról több helyütt azt jegyezték le, hogy Német Lajos
meghódította Pannóniát, amely a Dráva–Száva közének megvívása volt, a Margus folyó
pedig a szerbiai Morava régi neve. A lokalizáció, valamint Mojmír és Rasztyiszlav személye is egyértelmű. Püspöki Nagy hivatkozik Nagy Alfréd földrajzi leírására is, amelyben
Karintia és Bulgária között egy pusztaságról tesz említést. A leírás pontosan illik az egykori Ómoráviára. A földleírás 888–897 között készült el, tehát kortárs lejegyzés, információja egybevág a DAI azon, fentebb idézett adataival, amely szerint a honfoglaló magyarok
Ómorávia területét „teljesen végigpusztították”, illetve „megsemmisítették.”

62

tiszatáj

Ide tartozik még Metód joghatóságának kérdése. II. Hadrián pápa 869-ben Metódot
Pannónia püspökévé szentelte, központja „Szent Andronikosz széke”, Szirmium lett. Metódnak csak saját egyházmegyéjében volt joghatósága, azon kívül nem, s mivel a 11. századig nem ismert a kánonjogban a címzetes püspök, illetve érsek fogalma, Metód akkor lehetett egyházi elöljáró Szvatopluk országában, ha annak területe (azaz Ómorávia) egybeesik a pannóniai egyházkerületével. Püspöki Nagy végül arra a következtetésre jutott,
hogy Ómorávia a bolgár fennhatóság alól a 9. század második évtizedében elszakadó, 818ban a Frank Birodalom védelme alá helyezkedő bolgár-szláv törzsek – abodriták, a Margus és Timok menti szlávok – egyesüléséből alakult 833 táján. Ehhez csatolt Szvatopluk
873 után új földeket.
Az Ómoráviát délre lokalizáló elképzelések közül ezek voltak azok, amelyek Mojmír és
Rasztyiszlav regnumát, illetve Szvatopluk országát a Kárpát-medence déli részeire, illetve
a Balkánra helyezte, nagyjából a Szerémséget adva meg központi résznek. A következő teóriák Ómoráviát ettől északabbra, a Kárpát-medence középső vidékeire, a Duna-Tisza köz
középső és déli területeire illetve, a Tiszántúl déli felére kiterjedően lokalizálják, és eltérés
mutatkozik abban is, hogy Mojmír és Rasztyiszlav országát teljesen máshova lokalizálják,
mint Szvatoplukét.
Senga Toru Ómoráviát a Duna-Tisza közének déli régiójába helyezte, mert a DAI Ómoráviát kereszteletlennek nevezi, Szirmium pedig püspöki, majd érseki központ volt, Metód
székhelye, viszont világos, hogy Konstantín alapján Szvatopluk országát valahol a Kárpátmedence legdélebbi részein kell keresnünk. Senga eredményei alapvetően a DAI adatainak elemzéséből születtek, melyet további más, nyugati és szláv kútfők adatainak figyelembevételével finomított. Eszerint Ómorávia Szvatopluk fejedelemsége volt, amely terjeszkedéséig a Duna–Tisza közén állt fenn, és amely „állam” aztán egyesült a Rasztyiszlav
által birtokolt tényleges morva területekkel. Elgondolása szerint a görög megalé ’régi, ó’
jelentésében éppen arra vonatkozhat Morávia jelzőjeként, hogy Szvatopluk egykori országa nem azonos a Rasztyiszlav regnumát, majd morva és cseh földeket is integráló országával; attól különbözik mind időben, mind térben, de később része lesz, sőt megszervezője
az egész konglomerátumnak. Tehát az eddigiektől eltérően Senga Rasztyiszlav országát
nem a Balkánra lokalizálta, hanem azt megfeleltette az északi Morava-völgy területével.
Senga arra is utalt, hogy a DAI adatainak elemzése szerint 895–900 között dél felől Ómorávia volt szomszédos a magyar törzsekkel, míg a 10. század közepén a horvátok, azaz:
Ómorávia területe a magyarok alföldi szállásai és a horvát földek közé estek.
Kristó Gyula, bár nem kommentálta a „hagyományos” nézettel szemben Boba és Püspöki Nagy által vázolt elképzeléseket, a DAI, a Bajor Geográfus és a Naum legenda adatai
alapján maga is két Moráviát tartott valósnak, amit megerősít az ország megkülönböztető
jelzője a megalé. Szerinte Ómorávia valahol a „Duna–Tisza közének déli részére és a Temes-köz (a Duna–Temes köze) nyugati sávjára terjedhetett ki”, míg a „későbbi” Morávia
Dévénynél a Dunába ömlő Morava folyó két partján alakult ki az avar hegemónia után.
Kristó az északi Moráviával kapcsolatban ír Mojmír, majd Rasztyiszlav uralmáról; a DAI
alapján Szvatopluk azonban már mint a déli morvák uraként is szerepel nála. Kristó szerint részletkérdés, hogy Szvatopluk előbb volt-e Nagy Morávia ura, s onnan került az
„északi” Morávia élére Rasztyiszlav utódaként, vagy pedig az „északi” Morvaország fejedelmeként 870 után terjesztette ki uralmát Nagy Moráviára”. Boba, Püspöki Nagy és Senga

2010. augusztus

63

kutatásaira hivatkozva Kristó is úgy gondolta, hogy bizonyos ideig két Morvaország létezett, annak ellenére, hogy Ómorávia régészeti hagyatékáról egyelőre semmit nem tudunk,
míg a morva területeké már régóta dokumentált. Az északi morva földekkel a magyar törzsek csak 895 után lettek határosak. A honfoglalás első fázisáról tudósító források értesítéseinek tükrében megalé Moravia elfoglalását nem azonosíthatjuk Morávia szétesésével,
amely a 10. század elején történt. Makk Ferenc a DAI geográfiai adatait alapul véve
ugyancsak arra a következtetésre jutott, hogy „a két Horvátországhoz és a két Szerbiához
hasonlóan volt egy északi és volt egy déli Morávia.” Az utóbbi feleltethető meg Ómoráviának, amely a Száva és a Morava folyók tágabb környékén helyezkedett el Szirmium központtal, a Duna–Tisza közének déli részére is kiterjedően.
A Magyar Alföld belső körzetére gondolta Ómoráviát Martin Eggers és Charles R.
Bowlus. Bowlus munkája eredetileg a Keleti Frank Birodalom délkeleti őrgrófságainak katonai szervezetét vizsgálta. Az általa kínált megoldás annak az eredménye, hogy lajstromba vette a frank hadjáratokra vonatkozó forrásokat, és útvonalaikat megkísérelte rekonstruálni. Az ezekkel összefüggő ausztriai helynevekből következik, hogy azok előfordulása
csak egyféleképpen magyarázható: a Drávától délre elterülő morva területet lehetett ily
módon megközelíteni. Eggers szerint Rasztyiszlav fejedelemsége nem a Drávától délre,
hanem a Dunától keletre, a Tisza–Maros összeszögellésének közelében lehetett, s központja nem Szirmium, hanem Marosvár volt. Ez lenne a DAI-ban szereplő megalé Moravia, amelynek lakosai a frankok által lettek betelepítve a déli Morava völgyéből. Szvatopluk országa saját, balkáni regnuma és ezen terület egyesítése révén jött létre, amely fejedelemség területét délkeleti irányból északnyugatnak tartva kiterjesztette a Kárpátmedencében.
Bálint Csanád régészeti ellenvetéseket sorakoztatott fel Ómorávia Duna-Tisza-közi, alföldi meglétével szemben. A jól kutatott alföldi területeken a 8. és 10. századra keltezhető
leletanyag között nem különül el egy megfogható 9. századi réteg, amelynek legvalószínűbb oka az, hogy a kérdéses területen nem volt semmilyen politikai-etnikai szervezet,
ami egy önálló régészeti kultúrát létrehozott volna. Bálint hivatkozik a cseh és szlovák régészet eredményeire, miszerint a leletek „kora, száma, jellege” egyértelmű összhangban áll
az északi lokalizációval. E régészeti kultúrával kapcsolatban azonban megjegyzi: a régészeti leletanyag Ómorávia lokalizációjának kérdésében mindaddig nem használható fel
döntő érvként, amíg a szerb régészet nem kezdi el a Dél-Alföld és a Morava környéki 9.
századi emlékek feltárását, mert addig nem hasonlítható össze a két (északi és déli) leletcsoport. Bálint szerint csak akkor állhat szilárd alapokon a déli lokalizáció, ha kimutathatók ott 9. századi temetők, települések, földvárak, templomok. Vitathatatlan: nincs régészeti nyom nélküli entitás. A régészeti anyag hiánya viszont két dolgot jelenthet: vagy az
önálló régészeti műveltséggel bíró nép hiányzik az adott területről, vagy teljesen másban,
máshol kell keresnünk az illető nép hagyatékát. Az északi Morava völgyében talált anyag
nem lehet feltétlen analógia, mert nem a morvák, hanem a „maravaiak” hagyatékát kellene elkülöníteni, ám annak milyenségére nincsen támpontunk. Azért, mert van az északi
Morava-medencében kimutatható 9. századi morva emlékanyag, az még nem jelenti azt,
hogy Ómorávia is ott lett volna. A mai morva területen megfogható leletanyag csak annyit
bizonyít, hogy ott egy önálló arculatú, erősen késő avar és Karoling jegyeket viselő kultúra
alakult ki, amely „nagymorva” hagyaték ráadásul egyáltalán nem esik egybe a „biroda-

64

tiszatáj

lomnak” azzal a hipotetikus kiterjedésével, amit a hagyományos kutatás állít. A leletek politikatörténeti és kulturális hovatartozásának megítélését a történetírás mellett a politika
is befolyásolta, mert az a „Morva Birodalmat” a létrejött Csehszlováka előképének tekintette.
A régészeti kutatások tükrében állítható, hogy a Magyar Alföld közepére nem tehető
Ómorávia területe, ott ugyanis néhány kerámiatöredéktől eltekintve, semmiféle 9. századi
emlék nem ismert. Mindazonáltal a leletanyag hallgatásából csak körültekintéssel érdemes következtetni: a bizonyíték nem megléte nem a nem-meglét bizonyítéka. Esetünkben
nem annak bizonyítéka, hogy az ismert hagyatékkal bíró északi Morava-medence lenne
Ómorávia, hanem annak, hogy azt máshol kell keresni, és ennek nem feltétlen analógiája
az északi morva emlékcsoport. Egyébiránt, ami ennek az elképzelt birodalomnak a déli illetve keleti határait illeti, az többszörösen fedi a Bolgár Kánság északi határait.
Utógondolatok: tudomány (?) a politika szolgálatában
Boba Imre, Püspöki Nagy Péter és legutóbb Martin Eggers alapos áttekintést adott arról a
folyamatról, hogyan váltak az észak-balkáni Marava menti szlávokról szóló kútfők Moráviáról szóló híradásokká az évszázadok folyamán. Morávia északi lokalizálásának ötlete
igazából a 14. század folyamán alakult ki Csehországban; ez végső soron a 12. század elején alkotó Prágai Kozma elbeszélésére megy vissza, elterjesztése pedig a 15. századi humanistákhoz köthető, elsősorban Aventinushoz és Aeneas Sylvius Piccolominihez. Püspöki Nagy már harminc évvel ezelőtt jelezte: a „translatio regni” tana, azaz a morva „korona”
uralkodói joghatóságának átruházása a Cseh Királyságra a Luxemburgi-ház terjeszkedő
politikájának az érdekeit szolgálta (mely dinasztia akkor a cseh uralkodókat adta, 1310–
1437 között). Így lett egykorú források adatainak későbbi félreértéséből tudatos ideológiai
eszköz, majd pedig politikai-diplomáciai fegyver a 19–20. századra, és vált axiómává a tudományosságban és a közgondolkodásban is, kivált az egykori Csehszlovákia területén.
Legutóbb Petrovics István hangsúlyozta: Boba teljes joggal mutatott rá arra a tényre, hogy
az így rögzült nézet miatt Moráviának a Dunától északra való fekvését a kutatás magától
értetődőnek tekintette, és ezért a felfogásuknak ellentmondó adatokat egyszerűen figyelmen kívül hagyták, más források értesítéseit pedig, tetszésüknek megfelelően, indokolatlanul javítgatták. Ezek többször olyan, modern nyelvekre történő fordításokban öltöttek
testet, amelyek kulcsfontosságú értesítései komoly torzulásokat szenvedtek, lévén tendenciózus fordítás termékei. Így a Naum legenda egy helye szerint Metód, felszentelését követően „Pannoniába ment, Morava városába” (otide v Pannoniu v grad Moravou). A Vita
Clementis közli Metód püspöki címét eredeti, hivatalos (görög) formában: επισκοποσ Μοραβου της Πανονιας (a pannoniai Morava püspöke). A későbbi latinra fordítóknál a cím
már „Moraviae et Pannoniae” püspökeként jelentkezik. Így vált a pannóniai Moravából
Morávia és Pannónia.
Tanulságos egy Eggers által citált összegzés is: „A ČSSR-ben keletkezett írások a „Nagymorva Birodalomról” azért váltak végül elviselhetetlenné, mert imamalomszerűen állandóan ugyanazokat az érveket és „bizonyítékokat” ismételgették. Herbert Schelesniker
– utánozhatatlan módon – így fogalmazott: »Az utóbbi évtizedekben régészeti leletek
alapján, egyházi áldással, állami hozzájárulással és támogatással, a nemzeti politika iránt
elkötelezett, de a független historiográfiában is Morva-doktrína fejlődött ki a Morva-

2010. augusztus

65

hipotézisből, hogy azután világnézetté szilárduljon«.” Hasonló okok mondatták ki a következő megállapítást is: „A hagyományos szemlélet tehát Nagymorávia területének időés térbeli alakulásában egy középkori politikai célokból létrehozott hamis hiedelemhez ragaszkodik. Ezt a hiedelmet számos, de a lényeget nem érintő változatban védelmezi, és
mélységes hallgatásba burkolózik ott, ahol az egykorú források kétségbe vonják a hagyomány hitelét.” Boba eredményei óta, ahogy Magyarországon, a nemzetközi kutatásban
sem egyöntetű a megítélése a kérdésnek, de tekintélyes történészek fogadták pozitívan az
„új-teória” érvrendszerét. Továbbá „az a tény pedig, hogy mindkét oldal, mind a mai napig
folyamatosan napirenden tartja a kérdést, nem csupán annak aktualitását, hanem szakmai recepciójának fontosságát is jelzi”. Mindazonáltal a kiélezett viták oka elég egyértelmű: „Ha Nagymorávia – mint az egykorú források mondják – valóban Szirmium vidékén
volt, akkor I. Mojmírtól Szvatoplukig, Pribinától Szt. Cirillig és Metódig a korai szláv történelem nagy jelesei ezentúl a mai Jugoszlávia vajdasági, horvátországi és szerbiai részeinek történetét fogják ékesíteni”. Márpedig ha a tudomány fogalmán a források kritikai kiértékelését, és nem a politikai szándékok kiszolgálását értjük, akkor a Nagymorva Birodalmat csak arra a történelmi képzelet-térképre rajzolhatjuk, ahol Dáko-Románia fekszik.

TÁJÉKOZTATÓ IRODALOM
Bálint 1996: Bálint Csanád: Magna Moravia a Magyar Alföldön? Századok 130/2 (1996), 992–999.
Boba 1996: Boba Imre: Morávia története új megvilágításban. Kísérlet a középkori források újraértelmezésére. METEM-könyvek 11. Szerk. Zombori István. Budapest.
Bowlus 1995: Charles R. Bowlus: Franks, Moravians and the Magyars. The Struggle for Middle
Danube, 788–907. Philadelphia.
Bowlus 2005: Charles R. Bowlus: Gondolatok Boba Imre Morávia történetéről vallott nézetei kapcsán. In: Kijevtől Kalocsáig. Emlékkönyv Boba Imre tiszteletére. METEM Könyvek 50. Szerk.
Petrovics István. Budapest, 201–218.
DAI: Bíborbanszületett Konstantín: A birodalom kormányzása. A görög szöveget fordította Moravcsik Gyula. Olajos Terézia bevezető tanulmányával. Budapest, 2003.
Eggers 1995: Martin Eggers: Das „Grossmährische Reich”. Realität oder Fiktion? Stuttgart.
Eggers 2005: Martin Eggers: A „Nagymorva Birodalom” képe Boba Imre Moravia’s History Reconsidered című munkájának megjelenéséig. In: Kijevtől Kalocsáig. Emlékkönyv Boba Imre tiszteletére. METEM Könyvek 50. Szerk. Petrovics István. Budapest, 175–199.
Kristó 1980: Kristó Gyula: Levedi törzsszövetségétől Szent István államáig. Budapest.
Kristó 2003: Kristó Gyula: Háborúk és hadviselés az Árpádok korában. Szeged
Makk 2003: Makk Ferenc: Turkia egész szállásterülete. ActaHist 117, 3–15.
Obolensky 1999: Dimitri Obolensky: A Bizánci Nemzetközösség. Kelet-Európa 500–1453. Budapest.
Petrovics 2005: Petrovics István: Boba Imre és a Nagymorávia-kérdés. In: Kijevtől Kalocsáig. Emlékkönyv Boba Imre tiszteletére. Szerk. Petrovics István. Budapest, 273–282.
Püspöki Nagy 1978: Püspöki Nagy Péter: Nagymorávia fekvéséről. Valóság 1978/11, 60–82.
Senga 1983: Senga Toru: Morávia bukása és a honfoglaló magyarok. Századok 117 (1983), 307–343.
Veszprémy 1996: Veszprémy László: Újabb vélemények Nagymorávia fekvéséről. Hadtörténelmi
Közlemények 109 (1996). 131–137.

66

tiszatáj

IGAZ LEVENTE

„Lengyel–magyar két jó barát…”
A BISKUPINI RÉGÉSZETI P ARKBAN RENDEZETT RÉGÉSZETI FESZTIVÁLRÓL


Magyarországon 2009 folyamán sok helyütt megemlékeztek a magyar és a lengyel nép
ezeréves különleges kapcsolatáról.1 A Lengyel Szeptember elnevezésű legfontosabb rendezvénysorozat az 1939 őszén történt események 70. évfordulója kapcsán valósult meg,
de helyi szinten is több, a magyar–lengyel kapcsolatokat ápoló esemény került megrendezésre.2 A két ország és nép sok más ponton is közös történelmi múltjára emlékezve a
lengyel fél sem maradt adós. Beszámolónk a lengyelországi „Magyar Év” jegyében megrendezett régészeti fesztivál eseményeit, helyszínét mutatja be, s idézi fel annak hangulatát.
Biskupin a Kujávia-Pomerániai Vajdaság, Pałuki néven ismert történelmi-néprajzi térségében található település, Gnieznó-tól mintegy 30 km-re északra. Itt működik az a szabadtéri régészeti park és múzeum (Biskupin Muzeum Archeologiczne), amely a környék
jégkorszaki eredetű tóvidékének egyik különösen szerencsés adottságú szegletén, a
Biskupini-tó déli oldalán lévő félszigeten és környékén létesült.3 Biskupin a Pałuki-régió,
egyben Közép-Lengyelország legjelentősebb történelmi emlékhelye. Az európai kontinens
egyik olyan kulturális öröksége, amely joggal élvezi a lengyel állam és az Európai Unió kiemelt védelmét. A 2006 óta Europa Nostra-díjas régészeti rezerváció, különböző korszakokat idéző rekonstruált épületei, valamint a Régészeti Park működését, a látogatók ellátását biztosító létesítmények összesen 23 hektárnyi területet foglalnak el.
A régészeti rezerváció újraalkotott objektumai közül leglátványosabb a késő bronzkori,
kora vaskori Lausitzi-kultúra (magyarosan Luzsicai-kultúra, Kr. e. 1200–Kr. e. 800. között) erődje, melyet a Régészeti Park mintegy jelképeként, 2000 folyamán építettek fel.
Ezt a szárazföld felől a nálunk is ismert kazettás szerkezetű, azaz favázas, földdel feltöltött,
1

2

3

Csongrád megyében például már januárban megkezdődött a Lengyel Év programsorozata. Egyebek között a megye és Łódz vajdaság több évtizedes kapcsolatát kívánják kiállításokkal, iskolai
rendezvényekkel tovább mélyíteni. http://csongradmegye.hu/portal/index.php?option=com_
content&task=view&id=360&Itemid=1 Utolsó belépés dátuma: 2009. okt. 5-e, 23 óra 27 perc
Lengyelországban mindenki számon tartja, hogy az ország német, majd szovjet megtámadása és
legyőzése után Magyarország megnyitotta az akkori közös határt a lengyel menekülők előtt, és
Berlin kifejezett rosszallása ellenére is megadta az összes lehetséges segítséget számukra. Teleki
Pál kormánya ezzel több mint százezer lengyel menekült tovább útját tette lehetővé a szövetségesekhez. A Magyarországon maradók megsegítésére lengyel iskolák és szervezetek működtek, egészen az 1944. márciusi német megszállásig.
A népszerű turisztikai célpontként ismert Pałuki-régiót „130 tó földjének”, ritkábban Kis-Mazúriának is nevezik.

2010. augusztus

67

cölöpsorral megerősített falszerkezettel óvta a település lakóit, mindössze egyetlen, jól
védhető kapun keresztül engedve bejárást. Széles teteje „megemelt utcaként”, egyben gyilokjáróként is szolgálhatott. A vizenyős, mocsaras környezetben sajátos megoldásokkal éltek az ott lakók: a régészeti feltárások tükrében a település „járdáit” vastag gerendák alkották, ezekről lehetett betérni a hosszú, többhelyiséges épületekbe, amelyek az egykori
lakosság otthonait, közösségi tereit adták. Ezeket a „hosszúházakat”, mai újraalkotott
formájukban azok a kézművesek és mesteremberek használják, akik a régészeti park éves,
valamint alkalmi rendezvényei során bemutató tevékenységet végeznek, illetve „hagyományos módon” készült portékáikat árusítják. Az egyhetes fesztivál legfontosabb programjai emelt színpadon zajlottak az újraépített házak mellett, a vaskori település központjában kialakított füves területen és az erődfal keleti oldalán.4

A félszigeten félig a víz alatt rejtőző, „elveszett várost” 1933-ban fedezték fel. Az egy
évvel később megkezdődő ásatások nemcsak a tudósokat, hanem a korabeli közélet prominens személyiségeit is lázba hozták, egymást követték a hivatalos látogatások. Abban,
hogy Biskupin igen rövid időn belül ismert történelmi hellyé vált, az 1936-ban, a délnémet
Unteruhldingen mintájára létesült, szabadtéri múzeum megnyitása komoly szerepet játszott. Ez nemcsak népszerűvé, hanem egyszersmind a lengyelek „nemzeti kincsévé” tette
Biskupint, az egykori virágzó „ősszláv” települést.5 A lengyel nemzet történelem előtti bölcsőjét erőltetve kereső gondolat azonban sajátos módon ütött vissza a nemsokára kitörő
4

5

Itt forgatták 2003-ban a „Régi mese – Amikor a nap Isten volt” (Sara basn. Kiedly slonce bylo
bogiem) című lengyel történelmi játékfilmet, amely a IX. századi, még pogány nyugati szláv világba viszi a nézőt.
A tudomány mai állása szerint nem lehet a Lausitzi-kultúrát etnikumhoz kötni. Az úgynevezett
autochton elmélet szerint viszont a szláv etnogenezis erről a területről indult ki. DAVIES 2006,
53–55; 56. Az újabb fontos elméleti áttekintéseket lásd BRATHER 2006, 24–25; BÁLINT 2006;
277–347.

68

tiszatáj

második világháború alatt: a megszálló németek saját ideológiájuknak megfelelően, mint
„ősgermán telepet” ásták tovább a félsziget környékét, egészen 1942-ig folytatva az általuk
Urstädt névre keresztelt telep feltárását. A háború vége elöntve találta a feltárásokat, ez
azonban paradox módon segítette az addig napvilágra került maradványok túlélését. A lengyel régészek végül 1974-re fejezték be a további munkálatokat. Innentől a régészeti rezervációt egyre hangsúlyosabban a kísérleti régészeti tevékenység jegyében működtetik.
A házrekonstrukciók építése, illetve a korabeli technikákat alkalmazó fazekasság már a
park második világháború előtti „hőskorszakában”, a 30-as években megkezdődtek. A kísérleti régészeti programok az elmúlt évtizedekben olyan elemekkel bővültek, mint például kőeszközök készítése, bronzöntés, szigonyos és hálós halászat és a tóból kifogott zsákmány ősi módszerekkel történő tartósítása (füstölés), továbbá régi háziállatfajták tenyésztése. Ilyen a parlagi juh és a tarpán leszármazottjának tartott lengyel póni, a konyik. Ezeket és a többi jószágot a korabeli körülményeknek megfelelően tartják és a rezerváció területén folyó munkába is bevonják őket: az ökrökkel például középkori módszerrel szántanak a park kísérleti régészeti mintagazdaságában. A juhok lenyírt gyapjából az ehhez értő kézművesek fonalat készítenek, amiből különböző szövési módszerekkel, kész termékeket készítenek, ruhadaraboktól a szőnyegekig. A régészeti parkban dolgozók manapság
több mint 30 féle régi kézműves és egyéb mesterséget gyakorolnak. Így törekednek a korabeli életvitel minél több elemét komplex rendszerként bemutatni a közönségnek.

A többi régészeti parkhoz hasonlóan a biskupini is elsősorban a látogatókból tartja
fenn magát. Ebben a kelet-európai viszonyok, leginkább a támogatási források itt sem
mindig problémamentes rendszere is kényszerítően hatnak. Ahogy a park igazgatójától,
a korábban Biskupinban is aktív régészként dolgozó Wiesław Zajączkowskitól megtudtuk,
a park és a múzeum bevételeinek több mint 70%-át adják a belépődíjak, míg a fennmaradó pénz az állami támogatásokból, továbbá pályázatokból folyik be. A tavalyi régészeti
fesztivál során 90 ezer látogató kereste fel Biskupint, míg idén (elsősorban az április–

2010. augusztus

69

október közötti főszezon alatt) több mint negyedmillió vendég érkezett. Példaértékű, hogy
vala-mennyi lengyel iskolásnak kötelező egyszer ellátogatnia Biskupinba, arra a helyre,
amely ugyan teljes történetének csak viszonylag rövid szakaszában köthető a lengyel néphez, mégis a nemzet kulturális örökségeként kezelik. Egy 40 milliós ország esetében persze egészen más számokban és arányokban kell gondolkodnunk, mint a néhány hazai,
működőképes régészeti park esetében. Meglátásunk szerint a Biskupinban tapasztaltak jó
része a magyarországi viszonyokra átültetve is megvalósítható lenne.6
Erre a helyszínre utazott ki az a mintegy 50 fős magyar küldöttség, amely kézművesekből, zenészekből, táncosokból, valamint három hadihagyomány-őrző, más szóval „haditornász” formáció tagjaiból állt össze.7 A Biskupini Régészeti Múzeum vezetése az idei,
szám szerint a 15. régészeti fesztivált az évforduló okán a magyar kultúra jegyében rendezte meg. A kiutazók célja a korábbi kapcsolatok tovább mélyítése, továbbá a magyar kultúra minél hitelesebb és sokoldalúbb láttatása volt, egyebek között olyan korszakok jellemző
vonásait, életképeit bemutatva, amelyek mindkét nép történelmében fontosak.
Az „Egri Vitézlő Oskola” tagjai a lengyel történelem fénykorát jelentő XVI–XVII. századot képviselték, egy korabeli magyar katonai táborrészlet felépítésével. Saját csapatunk,
a „Gyepűvédők Szövetsége” nevű formáció a magyar és a lengyel nép nyugati keresztény
kultúrkörbe csatlakozásának idejét, a X. századot jelenítette meg. Itt egy – a nyíregyházi
Kaszás Ákos nemezkészítő mester faliszőnyegeivel berendezett – kiállítási jurta adta a X.
századi magyar sarok központi „épületét”, ezt egészítette ki egy nyári konyha és árnyékvető, továbbá egy másik, raktárként használt kisebb jurta. Ez a helyszín szolgált a tíz íjászharcos és kísérőik, a három asszony és a „harci zenét” biztosító dudás napközbeni pihenőés felkészülési helyeként. A közönség a magunkkal vitt íjászfelszerelésekből és a csapat
kézműveseinek néhány termékéből is válogathatott.
A Régészeti Múzeum szigorú szabályainak megfelelően a park területét éjszakára mindenkinek el kellett hagynia. Erről és a fesztivál alatti biztonságról katonai szolgálatukat letöltött, fegyveres biztonsági őrök, valamint a park saját biztonsági emberei gondoskodtak.
Előbbiek vezetője sosem mulasztotta el a helyi és külföldi vendégszereplők üdvözlését a
napi járőrözés közepette. A kölcsönös figyelem és tisztelet udvarias kinyilvánítása, a fekete egyenruhás alakulat jelenlétét ilyenformán egyáltalán nem tette zavaróvá. Bár idehaza
ismeretlen jelenség, rövid idő alatt hozzászoktunk ehhez a készültséghez, amit a látogatók
száma és a helyszín kiemelt védettsége is indokolttá tett. Ottlétünk kilenc napja alatt
semmiféle biztonsági problémáról, bűncselekményről nem értesültünk. (A helyiek elmondása szerint a lopások korábban sok gondot okoztak a Régészeti Park területén.) Az
egyenruhások időről időre végigjárták a Régészeti Múzeum területét, s jelen voltak a harci
bemutatók alatt is.

6

7

A hazai ilyen jellegű létesítmények közül a legismertebb a százhalombattai Matrica Múzeum és
Régészeti Park. A többi, kísérleti régészeti tevékenységet is folytató létesítmény, az általában jellemző folyamatos pénzügyi nehézségek közepette, jószerivel csak a magántőkére, valamint pályázatokra építhet. IGAZ 2007, 166.
Magyarországon mindkét elnevezés olyan társaságokat takar, akik különböző történelmi korszakok harci kultúráját kutatják és gyakorolják, lehetőség szerint korhű viseletekben és eszközökkel. Ez azonban inkább a múlt nagyon változó színvonalon és hozzáállással történő felidézése,
semmint a „hagyományok őrzése”.

70

tiszatáj

Ezek a történelmi „életmód-rekonstrukciók” (angolul reenactment), a hadtörténeti
hangsúlyú irányzatba tartoznak.8 Mint a leglátványosabb, legtöbb nézőt vonzó programoknak, régi hagyományai vannak a park történetében. Évek óta a Jantar és a Srebro
Peruna elnevezésű lengyel haditornász formációk adják e tematikus harci élőképek magját. 2007-ben például a balti törzsek és a Német Lovagrend küzdelmét jelenítették meg
látványos közelharci koreográfiákkal, idén pedig, a Magyar Évnek megfelelően a mi történelmünkhöz kötődő eseményeket idéztünk fel közösen: magyarok, lengyelek, továbbá néhány német vendég is. (Utóbbiak még hitelesebbé tették az előadásokat, hiszen a csatajelenetek alatti párbeszédek így német és magyar nyelven hangzottak.) Mivel az előzetes
egyeztetések során nem fogadtuk el, hogy kizárólag a 955. évi vesztes augsburgi csatát
mutassuk be, ezért délelőttönként a magyarok számára győztes kimenetelű „első augsburgi ütközet” (910) csatakoreográfiáját adtuk elő.9 Lovas harcról persze nem lehetett szó, de
a szervezőség által komoly fenntartásokkal fogadott íjászat ötletét – biztonsági nyílveszszőkkel és gyenge íjakkal – azért sikerült beépíteni a koreográfiába. Délutánonként aztán
következhetett nyugati hadjárataink utolsó, vesztes ütközete és Lehel kürtjének mondája.
A korrekt ismeretterjesztést a fesztivál alatt dolgozó (önkéntes!) tolmácsok segítették: a
lengyelországi magyar szakos tolmácslányok nélkül bizonyos, hogy sokkal nehezebb lett
volna a kommunikáció a meghívó féllel, mert az angol nyelvet egyik részről sem beszélték
túl sokan kommunikációképes szinten. Mindkét napszakban vívott „ütközet” alatt kértünk
és kaptunk lengyel kommentárt, ami a két csatával és a X. századi magyar hadjáratokkal
kapcsolatos legfontosabb tudnivalókkal ismertette meg a közönséget.
A két harci bemutató között esetenként a magyar sarok melletti lókarám végén kialakított íjászpályán tartottunk bemutatót, ízelítőt adva az idehaza hosszú évek óta gyakorolt
történelmi íjászat különböző stílusirányzataiból, önállóan és „harci alakzatban” is mozogva. Ugyanitt került sor a helyiek által rendezett íjászversenyek lebonyolítására is. Ha az
íjászatról nem is, a harci bemutatókról mindenképpen elmondható, hogy komoly fizikai
megterhelést jelentettek a vastag párnaruhába, lánc- vagy bőrpáncélba, valamint sisakba
öltözött, tompított, de valósághű fegyverekkel küzdő harcosok számára. Még akkor is, ha a
harc szemi-kontakt, azaz félerővel bevitt vágásokat, ütéseket jelentett, amelyek érezhetőek
voltak, de a megfelelő (és korhű) vértezet miatt nem fájdalmasak. Általában valamennyi,
ilyen koreográfiában szerepet vállaló harcos tagja valamilyen vívóklubnak, s ha nem is
napi rendszerességgel, de gyakorolja a történelmi fegyveres és pusztakezes közelharc elemeit, továbbá az átlagemberét meghaladó fizikummal rendelkezik.10 Csak elvétve történt
olyasmi, hogy valamelyik vitéz nem kellő mértékben fogta vissza magát és fegyverét, úgy a
8

9

10

A hagyományőrzés, a kísérleti régészet és az életmód-rekonstrukció Magyarországon létező kategóriáinak meghatározására lásd: MAGYAR 2008, 6–9.
Ehhez az alapot az a történelmi tény adta, hogy 910. június 12-én a Bajorországra törő magyar
hadak, Augsburg mellett, saját területének szívében újra tönkreverték annak a IV. (Gyermek) Lajos keleti-frank uralkodónak a seregét, akinek a magyar kézre került Kárpát-medence visszaszerzésére induló egyesített haderejét három évvel korábban, Pozsony térségében egyszer már megsemmisítették. HKÍF 215–216; 690. jegyzet.
A lengyel harci formációk az augusztusban – idén ugyancsak a 15. alkalommal – megrendezett
„Wolini Vikingfesztivál” (Festival Słowian i Wikingów) sokszor kifejezetten durva és sebesüléssel
is járó tömeges csatajelenetein edződnek. Az idei fotógalériát lásd a http://www.wikingowie.
bplaced.net/2009/index.htm oldalon. Utolsó belépés ideje: 2009. október 6-án, 22 óra 41 perc.

2010. augusztus

71

csapatos küzdelemben, mint az egyéni párbajokban. Az ilyen esetekből adódó feszültséget
azonban a vezetők jó szóval mindig enyhíteni tudták. Az egymásnak rontó ellenfelek általában szem előtt tartották a rendezvény bemutató jellegét, és többnyire inkább a látványos
közelharci show-elemek megvalósítására törekedtek. Kisebb sérülések a biztonsági felszerelés ellenére is voltak. Az asszonynép nagy buzgalommal látta el felületi sebeinket, ami
újabb színfoltja volt a magyar tábor életének. Mindettől függetlenül egy rohammentő, s
egy tűzoltókocsi végig a helyszínen tartózkodott, ezzel is emelve a biztonságérzetet.

A csaták után, a park 17 órai zárása előtt általában sor került egy rövid eszmecserére az
ellenfelek között. A jelenetek tanulságainak, a következő napra szóló újabb ötletek megbeszélésén túl ilyenkor a címben idézett mondás második fele is beigazolódott: „együtt harcol, s issza borát.” Vagy a lengyelek kínálta vodkát, vagy az általunk kivitt folyékony hungarikumok valamelyikét. (Szesztilalomról tehát csak 18 év alatt beszélhettünk, ezt viszont
a Régészeti Park szervezősége és a biztonsági őrök komolyan ellenőrizték a látogatók esetében.)
A helyi csapatok, a tolmácsok, a meghívott külföldi vendégek és az önkéntes munkát
végző lengyel egyetemi hallgatók a fárasztó napok végén, kötetlenebb módon is folytathatták az ismerkedést, hiszen valamennyien a Régészeti Park közelében található szomszédos
falvak panzióiban, kempingjeiben nyertünk elszállásolást.
A sok szempontból nyugat európai színvonalú szervezés további pozitív eleme volt,
hogy sem a szállásért, sem a napi háromszori étkezésért (reggeli-vacsora a szálláshelyen,
ebéd a parkban) nem kellett fizetnie a fellépőknek. Utóbbit dátumozott étel- és italkuponokkal oldották meg, amelyek fejében a szálláshelyek tulajdonosaival, valamint a Régészeti Park bőséges és ízletes porciókat osztó lacikonyháival utólag számoltak el a szervezők. Mi több: a fesztiválra szánt pénzből útiköltségre és a harci bemutatókon részt vevő
csapatok méltányos napidíjára is futotta. Fentiek mellett mégis az a minden formában

72

tiszatáj

megmutatkozó szimpátia volt a leginkább megindító, ahogyan a meghívottakat fogadták
és bántak velük a fesztivál teljes időtartama alatt, akár jártak már Biskupinban korábban,
akár nem. A záró hétvégén még egy régészbál is belefért a programok sorába, ahol a Régészeti Park vezetősége valamennyi, a fesztivál sikerén dolgozó lengyel és külföldi résztvevőt
vendégül látott.
A kilenc napos rendezvény tanulságait nehezen lehet jobban összefoglalni, mint Albert
Kiszkurno, a Magyarországot tavasszal már megjárt Jantar-csapat, civilben jelmeztervező
vezetőjének szavaival: „Eger és Biskupin felemelő és nagyszerű napjai után most már
csakugyan lehetetlen nem érezni, mit is jelent az, hogy lengyel–magyar két jóbarát!”

FORRÁSOK, IRODALOM
BÁLINT 2006: BÁLINT Csanád: Az ethnosz a korai középkorban. A kutatás lehetőségei és korlátai
Századok 140 (2006). 277–347.
BRATHER 2006: BRATHER, Sebastian: „Etnikai értelmezés” és struktúratörténeti magyarázat a régészetben. Korall 24–25. Nemzetépítés és régészet. 2006. 23–72
HKÍF 1995: KRISTÓ Gyula szerk. A honfoglalás korának írott forrásai. Szeged, 1995, 215–216.
IGAZ 2007: IGAZ Levente: Kísérleti régészet Magyarországon és külföldön: néhány példa különböző történeti korszakok kísérleti régészeti úton történő „életre keltésére”. Aetas Történettudományi Folyóirat, 22. évfolyam, 2007. 4. szám, 166.
MAGYAR 2008: MAGYAR Attila: A X. századi magyarokról kísérleti régész szemmel. Tér-könyvek
I, Budapest 2008, 6–9.
DAVIES 2006: DAVIES, Norman: Lengyelország története. Budapest, 2006, 53–55; 56.
ZAJĄCZKOWSKI 2006: ZAJĄCZKOWSKI, Wiesław: Biskupin – The guide to the archaelogical reservation. Wrocław, 2006.

2010. augusztus

73

DÉR TERÉZIA

Gondolatok Imre herceg alakja kapcsán

Imre herceg Magyarország államalapító királyának, I. Istvánnak és Gizellának, Civakodó
Henrik bajor herceg leányának gyermekeként született. Istvánt (997-től nagyfejedelem,
1000-től 1038-ig király), aki népét a keresztény hitre térítette, 1083-ban – amint azt első
zsolozsmájának egyik legismertebb antifónája is mondja – Hungarorum apostolusként,
azaz a magyarok apostolaként szentté avatták. István király tevékenységével gyökeresen
változtatta meg népe korábbi életét. Az uralkodó kemény küzdelmekkel járó tevékenységének tétje a magyarság megmaradása volt, s a nagy cél elérése királytól és néptől egyaránt komoly áldozatokat kívánt.
I. István életének hűséges társa, munkájának hathatós és fáradhatatlan gyámolítója
volt felesége, Gizella, annak a IV. Henrik bajor hercegnek a húga, akit 1002-ben német királlyá választottak, 1014-ben II. Henrik néven német-római császárrá koronáztak, 1024ben bekövetkezett halála után több mint száz évvel, 1147-ben pedig kanonizáltak. István
és Gizella házassága valószínűleg 996-ban jött létre. Frigyükről említést tesz István király
mindhárom legendája. A nagyobbik életirat s ennek nyomán a Hartvik püspök által készített vita nagy önállóságot tulajdonítva hősének arról szól, hogy István feleségül vette
a Jámbornak nevezett Henrik császár nővérét, Gizellát, hogy megossza vele az uralkodást,
s főleg azért, hogy utódaik legyenek, s a király a korona viselésében is társává tette hitvesét. A kisebbik életiratban azt olvashatjuk, hogy a házasság az idős és halálának közeledtét
érző Géza fejedelem tevékenységének eredménye volt. István és Gizella házasságkötésének létrehozásában minden bizonnyal komoly szerepet kell tulajdonítanunk annak az
Adalbert prágai püspöknek, aki – tanítványai révén is – jelentős mértékben járult hozzá a
nyugati kereszténység magyarországi terjesztéséhez, s aki a nagyobbik István legenda szerint Vajk-István keresztapja vagy bérma-keresztapja, illetve lelki gyámolítója is volt. A mélyen vallásos szellemben nevelt Gizella családja, egyénisége és a magyar király hitveseként
ténylegesen kifejtett munkája által egyaránt előmozdította férje tevékenységét. Istvánnak
igen komoly segítséget jelentettek továbbá a felesége kíséretében magyar földre érkezett
lovagok és egyháziak is.
Forrásaink közül azok érdemelnek hitelt, amelyek szerint a királyi párnak több gyermeke született, de Imre kivételével, aki nevét nagybátyjáról, II. Henrik császárról kapta,
valamennyien még csecsemőkorukban meghaltak. A király nagyobbik legendájában a következőket olvashatjuk e témáról: „Tudvalevőleg a mi szentünkön is beteljesedett, amit az
apostolnál olvashatunk, hogy számos megpróbáltatáson keresztül kell bemennünk Isten
országába, illetve a Bölcsesség Könyvéből, hogy akiket az Isten szeret, azokat megfenyíti,
és az Atya megostorozza a fiút, akit magához fogad. Mert az isteni feddés számos fajtája
érte őt utol, amikor három évig folyamatosan betegeskedett. És miután ebből Isten ke-

74

tiszatáj

gyelmének orvossága révén kigyógyult, azt vette észre, hogy a titokzatos örök szándék fiai
halálának próbatételén keresztül fenyegeti ostorcsapásaival, mert az ártatlanokat még
csecsemőkorukban vette el ugyanaz, aki adta. Az ő haláluk felett érzett szomorúságán az
édesapa életben maradt fia, a szent életű Henrik iránti szeretetével vigasztalódva lépett
túl, aki iránt már oly érzelmekkel viseltetett, mint immár egyetlen gyermeke iránt, s mindennapi könyörgéseiben Krisztusnak és mindenkor szűz szülőjének ajánlotta. Az volt minden vágya, hogy ez végre túlélje őt, és országának örököse legyen” (Thoroczkay Gábor fordítása).
Szent István király tudatában volt annak, hogy életművét, a magyar állam- és egyházszervezetet csak egy hozzá hasonló, határozott és a kereszténység ügyének elkötelezett
utód tudja megőrizni és továbbépíteni. Azt kívánta, hogy Imre kövesse őt a trónon, s ezért
nagy gondot fordított arra, hogy felkészítse fiát az uralkodásra. A nagyobbik Gellértlegenda szerint a herceg nevelőjévé az Itáliából érkezett Gellértet tette meg, akit Ajtony
legyőzése után 1030 körül a csanádi püspökség élére állított, s aki a Vata-féle pogánylázadás idején a mártíromság koronáját elnyervén Magyarország első vértanú püspöke lett.
A főpap nevelői tevékenységének valóságalapját azonban a kutatás nem egységesen ítéli
meg. Annak a gondos tevékenységnek, amellyel István király Imrét az uralkodásra kívánta
felkészíteni, ékes bizonyítéka az Intelmek (Libellus de institutione morum) című kis terjedelmű alkotás is, amelyet az 1020-as évek elején István király megbízásából, az ő nevében
és minden bizonnyal az ő aktív közreműködésével készített egy ismeretlen nyugati egyházi
személy. A királytükrök műfajába tartozó, az első magyar földön keletkezett irodalmi alkotásnak tekintett munka azon erények megszívlelésére buzdítja a leendő királyt, amelyek
elengedhetetlenek egy keresztény uralkodó számára. A mű hangvétele megkapóan személyes és szeretetteljes. Ennek szemléltetésére álljon itt a következő megszólítás: „hőn szeretett fiam, szívem édessége, az elkövetkező nemzedék reménye” (Havas László fordítása).
Az Intelmekben méltán állt a herceg előtt követendő példaként atyja tevékenysége is. A Libellus két helyén olvashatunk erről. Az első buzdítás a következőképpen szól: „Éppen
ezért, mindennél drágább fiam, atyád parancsai, vagyis az én rendelkezéseim, lebegjenek
mindig a szemed előtt, hogy uralkodásod szerencséjének fordulását mindenütt a királyi
gyeplő tartsa helyes irányban! Kövesd hát, minden kételkedés láncát lerázva az én erkölcseimet, amelyek – mint látod – összhangban állnak a Királyi méltósággal!” (Havas László
fordítása). A második hely a következőképpen inti az örököst: „Ennek okán kövesd az én
szokásaimat, hogy a tieid körében kimagasló személyiségnek tartsanak, az idegenek körében pedig dicséretre méltónak” (Havas László fordítása).
Az ifjúról, akihez az Intelmek szólnak, nagyon kevés adatot, hitelt érdemlő tényt tudunk. Születési helyét nem ismerjük, születési idejére vonatkozóan két évszám merült fel
a szakirodalomban: 1000 és 1007, amelyek közül az utóbbi az elfogadottabb. Feleségének
személyét szintén homály fedi. Sem a 14. századi magyar krónikakompozíció Imréről szóló helyei, sem a 12. század elején vagy közepén keletkezett legendája nem ad felvilágosítást
e kérdésben. Az előbbi nem tesz említést a herceg házasságáról, az utóbbi pedig csupán
annyit közöl, hogy „atyai rendelkezésből egy királyi nemzetségből származó nemes szüzet
jegyeztek el Szent Imrével, és hoztak el hozzá, hogy mindkét királyi ágból királyi utódok
származzanak a jövendőre” (Piti Ferenc fordítása). A későbbi forrásokban Imre házastársaként szerepel a görög császár leánya, valamint lengyel és horvát királylány egyaránt. A há-

2010. augusztus

75

zasság gyermektelen maradt. A herceg halálának helye is vitatott, annak évéről és körülményeiről azonban a Hildesheimi Évkönyvek 1031. évi alábbi rövid, de számunkra igen
értékes bejegyzése hitelt érdemlőnek tekinthető: „Továbbá István király fia, Imre, az oroszok hercege (dux Ruisorum), akit egy vadkanvadászaton vadkan hasított fel, siratni való
módon szerencsétlenül járva meghalt” (Thoroczkay Gábor fordítása). Más forrásból (Pray
kódex bejegyzése) tudjuk, hogy ez a tragikus esemény szeptember 2-án történt. Szintén az
1031. év szerepel a herceg halálának éveként a nagyobbik István-legendában, valamint a
Pozsonyi Évkönyvekben. Az Altaichi Évkönyvben 1033 tűnik fel, az úgynevezett rövidebb
krónikák pedig (Zágrábi, Váradi, Knauz) évszám közlése nélkül arról szólnak, hogy a herceg még atyja életében meghalt. A Hildesheimi Évkönyvek feljegyzése alapján elmondhatjuk, hogy Imre herceg testileg is alkalmas volt a leendő uralkodó feladatainak elvégzésére,
hiszen a vadászat testi erőt, ügyességet, bátorságot, valamint a fegyverek használatának
ismeretét kívánja meg. Első királyunk kisebbik legendájában olvashatjuk a királyról, hogy
ő maga is szívesen pihentette gondoktól megfáradt tagjait vadászat alkalmával. A besenyők támadásánál egyebek mellett a következőket jegyzi meg az életirat: „A megelőző napokban a király történetesen jó messzire onnét a vadászatnak hódolt, hogy annyi szorongató gondja után legalább egy kissé megpihentesse tagjait” (Thoroczkay Gábor fordítása).
Ugyancsak figyelmet érdemel a Hildesheimi Évkönyvek feljegyzésében Imre dux Ruisorum titulusa. A kutatásban – amint Zsoldos Attila is rámutat − több megoldási kísérlet
született annak megállapítására vonatkozóan, hogy milyen tisztséget jelöl ez a kifejezés.
Az újabb értelmezések egyike szerint a királyi sereg, a testőrség vezetőjét kell értenünk
alatta, más elgondolás alapján pedig a Nyugat-Magyarországon letelepített, határvédelmi
feladatokat teljesítő keleti szlávok vezérét jelenti. Bármelyik értelmezést fogadjuk is el,
megállapítható, hogy Imrét atyja felelős katonai tisztséggel ruházta fel, amelynek ellátása
szintén segítette uralkodásra történő felkészülését.
Ha Imre herceg portréjának megrajzolásához a Szent Imre-legendát és a 14. századi
krónikakompozíciót hívjuk segítségül, a következő eredményre jutunk. Amint azt az életiratot elemző mélyen szántó tanulmányában Bollók János megállapítja, a magyar trónörököst legendájának szerzője nem valódi alakjában, hanem az aszkéta szent mintaképeként állítja elénk. A vitaban egy olyan ifjú alakját látjuk, akinek legfőbb erényei az alázatosság (humilitas), valamint a házasság kötelékében is megtartott szüzesség (continentia).
A legendaíró tehát saját életszentségről alkotott képét testesíti meg Szent Imre alakjában.
A szüzesség erényének előtérbe helyezése alapján datálja a kutatás az Imre-legendát a 12.
század elejére, hiszen a papi nőtlenség kérdése ekkor volt különösen időszerű, Imre pedig
világi emberként, sőt trónörökösként testesítette meg a continentia erényét, házasságában
is szűzi életet élvén. A legendaíró tehát a herceg continentiájának előtérbe állításával Imréből „egyrészt a saját elképzeléseinek megfelelő, másrészt a 12. század elején korszerű
szentet” alkotott. Bollók János egy másik tanulmányában elsősorban azt vizsgálja, milyen
képet festenek középkori krónikáink Imre hercegről, s ezt milyen célzatossággal teszik.
A magyar krónika négy helyen említi I. István király fiát. Ezek a következők: a 63., 67., 69.
és a 134. fejezet. A 63. és a 69. fejezet részletesebben ír róla. A 67. caput egyebek mellett a
királyi család egyházlátogatásairól szól. Elmondja, hogy István király évente legalább három alkalommal meglátogatta az általa alapított egyházakat, és gondoskodott azok karbantartásáról. Gizella, királyi férje gondoskodását látván „az Úr házában levő valamennyi

76

tiszatáj

berendezést bemutattatta magának, és a finom gyapotszövetből felújításra váró tárgyakat
évente felújította. Fiuk, Szent Imre pedig saját bíborruháit helyezte az oltár elé, hogy
azokkal fedjék be azt, miként a királyi egyházakban máig látható” (Kristó Gyula fordítása).
A 134. fejezet arról tesz említést, hogy Salamon Szent István és Szent Imre szentté avatása
alkalmából kiszabadult börtönéből. E helyen csupán a herceg neve, hitvallói minősége és
az elevatio ténye szerepel. A 63. és a 69. fejezet részletesebb elemzést érdemel. Az előbbi
arról tudósít, hogy István királynak − mint már említettük – több fia született, s közülük
kiemeli a korán eltávozott Imrét. Halálát e fejezetben belenyugvás kíséri, s a Bölcsesség
könyvéből vett vigasztalás enyhíti a fájdalmat. Az említett krónikahelyen a következőket
olvashatjuk: „István király több fiat nemzett, közülük egy, Imre nevezetű fia volt Istennek
kedves és az emberek által tisztelt, akinek áldott az emléke. Az isteni akarat kifürkészhetetlen ítélete kiragadta e világból, nehogy a gonoszság megváltoztassa értelmét, és nehogy
az álnokság elcsábítsa lelkét, miképpen a Bölcsesség könyve ír az idő előtti halálról” (Kristó Gyula fordítása). A kutatás megállapította, hogy ez a krónikafejezet az Imre-legenda
ismeretét és felhasználását mutatja. Az életiratban ugyanis szintén beletörődés, sőt bizonyos öröm kíséri a herceg halálát: „És mivel csodák szükségesek ott, ahol az emberi gyengeség nehezen tud hinni, halálának harmincadik napja az erények oly nagy jeleivel tündökölt, hogy azoknak, akik a királyi városban tartózkodtak, ahol a szent testét eltemették, ez
nem a bánat és a gyász, hanem az öröm napja volt. És ekkor már atyját sem a fia halála feletti bánat aggasztotta, hanem öröm árasztotta el egészen az örök élet koronája miatt,
amit fia kétségtelenül megkapott” (Csóka J. Gáspár fordítása). A magyar krónikakompozíció 69. fejezetének kiemelkedően fontos szerepe van az Imre-portré szempontjából. A helyet részletesen elemzi említett tanulmányában Bollók János. A jellemzés az ifjú trónörökösnek 12 erényét sorolja fel, melyek a következők: igazságosság (iustitia) okosság (prudentia), lelki erő (fortitudo), mértékletesség (temperantia), bölcsesség (sapientia), tudás
(scientia), szelídség (mansuetudo), könyörületesség (misericordia), jóság (benignitas),
bőkezűség (largitas), alázatosság (humilitas), béketűrés (patientia). Bollók János kimutatja, hogy ezeket az erényeket az Intelmekben és a nagyobbik Szent István-legendában is
megtalálható erényekből állította össze a krónikafejezet szerzője. Mindenképpen figyelmet érdemel, és a krónikafejezet datálását tekintve meghatározó jelentősége van annak a
ténynek, hogy e helyen egyáltalán nem szerepel az Imre-legendában kiemelkedő fontosságú szüzesség. A 69. krónikafejezet tehát minden bizonnyal az Imre-legenda keletkezése
előtt íródott. Bollók János e tanulmányában egy I. László király korabeli krónikás alkotásának tekinti a vizsgált helyet, az Imre-legendáról készült dolgozatában azonban már
Kálmán-kori szerző munkájának tartja azt. Kristó Gyula szintén Kálmán-kori krónikásnak
tulajdonítja a 69. fejezetet, s megállapítja, hogy az a 12. század elejét megelőző időben, a cölibatus magyarországi elfogadása előtt keletkezett. A 69. fejezet a már említett kiválóságok
felsorolását még megtoldja a következőkkel: „további vallásbeli és közéleti erények ékesítették apjához, Szent Istvánhoz hasonlóan” (Kristó Gyula fordítása). Igen fontos, hogy az
apa személye is szerepel e helyen, a krónikafejezet írójának szándéka miatt azonban az elsőség itt a fiút illeti meg, a hangsúly az ő alakján van. E helyen a krónikás Imrét minden
tekintetben István méltó utódaként ábrázolja, olyan egyéniségként, akinek nyugodt lélekkel adhatta volna át a hatalmat az idős és gyengélkedő király, ahogyan azt e fejezet megelőző sorai szerint tervezte is.

2010. augusztus

77

Az 1031. év különleges jelentőséggel bírt István király számára. Kristó Gyula szavaival:
„István 1031-ben hatalma csúcspontján és az öregkor küszöbén állt”. Ekkorra legyőzte az
új vallás és az új rend ellen lázongó belső erőket, s létrehozott egy olyan országot, amely
területét tekintve immár ténylegesen kiterjedt a Kárpát-medence egészére. 1030-ban diadalmaskodott abban a háborúban, amelyet a népére támadó II. Konrád császár ellen vívott, s amelyben talán Imre herceg is részt vett a reá bízott seregek élén. Az Altaichi Évkönyv a következőképpen örökíti meg az 1030. évnél a császár vereségét: „Konrád császár
sereggel vonulván Magyarországra Szent Albán születésnapján, vasárnap az éjszakát az
altaichi monostorban töltötte. Visszatért pedig Magyarországról katonaság nélkül és minden eredmény nélkül azért, mert a sereget éhínség gyötörte; a magyarok Bécset is elfoglalták” (Makk Ferenc fordítása). 1031-ben megtörtént a békekötés, amelyről a Hildesheimi
Évkönyvek említett bejegyzése – kiválóan szemléltetvén az említett esztendő sajátos kettősségét a magyar király számára – ugyancsak tudósít. Az Imre herceg halálát hírül adó
mondatot megelőzően a következőket olvashatjuk: „Ugyanebben az évben a császár fia,
Henrik király, aki egyben Bajorország hercege s István magyar király kölcsönös esküvel
megerősítették a békét” (Thoroczkay Gábor fordítása). A győzelem csekély területi gyarapodást is eredményezett a magyarok számára, igazán nagy jelentősége azonban annak a
ténynek volt, hogy az ifjú magyar állam sikeresen vette fel a harcot immár a kívülről támadó ellenséggel szemben. Érdemes e helyen megjegyeznünk, hogy István király olyan
kivételes képességekkel rendelkező uralkodó volt, aki valamennyi háborújából győztesen
került ki. Joggal ünnepli tehát őt nagy officiumának egyik éneke a következő módon: In
bellis victoriosus / prudens et fortissimus, azaz: „Bátor, okos, erősséges, / Győzedelmes
hadvezér” (Sík Sándor fordítása). Az említett 1031. év azonban szétzúzta az első magyar
király reményeit arra vonatkozóan, hogy méltó utódaként szeretett fia követi őt az ország
trónján. Imre halálát a 69. krónikafejezetben – ellentétben a már említett 63. caputtal, valamint az Imre-legendával – vigasztalhatatlan sírással veszik tudomásul: „Siratta őt Szent
István király és egész Magyarország vigasztalhatatlanul, igen nagy jajveszékeléssel. A fájdalom oly súlyos keservétől teljesen elkeseredve Szent István király igen komoly betegségbe esett, és sok nap múltán is alig tért vissza valamennyire életkedve, de korábbi egészsége már soha nem állt helyre teljesen” (Kristó Gyula fordítása). Az I. István király által
kijelölt trónörökös halála – Kristó Gyula megállapítása szerint – a későbbi viharok előszelét vetítette előre. István nagyobbik legendája szintén kiemeli, hogy egyetlen még élő
gyermekének elvesztése lesújtotta, testben és lélekben egyaránt megtörte az idősödő királyt, valamint erőteljesen hangsúlyozza gyötrődését amiatt, hogy megfelelő utódot többé
nem remélhetett: „Minő gyászba borult mindenki, de kiváltképp a főurak, akik között ott
sóhajtozott a magára maradt édesapa. Hiszen látta, hogy immár utódok reményétől megfosztva egyes-egyedül maradt, s kegyes szívét fájdalom járta át” (Kisdi Klára fordítása).
A népéért és nagy küzdelmek árán létrehozott életművéért felelős István királynak
sürgősen megfelelő utódról kellett gondoskodnia Imre herceg halála után. Mellőzve legközelebbi fiági rokonát, Vazult, akit nem tartott elég szilárd hitűnek ahhoz, hogy az országot a keresztény hitben megtartsa, leányági unokaöccsét, Orseolo Pétert jelölte utódának.
Vazul nem fogadta el a király döntését, ezért szeme világával kellett fizetnie, fiai: András,
Béla és Levente pedig száműzetésbe kényszerültek. István király 1038-ban bekövetkezett
halálával fokozódtak azok a feszültségek, amelyek István utolsó éveiben már érezhetőek

78

tiszatáj

voltak a király környezetében. Imre herceg halála is közrejátszott abban, hogy István uralkodását követően mintegy négy évtizedes, küzdelmekkel teli időszak következett, pogánylázadásokkal és trónviszályokkal. Végül a megvakított Vazul trónra került utódainak, az ő
tisztánlátásuknak köszönhető, hogy Szent István életműve nem omlott össze. Vazul unokája, I. László király uralkodásának (1077–1095) eredményeként Magyarország a stabilizálódás útjára lépett. Törvényei erősítették a társadalom rendjét, s az egyház érdekében is
sokat tett a király. Tevékenységének szerves részét képezték az 1083. évi szentté avatások.
Az 1192-ben szintén kanonizált I. László saját szentekkel, szám szerint öttel, ajándékozta
meg népét. Először, július 16–17-én Zoerard-András és Benedek lengyel remetéket emelték fel, utána következett július 25-én Gellért vértanú püspök kanonizációja. A legnagyobb
fénnyel I. István király augusztus 30-ai szentté avatása járt, majd november 5-én megtörtént Imre herceg elevatiója is. E szentté avatások indítékait, mintáit, lefolyásuk körülményeit részletesen tárgyalta a kutatás. A saját szentek növelték a belső összetartozás érzését, emelték az ország tekintélyét nemzetközi szinten is, és még szorosabban kapcsolták a
magyar földet az európai keresztény népek közösségébe, valamint hozzájárultak László király uralmának legitimációjához is. Közismert tény, hogy László, 1077-ben a törvényesen
megkoronázott király, Salamon, életében szerezte meg a hatalmat. Ezért volt szükséges
annak minél hathatósabb igazolása, hogy ő I. István király törekvéseinek folytatója és
méltó örököse. A csoportos kanonizáció erőteljesen hozzájárult ennek a képnek a megtámogatásához. E tekintetben volt kiemelkedő szerepe − Bollók és Klaniczay véleménye szerint − Imre herceg felemelésének, valamint a krónikakompozició 69. fejezetében található
Imre-portrénak. Az itt felsorolt erények ugyanis a krónikás ábrázolásmódja szerint a
Szent Istvánt követő királyok közül csupán I. Lászlóban találhatók meg. Az első szent király méltó utóda tehát immár a néhai Imre erényeivel rendelkező, a királyi trónra minden
tekintetben alkalmas (idoneus) László, és nem Salamon. Ez a beállításmód Klaniczay Gábor megállapítása szerint azt sugallja, hogy az Intelmek írója, mintegy az Imrével azonos
érdemekkel rendelkező Lászlót ajánlja a trónra. Egyet kell tehát értenünk azzal a megítéléssel, amely szerint a magyar krónikakompozíció is alapvetően az írói szándékot, valamint a megírás korának ideológiai, politikai törekvéseit tükrözi, s nem Imre herceg egyénített, csak őrá jellemző képét rajzolja meg.
Imre herceg ünnepének megülését, ugyanúgy, mint Szent István királyét és Gellért
vértanú püspökét is már az 1092. évi szabolcsi zsinaton kötelezővé tette László. Az ifjú
herceget hosszú ideig communis misével és zsolozsmával ünnepelték. Talán nem érdektelen itt megemlíteni, hogy Imre saját officiumának létrejöttét – amelynek mintája jelentős
részben Szent Erzsébet zsolozsmája – a nagy István király zsolozsma kiépülésével azonos
időre teszi a kutatás, azaz, az 1260–1270-es évekre. Dobszay László úgy ítéli meg, hogy a
két mű nemcsak azonos időben, hanem azonos műhelyben is készülhetett, mégpedig
Fehérvárott, ahol mindkettejük kultuszának központja is van. Dobszay véleménye szerint
„a tatárjárás utáni erkölcsi lezüllés közepette akarta az egyház szellemi vezető rétege elsősorban az egyháziak, de rajtuk keresztül az egész nép elé odaállítani a zsolozsmában Imrét
úgy, mint a felemelkedés útját mutató, vonzó védőszentet”. Az említett nagy István király
zsolozsma a kor európai színvonalát tekintve is kiváló alkotás, amely meglehetősen hű,
színes és egyénített képet fest hőséről. Mezey László abban látja elkészítésének elsődleges
célját, hogy IV. Kun László király elé követendő példaként állítsák nagy elődjét mint a po-

2010. augusztus

79

gányok megtérítőjét, a keresztény hit védelmezőjét, valamint győzhetetlen hadvezért.
Dobszay László egyetért Mezeyvel a nagy István-zsolozsma keletkezési korának megállapításában, továbbá úgy véli, hogy az Imre-officium tartalma és létrejöttének körülményei
megerősítik Mezey kormegállapítását. E helyütt megjegyzendőnek tartjuk, hogy a Szent
Imre zsolozsmája által közvetített ideál bizonyos tekintetben szintén hatásos példa lehetett volna Kun László király számára is, hiszen az a kép szöges ellentéte volt a féktelen,
törvényes feleségét eltaszító, kun ágyas(oka)t tartó uralkodó egyéniségének. Az officium
ugyanis – a legendát követve – Imre szüzességét emeli ki, s egyebek mellett a „tisztaságnak holdja” (luna puritatis), „a szemérem drágagyöngye”, „ékes szűzi rózsa” (flos virginitatis) kifejezésekkel magasztalja őt. Az alább idézendő első vesperas Magnificat antifónája különösen hatásos, és – megítélésünk szerint – jól szemlélteti Dobszay idézett megállapítását a mű keletkezésének célját illetően. Az ének tehát a következőképpen hangzik:
Aue flos nobilium / sacre stirpis virgula: / speculum sublimium / sanctitatis regula / salue spes humilium / sydus sine macula: / lucerna fidelium: / rubens mundi rosula: /
valle candens lilium / pigmentorum cellula: / solamen flebilium / prece nobis sedula /
fer emerice premium / repelle pericula, azaz: „Idvez légy, te jók virága, / régi törzsök sarjadéka, / tündöklő tükör, te, drága / szentség regulája, példa. / Jó reménység rossz időbe,
/ csillag annak, aki szenved, / föld pirosló rózsatője, / lámpácskája az híveknek. / Kincseskamrácskánknak éke, / fényes liliom az völgybe, / könnyezőknek könnyű béke, / kérlelünk
mi könyörögve, / az gonosznak légy te féke, / Imre, űzd el mindörökre” (Kosztolányi Dezső fordítása).
Fejtegetéseink összegzéseképpen elmondhatjuk, hogy Imre herceg – korai halála miatt – nem tehetett eleget annak az igen nagy kihívásnak, amelyet I. István király grandiózus életművének folytatása és megszilárdítása jelentett volna. Ennek ellenére sajátosan
hozzájárult népe boldogulásához. A „két lábbal a földön járó életteli” ifjú – amint Kristó
Gyula jellemzi Imrét – életében minden bizonnyal kivette részét atyja oldalán az aktuális
feladatokból, halála után pedig áttételesen szolgálta népét. Gyarapította a hazai szentek
számát, a fent említett krónikás szemléletmódjának köszönhetően hozzájárult László
uralmának legitimációjához, és így a Szent István-i életmű megszilárdításához, legendájában megörökített, zsolozsmájában ünnepelt, idealizált alakja pedig, amely idővel túlsúlyba
került, máig hat az erényes és tiszta élet mintaképeként.

VÁLOGATOTT IRODALOM
A magyar költészet kincsestára. Középkori költészet. Szerkesztette: Tóth Tünde, Budapest, 1999.
Az államalapítás korának írott forrásai. Az előszót írta, a szövegeket válogatta, a kötetet szerkesztette:
Kristó Gyula, Szeged, 1999.
Árpád-kori legendák és intelmek. Szentek a magyar középkorból I. Összeállította és szerkesztette: Érszegi Géza, Budapest, 1999.
BOLLÓK JÁNOS: Szent Imre alakja középkori krónikáinkban. In: Művelődéstörténeti tanulmányok a
magyar középkorról. Szerkesztette: Fügedi Erik, Budapest, 1986, 61–75.
BOLLÓK JÁNOS: A Szent Imre-legenda. In: Mons Sacer 996–1996. Pannonhalma ezer éve, Pannonhalma, 1996, I, 341–355.
DANKÓ JÓZSEF: Vetus hymnarium ecclesiasticum Hungariae. Budapestini, 1893.

80

tiszatáj

DÉR TERÉZIA: Prinz Emmerich, der Hoffnungsträger seines Vaters. In: Classica Mediaevalia Neolatina III. Ed.: Ladislaus Havas – Ladislaus Takács – Emericus Tegyey, Debrecini et Budapestini
MMIX, 179–189.
DOBSZAY LÁSZLÓ: Corpus antiphonarum. Európai örökség és hazai alakítás, Budapest, 2003.
GYÖRFFY GYÖRGY: István király és műve. 3. bővített, javított kiadás, Budapest, 2000.
KLANICZAY GÁBOR: Az uralkodók szentsége a középkorban, Budapest, 2000.
KRISTÓ GYULA: Szent István családja az Árpád-kori Történetírásban. In: Uő.: Írások Szent Istvánról
és koráról (Szegedi Középkorász Műhely), Szeged, 2000, 195–227.
KRISTÓ GYULA: Szent István király, Budapest, 2001.
SÍK SÁNDOR: Himnuszok könyve, Budapest, 1943.
Szent Imre 1000 éve. Tanulmányok Szent Imre tiszteletére születésének ezredik évfordulója alkalmából. Szerkesztette: Kerny Terézia, Székesfehérvár, 2007.
Szent Imre himnuszok. Fordította: Kosztolányi Dezső, Budapest 1966.
TÖRÖK JÓZSEF: Szent Imre a történeti kutatások világánál. In: Doctor et apostol. Szent Istvántanulmányok. Szerkesztette.: Török József, Budapest, 1994, 199–211.
ZSOLDOS ATTILA: Szent Imre herceg. In: Szent Imre 1000 éve, Szerkesztette: Kerny Terézia, Székesfehérvár, 2007, 20–23.

2010. augusztus

81

SZABADOS GYÖRGY

Egy királylány messzi földről
AZ ELSŐ MAGYAR– KATALÁN URALKODÓI HÁZASSÁGRÓL


Hosszas előkészületek után 2009. szeptember 5. és november 29. között nagyszabású kiállítást rendezett a Magyar Nemzeti Múzeum. A „Királylányok messzi földről. Katalónia
és Magyarország a középkorban” tárlat a Magyar Királyság régi külkapcsolatainak egy
kevéssé ismert fejezetét idézte fel. Még kevésbé tudott, hogy a magyar–katalán kapcsolatok hivatalos kezdete 1196-ra mutat vissza, egy dinasztikus házasságra. Az alábbiakban
ennek jelentőségét kívánom röviden bemutatni.
Imre király kora (1196–1204) nem tartozik a történetírás gyakorta kutatott területei
közé, pedig a jelenkori magyar művelődésnek több olyan fontos emléke van, amelynek első előfordulása az ő idejéből való. Hozzá fűződik a két legkorábbi magyar házassági szerződés, az általa kiadott aranybullán (aranypecséttel megerősített kiváltságlevélen) tűnt fel
az a vörös és ezüst máz alkotta heraldikai ábra, az úgynevezett „Árpád-sáv”, amelynek későbbi változata a Magyar Köztársaság jelenleg is hivatalos államcímerének jobb pajzsmezején található. Imre személyisége és udvartartása a kor egyik legnagyobb trubadúrköltőjét, Peire Vidalt hódoló versre ihlette. Mindezek jobb megértéséhez azonban Konstancia
aragóniai hercegnővel kötött házasságára kell figyelnünk. A jeles eseményben a nyugateurópai keresztény monarchiák személyes sorsokba sűrűsödő történelme tárul fel.
A középkori uralkodók házasítási-házasodási szokásait – avagy inkább annak kirívó
eseteit – tekintve szinte már meglepő, hogy Imre és Konstancia egyaránt felnőttnek számított egybekelésükkor, ami 1196 közepén mehetett végbe. III. (Nagy) Béla király (1172–
1196) és Châtillon Anna (Ágnes) királyné elsőszülött fia, Imre ekkor 25 éves lehetett, és ez
a tény több előző jegyességet és/vagy házasságot feltételez, de ezekről az adatok szűkössége miatt nem lehet érdemben szólni. Konstancia életkorával kapcsolatban még nagyobb
bizonytalansággal szembesülünk. II. (Tiszta) Alfonz (1162–1196) király és Sancha királyné
nászából három fiú és négy lány született. A hispániai kútfők abban megegyeznek, hogy az
infánsnők közül Konstancia volt a legidősebb. Az viszont nem sokat segít, hogy tudjuk: első fivére, a későbbi II. (Katolikus) Péter aragóniai király (1196–1213) 1177-ben született.
Mivel Konstancia 1200 körül hozta világra III. László magyar királyt (1204–1205) születését legvalószínűbben az 1170-es és 1180-as évek fordulójára tehetjük.
Imre és Konstancia esküvőjének pontos ideje felől sokáig bizonytalan volt a kutatás.
Elsőként a nagy jezsuita tudós Katona István érzett rá a helyes 1196. évre, de a XVIII. századi forráskritika hiányosságai visszatartották a határozott állásfoglalástól. Ez a bizonyta-



Készült a Bolyai János Kutatási Ösztöndíj támogatásával.

82

tiszatáj

lanság tovább nőtt, s hosszú évtizedekre tartósodott, mígnem egy aragóniai oklevél ismertté nem vált a hazai medievisztika előtt. Sancha, II. Alfonz özvegye, 1196 októberében
mint „filiam meam Constantiam, reginam Ungarie” említette első lányát, Konstanciát.
Az egykorú, hiteles forrás tanulságát további, egymástól független adatok erősítik. Egy
1198-ban kelt királyi oklevél méltóságnévsora feltünteti Egyed királynéi udvarispánt. Mivel III. Béla halála után özvegye, Margit a Szentföldre zarándokolt, s ott rövidesen elhunyt, 1198-ban egyedül Konstancia volt magyar királyné. Joannes Dubravius XVI. századi cseh történetíró szerint Břetislav Henrik, az 1197 júniusában meghalt prágai püspök,
cseh herceg részt vett Imre király menyegzőjén. Sancha királyné oklevele az esemény idejének lehető legkésőbbi dátumát 1196 októberében határozza meg, egy irodalmi adalék viszont a kérdéses időhatár elejét jelöli ki. Peire Vidal provanszál trubadúr Aragóniából érkezett Magyarországra, az ifjú királyné népes kíséretének tagjaként. Kedvező fogadtatásáról hálás szavakkal emlékezik, versét mégis szomorú felütéssel nyitja: „Erős annak gyásza, kit jó urasága itt hagy árvaságra. Nagy erős gyászomban meghalni nem tudtam:
bűn megölni tenmagad! Lelkem óvni fogtam Magyarországba utat. Imre király mellett
Találék védelmet, ő meg bennem lelhet Jó szolgát, hív lelket.” (Illyés Gyula műfordítása.)
Az irodalomtörténet-írás egyetért abban, hogy a költő II. Alfonz elhunyta feletti fájdalmát
foglalta soraiba, s a vigasztalódás reményében kelt útra. S mivel Alfonz király 1196. április
25-én hunyt el, az özvegy Sancha legidősebb leánya, Konstancia magyar királynéságát említő oklevele az év októberében kelt; az esküvő tehát e két időpont között, legvalószínűbben 1196 nyarán/kora őszén mehetett végbe.
A menyegző fő különlegessége, hogy Imre király révén az Árpád-ház először létesített
családi kapcsolatot az Ibériai-félsziget valamely uralkodó dinasztiájával. E példa nélkül álló összeköttetést a XII. századi Európa szövetségi viszonyai hozták létre. Jóllehet Magyarország és Aragónia földrajzi értelemben távol terül el, politikailag annál közelebb állt
egymáshoz; mindketten a Szentszék pártján. Ezen felül a Kárpát-medence egészére kiterjedő egységes magyar állam, illetőleg a több monarchiára tagolt Hispánia egyaránt a nyugati kereszténység végvidékének számított. E tényező a Magyar Királyság számára – a Kelet-Római Császárság meggyengülése miatt – a hódítás lehetőségét, viszont az Ibériaifélsziget katolikus államainak a visszahódítás kényszerét jelentette, bár az arabok végleges
kiszorítása még évszázadokon keresztül váratott magára. A több államra osztott Ibéria
kapcsán az sem mellékes, mi köze van a katalán történelemnek Aragóniához.
Barcelona grófjai már a XI. század óta kétirányú terjeszkedő politikát folytattak,
amely a reconquistán túl dél-franciaországi területek tartós birtoklására irányult; IV. (Szent)
Raymond Berengár (1131–1162) pedig azzal, hogy nőül vette a Navarrai-ház utolsó sarját,
Petronillát, megalapozta családja aragóniai uralmát. Elsőszülött fiuk, a későbbi II. (Tiszta)
Alfonz előbb apja grófi címét örökölte, majd Petronilla lemondása (1164) után a Barcelonai-házból elsőként Aragónia katalán királya lett. Az ő jelentős érdeme a Kasztíliához fűződő kapcsolatok látványos javulása. Egyezségüket a kor szokása szerint házasság pecsételte meg, így lett Sancha kasztíliai hercegnő II. Alfonz felesége. A kép teljességéhez hozzátartozik még a francia és a kasztíliai dinasztia összefonódása is. VII. Lajos francia király
(1137–1180) kasztíliai feleségétől született az a Margit, aki előbb az angol trónörökös felesége volt, majd özvegységre jutott, ezután kérte őt nőül a szintén özvegy III. Béla király.
Hazánk korabeli vonzerejét a Béla és Margit házassága (1185) alkalmából összeállított jö-

2010. augusztus

83

vedelemjegyzék alapozta meg, amely szerint a magyar uralkodó éves pénzbevétele az angol és a francia királyéval állt egy szinten. A magyar monarchia hírnevét növelte I. László
(1077–1095) szentté avatása 1192 nyarán, hiszen ezzel I. István (1000–1038) és annak fia,
Imre herceg után már a harmadik Árpád-házi felemeltetése történt meg, ami az uralkodóház akkori és eljövendő tagjait egyaránt a „szent királyok nemzetsége” dicsfényével övezte.
III. Béla magyar király és Capet Margit francia hercegnő násza tehát alapos ismertséget
biztosított az Árpádoknak Nyugat-Európa-szerte. Aragónia, Kasztília és Franciaország
fent vázolt dinasztikus kapcsolata közvetett úton, de mindenképpen kedvezően befolyásolta Imre nősülését. Nem egy előzmény nélküli puhatolózás érte el Aragóniát, hanem a
két királyi apa készítette az esküvőt; ezt bizonyítja az is, hogy ők egymástól távol, de szinte
egyszerre, csupán két nap különbséggel 1196 áprilisában hunytak el, III. Béla 23-án, II. Alfonz 25-én.
Imre király és Konstancia aragóniai hercegnő egybekeléséhez kötődik a legkorábbról
ismert magyar házassági szerződés. Keletkezéséről nem tudunk közelebbit mondani annál, minthogy az esküvő körüli időben jöhetett létre, bizonnyal még 1196 folyamán. Tartalmáról egy későbbi említésből értesülhetünk, amikor Konstancia már II. Frigyes németrómai császár (1212–1250) felesége volt. III. Honorius pápa (1216–1227) 1220-ben írt erről: „Krisztusban legkedvesebb leányunk Konstancia, a rómaiak császárnéja panaszában tudomásunkra hozta, hogy amidőn a magyarok fényes emlékezetű királya őt törvényesen nőül vette, két vármegyét adományozott neki hitbér gyanánt, oly módon, hogy
amennyiben túléli a királyt, azokat jövedelmükkel együtt teljességben megtartsa, amíg
Magyarországon kíván tartózkodni, ám ha nem akar tovább ott maradni, tizenkétezer
márkát fizessenek neki a hitbér fejében.” (A panasz hátteréről a szerződés utóélete kapcsán szólok.)
E számadat értékeléséhez a III. Béla-kori jövedelemjegyzék adataiból kell kiindulni.
Béla évenként 104 800 márka, azaz 22 995 kilogramm színezüsthöz jutott, így a Konstancia részére kilátásba helyezett 12 000 márka 2633 kilogramm színezüstöt jelentett. A fenti
összeg viszont csak elvi lehetőségként állt fenn az esetben, ha özvegységre jut, s el akarja
hagyni Magyarországot; királynéi udvartartásának tényleges gazdasági alapját az a két
vármegye képezte, amelyet Imre bocsátott rendelkezésére. Sajnos a III. Honorius pápaféle átirat nem nevezi meg, melyik kettő volt ez. A III. Béla-kori jövedelemjegyzék alapján
óvatos becslés tehető Konstancia vagyonára vonatkozólag. Az említett összeírás szerint
Magyarország akkor 72 vármegyéből állt, a megyék jövedelmének királyt illető 2/3-ad része 25 000 márkára rúgott, másfelől az ispánok ajándékaiból legalább 10 000 márka ezüst
folyt be. Ilyenformán átlagos jövedelmezőségű vármegyékkel számolva a királyné az ország 1/36-od részét kapta hitbérül, amiből 1000 márka bevételt húzott. Erre az elméleti
számsorra nem lehet sokat építeni, hiszen egyforma gazdasági értékű vármegyékből indul
ki (holott azok a valóságban nagyon is különbözőek voltak), nem érinti a kiváltságolt székelyek kötelezettségeit és a horvát–dalmát különkormányzatot, nem veszi sorra az esetenkénti jövedelmeket, ráadásul jellegénél fogva képtelen érzékeltetni a pénzben ki nem
fejezhető földi javakat (termények, élelmiszerek). Ez az íróasztal mellett született adat
csupán egyvalamire jó: egy elképzelhető éves jövedelmet nagyságrendileg viszonyítani a
hitbér feladása fejében kínált egyszeri „végkielégítés” 12 000 márka ezüstjéhez. Látszik,
hogy az összeg bár többszörösen meghaladta aragóniai Konstancia egy esztendőben vár-

84

tiszatáj

ható teljes bevételét, mindazonáltal a magyar királyi kincstárnak elvileg nem jelenthetett
komoly tehertételt ennek egyszeri kifizetése.
A Konstancia királyné jövedelmi és birtokviszonyairól korunkra jutott, szinte teljesen
hiányos képet egyetlen adat egészíti ki. Amikor 1203-ban Imre király átengedte Bihar megye adójának és vámbevételeinek 2/3-át a nagyváradi egyház részére, ez a gazdag adomány nem tartalmazta azokat a jövedelmeket, amelyek Asszonyvására („Forum Reginae”)
piacáról folytak be. E döntésével Imre fontos pénzforrást hagyott felesége kezén. Biztosak
lehetünk abban, hogy Bihar vármegye nem tartozott a házassági szerződésben említett két
„comitatus” közé, ugyanis Asszonyvására neve – a másik három kivétel, Akjel, Jánosd és
Kölesér nevével szemben – egyértelműen egy királyi vármegyén belül elkülönült birtoktestre mutat. „Forum Reginae” az egyetlen biztos példa arra, hogy Konstanciának saját
két megyéjén kívül másutt is lehettek birtokai szerte az országban. A házassági szerződésen és Asszonyvására piacán kívül csak elszórt adalékok szólnak Konstancia királynéi jelenlétéről. A már említett 1198-ból való kiváltságlevélben – Imre uralkodása alatt egyetlen
alkalommal – feltűnt Egyed királynéi udvarispán. Ez a hivatal eredetileg a királynéi udvar
legtekintélyesebb tisztsége volt, ám maga a királynéi udvar inkább az uralkodó hitvese
környezetében, több-kevesebb rendszerességgel előforduló emberek körét jelentette, mint
egy meghatározott helyet. Egyed udvarispán hamar eltűnt az oklevelek látóköréből, viszont az aragóniai hercegnő fényes udvartartása még hosszú évtizedek múltán sem merült
feledésbe.
Kézai Simon 1282–1285 között írt Gesta Hungarorumában így emlékezik minderről:
„Simon comes és fivérének, Mihálynak a nemzetsége, akiket Martinsdorfiaknak neveznek, III. Béla fia Imre király idején Konstancia királynéval, Aragónia királyának lányával, Imre király feleségével együtt, derék lovagokat és szerfelett díszes kíséretet hozva
magával, igen pompás körülmények között jött az országba… Imre király, mivel megismerte jellemük nemes voltát, kegyesen befogadta, s Magyarország különböző részein
nagy és dús birtokokkal ruházta fel őket, amint az köztudott.” Kézai Simon következő
megjegyzése azért érdekes, mert magyar és aragóniai előkelők között font első házassági
kötelékről szól. „Konstancia királyné magával hozta Simon és Bertramus comes Tota
nevezetű nőtestvérét is, aki oly kecses alakú és szép volt, hogy az idő tájt alig volt hozzá
fogható a világon. Ezt a hajadont pedig Benedek herceg, Konrád fia vette feleségül, s Martinsdorf helységet kapta hozományul Imre királytól, valamint Konstancia királynétól.”
A vajda és az udvarhölgy 1202-ben kötött házassága különösen fontos, mert Konstancia
egyetlen ismert tevőleges királynéi megnyilvánulásáról tanúskodik. Imre király Benedek
kérésére megengedte, hogy a neki adományozott Martonfalvát és egy másik, Bajót nevű
faluját felesége, Tota asszony számára hitbérül lekösse. Mivel az úrhölgy azért hagyta hátra szülőföldjét, hogy a királyné serény szolgálatában maradjon, Konstancia közbenjárására az uralkodó Totának ajándékozta Martonfalva minden kincstárba fizetendő jövedelmét. A különleges kegy nyomatékosításául az oklevelet aranybullával hitelesítették, és ennek hátlapja hordozza államcímerünk vörös–ezüst sávozatának első ismert ábrázolását.
(Imre aranypecsétjéből természetszerűleg nem derül ki, melyik sávban milyen máz található; arra a XIV. századi Képes Krónika miniatúráiból lehet következtetni.) A kiváltságlevél máig ható szellemi értéke elhomályosította annak jelentőségét, hogy a Tota úrnő részére hitbérül lekötött Martonfalva és Bajót a második magyar házassági szerződés tárgyát

2010. augusztus

85

képezte! Úgy tűnik, Imre és Konstancia az írásba foglalt jegyajándékkal hamar hagyományt teremtett, s először a szűkebb főúri környezet számára mutatott követendő példát.
Benedek és Tota udvari pályafutását, egybekelésüket a királyi pár kegye kísérte; érthető,
hogy a hitbér joggyakorlata tőlük terjedt el. Természetesen nem Konstancia királyné honosította meg a feleség javait védő jogi intézményt, hiszen már Szent István törvénykezése
is kitért az özvegyasszonyok tulajdonára, de tagadhatatlan, hogy az írásba foglalt jegyajándék új műfajként nyert teret, s vált hamar bevett szokássá.
Imre király 1204. november 30-án bekövetkezett váratlan halálával az özvegy királyné
helyzete András herceg uralomvágya miatt tarthatatlanná vált, ezért 1205 tavaszán kipróbált híveivel Lipót osztrák herceghez menekült, magával menekítve fiát, a mintegy ötesztendős III. Lászlót, a koronát, továbbá a kincsek egy részét. Ez súlyos feszültséget keltett
András és Lipót között, ám ekkor a gyermekkirály meglepő hirtelenséggel elhunyt. Holtteste a koronával meg a kincsekkel együtt hazatért, a királynét pedig Lipót visszaküldte
szülőföldjére. Onnan nemsokára a nála jóval fiatalabb II. Frigyes német-római császárhoz
ment nőül. Imre öccse II. András (1205–1235) néven foglalta el a trónt. Konstancia császárné korában sem mondott le követeléseiről, ezért amikor hosszú évek alatt hiába próbálta behajtani azokat, a Szentszékhez fordult panaszával. Ez magyarázza azt, hogy az idézett magyar házassági szerződés írásos nyoma a pápai udvarban maradt fenn. Hanem III.
Honorius egy másik, 1220-ban kelt üzenete szerint a 12 000 márka ezüstön túlmenően
nagyobb igényt is támasztott Konstancia: „amidőn szinte fogolyként volt Magyarországon, Krisztusban kedves fiunk [András], Magyarország jeles királya azt a 30 000 márka
értékű pénzt és más egyéb értéket, amit ő az ispotályosok esztergomi házában helyezett
letétbe, sem az Istent sem a helyet nem tisztelve erőszakkal elragadta.” Honorius még
1222. január 27-én is felrótta Andrásnak az ügy rendezetlenségét, ám közbenjárása eredménytelen maradt. Így aragóniai Konstancia, egykoron magyar királyné, a „rómaiak
örökké felséges császárnéja, Szicília királynéja” még ugyanazon esztendő június 23-án
anélkül hunyt el mintegy 42 évesen, hogy magyarországi járandóságaiból valamit is kézhez kapott volna.
Konstancia hányatott sorsát tekintve nem állítható, hogy a magyar és a katalán eredetű aragóniai uralkodóház első házassági kapcsolata szerencsés csillagzat alatt köttetett
volna. Imre király időnap előtti halálával hamar kiderült, milyen védtelen egy Árpád-házi
uralkodó özvegye, kiváltképp akkor, hogyha egy trónkövetelő sógor és annak hataloméhes
hitvese akar az ország élére kerülni. Hiába koronáztatta meg Imre saját életében fiát, III.
Lászlót, a királyi fejék nem óvta sokáig életét: az Árpád- és a Barcelonai-ház első közös leszármazottja félévi névleges uralom után a legrövidebb életű magyar királyként, kicsiny
gyermekként szállt sírba. (Éppen időben ahhoz, hogy Ausztria megmenekedjék András
herceg támadásától.) III. László szomorú sorsát látva felmerül az a kérdés, vajon özvegy
édesanyjának mekkora mozgástere volt ahhoz, hogy fia sorsát alakítsa. A korábbi magyar
példákat szemlélve szinte bizonyosan állítható: a király hátrahagyott hitvesére gyakorlatilag teljes kiszolgáltatottság várt. Gizellát hamar kisemmizte Orseolo Péter (1038–1041,
1044–1046), I. András (1046–1060) felesége és fia, az apja életében megkoronázott Salamon (1063–1074) rövid száműzetésbe kényszerült. Az özvegy Konstancia hasonlóan gyámoltalan helyzetét szemlélteti az, hogy amikor fellépett fia érdekében, tevőlegessége az
országból való elmenekülésben ki is merült. Ez volt a legtöbb és legjobb, amit tehetett, hi-

86

tiszatáj

szen a korabeli Magyar Királyságtól idegen volt mind a régensi intézmény, mind az elsőszülöttségen alapuló trónöröklés, azonkívül a királynéi jogállásnak nemhogy elvi-törvényi
alapjai nem voltak kidolgozva, de az uralkodói hitves tevékenységéről is csak elszórt forrásadatok tájékoztatnak. Amíg Imre élt, Konstancia egyetlen mozzanatban tűnt fel cselekvő személyként, mint az uralkodót gazdag nászajándékra buzdító befolyás állhatatos aszszonya 1202 folyamán, Benedek vajda és Tota úrnő egybekelésekor.
Imre és Konstancia násza mindazonáltal mégsem múlt el nyomtalanul. Az első magyar
házassági szerződés(ek)ről, meg a címeres aranybulláról esett szó. A közvetlen hatás a két
uralkodóház között létesített vérségi kötelékben ismerszik meg, amelyet viszonylag gyorsan egy újabb házasság követett: II. András lányát Jolanta hercegnőt II. (Katolikus) Péter
fia I. (Hódító) Jakab aragóniai király (1213–1276) vette nőül. Vagyis ilyenformán Jolanta
Imre unokahúga, Jakab meg Konstancia unokaöccse volt. A Konstancia kíséretében hazánkba jött aragóniai előkelők itt alapítottak családot, s itt váltak magyar főúri nemzetségek őseivé. Idősebb Simon és Bertramus comes későn született húga, Tota pedig akaratlanul is a magyar irodalomtörténet halhatatlan hőseinek csarnokába lépett, hiszen legnagyobb nemzeti drámánk, a Bánk bán szerzője Katona József őt, Totát választotta előképül
Melinda tragikus alakjának művészi megformálásához.

TÁJÉKOZTATÓ IRODALOM
Almási Tibor: A tizenharmadik század története. Budapest, 2000.
Anderle Ádám: Aragóniai Konstancia a spanyol történetírásban. Világtörténet. 1994 tavasz–nyár.
32–38.
Ifj. Barta János – Barta Gábor: III. Béla király jövedelmei. Megjegyzések középkori uralkodóink bevételeiről. Századok 1993. 413–449.
Bertényi Iván: Magyar címertan. Budapest, 2003.
Chapman, Charles: A history of Spain. New York, 1950.
Hóman Bálint: Magyar pénztörténet. Budapest, 1916.
Hóman Bálint: Magyar történet I. Budapest, 1935.
Katona, Stephanus: Historia Critica Regum Hungariae. Stirpis Arpadianae. Tomulus IV. Complectens res gestas Stephani III. Ladislai II. Stephani IV. Belae III. Emerici, Ladislai III. Posonii–
Cassoviae, 1781.
Kristó Gyula – Makk Ferenc: Az Árpádok: fejedelmek és királyok. Szeged, 2001.
Makk Ferenc: Magyar külpolitika (896–1196). Szeged, 1996.
Makk Ferenc: A turulmadártól a kettőskeresztig. Szeged, 1998.
Merriman, Roger Bigelow: The rise of the Spanish Empire I. New York, 1962.
Sarobe, Ramon – Tóth Csaba szerk. Királylányok messzi földről. Magyarország és Katalónia a középkorban. Katalógus. Budapest, 2009.
Szabados György: Imre király házassága, aranybullája. Századok 2002. 341–350.
Szabics Imre: Trubadúrok és trouvére-ek. Az udvari szerelem költészete. Budapest 1998.
Wertner Mór: Az Árpádok családi története. Nagy-Becskerek, 1892.
Zsoldos Attila: Az Árpádok és asszonyaik. A királynéi intézmény az Árpádok korában. Budapest,
2005.

2010. augusztus

87

„Emlékezzünk régiekről”
S ZABADOS GYÖRGY : A MAGYAR TÖRTÉNELEM KEZDETEIRŐL
(AZ ELŐIDŐ -SZEMLÉLET HANGSÚLYVÁLTÁSAI A XV–XVIII. SZÁZADBAN)


Szabados György első önálló könyvét lapozhatja föl az olvasó. A szerző neve és tevékenysége nem ismeretlen a Tiszatáj rendszeres olvasói számára, hiszen dolgozataival és
könyvismertetéseivel találkozhattak már a folyóirat lapjain. A szegedi József Attila Tudományegyetem (ma: Szegedi
Tudományegyetem) Bölcsészettudományi Karán végezte
tanulmányait, s 1995-ben itt vehette át magyar–történelem
szakos tanári diplomáját. 1994-ben kapcsolódott be az egyetemi oktatásba, 1999-től − megalakulásától kezdve − az
MTA–SZTE Magyar Medievisztika Kutatócsoportjának tagjaként tevékenykedik, jelenleg tudományos főmunkatársként. A kutatócsoport létrejöttéről, felépítéséről, valamint
a szegedi középkortudomány korábbi munkájával való
szerves kapcsolatáról Szabados György tollából olvashattak
áttekintést a Tiszatáj 2007. évi decemberi számának olBalassi Kiadó
vasói. Az ismertetést szerzőnk, valamint a csoport további
Budapest, 2006
hét tagjának egy-egy tanulmánya követi. Szabados György
245 oldal, 2600 Ft
2003-ban védte meg PhD-értekezését a Szegedi Tudományegyetemen. A disszertáció magas színvonaláról tanúskodik, hogy 2004-ben Akadémiai Ifjúsági Díjat nyert vele. Jelen monográfia erre az értekezésre épül.
A jól áttekinthető, logikus felépítésű medievisztikai-historiográfiai jellegű munka,
amint alcíme is jelzi, azt vizsgálja, hogyan alakultak a magyarság régmúltjáról alkotott nézetek a XV–XVIII. századi történetírásban. A monográfia a Bevezetésen, az Összegzésen,
valamint az imponálóan gazdag hazai és külföldi szakirodalmat felvonultató Rövidítések
és Irodalom című egységen kívül öt fejezetből áll. A fejezetek alfejezetekre tagolódnak, ezzel is segítve az olvasót a sok értékes adatot, tényanyagot számba vevő mondanivaló követésében.
Az I. fejezet (Előzmények – a krónikás hagyomány) három alfejezetben (I. Hagyomány és kritika – a kezdetek hangsúlya Kézai Simon előtt; II. A hun történet beillesztése.
A hangsúly eltolódása Attila felé; III. A krónikás műveltség kései emléke. Csáti Demeter
és az Ének Pannónia megvételéről) arról értekezik, hogyan látják középkori krónikásaink
a magyar előidőket. Szabados György rámutat arra, hogy korai íróink a múlt feltárása
közben saját gondolataikat is megfogalmazzák a régi eseményeket illetően, „elmélkednek”
azokon, „s jelenüknek szóló” aktuális megállapításokat is írásba foglalnak. Ez az ábrázolásmód eredményezi, hogy hazai történetírásunkban a száraz, tényközlő annalisztikus

88

tiszatáj

forma helyett a regényesebb gesta műfaja honosodott meg. Ennek kapcsán a szerző kitér
Anonymus gestájának jelentőségére és hatására, valamint ismerteti más kutatók értékelő
megjegyzéseit Béla király Névtelenjének munkájáról. Az első alfejezet nélkülözhetetlen része az a fejtegetés, amelyben Szabados György röviden áttekinti annak a vitának a főbb
megállapításait és hozadékát, amely a magyar ősidőkről, valamint a keresztény államszervezésről szóló legkorábbi írásmű keletkezési idejéről és műfajáról − ősgesta vagy őskrónika − bontakozott ki, és máig sem jutott nyugvópontra a történeti kutatásban. Mindezek
után logikusan következik a két nagy XIV. századi krónikakomplexum: a Budai, valamint
a Képes Krónika családjának értékelő ismertetése. A második alfejezet Kézai Simon munkájának fontosságát emeli ki, hangsúlyozza a hun történet írásba foglalásának, valamint
annak a jelentőségét, hogy Kézai ábrázolásmódja révén a honfoglalás korának nagy egyéniségei közül Attila személye került előtérbe a történeti hagyományban. A könyv szerzője
kitér a magyar hun hagyomány és a hun monda fogalmára, a kettős honfoglalás kérdéskörére, valamint a magyar honfoglalás dátumának ingadozására, s mindezek különféle értelmezéseire, értékeléseire a magyar történeti kutatásban. Szabados György behatóan
elemzi azon Thuróczy János krónikájának anyagát, látásmódját, elődeihez való viszonyát
is, aki Attilát úgy ábrázolja, mint Mátyás király előképét. Értékes színfoltja a munkának a
Csáti Demeterről és az Ének Pannónia megvételéről szóló alfejezet. Szabados György alapos elemzésnek veti alá a szerző életének és munkásságának alakulását, továbbá az író és
a mű, valamint az ének és a krónikák viszonyát. A magyar nyelven ránk maradt históriás
ének Árpád és népe bejövetelét ábrázolja, Árpád személyét állítva előtérbe, s kiragadva a
magyarok érkezését a „hun–magyar krónikás kettősségből”, azaz megszüntetvén a hunmagyar rokonság, valamint kiiktatva az első hun honfoglalás tételét a műből. Alapos vizsgálat és mérlegelés eredményeként a könyv szerzője arra az álláspontra helyezkedik, hogy
a krónikák és az ének között mellérendeltségi viszony áll fenn. Mind az ének archaikus
változatát, mind a vonatkozó krónikarészeket a szájhagyomány táplálta, és első lejegyzési
ideje egyiknek sem állapítható meg. Csáti Demeter ferences szerzetes saját alkotásának
csak azt a három strófát tarthatjuk, amelyek Árpád utódlását foglalják írásba. Szabados
György helyesen állapítja meg, hogy a ferences szerző érdeme mindezek ellenére igen
nagy, mert „a haza megvételéről szerzett ének lemásolása révén a honfoglalási epika legmélyebb időrétegéből hozott fel veszendő kincseket”, amelyekben „az elbeszélő történeti
költészet egy régi emléke sejlik fel”. A monográfia szerzője arra is felhívja figyelmünket,
hogy a könyvismertetésünk címeként is szolgáló buzdítás – „Emlékezzünk régiekről” −
a Pannónia megvételéről szóló munkának az első sora, s hogy a benne foglalt gondolat
„mára történettudományunk legszebb hitvallása lett”.
A II. fejezet (Régi és új a XVI. századi fejlődésben) első alfejezetének (Késő középkori
humanista alapok. Ransanus és Bonfini) bevezető soraiban Szabados György felhívja a
figyelmet arra, hogy a Mátyás király korabeli történetírásban egyaránt jelen van a régi és
az új. A régit a már említett Thuróczy János, az újat a két magyar földre érkezett humanista: Petrus Ransanus és Antonio Bonfini képviseli. A könyv szerzője az előző fejezetre is jellemző pontossággal és alapossággal teszi mérlegre Ransanus és Bonfini munkásságát, kiemelve érdemeiket, és megjegyezve hibáikat. Ransanus esetében megállapítja, hogy gyors
munkát végzett, művét kortörténeti irányultság jellemzi, viszont Thuróczynak a régebbi
korokra vonatkozó tényanyagát nem sok újdonsággal gyarapítja. A munkában Attila meg-

2010. augusztus

89

lehetősen negatív színben tűnik fel, ellentétben a már Kézainál megjelenő, és Bonfini által
is követett lényegében pozitív ábrázolásmóddal. Nagy erénye a ransanusi műnek a Szent
István királyra vonatkozó anyag bőséges volta, amely egyebek mellett a magyar szentek
legendáinak ismeretéről, és forrásként történt felhasználásáról tanúskodik. Szent István
király legendáinak kapcsán Szabados György kitér arra a vitára is, amely a kutatásban egy
esetlegesen létezett, de ránk nem maradt úgynevezett legrégibb Szent István-legenda kérdésében bontakozott ki. A problémakör felvetése önmagában Szabados György alapos tájékozottságának és az általa ismert hatalmas anyag lelkiismeretes kezelésének újabb példája. E helyen azonban egy apró pontatlanságot kell korrigálnunk. Szabados egyebek mellett kiemeli, hogy Veszprémy László egyik 1990-ben megjelent tanulmányában, egy ránk
nem maradt legenda létezését valószínűsíti, amely az általunk ismerteknél korábbi lehetett, és benne Géza fejedelemnek az a kegyes alakja szerepelhetett, amely Ransanus mintájául szolgálhatott. Veszprémy azonban − és ez elkerülte Szabados figyelmét − 1998-ban
megjelent, Szent Adalbert és Magyarország című historiográfiai áttekintésének 35. jegyzetében módosítja e véleményét, nem tartván elengedhetetlennek az említett ránk nem
maradt legenda egykori létezésének feltételezését. A sok tekintetben újszerű Ransanusmű Szabados György szerint kiemelkedő jelentőségű a magyarok számára még akkor is,
ha a kronológia meglehetősen gyenge pontja az itáliai szerzőnek. E műnek a tényanyagán
alapul ugyanis az 1500-as és 1600-as évek történeti műveltsége. Bonfini egyik legnagyobb
érdeme, hogy elsőként említi a pannóniai avarok históriáját, s ezáltal áthidalja azt az időbeli szakadékot, amely a hunok és a magyarok között korábban húzódott. Ily módon a
„hun–avar–magyar tagolású őstörténeti hármaskönyv” alapjait fekteti le, amelyekre olyan
későbbi történetírók építik munkájukat mint Otrokocsi Fóris Ferenc, Timon Sámuel,
majd Pray György. Még jelentősebbnek tekinthető az, hogy Bonfini Szent István király
képmását végre úgy alkotja meg, hogy az méltóképpen jelképezi a magyar történelem új
korszakhatárát. Joggal tartja említésre érdemesnek a könyv szerzője, hogy a nagy itáliai
humanista azáltal, hogy elsőként foglalja össze Szent István király törvényeit, egy korábban figyelembe nem vett forrást használ fel. A második alfejezet (Régies kronológiák és
újító kiadványok. Zsámboki János kora) elején Szabados megindokolja, miért a kortörténet vált a XVI. század uralkodó történeti műfajává. Kiemeli a magyar nyelvű történetírás
megjelenésének örvendetes tényét, ugyanakkor figyelmeztet az egyes szerzők vallási és politikai elkötelezettségéből adódó következményekre, jellegzetességekre is. A középkorias
műveltséget képviselő kronológiák sorát Bencédi Székely István 1559-ben Krakkóban
megjelent Világkrónikája nyitja, amely az első magyar nyelven keletkezett história, és érdekes módon egyetemes történelmet tartalmaz. A mű magyar vonatkozású részeinek forrásaiként Thuróczy János krónikája és a Budai Krónika jelölhetők meg. Szabados felvázolja Bencédi munkájának európai hátterét, valamint árnyaltan, sokoldalúan elemzi a munka
jellegét és jelentőségét. A művét Székely Istvánnal azonos időben, latin nyelven író Gregoriantzi Pál, aki előbb zágrábi, majd győri püspök volt, azokat a magyarországi történelmi
és földrajzi tárgyú tudnivalókat adja közre, amelyeket a legfontosabbaknak tart. Könyvének nagy érdeme, hogy áttekinthetősége és belső tagolásának világossága minden korábbi
munkát felülmúl. Szabados bebizonyítja, hogy a püspök művének megalkotásához Thuróczyn kívül a Képes Krónika családját használta fel, s olvasta a Szent István király tiszteletére írott Hartvik-legendát is. Siegler Mihály szász lelkész időrendi jegyzéket készített la-

90

tiszatáj

tin nyelven, amelynek megírásához a Képes Krónikán kívül német históriákat használt fel.
A szakirodalomban felmerült az a nézet, amely szerint Siegler fő forrása Bonfini volt. Szabados meggyőzően bizonyítja, hogy ennek a forráshasználatnak határozottan ellentmond
a szász lelkész munkájában fellelhető tipikusan középkorias előidő-szemlélet. Bakschay
Ábrahám latin nyelvű királykronológiájának első kiadása 1567-ben jelent meg Krakkóban.
A szerző műve elején megjelöli az általa használt forrásokat: Thuróczy, Bonfini és Ransanus műveit, valamint Gregoriantzi Pál kéziratos breviáriumát. Szabados György rámutat, hogy bár a felhasznált művek között a két itáliai humanista is szerepel, a szerző előidő-szemléletét mégis a krónikák határozzák meg. Ransanus és Bonfini hatása csupán az
1500-as évek közepétől kezdve terjedt el a könyvkiadás megélénkülése révén. E megállapítás kapcsán a könyv szerzője megemlíti, hogy az erdélyi Brenner Mártont illeti a kiadói elsőség, aki Bonfini történeti művének első három decasát bocsátotta közre. Szabados megállapítja, hogy Bonfini más kiadóihoz hasonlóan Brenner is függeléket csatol a műhöz, s tömören áttekintve jellemzi az említett Appendixet. A fejezet folytatásában szerzőnk részletesen kitér Zsámboky (Sambucus) János tevékenységének ismertetésére. Hangsúlyozza
múlhatatlan kiadói érdemeit: Petrus Ransanus rövid históriájának sajtó alá rendezését,
valamint Bonfini művének két teljes (1568 Bázel, 1581 Frankfurt) kiadását. Ismerteti és
értékeli mindkét kiadás Appendixét, kiemelve egyebek mellett Zsámboky saját hadtörténeti munkáit, valamint Oláh Miklós Attila-életrajzát. Sambucus kiemelkedő tudománytörténeti cselekedete Magyarország legkorábbi jogi forrásainak közreadása. Szabados György
beemeli könyvének anyagába Zsámboki saját költésű királyepigrammáit, s megállapítja,
hogy az ezekben tükröződő ítéletalkotás a jelentős humanista elődök – Ransanus és Bonfini – nézeteit követi. Zsámboki kiterjedt műveltségét és sokoldalú tevékenységét számba
véve Szabados joggal teszi szóvá, hogy a magyar historiográfia e jelentős egyénisége nem
gyűjtött maga köré tanítványokat, és saját monográfiát sem jelentetett meg. Az adott kor
igényeinek tett eleget Heltai Gáspár az első magyar nyelvű történeti munka megalkotásával. A könyv 1575-ben a kolozsvári nyomda termékeként látott napvilágot. A kétségtelenül
nagy jelentőségű mű fő ihletője Bonfini, látásmódja azonban alapvetően középkorias
szemléletet tükröz. E fejezet utolsó egységeként szerepelteti szerzőnk Jacobus Borgasius
könyvét, amely 1600-ban Frankfurtban jelent meg, s mintegy 500 év különböző műfajú
anyagából ad válogatást. Szabados alapos és logikus elemzés során az anyagból Ioannes
Pistorius magyar királygenealógiáját emeli ki, s rámutat annak jelentőségére az előidőszemlélet vonatkozásában.
A könyv III. fejezete (A XVII. század kétirányú fejlődése) három alfejezetet (I. A királyi Magyarország írói a történelem kezdeteiről. Révay Péter és a Nádasdy-Mausoleum;
Petthő Gergely és Zrinyi Miklós; II. A programszerű forráskutatás kezdetei NyugatEurópában. Caesar Baronius kora. Jezsuita és maurista bencés eredmények; III. A XVII.
századi Nyugat-Európában kutató magyarok) foglal magában. A fejezetcímet az a – Szabados által kiemelt – jelenség indokolja, hogy erre a korszakra a magyar és a magyarországi történetírás sajátos különválása jellemző. A hazai alkotók tevékenységén a 17. század
első felében Thuróczy és Bonfini hatása érezhető, amíg a külföldön élők az európai tudományos élet „felpezsdült szellemi közegében alkottak”. A magyarországiak közül csupán
két szerző: Révay Péter és Petthő Gergely foglalkozik a teljes magyar múlttal. Révay Péter
koronaőr első munkáját továbbfejlesztve a hetedik évszázadát élő Magyar Királyság és a

2010. augusztus

91

Szent Korona történetét készíti el. Munkássága révén ő válik a „Szent Korona-kutatás atyjává”, s elsőként ő tagolja évszázadokra a magyar monarchia történetét, nagyobb hangsúlyt adva ezáltal a Szent István-i alapoknak. Az említett átdolgozás megjelentetésének
érdeme unokáját, Nádasdy Ferencet illeti. A mű mögé illesztett függelékben a magyar nádorok Caspar Iongelius által készített katalógusa gazdagítja a kötetet, amely Szabados
megállapítása szerint „műfajindító volta miatt érdemel figyelmet”. Szintén Nádasdy Ferenc nevéhez fűződik a később Nádasdy-Mausoleum néven ismertté vált díszes album
megjelentetése. Összeállítója valószínűleg Lanzmayr Ferenc volt. A kötet az antik elogium
műfaját felidézve latin és német nyelvű képzeletbeli sírfeliratok által hirdeti uralkodóink
valós vagy költött tetteit, kezdve a hunok bejövetelével, s eljutván egészen a megírás koráig. A munka jelképpé választott személyiségekként Álmost, Árpádot és Szent Istvánt emeli
ki. Szabados rámutat, hogy ez a szemléletmód azért is figyelmet érdemel, mert viszontlátjuk XVIII. századi jezsuita tudósaink, különösen Katona István felfogásában. A XVII. század egyetlen magyar nyelvű teljes magyar történetének elkészítője, Gerei Petthő Gergely
rövid krónikájában népszerű összegzésre törekedett. Munkájának azonban van máig ható
újítása, amennyiben ő jelölte meg a magyar politikatörténet nagy korszakhatárait 1301ben és 1526-ban. A krónikát Zrínyi Miklós jelentette meg 1660-ban. E helyen Szabados kitér a költő-hadvezér vonatkozó tevékenységére is. Kiemeli, hogy az 1556–1557 telén alkotott Mátyás király életéről szóló elmélkedések című munkája sajátosan újszerű látásmódot tükröz azáltal, hogy Attilát „hun Szent Istvánként” ábrázolja. A III. fejezet következő
részében találjuk meg a 17. századi magyar történetírás már említett külföldi vonulatát.
A második alfejezet azt a közeget ábrázolja jól áttekinthetően, amelyben a külhoni magyar
történetírók dolgoztak. Szabados kiemeli, hogy a reformáció kihívására válaszul e korszakban indul gyors fejlődésnek mind a protestáns mind a katolikus történetírás. Hangsúlyozza a jezsuita rend szerepét, valamint Laurentius Surius karthauzi apát és Caesar Baronius tevékenységét. E korszakban válik fontossá az adatok pontossága, kerül előtérbe a
forráskutatás. Baronius munkájában tűnnek fel először a módszeres kútfőhivatkozások,
egyelőre azonban csak az oldalak szélén található jegyzetekként. E korszakban alakulnak
ki a történeti segédtudományok. Szerzőnk kitér még Flaccus Illyricus, Bolland, „a maurista tudomány atyja” Luc d’ Archéry, továbbá Mabillon tevékenységére, valamint a Corpus Byzantinae Historiae jelentőségére, amely révén Párizs a bizantinológia fővárosává
vált. A magyar historiográfia külhoni vonulatát négy történetkutató képviseli: a római jezsuita Inchofer Menyhért, valamint a protestáns Ambrózy János, Nadányi János és Otrokocsi Fóris Ferenc. Inchofer kétkötetes egyháztörténeti évkönyvében, melynek módszere
Baroniusén alapul, a magyarországi egyháztörténet megírását tűzte ki céljául. Az első kötet, amely 1059-ig halad, nyomtatásban is megjelent, az 1109-ig terjedő második kéziratban maradt. Szabados értékelése szerint Inchofer „forrásalapozottságban és anyagkezelésében meghaladja Bonfini humanista históriáját”, továbbá a XVIII. századi magyar tudományra gyakorolt hatása miatt kritikai történetírásunk előfutárának kell őt tekintenünk.
Ambrózy János a magyarok eredetének kutatásán fáradozott rendkívüli műveltséggel felvértezve, s igen tekintélyes hivatkozott forrásanyag alapján. A korabeli historiográfia tendenciájába jól beleilleszkedő, érdekes színfolt Nadányi János latin nyelvű rövid magyar
története, a Florus Hungaricus. Az organikus történetfelfogást képviselő antik római
szerző, Florus példájára írott angol, dán, lengyel „Florusok” szolgáltatták számára a min-

92

tiszatáj

tát. Szabados a mű hibáit és erényeit egyaránt előszámlálván megállapítja, hogy a magyar
„Florus” megállta helyét az egyéb nemzeti „Florusok” között, s mivel angol nyelvre is lefordították, a kizárólag angolul értő közönség Nadányi művéből ismerte meg a teljes magyar történelmet. A göröngyös életpályát bejárt Otrokocsi Fóris Ferenc külhoni tanulmányai révén „a protestáns műveltség legjavából részesedett”, mielőtt belekezdett a magyarok eredetéről szóló munkába. A szatmári református kollégium kiváló diákjaként indult,
s a legrangosabb külföldi protestáns szellemi központokban tanult és kutatott. Kálvinista
hitéért a gályarabságot (1675–1676) is vállalta. Életének a magyar historiográfia következő korszakának alakulását is befolyásoló utolsó nagy fordulópontja volt katolikus hitre térése 1694-ben Nagyszombatban, a magyar jezsuita műveltség fellegvárában. Ettől fogva itt
kutatott és tanított, de eljutott Bécsbe és Rómába is. Szabados szavai szerint „személyében
hazaérkezett a magyar történetírás”, azaz megszűnt a külföldi és a magyarországi történetírás eddigi elkülönülése. Minderről a negyedik fejezetben értekezik még szerzőnk.
Otrokocsi Fóris Ferenc 1693-ban megjelentetett Origines Hungaricae című őstörténeti
könyve zárja a 17. században Nyugat-Európában napvilágot látott nemzeti históriák sorát.
Szabados György Otrokocsi munkásságának és említett művének elemzése kapcsán kiemeli, hogy ebben a műben jelenik meg először a „szilárd előidő-szemléletet” tükröző
hun–avar–magyar tagolás.
A IV. fejezetben (A programszerű történetírás kezdetei [1695–1761]) a könyv szerzője
megállapítja, hogy a 18. század végén új lendületre kapott hazai történetírás legkiválóbb
képviselőivé a Jézus Társaság tagjai váltak. A címben kiemelt dátumok e tevékenységnek
az elejét és végét jelzik. A folyamat első mérföldköve Kishevenesi Hevenesi Gábor később
még tárgyalásra kerülő felhívása, kiteljesedését és „egy új minőség nyitányát” pedig Pray
György munkássága képviseli. Az első alfejezetben (I. A programszerű jezsuita történetkutatás első eredményei. Hevenesi Gábor, Timon Sámuel és Kéri Borgia Ferenc nemzedéke) Szabados György bevezetésként áttekinti a jezsuiták vezető szerepének kialakulását
a korabeli történetírásban. Ezt követően megállapítja, hogy e történetírás „gyökereinek első láncolata Inchofer Menyhérttől Hevenesi Gáborig húzódik”. Rámutat Cseles Márton
tevékenységének jelentőségére, aki a vatikáni könyvtárban nemcsak a Julianus barát keleti útjáról szóló beszámolót találta meg és másolta le, hanem rábukkant Inchofer Menyhért
már tárgyalt egyháztörténetének kiadatlan második kötetére is, amelyet Hevenesi Gábornak adott át. Hevenesi a bécsi Pazmaneum rektora, valamint Kollonich Lipót esztergomi
érsek gyóntatója, lényegében Inchofer munkásságának és örökségének folytatására buzdít, amikor a magyar egyháztörténet forrásainak rendszeres és szervezett felkutatására
szólítja fel a történészeket már említett, 1695 táján megjelent felhívásában. Nagy érdeme
Hevenesinek, hogy az oklevelek jelentőségének felismerésével a legnépesebb forráscsoportra hívta fel a figyelmet, megteremtve ezzel a diplomatikát mint a történettudomány
egyik segédtudományát. A XVIII. századi jezsuita történetírás másik vonulatát Otrokocsi
Fóris Ferencre vezethetjük vissza. Szabados kiemeli Otrokocsi katolikus hitre térésének –
más kutatók által figyelmen kívül hagyott – jelentőségét. Egyrészt: a katolizálás révén protestáns szellemi műhelyekben elsajátított tudásanyaggal gazdagodott a jezsuita történetírás, másrészt: a Hevenesi által létrehozott egyházi vonal mellett Otrokocsi tanítványai révén őstörténeti munkák is születtek. Ily módon a programszerű hazai jezsuita történetírásnak hazai előzményei ugyan nem voltak, de katolikus és protestáns „gyökerekkel” egy-

2010. augusztus

93

aránt rendelkezett. Ezt követően Szabados ismerteti a korabeli munkákat. Elemzi Földvári
Mihály és Timon Sámuel, valamint Kéri Borgia Ferenc tevékenységét, érinti Péterffy Károly első összegzését a hazai zsinatokról, s részletesen kitér Joannes Stiltingus bollandista
tudós Szent István királyról készített életrajzára. Megállapítja, hogy Kéri Borgia Ferencben a Kelet-római Császárságról készített összefoglalása révén, amely Bíborbanszületett
Konstantin császár magyar vonatkozású fejezeteit ismertette meg a magyar kutatással,
a hazai bizantinológia megalapítóját tisztelhetjük. Igen nagy jelentősége van Ioannes
Stiltingus művének is, mivel munkája tekinthető az első mai értelemben vett tudományos
feldolgozásnak, amely a magyar államszervezés koráról és annak kiemelkedő alakjáról,
Szent István királyról készült. A második alfejezetben (II. „A jezsuitákon kívüli világ” korabeli eredményei. Bél Mátyás és az első Anonymus-kiadás. Desericzky József Ince) a
protestáns Bél Mátyás és a piarista Desericzky József Ince tevékenységét tárgyalja Szabados György. Megemlíti Bél Mátyás tanári, valamint alkotói-forráskiadói munkásságát. Kiemeli a Bél történeti munkájában fellelhető szkíta–hun–avar–magyar folytonosságot,
amelyet senki nem fogalmazott meg rajta kívül ilyen egyértelműen, valamint a keresztény
évszázadok politikatörténeti időhatárainak nagy tisztánlátásra valló kijelölését. Bél Mátyás történetírói kísérleteit azonban kiadói tevékenysége sokszorosan fölülmúlja. Az
Adparatus ad Historiam Hungariae – noha befejezetlenül áll előttünk – igen jelentős
történelmi kiadvány, amely több mint 1000 év terméséből ad értékes válogatást. Bél Mátyás legnagyobb érdeme azonban az, hogy a bécsi könyvtár gyűjteményében rábukkant a
Hét vezér történetét tárgyaló műre, azaz Anonymus Gesta Hungarorumára, s ő készítette
elő a munkát kiadásra. A művet egyik tanítványa, Johann Georg von Schwandtner jelentette meg forráskiadvány-sorozatának élén, 1746-ban. Anonymus Gestájának napvilágra
kerülése rendkívüli jelentőséggel bír a magyar előidő-szemlélet vonatkozásában is. A mű
annak elbeszélése során, hogyan vívta meg a hét vezér az országot, a IX. századi honfoglalásmondák leggazdagabb kincsesbányáját jelenti. A vezérek közül kiemelkedő két fejedelem, Álmos, az apa és fia, Árpád ismertségben és jelentőségben Attila mellé kerül, s nemzeti történelmünk ősjelképévé lesz. Anonymus Álmost teszi meg a „magyar történelem hatalmas (újra)kezdő alakjává”. Mindezzel az „Árpád-ház” helyett az „Álmos-ház” gondolatát sugallja. Szabados a következő fejezetben tér ki annak elemzésére, miért nem ez utóbbi
jutott diadalra a későbbiekben. Desericzky József Incének, a magyar piarista tudósok legjelesebbikének munkásságából Szabados megemlíti hosszú tanári működését, majd ismerteti kutatói tevékenységét és elemzi történeti tárgyú munkáját, amelyet 1748 és 1760
között folyamatosan jelentetett meg. Ennek legismertebb és leginkább méltatott része a
Julianus barát útjáról készített Ricardus-jelentés, amelyet – mint láttuk – már Cseles Márton felfedezett, de a jezsuita rend elmulasztotta annak kiadását. A piarista szerző munkája
során Cseles más művét is felhasználta. Szabados elemzi és értékeli Desericzky művét, valamint felhívja a figyelmet arra, hogy a szerző még a kiadás előtt ismerte Anonymus kódexét, majd a kiadott változatot is, s a gestát nagymértékben kiaknázta, sőt terjedelmes részleteket idézett is belőle.
Az V. fejezet (A kiteljesedés kora – Pray György és Katona István) a magyarországi
kritikai történetírás kiteljesedését mutatja be a XVIII. század második felében Pray György
és Katona István, a két kiváló jezsuita történetkutató munkásságának áttekintésével. Az
első alfejezetben (I. Pray György évkönyvei és történeti értekezései) Pray György életmű-

94

tiszatáj

vét elemzi a könyv szerzője. Szabados György megállapítja, hogy Pray két tekintetben ért
el tudományos áttörést. A magyar orientalisztika előfutára lett azáltal, hogy felhasználta,
s ily módon közkinccsé tette a távol-keleti forrásokban található ismereteket, másrészt
maradandó megállapításokat tett IX–X. századi történelmünkről. Ez utóbbiak egy része
ma is helytálló, más részük esetében a problémafelvetés elsősége Pray érdeme. A magyar
őstörténet tárgyalása során ő is a hun–avar–magyar hármasság alapján áll, de az egyes
népek életét már egymástól elkülönítve tárgyalja. Ő az első, aki állást foglal abban a kérdésben, hogy ki volt a magyarok első fejedelme. Anonymus ellenében a bizánci forrás,
Bíborbanszületett Konstantin adatát fogadja el, amely szerint az első magyar fejedelem
Árpád volt. Pray forráskezelésére jellemző az anyag alapos megrostálása és kritikája, valamint a források ütköztetése egymással. Munkáinak megalapozottságára utal, hogy több
krónikát még kéziratos formában ő használt elsőként. Szabados ezek közül Kézai Simon
munkájának, valamint a Pozsonyi Krónikának az ismeretét bizonyította. A második alfejezet (II. Katona István Történetírása – a Historia Critica) Katona István történetírói tevékenységét ismerteti, elsődlegesen Historia Critica című fő műve alapján, amely 42 kötetben követi nyomon az eseményeket a honfoglalástól 1810-ig. Szabados nagy elismeréssel nyilatkozik Katona munkásságáról, és a Historia Criticaról, amelynek első kötetét, valamint azt, amelyik István király korával foglalkozik, igen behatóan elemzi. Megállapítja,
hogy Katona munkásságával bekövetkezett a tudományos előidő-szemlélet „anonymusi
fordulata”, a Historia Critica ugyanis nem a hun–avar–magyar hármasságra épít, hanem
a Gesta Hungarorummal egybehangzóan a megszakítatlan Kárpát-medencei jelenlét mellett áll ki. Figyelmet érdemel, hogy Katona fogalmazta meg azt a nézetet, amely szerint a
szállásváltás hét évig tartó, több szakaszra bontható folyamat volt. Az első magyar fejedelem személyét a Névtelen mesterrel együtt Álmosban találta meg. Katona István volt az,
akinek ábrázolásmódjában kiteljesedett István nagyfejedelem és király történelmi alakja,
s ugyancsak Katona ragaszkodott a magyar korona szentszéki eredeztetéséhez. A jeles történetkutató fő művén kívül Szabados György elemzi egyéb munkáit is, közöttük azt az
írást, amely röviden, tematikus elrendezésben mutatja be a magyar uralkodók és népük
dolgait. Kiemeli és méltatja a kalocsai egyházmegye történetéről készített feldolgozást, valamint azon történelmi vitairatokat, amelyek a „Nagymorva Birodalom” földrajzi elhelyezkedésére vonatkoznak, és szót ejt arról is, amely a Szent Korona kérdéskörét érinti. A könyv
szerzője megállapítja, hogy az ötödik fejezetben tárgyalt két kiváló jezsuita kutató közül az
utókor Prayt méltán igen nagyra értékeli, kritikai történetírásunk megalapítójaként tartva
számon őt. Joggal hiányolja azonban a Katona Istvánra irányuló nagyobb figyelmet, mert
életművében nem csupán a részletkérdések tisztázása és a hatalmas tudományos apparátus létrehozása becsülendő, hanem a nemzeti történetünk jelképes kezdőpontjairól megfogalmazott gondolatai is időtálló szellemi értéket képviselnek. Szerzőnk ezeket a harmadik alfejezetben (III. Katona István a magyar történelem kezdeteiről. Az Árpád-ház tana. Párhuzamos gondolatok Attiláról, Szent Istvánról) veszi vizsgálat alá. E gondolatok
egyike az „Árpád-ház” tételének kidolgozása és közzététele 1779-ben. Szabados gondosan
végigvezeti azt a folyamatot, hogyan és miért jutott el az Álmos fejedelmi elsőségét hangoztató Katona e gondolat megfogalmazásához. Szerzőnk azt is hangsúlyozza, hogy a jeles
jezsuita által elfogadott elnevezés mögött az a meggyőződés rejlik, hogy a magyarság története nem Szent Istvánnal, hanem Álmossal és Árpáddal kezdődik. Nagy érdeme Kato-

2010. augusztus

95

nának továbbá Szent István történelmi helyének kijelölése. 1788-ban elhangzott emlékbeszédében Attilát és Istvánt állítja szembe egymással. Attila a gyors és látványos, de törékeny és mulandó hódítást, Szent István a maradandó országépítést képviseli. Katona tehát
az első magyar király jelentőségét a folyamatos keresztény államiság kialakításában látja.
Szabados rámutat, hogy történelmünknek azon jelképértékű személyiségei, akik a pogány
és keresztény kezdeteket és újrakezdéseket jelképezik, Katona által nyerték el mai helyüket, s az előidő-szemlélet ma is érvényes hangsúlyait e kiváló jezsuita tudós jelölte ki.
Ismertetésünk végére érve megállapíthatjuk, hogy Szabados György kiváló tudományos monográfiát írt, amely nem csak tartalmát tekintve értékes, hanem megformálását
illetően is elismerést érdemel. A könyv adatgazdagságáról, alaposságáról, áttekinthető, jó
tagolásáról esett már szó. Mindenképpen ki kell emelnünk továbbá a szerző biztos latin
nyelvtudását, sajátosan egyéni, ugyanakkor nem túlhajtott stílusát, valamint azokat a logikus és gördülékeny átvezetéseket, amelyek az egyes fejezeteket, témákat, illetve szerzőket egymáshoz kapcsolják. Egy-egy szerző munkássága mögött – Szabados jól átgondolt
rövid tájékoztatásának köszönhetően – felsejlik az ember, az alkotó jelleme, egyénisége, s az
adott kor fő jellemzői mellett olykor egy-egy érdekes, sajátos körülmény is. Az olvasó
a könyv minden mondatában érezheti, hogy írója nem csupán szakértelemmel, figyelemmel és szorgalommal, hanem lelkesedéssel, őszinte érdeklődéssel és szeretettel is fordul
témája felé. Véleményem szerint könyve épp ezáltal válik nem csak a szűkebb szakma részére értékessé, hanem a történettudomány iránt érdeklődők nagyobb tábora számára is
hasznossá és érdekessé.

Dér Terézia

96

tiszatáj

In Memoriam Kristó Gyula (1939–2004)
K ONFERENCIA SZÜLETÉSÉNEK 70. ÉVFORDULÓJÁN


2009. december 4-én és 5-én Pécsett a Magyar Tudományos Akadémia Pécsi Akadémiai
Bizottság (MTA PAB) Székházban konferenciát rendeztek Kristó Gyula emlékére. A Szegedi Tudományegyetem akadémikus középkortörténész-professzorát 2002-ben választották a Pécsi Tudományegyetem (PTE) díszdoktorává. Születésének 70. évfordulója alkalmából a PTE Bölcsészettudományi Kar Középkori és Koraújkori Történeti Tanszéke és az
MTA Pécsi Területi Bizottság Egyháztörténeti és Kelet-Európa Történeti Munkabizottsága
szervezte a konferenciát.
Kristó Gyula 1939. július 11-én Orosházán született, 1957-ben felvételt nyert a József
Attila Tudományegyetem Bölcsészettudományi Karára, ahol 1962-ben történelem–magyar, 1969-ben pedig latin szakos tanári diplomát szerzett. 1962 nyarától 2004. január 24én bekövetkezett haláláig a Szegedi Tudományegyetem tanára volt. 1969-ben kandidátusi
fokozatot szerzett, 1977-ben a történelemtudományok doktora lett, 1978-ban egyetemi tanárrá nevezték ki, 1998-ban a MTA levelező tagjává választották. Páratlanul gazdag életművet hagyott hátra; életében száznál is több könyve látott napvilágot, kutatásainak az őstörténettől a középkor végéig fogta át a magyar régmúltat. A történeti munkák mellett
számos hiánypótló forráskiadás és fordítás is az ő nevéhez fűződik, mindezek mellett a filológia és a történelmi segédtudományok területén is kiemelkedőt alkotott. Nemcsak saját
kutatásai kötötték le, hanem fontos lépéseket tett a kutatásszervezés és az utánpótlásnevelés ügyében is. 1992-ben létrehozta a Szegedi Középkorász Műhelyt, megindította a Szegedi Középkortörténeti Könyvtár sorozatát, amely monográfiákat, hiánypótló forrásgyűjteményeket közöl. Hazánkban 1993 őszén Szegeden indult meg először a medievisztika
képzés és 1994-ben a középkori
PhD-képzés. 1990-ben jelent meg
az Anjou-kori oklevéltár első kötete, egy nagyszabású sorozat részeként, ami 1301. január 1. és
1387. március 30. között keletkezett, az Anjou Magyar Királyságra
vonatkozó levéltári kútfőket közli,
a forrásokra vonatkozó adatokkal
együtt. A sorozat első hat kötetét,
ami az 1301 és 1322 közötti okleveleket foglalja magában, Kristó
Gyula szerkesztette, az ő munkája
még az 1333-as év, illetve Makk
Ferenccel közösen szerkesztették
az 1335-ös évet. 1999. január 1-jén

2010. augusztus

97

alakult meg a MTA–SZTE–MOL Magyar Medievisztikai Kutatócsoport, amit Kristó Gyula
vezetett haláláig. Szintén 1999-ben tartották az első medievisztikai PhD-konferenciát, ami
azóta kétévente kerül megrendezésre. Az országos seregszemlévé vált összejövetel is Kristó professzor segítségével indult útjának. E páratlanul gazdag életműre emlékezett a középkorkutatás 23 előadással Pécsett.
A konferenciát Font Márta rektorhelyettes – Kristó Gyula egykori tanítványa – nyitotta meg, köszöntő beszédet mondott Fischer Ferenc dékán és Mayer Mihály megyés püspök, továbbá felolvasták Kristó Gyuláné levelét is.
A december 4-i előadások közül elsőként a Tanulmányok a Pécsi Egyházmegye Történetéből nevű sorozat két, 2009-ben megjelent kötetét mutatták be; Csukovits Enikő beszélt a Loca credibilia. Hiteleshelyek a középkori Magyarországon című kötetről, amelyet Fedeles Tamás és Bilkei Irén szerkesztett, majd Kovács Zoltán ismertette az Egyházi
arcélek a Pécsi Egyházmegyéből kötetet Fedeles Tamás, Kovács Zoltán és Sümegi József
szerkesztésében.
Ezt követően Kristó Gyula pályatársai és tanítványai előadásokkal tisztelegtek Kristó Gyula
emléke előtt. Elsőként a magyar történetírás tárgyköréből hallgathattunk előadásokat; Veszprémy László a középkori magyar évkönyvekről, Toroczkay Gábor a magyar krónikairodalom
kezdeteiről, Rácz György a visegrádi királytalálkozó krónikás elbeszéléséről beszélt.
Az Újraértelmezések, párhuzamok nevű szekcióban Kiss Gergely Poznan és Gniezno.
A lengyel egyházszervezet kialakulása és kettőssége című előadása következett, Rokay
Péter pedig Kristó Gyula azon felvetéseire reagált, amelyeket a Salamon király életrajzával
kapcsolatos észrevételeire fogalmazott meg, majd Blazovich László A büntetőjog a Sváb
tükörben című előadása hangzott el.
A kormányzattörténet kérdései közül Zsoldos Attila az Árpád-kori örökös ispánságok
kérdéseit vizsgálta, Csukovits Enikő pedig arra keresett választ, hogy a késő középkori
magyar udvarban ismerhették-e az összes megyét.
Az ország irányítása kapcsán Szeberényi Gábor a Baboničok Száva-vidéki tartományúri hatalmáról értekezett, Weisz Boglárka az adószedést vizsgálta Szlavóniában a 14. század közepéig, C. Tóth Norbert pedig Perényi Imre nádor királyi helytartóságairól beszélt.
Ezzel az előadással zárult az első nap programja.
A konferencia december 5-én 9 órától folytatódott, a honfoglalás és államalapítás
kérdéseivel. Pintér Beáta a szlovák történetírás magyar honfoglalással kapcsolatos nézeteit ismertette, ezt követően Petrovics István felolvasta Tóth Sándor László A 890-es évek
magyar kalandozásai és a honfoglalás című előadását. Szabados György egy negyed évezrede vitatott kérdésre próbált felelni; Álmos vagy Árpád volt-e az első nagyfejedelmünk.
Az epigráfia – oklevelek szekcióban Várady Zoltánnak köszönhetően néhány Árpádkori epigráfiai emlékkel ismerkedhettünk meg. Almási Tibor az Anjou-kori oklevéltár feldolgozási elveiről beszélt, melynek során képet kaphattunk például a nevek átírásának
nehézségeiről, Piti Ferenc pedig a sine anno (év nélküli) oklevelekről, datálásukról és felhasználásuk lehetőségeiről tartotta meg előadását.
A következőkben hadtörténettel kapcsolatos előadásokat hallgathattunk meg; Sebők
Ferenc újabb adatokkal szolgált a Nagy Lajos király nápolyi hadjáratának előkészületeiről,
Petrovics István a temesi ispánság és a déli határvédelem 15–16. századi történetéről beszélt, majd pedig Fedeles Tamás mutatta be az 1494/95-ös büntetőhadjárat indítékait.

98

tiszatáj

A konferencia záró részében A krónikakutatás pécsi műhelyéből való munkálatok kerültek elő. Bagi Dániel a 14. századi Krónikakompozíció 79. fejezetét vizsgálta, Font Márta
pedig a Poveszty vremennih let szerkezetének és hitelességének kérdésével foglalkozott,
majd ő mondta el a zárszót.
A konferencia programjából is látható, milyen szerteágazó volt Kristó Gyula munkássága, s a középkorkutatás milyen óriási területét fedte le. Bár a professzor úr sajnos már
hat éve nincs közöttünk, életműve eleven hatást gyakorol a jelenkor medievisztikájára, s a korszak számos kutatóját látva, valószínűleg elégedett lett volna ezzel a konferenciával, melynek előadásait remélhetőleg nemsokára konferenciakötetben is olvashatjuk majd.

Bartha Annamária

Kritika

Imitált stukkók
L ESI ZOLTÁN: DAPHNIS KETSKÉI


Lesi Zoltán merész költő: az imitáció alakzatát helyezi első
kötetének középpontjába. Nem másol, nem utánoz, tudatos és koncentrált, egyben visszafogott, a hibára is fogékony költői játék módszerével imitálja a rokokó költészetet.
Nem rokokó, nem neorokokó verset ír, a hagyományos
formákból, toposzokból, költői képekből, jelzős szerkezetekből ‒ a rokokó nyelvi és poétikai eszköztárának sajátos
elrendezéséből ‒ kortárs mű születik, mely nyelvszemléletével az utóbbi évtizedek magyar lírájának erőterében is
megtalálja a maga helyét. Az imitáció nála egyszerre jelent
követést és imitálást, a hagyomány tovább éltetését, feldolgozását, továbbá visszafogott átértelmezésére tett javaslatot.
Archaizáló koncepciójának előképe lehet például Weöres Sándor Pszichéje, Borbély Szilárd Nagyheti szekvenciái
vagy Kovács András Ferenc Lázáry René Sándor versei, de
Fiatal Írók Szövetsége
minden más, nyelvi és formai síkon archaizáló költeménye
Budapest, 2009
e sorba kívánkozik. Lesi az említett példákhoz hasonlóan
következetes és egységes, nem szerepjátékra épülő kötetet
hoz létre; a neves elődökhöz képest azonban kevésbé invenciózus, nyelvi és formai értelemben kevésbé precíz. Kötetében a Berzsenyi- és a Weöres-hatás a legerősebb ‒ külön
érdekesség, hogy a szerző diplomamunkája egy Weöres Sándor szonettjeit elemző számítógépes program volt.
Szepesi Attila írja a kötet fülszövegében: „Ez nem depressziós sósivatag, ez nem akarnok »önmegvalósítás«, ez költészet. Fanyar ízek, belső tükrök, visszfényes és bujkáló hangulatok. Zene.” A költővel kapcsolatban pedig így fogalmaz: „Mer játszani, tud bölcsen bolondozni. Egyszerre infantilis és koravén. Nem választ »szerepkört« magának, a művével
akar hatni. Távol áll tőle minden divatos handabanda, nemzetmentés és világmegváltás.”
A játékosság mellett a hangulati érték is figyelemre méltó ‒ a költőre jellemző melankolikus, fanyar hang átjárja a kötet egészét. A kötelezően sorjázó rokokó elemek személytelennek tűnő maszkja alól elő-előbukkanó személyesség teszi kézzel foghatóan maivá ezt
a költészetet. A formai, nyelvi kihívás mellett ez a tónus igazolja igazán létrejöttét, mutatja
meg a Lesi-líra erejét, kelti életre az önmagában is izgalmas konstrukciót.
A vállalt púder alatt alanyi költészet bújik meg, nem túlmisztifikálva persze a programnak látszólag ellentmondó alanyiságot, annak markánsabb vállalása lehet a visszafo-

100

tiszatáj

gott, szenzibilis költői alkat számára a következő lépés ahhoz, hogy saját hangját a későbbiekben bátrabban vállalja.
Szepesivel vitatkozva: a rejtőzködés ugyan nem szerep, ám nehéz nem szerepkörválasztásként értelmezni. Lesit izgatja a forma, a felület, a látvány, a mű létrehozásának
processzusa, ezért fontos motívuma a maszk, a tükör, a kagyló, a stukkó. A gipsz stukkó,
üreges természetű, látványos felület; a könnyen megmunkálható gipsz a nehéz, faragott
kő helyettesítője, pusztán dekoratív funkcióval bír. A stukkó ornamentikus elemként
rendszerint alulnézetből jelenik meg a versekben, és a kevés eseménymozzanat díszletében fontos viszonyítási pontként szolgál: „…el- /vesztéd hüvös gipsz stukkok alattt iste- /
ni voltodat.” (Gipsz stukkok).
Lesi maszkja a stílus imitációja. A rokokó stílusjegyeit felhasználva játékos, dekoratív
költészetet hoz létre, mindemellett nem a virtuóz formaművészetre helyezi a hangsúlyt,
a dekorativitás a tipikus rokokó elemek, költői képek, mitologikus motívumok és a jelzőhasználat terén érhető tetten. A rokokó költészetből ismert finomkodó erotika, egzotikum,
báj, kecsesség, játék, intimitás, kicsinyítések, olykor könnyedség, olykor mesterkéltség jellemzi munkáit, a játékos rokokó poétika, a bravúros zeneiség eszköztárával, a hangszimbolikával, alliterációval viszont kevésbé él. A cím ebből a szempontból jól illeszkedik a kötethez: Daphnis a görög mitológiában a szicíliai pásztorok hérosza, a bukolikus költészet
feltalálója, akit nimfa szeretője hűtlensége miatt megvakít, s a sziklákról vakon a szakadékba zuhan.
A Daphnis ketskéi főként szonettokből és anakreóni dalokból áll. Emellett néhány
enyhén jambikus, szabálytalan szótagszámú és rímelésű, a szonettől és az anakreóni daltól
eltávolodó rímes vers, vizuálisan formaszerűre tördelt, nyomokban szintén jambikus szabad vers, valamint egy verselésében klasszicizálódó tendenciát mutató darab is szerepel a
kötetben.
Formai értelemben Lesi játékos és kísérletező, de nem virtuóz költő, ami leginkább az
anakreóni formánál érhető tetten. Nem tisztán lüktető, csilingelő, sziporkázó, nyelvi és
rímjátékokban tobzódó csiszolt, tipikus rokokó dalokat ír. Lépten-nyomon kisiklatja a formát, s hogy ez részben mindenképpen tudatos költői program, az a gyakori soráthajlásoknál válik világossá, melyek visszafogják a formai hagyományban rejlő szertelen játékosságot, megtörik a jambikus lüktetést.
Számos asszonánc és félrím található a versvégeken, nem konzekvensek a hímrím nőrím összecsengések, akadnak rontott sorvégek is, néhány darab pedig inkább rímtelennek
mondható. A rímelés hibáira és a ritmikai zökkenésekre magyarázattal szolgálhat az imitáció, hiszen mint már említettem, Lesi nem rokokó verset ír. A hiba ebben a kontextusban költői programként is értelmezhető: egyrészt hozzáadott érték, mely megkülönbözteti
a Lesi-verset a hagyomány formailag precíz, kimunkált áramlatától, másrészt a megidézett korszak magyar kötészetében nem is ritka, tökéletlen poétikához igazodik.
Ezzel együtt a verselés talán lehetne precízebb is ‒ nem csak a soráthajlások zökkentenek ki bizonyos verseket, néhol ritmikailag is nehézkessé válnak. Lesi jó forma- és stílusérzékkel bír, az elkövetett hibákat azonban nem magyarázza pusztán a koncepció. Ezen a
téren a fiatal költőnek lehetősége van még a fejlődésre, hiszen az általa megcélzott nyelvi
és formai hagyomány precízebb verselést követelne meg.

2010. augusztus

101

Az ortográfia és interpunkció kérdése fontos és látványos kérdés, a Berzsenyi (Bers’enyi Dániel mpr.) mottó is ezt feszegeti: „Hogy ortográphiám és interpuctiómi hibások,
igen tudom: ennek oka az én tanulásom módjában és charakteremben van.” Erős a versek
Berzsenyi-ihletettsége, több idézet, utalás, reminiszcencia is fellelhető a kötetben, Berzsenyi versvilágát idézni a vállaltan hibás ortográfia és interpunkció is, mely valójában nem
hibás. Lesi saját helyesírást teremt, mely inkább idézi, mintsem utánozza a korszak költészetét: jellemző hangjelölése a cz, ts, eszköze a magánhangzónyúlás vagy rövidülés, szórövidítés vagy hangkihagyás, az így létrejött anakronisztikus hatást az archaizáló szóhasználat is erősíti. A magánhangzók gyakori megnyújtása azonban az imitáció ellenére olykor
zavaró, túlságosan is idegenszerű. A mottót követő Músákhoz című kötetnyitó invokáció
inverz módon érinti a fent taglalt problémakört és a rokokó cirkalmasságának kérdését:
„megvetlek / únt gátú ihel, bájos / czirkálom, édes görtsid / a vörös szobában kaczg- /
nivalók”.
A hangjelölés és a sajátos szóhasználat erősíti a versek hermetizmusát. Lesi a tónusra,
kevésbé a jelentésközvetítésre helyezi a hangsúlyt, a hangulatteremtő felsorolások, asszociációk, a montázs jelleg izgalmas kihívás elé állítja a befogadót. Figyelemre méltó, hogy a
kötet egyik központi alakja Narkisszosz (Lesi átiratában Nárczis), aki önnön tükörképének
foglya; az invokációt követő Nárczis némasága hangsúlyos, metapoetikus vers, melyben
több fontos, a kötet egészét meghatározó motívum (park, szobor, stukkó, maszk, tükör) is
fellelhető.
Lesi Zoltán merész költő: elsőkötetes szerzőként zavarba ejtő módon egy az olvasóközönség által kevésbé ismert és fogyasztott korszakból, poétikai hagyományból merítve látszólag több száz éves köntöst ad kortárs versének. A nyelvi, formai és tartalmi elemek
köntöse alatt pedig jellegzetes hangulatlíra, sajátos versvilág létrehozására tesz kísérletet.
Programjának kibontása során azonban nem mindig él e merészség adta lehetőséggel,
az általa létrehozott poétikai tér a kortárs horizontból közelítve talán ennél is több mozgásteret engedélyezne. Legfőbb erénye, az imitációra való következetes törekvés, a költői
kísérlet és játék némileg programszerűen lefojtja, visszafogja a költői kibontakozás, elmélyülés lehetőségét. Versteremtő energiáit javarészt a forma, a konstrukció, az elemi szintű
imitáció foglalja le, az izgalmas hangulati elemek és szövegek összeszikráztatása mellett a
tartalomra kevesebb figyelem marad.
A Daphnis ketskéi ezzel együtt figyelemre méltó, tisztességgel vállalt, tudatos és megfontolt kísérlet, mellyel Lesi nem vall kudarcot. A kötet egy tehetséges, szenzibilis, jó formaérzékkel bíró fiatal költő pályakezdésének játékosan ironikus és intim hangvételű öszszegzése.

Kollár Árpád

102

tiszatáj

Alapmű, kis szeplőkkel
T. K NOTIK M ÁRTA: FÉNYÍRÓK ÉS FÉNYÍRDÁK S ZEGEDEN (1859–1913)


A magyar fotó történetének egyik fontos helyszíne Szeged.
Itt, az egyik legjelentősebb vidéki magyar városban, viszonylag korán figyelmet kapott az új technikai találmány,
s a 19. század közepétől – egészen pontosan: 1859-től – az
új szakma művelői Szegeden is munkába kezdtek. A fotótörténetnek ez az első, kezdeti szakasza, természetesen
mint egy fontos technikatörténeti újdonság helyi térhódításának időszaka is érdekes, de – történeti szempontból –
az igazi jelentőség inkább abból adódik, hogy a szegedieknek és Szegednek fotótechnikai megörökítése ettől kezdve
a város történetének is része lett, s a rögzített vizuális információt egyre nagyobb mértékben már ez az új, minden
addiginál hatékonyabb technika eredményezte. A helyi elit
közepes, vagy a közepesnél is gyöngébb festők általi megörökítése mellett, sőt egyre inkább helyett, a fényképész
Móra Ferenc Múzeum
kamerája örökítette meg a közélet szereplőit, sőt – mivel az
Szeged, 2009
új technika relatíve olcsóbb, s érzékelhetően gyorsabb és
jobb eredményt produkáló volt, mint a hagyományos portréfestészet – a megörökítettek
köre hamarosan kiszélesedett: „egyszerű” mezei halandók is egyre inkább lencsevégre kerültek. Így a fényírók már olyan embereket is nagy számban örökítettek meg, akiknek nem
tellett volna portréjuk megfestetésére, akiknek arca addig, ha meghaltak, örökre elveszett.
Most, az emlékezettárolás ezen új s hatékony eszközének térhódításával, az egyéni emlékezés lehetősége ugrásszerűen megnőtt és kiterjedt: egyes kivételezettek lehetőségéből
szélesebb társadalmi szegmens lehetősége lett. Sőt az így tárolt vizuális emlékezet, pontossága és terjedelme révén, már egy új korszak beköszöntét jelzi.
A fotótörténet e korai szakasza, sajnos, sokáig kívül esett a várostörténeti kutatás érdeklődésén. A „régi fotók”, már tudniillik az, ami ebből az anyagból éppen hozzáférhető
volt, csak mint egy-egy történeti munka (technikailag többnyire gyöngén reprodukált) illusztrációi voltak érdekesek. Összegyűjtésükre, rendezésükre, önelvű történetük módszeres számbavételére nem igen jutott sem figyelem, sem erő. S bár a szegedi múzeumnak
már viszonylag korán, a 20. század elejétől gyűjtőkörébe került a történeti és néprajzi érdekű fotó, az esetlegességeken túlmutató, módszeres gyűjtő és földolgozó munka csak jóval később, valamikor az 1960-as években kezdődött meg. A fotótörténet, mint önálló kutatási terület tehát meglehetősen későn formálódott ki. Jellemző e tekintetben, hogy
T. Knotik Márta is, aki e munka oroszlánrészét végezte, csak kutatói (s gyűjtői) pályájának
jó néhány kanyarja után érkezett el a fotótörténethez. (Eredeti szakterülete a textilrestau-

2010. augusztus

103

rálás volt, s figyelme a fényképészet felé csak bizonyos népi textíliák időmeghatározásának
szükséglete miatt fordult.) T. Knotik Márta azonban nemcsak hatékony gyűjtőnek és alapos kutatónak bizonyult, de az aprómunkához szükséges kitartó türelem és szorgalom is
sajátja. Hosszú, több értizedes szívós munkával teljesen beledolgozta magát a szegedi fotó
történetébe, s részben nagy fotóanyagot gyűjtött és/vagy tárt föl, részben számba vett
szinte mindent, amit az egykori helyi sajtó a szegedi fényképészetről írt. Ez utóbbi önmagában is igencsak idő- és munkaigényes vállalkozás, s teljesítménye az aranymosáshoz hasonlatos: többnyire meglehetősen szűkszavú apró hírekkel, hirdetésekkel stb. kellett dolgoznia. A szokásos, narratív levéltári források, amelyekből a kutatók többnyire dolgozni
szoktak, itt alig-alig álltak rendelkezésére. Mindazt azonban, amit lehetett, T. Knotik Márta a fölszínre hozta, s a képekből, a hírlapi közleményekből, valamint a különböző levéltári
forrásokból egy olyan adatbázist hozott létre, amely minden ezutáni kutatásnak szilárd és
megkerülhetetlen alapját jelenti.
A könyv, ami most, a múzeum nagy fotótörténeti kiállítása alkalmából, de hosszú és
szisztematikus munka eredményeként megjelent, 1859-től, az első, már szegedinek mondható fényképész föltűnésétől 1913-ig az utolsó teljes békeévig veszi számba a szegedi fotográfia történetét. A munka, amely alapvetően adattár jellegű, a „fényírók” és „fényírdák”
szegedi föllépésének időrendjében regisztrálja az itt dolgozó, vagy alkalmilag itt is munkát
vállaló fényképészeket, megadva a rájuk vonatkozó alapvető adatokat (működési időhatárok, műterem, elérhető életrajzi információk stb.), valamint tételesen regisztrálja a fényírók teljes, ma elérhető termését: fényképeiket. Mindazt, amit a közgyűjtemények (elsősorban a szegedi múzeum) vagy magánszemélyek megőriztek belőlük. Magánkézben, lappangva, természetesen még jó néhány ide tartozó fotó várja a fölfedezést, a nyilvántartásba vételt – s ha szerencsénk van, ebből az anyagból a könyv ismeretében sok fölszínre is
fog kerülni: a tulajdonosok rájönnek, hogy mi is van a birtokukban; hogy amit őriznek, az
történetileg értékes. Ez a remélhető gyarapodás azonban nem hiánya, vagy éppen hibája a
könyvnek, hanem erénye: ez az adattár, megszületvén, megteremti a tájékozódás és az
összevetés szilárd alapját, s puszta létével is „új” anyag előcsalogatója.
Sajnos, a most számba vett „fényírók” neve ma még nem része a szegedi közműveltségnek, egy-egy jelentéktelen közszereplő nemritkán jóval ismertebb, mint ezek az új művelődéstörténeti korszakot nyitó, olykor a művészi minőséget közelítő mesteremberek.
Ám ez a helyzet nem a hajdani fényírókat minősíti, hanem történeti emlékezetünk egyoldalúságaira hívja föl a figyelmet. T. Knotik Márta könyvének egyik, önmagában is fontos
hozadéka, hogy mostantól kezdve a szegedi lokálpatriótáknak éppúgy számon kell tartaniuk ezeket a mesterembereket, mint a hajdani polgármestereket, újságírókat vagy a szegedi múlt más jeles személyiségeit. Hogy ki volt például Keglovich Emil, ezután éppúgy a
helyi köztudat része kell legyen, mint hogy ki volt, mondjuk, a város szobrokat állíttató
nagy „podesztája”, vagy sajtótörténeti újításokat megteremtő lapszerkesztője.
A szegedi fényírdák és fényírók történeti jelentősége kettős. Egyrészt működésük eredményeképpen immár tömegesen maradnak ránk a korábban emlékjel nélkül elenyésző
szegedi arcok, viseletek, öltözködésben (is) kifejeződő szociokulturális mintázatok: a kulturális antropológia vizuális forrásai. Másrészt – s ezt az „egyszerű” érdeklődő is azonnal
minőségi előrelépésként érzékeli – a régi város helyszíneinek, nagy eseményeinek (pl. árvíz) olyan vizuális dokumentációja keletkezett így, amely – egészen a mozgóképi megörö-

104

tiszatáj

kíthetőség föltételeinek megszületéséig – a legpontosabb, legautentikusabb ábrázolása a
város múltjának. S mivel ezek a hajdani mesteremberek nagy szakmai hozzáértéssel, gondosan és pontosan dolgoztak, ez a képi dokumentáció technikailag is kitűnő minőségben
maradt ránk. Szimptomatikus, hogy a Vízről, az 1879-es nagy árvízről, amely majdnem
teljesen elmosta a várost, pontosabban, ennek következményeiről, a víz alatt álló város állapotáról készült nagy méretű fotókból, Ferenc József is kapott ajándékba egy sorozatot –
s ezek ma bécsi császári kincstár féltve őrzött kincsei. A képeket pár éve, reprezentatív kiállítás keretében a bécsi közönség is megismerhette.
T. Knotik Márta könyve ezeknek a fölbecsülhetetlen történeti értéket képviselő, várostörténeti becsű fotóknak a javát most egybegyűjtve adja. Három nagy sorozatot közülük itt
is érdemes megemlíteni. Az egyik Letzter Lázárnak a város Víz előtti helyszíneit megörökítő képei (74–101. kép), a második a Letzter-Lauscher cég árvízi képei (112–119. kép), a harmadik az „ideiglenesen” Szegeden is dolgozó Plohn Illés és Klösz György árvízi sorozatai.
(Az előbbinek eredetileg 15 darabos sorozatából itt a 451–454. számú fotók adnak ízelítőt,
az utóbbiéból a 455–460. számú képek.) A régi, Víz előtti Szegednek, illetve Szeged – nagy
fejlődés kiindulópontjává váló – pusztulásának ez a dokumentációja már a fényképészet
emlékezettároló funkciójának látványos demonstrációja.
A könyv – s főleg a mögötte meghúzódó muzeológiai és kutatói teljesítmény – a kitartó, módszeres munka, a szorgalom eredménye. Elsőrendű fontosságú leletmentés. S nemcsak minden további fotótörténeti kutatás alapja és kiindulópontja, de egyben többféle
történeti elemzés nélkülözhetetlen föltétele. Nem lehet érte eléggé dicsérni T. Knotik Mártát (aki – illő megjegyeznünk – éppen 2010-ben ünnepelte 80. születésnapját).
A nagy eredmények tudatában csak röstelkedve lehet szóvá tenni néhány szeplőt, amelyek – bár könnyen elkerülhetők lettek volna – rontják e fontos könyv hatékonyságát. Az
egyik ilyen szeplő a szerző, a másik a kiadó, a harmadik pedig a nyomda számlájára írandó. A szerzőnek róható föl, hogy a könyv szövege helyenként döcög, a megfogalmazás nehézkes vagy – itt-ott – ügyetlen. Nagy kár ezért, mert az a tudás, amelyet T. Knotik Márta
az évtizedek során fölhalmozott, hajlékonyabb, pontosabb megfogalmazás esetén jobban,
tisztábban érvényesülhetett volna. S egy nyelvi lektor ezeken a hibákon könnyedén javíthatott volna. A kiadó számláját terheli a könyv formátumának megválasztása: egy nagyobb, albumszerű formátum jobb és tetszetősebb képszerkesztést tett volna lehetővé, s ez
– fotókról lévén szó – nem elhanyagolható szempont. S végül azt is meg kell említeni,
hogy a nyomda nem nőtt föl a feladathoz. A képek, helyesen, színesben vannak nyomva,
ami még az úgynevezett fekete-fehér képek esetében is gazdagabb vizuális élményt nyújt,
hiszen így visszaadhatóvá válik a régi fotópapír természetes besárgulása, tónusa stb. Azaz
láthatóvá válik, hogy valójában a fekete és a fehér sem fekete vagy fehér, hanem „színe”
van, az időnek és a kémiai folyamatoknak az eredményeként. Ám, sajnos, e színes nyomás
nyomdai beállítása nem mindig sikerült: a 10. kép, amely a 16. oldalról átnyúlik a 17. oldalra, az előbbin barnás, az utóbbin zöldes színeződést mutat.
Egészében mégis elmondható: alapmű született, s köszönet illeti érte a szerzőt, aki
– egyéb munkája mellett – néhány évtizedet erre a leletmentő és -föltáró munkára fordított, megvetve a szegedi fotótörténeti kutatások alapját.

Lengyel András

2010. augusztus

105

Felkiáltójel(ek)
ADALÉKOK B ÁGER GUSZTÁV KÖLTÉSZETÉHEZ


Négy kötet (A tükör éle [Tiszatáj, 2007]; Míg leírom, felébredek [Tiszatáj, 2008]; Hidegfront [Tiszatáj, 2009]; Globális rózsák [Salon Literatur München, 2009]). Egy szerző.
Báger Gusztáv. A költő. Az egyik legeurópaibb magyar költő. Eszembe jut, milyen sok jelentős francia költő létezik,
aki Franciaországon kívül, frankofón területen él, dolgozik,
ahol francia költőnek vallja magát, annak számít, és valójában is az, bár más mondanivalóval, stílussal, hiszen a
nyelv determinálja a hovatartozást, besorol, egységesít. Ez
így van rendjén. Természetesen nyelvi folyamat manifesztálódása. Báger is magyarul fejezi ki magát, mégis inkább
máshova tartozik, más szellemi közegbe – nincs nyelvi kötöttsége – gondolkodása, viszonyulása miatt (sohase politikai attribútumok miatt), ahogy a dolgokat, jelenségeket
Tiszatáj Könyvek
látja, láttatja. A műalkotás quo modója meghatározza sokSzeged, 2010
124 oldal, 2100 Ft
szor, eldönti a mű alkotójának a helyét, sorsát. Kritériuma
az eredményességnek, a recepciónak, a befogadásnak. Báger Gusztáv magyar költő, egy kissé Magyarországon kívüli. Árva. Magányos. Mert másképpen rögzíti ezt a furcsa értelmes-értelmetlen, szubjektív-objektív létezést a fonákjaival,
abszurditásaival. Szellemi számkivetettség, skizofrén állapot, önmarcangoló és belenyugvó konokság, igazi hűség ez az irodalomhoz.
„olykor belegabalyodtam a nagy dolgokba
az elmém szintjén futó ügyekbe
a tudat magasságában áramló időbe
néha beleszaladtam
egy-egy kelepcébe csapdába
a megalománia nagy tömbjei között
a politika
a képmutatás
a méltánytalanság hálóiba
olykor nem láttam át mikor mond mást
a szív mint az ész
olykor megtettem azt amit nem kellett volna
más esetben elmulasztottam
olyankor megkapaszkodtam a talajban

106

tiszatáj
és lábaimra bíztam magam
minap az ellenkezőjét tapasztaltam
lábam esett a bűnbe
a szőnyeg szintjén kuszálódtam össze
mint majom a hálóban
a Nagy Épület előtt
ahol eddig soha
kis híján orra buktam”

Kihez áll közel Báger Gusztáv, mely irányzatokhoz, stílusszövegekhez, kik a modelljei…? Gondolom, elsősorban magához, egyéniségéhez tartozik, a modell saját maga, benne
rejtőzik és munkál. (Amit analizálni, kutatni, keresni lehet, de ez nem az én feladatom.)
Vannak egyezések, tudatos és tudatnélküli kapcsolódásai, hasonmások (T. S. Eliot). Ismerős hangot ismerhetünk meg benne. Minden költőt be lehet skatulyázni valahova, el lehet
helyezni iskolákba, irányzatokhoz sorolni. Mégis úgy gondolom, a legfontosabb az, amit a
költő rejt: a poeta natusság, enigmatikusan… Az eredetiség. És Báger elvitathatatlanul
eredeti: Báger. Ő. Senki más. Az eredetiség muzsikájával, varázsával, szavaival, mondataival, verseivel. Kétségtelenül a korszerű európai (és magyar) költészet összáramához tartozik. Merész asszociációval, szimbolikájával, gondolatáramával, költészetével, melyekkel
összeköt fogalmakat, a legtávolabbit a legközelebbivel: ide-oda ugráló (ez az ugrálás bár
látszólagos) képeivel, szavaival, hasonlataival, izgalmas metaforáival, meghökkent, elgondolkodtat, kapcsolatrendszereket teremt. Nem könnyű olvasmányok a hagyományos stílushoz, gondolkodáshoz szokott agynak. A szavak, szórendszerek valami tudatalatti egységből törnek a felszínre, olykor összefüggéstelenül, olykor egymáshoz tapadva bizarr egységekben, Bágeri rendben. Mindez izgalmas, megmozgatja a képzeletet, gondolkodni
kényszerít alkotói módon. Egy kissé puritán költészet ez, lemeztelenített a felesleges sallangoktól. Nincsenek érzelmi protuberanciák, barokkos ívelések. Tömör esszenciális.
Egyéni jel- és jelzésrendszere provokatív is, különös, hátborzongató effektusokkal. Mintha
hangfogókkal szólna. Ezerszínű. Nyugtalanság, izgalom, vibrálás, szorongás, elcsuklás,
hangtalan és hangos kiáltások felkiáltójelekkel, az egyéniség kiáltásai… mindnyájunké…
fel, fel… És tudja: a szemfényvesztés, bohóckodás, látszat, önáltatás az élet kísérője, velejárója gyönyörűségével, tragédiáival, élni akarással, elmúlással… s ott a mindig bölcs, higgadt konklúzió. Mik vagyunk, mit érünk… Miért? Ez a bágeri tonalitás, atonalitás, abszurd, abszurdoid… nagyon is triviális realitás, elfeledett-nyílt politikum. A vers lényeges
alkotóeleme az őszinteség. Báger őszinte mindenben, tartalomban, formában, revelációban, szokványos vallomásban. A transzcendentális s szürreális, a hétköznapi valósággal
lélegzik, önismereti szimbiózisban. Bágeri költészet, bágeri rendszer, bágeri napfogyatkozás és bágeri fénydomborulat… Metamorfózis állandósága… És még valami. „In Beschränkung zeigt sich der Meister” – mondja Goethe. (Önmérsékletben mutatkozik meg a
mester.) Igazság. Alkotói módszerekben a legnagyobb önuralmuk a klasszikusoknak van.
Ez Bágerre is érvényes. Nem csak a kiürült tartalom sok, hanem az elhallgatott is. Ami a
mű mögött maradt. Titokzatosan, organikusan. A kimondottal, a megszületettel.
Az egyéniség ereje a legfontosabb. Báger Gusztáv költői egyéniség.

2010. augusztus

107

Nem provinciális jelenség. Európai viszonylatban az.
„végül ott tartok
se szőnyeg se háló se nagy ügyek
ezek nélkül is bele tudok gabalyodni
a magam szőtte folyamatok vezetékeibe
a vékony kis kábelekbe
a rejtett kamerák zsinórjaiba
mert be vagyunk mikrofonozva mindenütt
belénk kódolva a botlás lehetősége
ugyanakkor
hálásak lehetünk
ha szárnyakat kapunk az eszme szintjén
és megnyugtató hogy a hit lépcsőin
nincsen futószőnyeg
nem buktat orra senki”
Versei megjelennek kitűnő fordításokban Írországban, Németországban, Franciaországban antológiákban, kötetekben. Úgy definiálva őt: mint jelentős magyar költőt.
Vajon Európa közelebb van Budapesthez, mint Budapest Európához???
Senki sem próféta saját hazájában. Elkoptatott igazság. Hát Magyarországon akkor
sohasem. (Számos példa: Bartók idegenben lett zenei próféta; Vasarely megvallotta nekem, ha itthon marad, legfeljebb rajztanár lehetett volna a Toldy Gimnáziumban. És még
sorolhatnám a példákat, muzsikusokat, művészeket, fizikusokat…) Egyszer ezt mondta
nekem hazánk egyik írópotentát-fejedelme, hogy nem az az érdekes, fontos, hogy valaki
zseni-e vagy sem, hanem az, aki elhiteti, hogy ő a zseni. Elfogadtatja. Így igaz. Így vagy
úgy… valahogy, műveivel, művek nélkül… lyukasan, zsenialitás nélkül. A kanonizálás
megtörtént, megtörténik a legmagasabb fokon. A zsenialitási impotencia se számít. Ite
missa est. (Voltaire szerint az érvényesülés elsősorban karakter kérdése.)
Nos, Báger Gusztáv is megérdemelne többet. A másik európai jelenséghez, Tandorihoz
csatlakozva mondom, hogy már igenis az elismertek között lenne a helye. Miért nincs így?
Pedig elkezdődött a szeniorkor, s aztán rárakódnak az évek közömbösen az elismerés hiátusaival. Az emberre, az íróra, a költőre, a művekre… S már minden hiába…
Nem ítészkedni akartam, nem mélyebben esztétikai fejtegetésekbe bonyolódni – hová
való, hivatott a szerző és a mű, hanem felkiáltójelet tenni Báger Gusztáv neve mellé. Felkiáltójeleket!!! Megérdemli.

Ébert Tibor

108

tiszatáj

A Tiszatáj Alapítvány közhasznúsági jelentése
A Tiszatáj Alapítvány jogállását tekintve közalapítvány és közhasznú szervezet, mely elsődleges feladatának tekinti a 64. évfolyamát jegyző, Magyar Örökség- és Pro Arte Hungarica-díjjal kitüntetett Tiszatáj című folyóirat folyamatos és biztonságos megjelentetését.
Könyveket ad ki (az eddig megjelent könyvek száma 88), irodalmi esteket rendez, támogatja a fiatal alkotókat.
A Tiszatáj Alapítvány bevételei 2009-ben a következő forrásból származtak: Nemzeti
Kulturális Alap (folyóirat): 12.000.000 Ft; Nemzeti Kulturális Alap (könyv): 4.000.000
Ft; Csongrád Megye Közgyűlése: 1.666.500 Ft; Szeged MJV Közgyűlése: 2.000.000 Ft;
Csongrád Megye Önkormányzataiért Alapítvány: 300.000 Ft; Vállalkozók támogatása:
500.000 Ft; Magyar Könyv Alapítvány: 300.000 Ft; Budapest Zugló Polgármesteri Hivatal: 200.000 Ft; József Attila Alapítvány: 300.000 Ft; Szegedért Alapítvány: 100.000 Ft;
1%-os adófelajánlás: 130.404 Ft; MASZRE pályázat: 500.000 Ft; folyóirat értékesítése:
2.723.479 Ft; könyv értékesítése: 2.424.441 Ft; pénzeszközök utáni kamatok: 15.707 Ft;
egyéb bevételek: 827.227 Ft.
A Tiszatáj Alapítvány másfél évtizede részt vesz abban a programban, melyet a Csongrád Megye Önkormányzataiért Alapítvány támogatása tesz lehetővé. Ennek lényege, hogy
a Somogyi Könyvtár havonta 120 példányt juttat el a megye könyvtáraiba. A Nemzeti Kulturális Alap támogatásával és a Könyvtárellátó segítségével az elmúlt évben havi 277 példány jutott el az ország városi és megyei könyvtáraiba.
Az alapítvány az elmúlt évben is sikeres irodalmi esteket, könyvbemutatókat rendezett. Ezek közül kiemelkedik a teljessé vált Baka István Művei sorozat hat kötetének bemutatása a PIM-ben.
A Tiszatáj Alapítvány 1992-ben díjat alapított, mellyel eddig huszonkilenc szerzőnk
munkásságát ismerte el. 2009-ben Báger Gusztáv lett Tiszatáj-díjas. Fiatal szerzőink élvonala – immár öt éve – Tiszatáj-jutalomban részesül.
A Tiszatáj könyvek sorozatban 2009-ben a következő kötetek jelentek meg: Sándor
Iván: A várható ismeretlen; Bíró-Balogh Tamás: Tollvonások; Vörös László: Kányádi Sándor (Egy monográfia töredékei); Tandori Dezső: A Rossz Reménység Foka; Jász Attila:
Fürdőkádból a tenger; Baka István Művei: Műfordítások III. (Ez a kiadványunk Év Könyve díjas lett.); Báger Gusztáv: Hidegfront; Csiki László: A kaptár; Sághy Miklós: A fény retorikája; Olasz Sándor: Magány és társaság között; Emlékhelyek. Németh László (dr. Lakatos István összeállításában).
a Tiszatáj Alapítvány Kuratóriuma
Szeged, 2010. június 22.

0 •¿je^rAtszJ-n'

asxrb^t-

E számunk illusztrációinak alkotója, Kett Groza Ioan 1941-ben született Aradon.
Művészeti tanulmányait a Temesvári Egyetemen végezte. Számos romániai és
külföldi kiállításon mutatkozott be, így többek között Orosházán is, legutóbb
2007-ben. A szegedi közönség 2010 márciusában láthatta műveit az EDF Galériában.
*

Pál József professzor Pescarában, a XXXVII. Nemzetközi Ennio Flaiano díjkiosztó keretében vette át a kilencedik alkalommal odaítélt italianisztika kitüntetést.
Pál József a Szegedi Tudományegyetem Olasz Tanszékének vezetője az Akadémiai Kiadó gondozásában megjelent „Dante. Szó, szimbólum, realizmus a középkorban" című könyvéért nyerte el a nemzetközi díjat.
Szeptemberi számunk tartalmából
MÁRTON LÁSZLÓ, TANDORI DEZSŐ p r ó z á j a
GEREVICH ANDRÁS, LÁSZLÓFFY CSABA, TÉREY JÁNOS v e r s e i
OSWALD VON WOLKENSTEIN k ö l t e m é n y e i GYŐRÉI ZSOLT f o r d í t á s á b a n
BALOGH TAMÁS, LENGYEL ANDRÁS t a n u l m á n y a K o s z t o l á n y i D e z s ő r ő l

Kritikák Gerevich András, Kiss Anna, Szegedy-Maszák
Térey János könyvéről

Mihály,

Ára: 500 Ft
Előfizetőknek: 400 Ft

nka

Nemzeti Kulturális Alap

770133

116008

100

