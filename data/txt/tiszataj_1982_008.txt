tiszatáj

198

2. AUG. . 36. ÉVF.

Baka

István,
Hervay
Gizella,
Kányádi Sándor,
Raffai Sarolta versei;
összeállítás a moldvai csángókról;
Kristó Gyula, Róna-Tas András,
Vekerdi
László
tanulmánya

'

-

• - '

r

í

•

•

•1

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
82-3001 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
'hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre, 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXVI. ÉVFOLYAM, 8. SZÁM
1982. AUGUSZTUS
KÁNYÁDI SÁNDOR versei: Oki Asalcsi balladája, Éjfélutáni nyelv, Cáfolat
HERVAY GIZELLA
versei: Európa elrablása, Kiadhatatlan versek, Gyalog
BAKA ISTVÁN: Circumdederunt (vers)
RAFFAI SAROLTA versei: Ősz a fa és ősz a fű, Én
mondtam volna
„Keleti magyarok

nyomaban"

3
6
8
8

.j

DOMOKOS PÁL PÉTER: A moldvai csángómagyarokról
FARKAS ÁRPÁD: Lakatos Demeter verseiről
LAKATOS DEMETER versei: Vártalak, Tél a falun, Aratás, Nem szeretem!, Mámákám, Szerik
a szüvem, Nem tudtam
„Ez vélünk t ö r t é n t . . . " (Egy csángó asszony életéből; Marosi Júlia gyűjtése)
KÓKA ROZÁLIA: A lészpedi „szent leján"
HALÁSZ PÉTER: Moldvai csángó népművészet ...

10
45

16
20
29
45

HAZAI TÜKÖR
TÓTH BÉLA: Tiszajárás (32.)

'.

47

TANULMÁNY
RÓNA-TAS ANDRÁS: őstörténetünk és a baskir kérdés
(A jurmatiak története)
52
KRISTÓ GYULA: Kijev a magyar krónikákban
61
VEKERDI LÁSZLÓ: Rendtartó történetírás (Imreh István: Erdélyi hétköznapok; Egyed Ákos: Falu, város, civilizáció)
65
1

KRITIKA
TÓTH BÉLA: Kádár János ablaka (Arcképvázlat történelmi háttérrel; Gyurkó László könyvéről)

75

MŰVÉSZET
Magyar

Játékszín

ABLONCZY LÁSZLÓ: Jellegőrzés és teremtés (Beszélgetés Novak Ferenccel)

77

TANDI LAJOS: Barázdák (Tóth Valéria domborműve
Ópusztaszeren)
.'
88
VARGA DOMOKOS: A hatvanéves Dér Endre

92

Szerkesztői asztal

95

Szakolczay Lajos: Hervay Gizella halálára

96

ILLUSZTRÁCIÓ
.Halász Péter fotói a 10., 11. és 13. oldalon
íjipos István fotója a 88. oldalon
Ilovszky Béla fotója a 83., 84. oldalon
Kocsis Kálmán fotói a műmelléklet I—II. lapján
Hornyák László rajzai az 5., 46., 51., 74. és a 91. oldalon

KÁNYÁDI SÁNDOR

Oki Asalcsi balladája
vannak vidékek
kietlen
messziségekbe
veszetten
vidékei az őshitnek
ahová utak nem
visznek
de eltalál
visszaréved
benyúnyt
szemmel is a lélek
nyomra lel a szó a dallam
kötése köt
oldhatatlan
csángónál is csángóbb
éren
Oki Asalcsi
nővérem
véremmel
egy vér ki verset
két megyényi
népnek
szerzett
két megyének
két
kötetnyi
verset s utána
letenni
váltani a tollat késre
sztetoszkópra
és szikére
megmaradni
néma
társnak
híven ahhoz kit
bezártak
kuzebáj gerd csöndjét
önként
vállalni de nem az önkényt
életen át
hallgatással
dacolni az
elnyomással
köldök-néző
Európa
honnan is tudhatta
volna
nem lett belőle
botránykő
mért nem dalol a votják nő
csak ki érte csak ki élte
s két megyényi
kicsi népe
csak ők tudják csak mi tudjuk
még álmunkban is
motyogjuk
el mert hallgatni s
gyógyított
meghódoltat
és hódítót
életen át hallgatássál
szembeszállt
az
elnyomással
csángónál is csángóbb
éren

3

Oki Asalcsi
nővérem
két fényképed
csokor
versed
ennyid maradt rám s a merszed
hogy legalább a családnak
elmondjam
a balladádat

Éjfélutáni nyelv
vannak vidékek ahol a
várótermekben
éjszaka
a félhomály s a bűz
füstjéből
mintha
tűz
parázslana föl félnomád
éjfélutáni
nyelv üti fel
táborát
szitkok jajgatás röpköd és
arany- és kivert-fogú
röhögés
felkúszik a falon a mennyezetre
hág
elnyomja a kinti
tolató-zakotát,
elhessenti a riadt
mozdony-füttyögést
nő és feszül már-már a tetőn ütve rést
köpenyed
mögül félve
ki-kilessz
látomás kísért, hogy vajon mi lesz
mondjuk két-három század év után
a Szent Mihály templom gótikus
ablakán
lábuk lógázva a szentély
serlegét
köszöntik
egymásra akárcsak az elébb
leharapván a
flaskakupakot
testvéreim
cigányok
igyatok
és isznak s amíg gurguláz a szesz
ki-kilesve
fogódzót
keressz
se Péter se Máté csak János van jelen
fölvisít egy csecsemő
hirtelen
majd kétmarokra fogja a tömött
elébuggyantott
gyönyörű
csöcsöt
szívja mintha szeszt óriásra nő
lehunyt pilláid alatt a csecsemő
az éjfélutáni nyelv bozontos
busa
: és nagyétvágyú
Krisztusa

Cáfolat
vannak vidékek ahol a
szerencsésebbek
állítólag
névházasság
útján a
még szerencsésebbek
viszont
konvertibilis
valutával
válthatók meg az emberi
jogok kiáltványában
szavatolt
ama cikkely gyakorlására
miszerint
bárki bármikor
szabadon
elhagyhatja
hazáját és oda
bármikor sértetlenül
visszatérhet
ezek persze csak
amolyan
rosszhiszemű
sőt
rosszindulatú
mendemondák
hasonlatosak
az
ugyancsak állítólagos
vámhivatali
túlkapásokról
terjesztett
rémhírekhez
miszerint
még Anton
Pavlovics
Csehov műveinek
sem
adnak
menlevelet

HERVAY

GIZELLA

Európa elrablása
kegyetlen
bika fölött
saskeselyű
árva fecskék letiporva a porban
hajánál fogva vonszolja az
asszonyt
pestisen dögvészen mocsáron
át
földrengés
alatta jégeső
fölötte
dülledt szeméből patakban ömlik a vér
folyók megáradnak
halak
kipusztulnak
elhullnak öregek
gyerekek
kerítésre ráfestve a múzsa
tejszínhabos
torta
trombitál
mézeskalácshuszárok
hadba
vonulnak
kifeszített
dróton dobszóra
hetykén
szelíd buza ledöntve szerelem
kiterítve
szabadságtól
csak a szobor
marad
jönnek a tengerek felzúdulnak
a partra
kivetik a puhány medúzát döglött
sirályokat
hófehér koponyák
kisgyerekcsontok
vákítnak a nap helyett
csillagok szertebitangolva
szemük
lehunyják
vaddisznócsapat
csörtet diófák
között
szelíd mókus kitömve galamb
plakáton
a szivárvány
a nők szoknyájára
költözött
szeretők halálos erkélyen kezükből kipereg a rózsa
szamártövis
csalán kóró virít
feltúrva a láp is békák lepik el a földet
kisdedek ágyára másznak asszonyok
nyakán
pióca
kopaszok lesznek a kamaszok szívükben kakukkos
óra
túrja a földet a bika kegyetlen
szerelemmel
tiporja asszonyát halálra
gyötrelemre
haldokló szarvasbőgés visszhangzik
elnyújtva
hosszan
pókok gyíkok
gyülekeznek
felvonulnak
ellenük pelyhes
kiskatonák
és zuhog az eső Londonban Párizsban és
Svájcban
bika szarván a vak nap s a hulla-hold
országutak
összegubancolódnak
az űr túlsó felére menekül a tejút
a földön infarktus járvány kiütés gyász
van
csillagpatkós
a bosszúálló
lábnyoma

Kiadhatatlan versek
lassan már csak
kiadhatatlan
verseket
írok — barátaim
kiadva
a sorsnak mit úgy hívnak hogy
szerelem
s ahonnan behívnak
katonának
átálvetővel
haranglábbal
szemünkre
fagy országos
jégeső
átlyukasztott
hitek, lejárt
kalauzok
vezetnek
— ikrek
csillaghullása
bedeszkázott
hazák virágzó
szögesdrót
kutyatej
nyílik
kankálin
anyánk pókhálóval
szőtt
szeme
könyvespolcunkon
katonatemető

Gyalog
örökké
örökké
mindig
mindig

úton lángoló
gyalog
hazulról
haza

motorok

közt

térképemet
bőrömre
rajzolom
zippzárat
órát adok
kártyakirályok
ellen
kórházba hadba
vonulok
vízszintesen
akár a
gondolatjel
utazok ma is veled
az égen három
feljelentés
nem ér a nevem nem ér a neved
küldök neked kenyeret
tejet
rendőrök közt néma
vagyok
kulcstalan
lakástulajdonos
testvéreim
a csillagok

1

BAKA ISTVÁN

Circumdederunt
H. G. emlékének

A szürkület
patkánya
már
előbújt
éles fogakkal
feltöri a Nap
dióhéját s farkával
félresöpri
a
szalmaszál-sugarakat
mint ruhásszekrénynek
az
éjnek
szétnyílnak
ajtószárnyai
vállfán lóg Isten sok megunt
palástja
s a Megváltó
vérbűzös
rongyai
e világ-pincében
ahol
körülkerítnek
Isten-szemét
és
Sátán-limlomok
mióta várom már ki szabadít
meg
és rémlik olykor ott fönn láb dobog
álmomban
látnám bár
patkányok
fénycsík
a

mintha elhagyott
lakásom
nincsen semmi más
tudom
árnyak s néha egy
homályos
felhő-pókhálós
falon

RAFFAI SAROLTA

Most fagyott meg a
pillanat,
állóképpé
vált a világ,
feloldoztatni
bűneim
halovány
mécsláng
imbolyog.
Most fagyott reám a jelen
árkosán,
fáradt-hidegen,
lidérces
barlangfényein
botladozik
a
tévedés.
8

Ereztem én: sápad a nap,
holdfény gyúl meg a gally
hegyén,
sistergő éjszakák
nyomán
köddé vált kék hajnal
dereng.
És ősz a fa és ősz a fű.
Törékeny
kéreg már a kéz,
fogózna bár, de
felsikolt,
reccsen a haldokló
faág.
És felhőt tapintva
kisér
becézni szivem
édesen
a semmibe, a
semmibe,
óceánokon
ringani.
Hámba foghatok
sugarat
ötször ám, Krisztus öt sebén,
tömjénillatban
hervad el
minden vérvörös kis virág.
Tömjénillatban
fuldokol
az az utolsó
pillanat...
Arcom a jelen.
Megfagyott.
Minden kötésből
kiszakadt.

Én mondtam volna
Isten veled — én mondtam
volna
sütött a kilincs
hidege.
Lift nyöszörgött,
alámerült
és engem csendben vont
magához
az ablak, mintha
értene.
Gépmackó dörmögött
alant,
tüzet pislantott
nyúlszeme.
Szökkent.
Fáj. S hogy fáj, a város érzi:
villanyvirágok
hímporát
most mind eléd teríti le.

Búcsúztam
volna.
Gépzene
dübörgi át az életünk —
csak dideregnek
a szavak.
Isten
veled.
Terjed a hang még?
A szótag mind elporlik,
rendre,
hangsúlyok-színek
szemlesütve
szivünk bugyrában
nyugszanak.

9

KELETI MAGYAROK NYOMÁBAN"

DOMOKOS PÁL PÉTER

A moldvai csángómagyarokról
A Román Szocialista Köztársaságban, Moldvában élő népcsoportról, melynek
asszonyai díszesen hímzett ruhákban járnak, férfiai kieresztett ingben, derekukon
széles piros övet hordva jelennek meg, kik legnagyobb részben magyarul beszélnek
és kivétel nélkül római katolikusok nem tud a hivatalos statisztika. Ezeket a
Moldvában élő katolikusokat ma lelkiekben Petru Gherghel, a jasii római katolikus
püspökség adminisztrátora vezeti, a volt megyés püspök, a római zsinaton püspökké szentelt Plesca Petru halála óta. Ezt a népet „moldvai csángómagyaroknak"
nevezem, mert ők olyan csángók, akik magyarul beszélnek. Számtik 250 000-re tehető.

MOLDVAI

TAJ

MOSAS

A

PATAKBAN

Az 1324-ben megszületett Havasalföld és 1352-ben létrejött Moldva vajdaságai
előtt a terület a kun nép országa, Kunország (Kumánia) volt. A kun hadsereg
1071-ben, 1082-ben, 1093-ban és 1195 táján Magyarországra tört, de a magyar királyok mind a négy alkalommal kiűzték őket. A magyar király a veszélyeztetett
határ védelmére 1211-ben Hermann de Salza nagymester német lovagrendjét telepítette, nagy kiváltságokkal látta el őket. A lovagok azonban egy Magyarországtól független kis német államot akartak itt létrehozni, és ezért II. Endre magyar
király 1225-ben a lovagrendet kiűzte. Helyükbe, határvédelemre magyar őrséget
telepített. Ez a Kunországba telepített magyar határőrcsoport a Moldvában ma is
élő csángómagyarság legelső ősi csoportja.
A pogány kun népet a pápa a keresztény hitre akarta téríteni. Szándékával a
magyar király is egyetértett. Az akkortájt alakult „dominikánus rend", Szent Domokos rendje is céljául tűzte a kunok megkeresztelését. Misszió indult Kunországba e célból. Az első missziót azonban a kunok leölték. A második sikerrel
10

járt és Borz Membrókot, az egyik kun főembert az ügynek megnyerte. Borz Membrók fiát, dominikánusokkal és egy kis kun csapattal Esztergomba küldte, hogy
a magyar prímást hívják Kunországba: keresztelje meg a kun népet és szenteljen
számukra egy püspököt is. Róbert esztergomi prímás a kérést jelentette a pápának és annak végrehajtására felhatalmazást kért és kapott, sőt „pápai legátusként
indította útjára, felhatalmazva mindennek megtételére, amit szükségesnek lát.
Róbert maga mellé vette Béla főherceget (a későbbi IV. Béla magyar királyt), a
veszprémi-, pécsi-, erdélyi püspököket és Kunországba ment. Milkov városában
megkeresztelte Borz Membrókot és családját, megkeresztelte a kun népet és Theodorikot — ki korábban öt éven át egy magyarországi dominikánus ház priorja volt
— a kunok első püspökévé, milkói püspökké szentelte. A keresztapai tisztet Béla
főherceg töltötte be. Ugyanakkor fogadta Béla főherceg a kunok hódolatát, hűbéresei közé fogadta őket és címei közé felvette a „Rex Cumaniae" címet. A keresztelő küldöttség székhelyére visszaérkezve jelentette a pápának, hogy feladatát elvégezte. A pápa a végbevitt munkát három levélben köszönte meg: Róbert prímásnak, Béla főhercegnek és a dominikánusok magyarországi főnökének. (Mind a
három levelet közöltem „Édes hazámnak akartam szolgálni" című könyvemben.)

ESKÜVŐ

TEMETÉS

íme a Bélának küldött levél másolata: „Bélának Krisztusban szeretett
fiunk,
Magyarország kiváló király a, szülöttjének.
Mérhetetlen hálaadást végzünk a teremtőnek, ki neked oly jámbor érzést sugallt, hogy a kunok hozzátérítése érdekében, tisztelendő testvérünkkel az esztergomi érsekkel, az apostoli szék követével, azoknak földjére mentél, teljes erőddel
törekedvén, hogy mint katolikus fejedelem és az őszinte áhítat neveltje, ama népet a katolikus hitre vezesd és az Űr számára a népet megnöveld; óhajodban meg
nem csalatkoztál; de a te jámbor szándékodat, az Űr a magasból megtekintette,
fáradtságodra, mit elviseltél, óhajod szerint gyümölcsöt juttatván, tudnivaló a kunok nem csekély sokaságának megtérítését... Kitűnőségedet kérjük és esdjük, az
Úrban, hogy ugyanis e művet, amit magadévá tettél, ezt oly dicséretesen elkezdvén, az isteni fizetség reménye által lángragyújtva férfiasan folytasd."
A frissen szentelt ú j püspök, Theodorik nem maradhatott egymagára a keresztény életét most kezdő, még félig pogány kun nép között. Segítőtársakként alsó
papságot, magyar kísérőszemélyzetet és kisebb katonaságot tartott maga mellett,
íme ez a második magyar csoport, mely Kunországba jutott 1227-ben és a Moldvában ma is élő csángómagyarságának második csoportja. Az idők folyamán Kunország területén az alábbi nyolc katolikus püspökség jött létre; a püspökségalapításokkal mindig magyar csoportok is jutottak Moldvába:
1. Milkovi, vagy az I. kun püspök: 1227—1520.
2. Szörény tornya: 1246—1376.
11

3.
4.
5.
6.
7.
8.

Szeret: 1371—1497.
Kurtea de Ardzses: 1382—1514.
Moldvabánya: 1413—1519.
Bakó: 1602—
Jasi -Jászvásár 1825—1865 (ma Vikáriatus)
Bukarest: 1882.

Magyar csoportok kerültek Moldvába 1410 után, a Magyarországról kiüldözött
husziták, akik megalapították Husz városát, lefordították a bibliát magyar nyelvre,
melyet Németi György Tatros városában, Moldvában, 1466-ban le is másolt. Továbbá a mohácsi vész előtt Báthory István erdélyi vajdasága alatt, majd 1764-ben
a Siculicidium (székelyek leöletése) után, de minden török-tatár betörés, minden
háború alkalmával is. A különböző időkben bevándorolt magyarok a rég Moldvában élő testvéreket keresték meg és azoknak sorait sűrítették. A nehéz élet egy
néppé kovácsolta őket, egyetlen vallást követtek. Ott járó tudósoknak meg kellett
állapítaniuk, hogy Moldvában aki magyar az egyben katolikus, vagy aki katolikus
az egyben magyar is. (Aki ortodox az oláh, vagy aki oláh az ortodox! de magyar
ortodox, vagy oláh katolikus elképzelhetetlen.)
A moldvai csángómagyar katolikusok lelki vezetését 1622 óta Róma irányítja
a „de Propaganda Fide" révén. Egy missziós főnök vezetésével Róma küld Moldvába misszionáriusokat. Az olasz misszionáriusok nem értik a nép nyelvét. A nép
se érti papjait. A gyónás „ita"- és „non"-nal megy. A moldvai magyar katolikus
hivők mindhiába könyörögnek, nyelvükbeli papért, nem kapnak. A misszionáriusok
nyelve közelebb van az állam nyelvéhez. Azt szívesebben megtanulják, és a népet
is arra felé terelik. Az állam el is várja, hogy románosítsanak, és az olasz papok
vállalkoznak is rá. Csángómagyar — csak magyarul tudó — gyermekekből janicsár
papságot nevelnek, kik megtagadják anyanyelvüket, románnak vallják magukat és
mindent megtesznek, hogy a magyar nép elfelejtse anyanyelvét és csak románul
beszéljen. A missziós főnökök jelentéseiből (például Diódat, Bandinus stb.), továbbá Zöld Péter, Gerő Elek, Petrás Incze János tudósításaiból, majd civil tudósok: Munkácsi Bernát, Kunos Ignác, Szarvas Gábor, Rubinyi Mózes, a német Weigand Gusztáv, a finn Wichmann György, Auner Károly kanonok és a román Radu
Rosetti írásaiból meggyőzően láthatjuk, hogy a moldvai csángómagyarok kétségtelenül magyar nép, mely magyar anyanyelvén beszél.
A harmincas években e sorok írója járta be a moldvai magyar falvakat és
könyvében tette közzé a moldvai csángómagyarokról alkotott képsorát, m a j d Veress Sándor, Lükő Gábor, Balla Péter és mások, a kolozsvári népzenekutatók közül
Jagamas János, Faragó József, Márton Gyula, Szabó T. Attila, Kallós Zoltán a
moldvai csángómagyar nyelvnek ezernyi adatát, a csángómagyar népzenének ezernyi változatát tették nagy jelentőségű könyvekben közkinccsé. Legutóbb Kós Károly, Szentimrei Judit és Nagy Jenő csodálatos könyvet tettek az olvasók asztalára
a moldvai csángómagyar népművészetről.
A bukaresti Flacaraban 1981. július 2-án Beloiu Constantin cikket ír: Profesorul Dimitru Martinas si Probléma originei ethnic-istorice a csangailor din Moldova. (A csángók őseredeti románok. ..) Erre szintén a Flacaraban 1981. augusztus 6-án ösz Erős Péter válaszol: „Cinguri pe marginea unui articol" címen. (A
szerző moldvai csángó községben született, magyar, szülőfaluja minden lakójával
együtt.) A harmadik cikket szintén a Flacaraban, 1981. szeptember 3-án í r j a V.
M. Vngureanu: Din nou despre ceangai din Moldova. (Boldogok vagyunk, hogy a
nemes római nép leszármazottaiként románok lehetünk.) Egy negyedik cikk szerzője Dr. Radu Stefan Ciobanu (Flacara, 1982. j a n u á r 7.) A romániai érdeklődésen
túl a Frankfurter Allgemeine Zeitung 1981. május 21-i számában Mihail
Caitar
Seelsorger in Münster cikket ír: „Die Techangos sind Rumänen címen. (Állítja,
12

hogy a csángók románok), erre válasznak tekinthető a Frankfurter Allgemeine
Zeitung 1981. július 9-i számában megjelent cikk, amelyet György Soti írt: Dei
Ungarische Herkunft der Tsangos" címen. (A cikk a csángók magyar eredetéről
tesz tanúbizonyságot.)
mmmmm§^---

CSANGO

ANYA

ÖREGEMBER

A moldvai csángómagyarok román származását hirdető összes cikk egy Szabófalván 1942-ben kiadott könyv alapján készült, amelynek címe: „Originea Catolicilor din Moldova si Franciscanii Pastori lor de Veacuri" azaz: A moldvai katolikusok eredete és az évszázadokon át pásztoraik a ferencesek, írta: Preot dr.
Josif Petru M. Fal Superiorul Franciscanilor min. Conventualii Romani (a moldvai konventualista minoriták főnöke). A könyv első oldalán szöveg áll (csak a
magyar fordítását közlöm): „Azoknak, akik románul éreznek". Majd a negyedik
lapon: „Olvasd figyelemmel és előítélet nélkül és e szerény mű első részéből meggyőződöl, hogy a moldvai katolikusok vérbeli románok; a második részből megtudod, hogy kik azok a ferences papok, akik hét évszázadon át román földön kifejlesztettek egy apostolátust a római latin hit és a román nemzetiség megerősítésére", amint az majd kitűnik „a ferencesek és a román nyelv, konventualista ferences testvérek és a román iskola és román nyelven való működésük" című fejezetekből. „A moldvai katolikusok eredete" című fejezetből megtudjuk, hogy minden elmélet különc, mely ettől eltér, a Veress Endréé, Györffy Istváné; Bonbardy,
Pray, Jerney, Rubinyi, Simonyi, Munkácsy, Tatrossy, Bihari, Boros, Bitay, György
Endre, Csüry, Iorga, Ciocan stb. mind téves úton járnak. Az idézett könyv szerint
a moldvai katolikusok románok jog szerint, származás szerint, amint azt történeti
bizonyítékok, ethnográfiai és földrajzi adatok, erkölcsük, szokásaik és nyelvük
igazolja. A magyar nyelvről külön fejezet számol be, a következőképpen: Onisifor
Ghibu szabófalviak közé keveredve egy csángó csoporttól megkérdezte: Mik vagytok ti? „Románok" — válaszolták. Hogy-hogy románok? hát nem magyarul beszéltek. „De Uram", — válaszolta az egyik fiatal — „ez a nyelv szerencsétlenség
a mi fejünkön". „Igen. A magyar zsargon, melyet még hallani lehet néhány katolikus faluban igazi szerencsétlenség volt a katolikusak fején. Ez a zsargon volt a
13

legfőbb bizonyíték, mit mind a magyar, mind a román írók felhasználtak, mellyel
a moldvai katolikus csángók magyarságát igazolták, mondván, hogy az összes
moldvai csángó katolikus magyar."
Magáról a magyar nyelvről olvassuk: „Nem lehet tagadni, hogy a moldvai
katolikusok bensejében belépett a magyar elem. Magyarok és elmagyarosított k u nok, székelyek és szászok is jutottak az ortodoxia kebelébe M o l d o v á b a n . . . A m a gyar elemet a körülmények segítették. Az volt a cél, hogy magyar nyelvüket a
románokra kényszerítsék, mi néha sikerült is és néhány helyen elfelejtették a román nyelvet."
Ugyanebből a könyvből olvassuk, hogy a püspökké előlépett Camilli József
mint jasii püspök, híveinek körlevélben parancsolja meg, hogy templomaiban az
ő püspökségétől kezdődően csak román nyelven szabad imádkozni, énekelni. A
lujzi kalagori magyarok kérik, hogy ők imádkozhatnának saját templomaikban
anyanyelvükön, magyarul. Erre a püspök megkérdezte a kérvényezőket: „Kérdezlek titeket, ti magyarok vagytok vagy románok? Ha magyarok vagytok, menjetek
Magyarországra és ott imádkozhattok' azon a nyelven, ahogy akartok, de itt, az
én templomaimban csak románul imádkozhattok, énekelhettek!"
További meglepő adatokat olvashatunk a könyvből: 1895. július 6-án a jasii
püspökség plébániáiból „Szent József" provincia alakul, mely az alábbi 10 plébániát összes filiáival együtt a moldvai konventualista minorita rendre bízza örök
időre, kiknek generálisa Rómában székel és közvetlenül végzi a provincia irányítását. Íme a plébániák: 1. Sabacani (Szabófalva), 2. Halaucesti (Halasfalva), 3.
Adjudeni (Dsidafalva), 4. Prasasti (Prezes), 5. Bacau (Bakó), 6. Calugara (Kalagor),
7. Faraoani (Forrófalva), 8. Targu Trotus (Tatros városa), 9. Galati (Galac), és 10.
Husi (Huszt városa). A Román Állam a Szent József Provinciát a Konkordátum
ratifikálásakor jogi személyként szerepeltette, az alábbi szöveggel: „Se certifica
prin prezentül, ca Ordinul Fratiilor Minori Conventuali (Provincia S. Josif) este
inscris in registrul persoanelor juridice al Ordinelor religioase din tara potrivit
art 36 din Legea Cultelor." azaz: Bizonyítvány. Bizonyítjuk, hogy a mai naptól
a Konventualista Minoriták testvéri rendje: Szent József Provincia címen, be van
jegyezve Az ország vallásos jogi személyi rendbe a kultusz törvény 36. §-a alapján."
A Szent József Provincia tíz plébániája az összes filiáival így kerül nemzetközi okmányban a konventualista minoriták kezébe, mint befejezetten román nyelvű provincia. Ezt a tényt a tárgyalt könyv 93. oldalán „Incheiere" címen ezekkel
a szavakkal mondja ki: „A moldvai katolikusokról írt jelen tanulmányból, mely
történelmi, etnikai, etnográphiai, etimológiai-, nyelvészeti és logikai bizonyítékokra
épült, a következő eredményeket vonjuk le: „1. A moldvai katolikusok őseredeti,
vérbeli, igazi románok. 2. Az ő etnikai eredetük román és semmiképpen sem magyar. 3. E nép alkotó elemei dákó—román, szláv, kun és székely. 4. Ök nem kevésbé románok, mint a moldvai ortodoxok, kik az évszázadok folyamán asszimilálták a kunokat és a katolikus székelyeket a XV—XVI—XVII. századokban bizonyos kisebb hányadban. 5. Rosszul teszik, azok, kik őket a sajtóban, de különösen tankönyvekben, történelmi, földrajzi könyvekben magyarnak, csángómagyarnak nevezik, mert az ilyen elnevezések képezik Budapest aspirációinak alapját. 6.
Egyetlen igazi nevük, melyet a moldvai katolikusok megérdemelnek: román katolikusok. Ezt a nevet követeli meg román vérük, hazájuk vitális é r d e k e . . . " De
ebben a könyvben részletesen leírták azt is, hogy a moldvai katolikus csángómagyarok elrománosítását iskolákon és intézményeken keresztül miképpen valósítják
meg. Intézményeiket képeken is láthatjuk.
Csupán ez az 1942-ben megjelent könyv, ez és semmi más az „ideológiai alapjá" a napjainkban megjelenő, és a moldvai csángók magyar voltát kétségbe vonó
írásoknak.

14

FARKAS

ÁRPÁD

Lakatos Demeter verseiről
Több mint fél évtizede hunyt el a Román melletti Szabófalván Lakatos
Demeter csángó népköltő, kinek neve nem is oly régen ismerősen csengett
mindenki számára, aki parányit is érdeklődött a hazai magyar népélet poézise
iránt. Negyvenesztendős — írásbelizéssel vívódó — pályája során több ízben
felfedezték és elfelejtették, sorsa jellegzetesen az idő s lét mélyéről felbukkant,
anyanyelven való írástól-olvasástól is elzárt őstehetségé, ki közössége gyönyörű, százados értékteremtő s -őrző hagyományai s a nemzeti kultúra kortárs
csúcsai közt vergődni kényszerült.
Lakatos Demeter 1911. november 19-én született Szabófalván, mely településről már a XIV. század előttről értesülésünk vagyon, s mely falunak még
a középkor delétől olasz, lengyel, bolgár s más misszionáriusok gondoznák lelki s szellemi életét, ha nyelvüket legalább megérthetnék, s kik — egy 1671ben kelt levél szerint „ . . . n e m viselik magokat az mint az Regula kevanna,
hanem r e s z e g e s e k . . . melj minden embernek, de mü nekünk magiaroknak
legh inkáb nagi botrankozsasunkra v á g j o n . . . " Idézzük e Szabófalván 300
esztendővel ezelőtt latin ortográfiával írott szöveget Lakatos Demeter írásjeleivel való összehasonlításképpen is —: nem vetette volna bizony másképpen
betűit a mi poétánk három évszázaddal ezelőtt sem, minthogy dalainak, verseinek nyelvi varázsa, archaikus bája is a Halotti Beszédet, Ómagyar Máriasiralmat, első írásos nyelvemlékeinket idézi.
Lakatos Demeter is, mint minden őse, elsősorban az élet iskoláját járta,
folytatván apja kovácsmesterségét, dolgozott cukorgyárban, gépkocsivezetőként járta az országot,. volt színtársulati tag, kereskedő, vajgyári, majd csőgyári munkás.
Első versét Dsida Jenő közölte, 1935-ben Kolozsvárott a Keleti Újságban
..Latiatuc feleim zumtechel" — beszédes cím alatt s azóta — vallomása szerint — több ezer verset vetett papírra, melyek többnyire variációk, sőt önismétlések egy szívósan megszenvedett lét hangjaira; írt román és magyar
nyelven — miként jelezte egykor: „Csangu Versek(et) Román Betükvel" s
ezekben bőséggél akadnak eredeti talentumra valló költői telitalálatai, de a
közlésvágy mámorában s az élményvilág nyomása alatt, ingadozó, reccsenő
strófái is. Légsikerültebb darabjai betemetett kutak mélyéről szivárognának
föl, a nyelv legősibb vermeiből, lüktető munkadalok, balladák szabad és tiszta
áramlásával; akárhogyan is forgatjuk szálkás betűkkel telerótt lapjait, az ő
írásos próbálkozásával ocsúdott napfényre egy népcsoport egyedeiben néma,
csak közös alkotásaiban élő. és eleven nyelve, költészete. Miként öntudattal
vallotta: , , . . . de már csángóul en írtam a legelsu verset a világönd".
Aki érzékeny szíwel-szemmel olvassa sorait, annak lehervad szája szögletéből Lakatos Demeter betűi láttán az első odapillantásra fölvillanó mosoly,
meghallja szavainak mély belső zenéjét is •— és megőrzi.

15

LAKATOS

DEMETER

Vártalak
A luzák alatt
Jár eszedbe?
Pataktul jöttél
A kezedbe.

Te moszt is a korszuval
jöcc
utadba áll,
Göndör hajvál sziép
szemvei
Már
szaladgál.

vártalak
korszuval

Megsukultalak
anyaszor
/ Sziép
ösztékbe
Kéz nem tudom mit
kereszett
Köböledbe.
Megölelöztünk
anyaszor
Nem hijábo
Edzs sziép kölök vár a luzák
Arnyiékábo.

ölbe felveszed,
sukollod
Kölök
kacag,
Viz isz örvönd a korszuba
Táncol, locsog.
Boldogan jöcc hazaféli
Szüved
röpül,
Zöledbe mintha edzs andzsál
Kacagva ül.

Tél a falun
Fejér lenszerind a télnek,
lépünk lágyba mint
vattán.
Fimlik, gyermekik nem félnek
szinikásznak a hátán.

Téli östék nagyon
sziepek
léginy, lányak
faluban,
menyecskék
és sokszor
népek
mennek őste fonúba.

Rikatusz-luzának
ága
cucuruval és
harmatval,
újan gyönyörű és drága
mintha telik
dimántval!

Énekelisz,
pogocsálász!
jó hangulat
késüig,
sokszor itt tart a táncaiász
guzáljaszba
reggelig.

Ablakand a dér palánttál
nagy sziep csokor
virágát.
A kölök most házba táncai
mikar ilyensmikét
lát.

Gyermekeik
a
tűszeleken
meséket most
hallgatnak,
elalusznak
kemencéken
tündéreket
álmadnak

Nagyon sziep télen
faluba,
falu útján nincsen por.
öste mennek a fonúba
hul több lyány és jobb a bor.

Aratás
Megiért a búza
Ringossza a sziél,
Árassza Rúza
Kölökivel.
Üremszál alatt
Buba rin,
Sesett nem kapott
Azir sziu.
Beszil a Rúza
Ó iérti.
Nem var a búza,
Kell aratni.
— Halogasszand a szád.
Moszt ni kiész,
Haza felé aniád
Szopva visz.

Moszt kell aratni
Hallgossz, ne búgj,
Kiniért kell szajnálni,
Seppet még ülly, —
— Nem tudom a búba
Megértette?
Le fodzsott a búza
Zöldbe vette.
Szietett a Rúza
Aratász nem vár
Minden szem búza
Elvesztened kár
Kacagva szopik
Buba kacagva,
Zannya
dzsönyörködik
Kivikbe

Nem szeretem!
Nem szeretem ki életben
hízeleg,
Egisiges, teszi magát
hogy beteg.
Sokcor akar hideg vízvei
be rúgni,
csinermivel, mái semivel
ámítni:

Nem szeretem másnak hátán
fel álfák,
másnak tábláiban szénát
kaszáljak,
másnak is én nem engedem
meg tegye
mighis mér akar a fene
elvegye:

Nem szeretem
hazugságot
semiirt,
aki nem adia meg soha
mit ígírt!
nem adam a szabacságot
ez nagy hit,
nekem ide adnak világ
kincseit:

Mért csak akar lesz a fűiden
Barácság,
ha egymásnak hátára
fel nem hág,
nem kívánja más vagyanát
igazát
Akar, béke boldogáment
nem lesz gát!

Mámákám
U nem járt ki a falubul
szohuva
Járt sak eccer iéletibe
Vonatba
Haja mind a
vadseresznye
Feketi
Meszélni a múlt üdökrül
szereti
Tudzsa métt terem a fákand
A szilva
Két orcáján rúzák vannak
Kinyílva
Mind a tenger kiék a szeme
Víg neki
Musully jácik piros orcánd
Örökki.

Hetvenöt esztendüt
hátán
Kacagva
Viszi büszkén nem isz hallya
Aratva
Kapál mind edzs nadzs lány mezünd
Szaporánd
Júkedv nem hatta el moszt isz
Igazánd
Napszámval dolgozott
sziginy
Faluba
Nála kakasz nem inekelt
Zajtuba
Keze idegennél sokszor
Repedett
Darab puliszkáért
szokcor
Szenvedett

Szerik a szüvem
Szerik
Elmúlt
Szárad
Virág
A télt

a szüvem,
a nyár!
az ürem,
is. Kár!
nem türem.

A falevelek
Hulladoznak,
Det fúnak szelek
Surbaduznak
Hidegtül félek.

Most minden szárad!
Drága virág!
Te halált várad!
Harmat mint rág
En vagyak párad.
En is száradak
Mint falevél.
Hiába fáradok
Jövend a tél
És mind áradak.

Szív szomorodik
Huncut a füld!
Hajam virágzik!
Zselyébe küld
Porrá változik.

18

Nem tudam
Nem tudam, ha menj litezik!
pokol, míg ad meleghet,
nem is csuda, anj tűztül
lehet, hogy el is igetl
azirt nem kezd sírni senki
mi van ot, én nem tudam,
esetleg, ha oda juták,
eghisz bisztos, meg iram.

Most türüdem a mit látok!
érezem a kezemvei,
termeszeinek
titkaikat
mit értek az eszemvei.
Nem szeretem, hogy lesz ecer,
mikar én, nem míg leszek!
szeretem egyem
gyümölcsét
ameljikirt
szenvedek:

Azirt, mind edj ezet farkas
új életbül
harapok.
Vegyem ki saját riszemet
lehet hulnap, meg halak!
Senki nem örökli fűidet
senki, míg világ nem él.
nem tudam, nem értem máma
mért egyik másiktúl fél!
NÉHÁNY SZÚ MAGYARÁZATA:
luza — fűzfa
korszuval — korsóval
megsukultalak — megcsókoltalak
köbölödbe — kebeledbe
anyaszor — annyiszor
örvönd — örvend

edzs — egy
mezünd — mezőn
zajtuba — az ajtóba
mámákán — anyám
szohuva — sehová
musully — mosoly

ringossza — ringatja
sziel — szél
buba riu — baba sír
seset — csecset, emlőt
sziu — sír
le fodzsott — lefogyott

szerik — sajog
ürern — üröm
det — ha
surbaduznak — sorvadoznak

fimlik — fénylik
sziriíkáznak — szánkáznak
rikatusz-luz — szomorú fűz
curcuval — jéggel
pogocsálsz — tréfálsz, kacarászol
tűzszeleken — tűzhelyeken

2*

zseléybe — koporsóba
anj — annyi
iget — éget
ezet — veszett

19

„Ez vélünk történt.
Az alábbi lejegyzés égy moldvai csángó asszony életéből való
történet:
egy újonnan átépített ház lerontásának megtörtént
esete.
Döbbenetes maga a tény is, de az elbeszélés során az érdeklődést, az izgalmat bennünk mégis inkább a lelki mozgatóerők feltárulása kelti föl: hogyan sodródnak, hogyan jutnak el a cselekvésig — a ház lerontásáig,
miközben feltárul előttünk a mai ember számára már ismeretlen belső világ: a népi
hiedelem álmokkal, látomásokkal,
félelmekkel
teli, irracionális világa s az
elhagyhatatlán múlt is:' a pogány és a keresztényi gondolkodás együttes
világa. „Két istennek ne higgy!" — vallja önmagáról Ilona néni, az elbeszélő —,
miközben épp a két „isten" törvénye szerint érez és cselekszik. — E kettős
hitvilág gyakorlatába tartozó fogutmakat a lejegyzésben dőlt betű jelöli.
Ez az írástudatlan asszony nekem egyik énekmesterem:
számtalan
sok
balladát, keservest, imádságot tanultam tőle évek hosszú során át, de amire
ő a legbüszkébb: 1932-ben fedezte fel őt Dómokos Pál Péter — „pályafutását"
neki köszönheti. De hadd sorolom tovább: az 1932-beli gyűjtés énekeit
fonográfhengerről maga Bartók Béla jegyezte le; Kodály Zoltán adta át neki a
„Népművészet
mestere" kitüntetést;
Ortutay Gyula, Kallós Zoltán,
Csoóri
Sándor, Erdei Zsuzsa közvetlen merített évszázados értékeket őrző tudásából.
Hadd említsem még meg: eddig megjelent gyűjtéseim (Kortárs, 1974, Tiszatáj, Űj Írás, 1980) főszereplőjének, Annának, ő az édesanyja.
MAROSI JŰLIA
*

Amikor én férjhez mentem, akkor volt egy ház megvéve. Uramnak az a p j a
vette volt földestől, s szép gyümölcsös rajta.
Vízkeresztkor eljegyződtünk s aztán megvolt három hétre a lakodalmunk.
Amikor kitavaszodtunk, azt a házat lerontottuk, hogy újból csináljuk, mert
rossz ház volt; a ház mellett volt egy nagy hegy, s újon, így arrébbvitték — neki
a martnak: kicsit szélyesítsék az udvart, mert az udvara keskeny volt.
Mikor elkészült, s legelőbb ott háltunk, hát én abba ébredtem meg, hogy azt
az angyali éneket éneklik, amit a templomban halltam; — de sokan énekelték,
kicsikék! Most is meg tudom mondani:
„Et in terra pax hominibus bonae voluntatis".
Hát én ebbe ébredtem meg. Mondom emberemnek.
— Juzsi, ne, én milyen énekszóba ébredtem meg!
— Te, Ilona, valami csudálatos dolog lesz, hogy ezt énekelték!
Esténkint, mikor aludtam el, érzettem: valami jő reám, a testem elnehezedett
s úgy elszakadt mindenem, de úgy, hogy még az ujjocskámat se tudtam megmozgatni.
S ez így ment.
Mikor az uram honn [otthon] volt, akkor felmozgatott ingemet; de nappal is
elévett. Ha lefeküdtünk kicsit, ha kapálóba mentünk, fáradtak leltünk, húztuk a
földet: terítettük szét a kapával, s arra feküdtünk le, ott es megnyomtak ingem,
hogy még se kezem, se lábam nem tudtam mozgatni.
Egy pünkösd szombatján — az emberem kőműves volt —, töltöttem a káposztát
az asztalnál. Volt egy nagy ollóm, cigányollónak mondtuk, mert cigányoktól vettük.
Az fel volt akasztva a falra s oda rózsafüzér, e g y é b . . . egyszer látom, hogy így jár
a falon az olló. Úgy megijedtem akkor! „Hát ez miféle?" Egyedül voltam, m a j d
megszakadt a szüvem. Elig [alig] vártam, elvégezzem a káposztatöltést, m o n d j a m
jó szomszédasszonyomnak — kománjiasszonyomnak — mit láttam.
20

„Itt valami tisztátalan kell legyen!"
Mondom később szomszédasszonyomnak:
— Ha megérem, menek a búcsúra — ő is készült vélem —, hát én annyi virágot szedek — olyan szép virágjaim voltak, élővirág! — mindenfélét- szedek s elviszem megszenteltetem, nekem legyen, ha kell.
Mária búcsúra készülődtünk Csíksomlyóra. Mentünk gyalog egyik faluból a
másik faluba ilyen keresztekvei, zászlókval... Az élővirágot megszárisztottuk, azt
ott a pap megszenteli s azzal füstölik a házat, egyebet. Az nagyon jó rontás ellen,
tisztátalanság ellen.
' .
Este véle elbeszéltem ezt, s azon az éjen, hogy lefeküdtem, úgy összetörtek, úgy
megdöböcskölték á testemet, hogy nem tudtam mozdulni. Mikor felébredtem, csak
„he-he-he", ki tudja, hogy tettem. Az emberem rázott fel.
— Ilona, Ilona, mi van véled?
— Ezt azért csinálták most nekem, mert mondtam komámasszonyomnak, hogy
gyűjtögetek szenteltetni virágokat.
Egy más este, mintha valaki járna, olyan tompa csusszogás esik a szobában,
s én érzem, jő reám. Én annyira eszemnél voltam: kapaszkodtam, keljek fel. S megfogtam. S ő akkor odalett. Én többet nem láttam. Csak odalett, mint a füst. A szellem ilyen! Menjen a pusztákra; verje el a szent kereszt!
Aztán mondja meg, még nappal hogy dolgozzak? S még hogy üljek, s még mit
csináljak? Örökké féltem: kirekeszti az eszemet, vaj megszakítsa a szívemet!
De az emberem es! Azt mondja, sokszor, ha lefeküdt, hát neki úgy jött [úgy
érezte], hogy reá fúnak. így: kss . . . k s s . . . kss!
Egyszer jön testvérem Jakabné, mert az szomszédos volt egy asszonnyal, akiről
beszélték, hogy az tud mindentől; kicsikéknek is tudja kenni, tudja orvosolni.
A testvérem megmondta, hogy sokat tud; véle öntessem meg az ólmot.
Dé én féltem nagyon a vétektől! Azt mondja á parancsolat: „Idegen isteneid
ne legyenek énelőttem, faragott képet ne csinálj, arravégre azt ne imádjad, én vagyok á te Urad, Istened!" Ugye. Mért én ezt tartottam. Hát hogy menjek én, hogy
idegen istennek higgyek? Ebbe az istenbe kell bízni, amelyik teremtett, hogy áz
hojzon [gyógyítson] meg.
De reávettek ingemet, hogy Varga Ágnics öntse meg az ólmomat.
Lementem. Mentem az asszony kapujára.
— Ágnics né, beszélgetett á hügbmval? Na, én lejöttem, hogy itt a húgomnál
öntse meg az ólmot.
"
*
Nem mentem bé héjzá!
— Jól van, fiam, ne, csak egyem s mindjárt megyek, eriggy elé, mert én es
megyek.
Hát csak jő esi
— Ágnics né, de elébb megkérdezem magát, maga régen teszi ezeket...
hát
maga gyónta ugye meg?
— Hát hogyne gyóntam volna meg, édes gyermekem!
— Maga gyónta-e meg a papnak? Hogy ezt véteknek hagyta, vaj nem hagyja
véteknek?
— Hát miféle véteknek hagyja édes gyermekem, mikor én olyan , szép szavakat
mondok reá s olyan szépen imádkozom reá s olyan s z é p e n . , .
— Nem azt mondom! De á pap mondta-e, hogy nem vétek? .
— Hát miféle vétek legyen, hát miféle v é t e k . . . — s ebből ő nem állott ki.
Hozta a vizet a tálba, s kalánba engesztette azt az ónt, s töltötte bele a hideg
vízbe. De akkorát harsant! Tette a fejemre, tette a két vállamra, tette ide a kezeimre, ide a térgyeimre, á hátamra. Mindig megengesztette: megolvasztotta a kalánba — vaskalánban — s hideg vízbe töltötte belé az ónt, az ott m e g d e r m e d t . . .
Nem es tudom, háromszor kellett-e hogy öntse meg, mert feljött héjzánk es. De hogy
én higgyek benne! — De én féltem nagyon a vétektől!
:21

Azt a vizet vigyem haza a húgoméktól s én este igyak előbb belőle, s azzal
mosdódjak es meg. Így tanította.
De én olyan beteg voltam, hogy szövőm volt, s édesanyámat ültettem be — Isten nyugítsa — ő szőjjön, mert nem tudtam szőni, olyan beteg voltam.
Na, azt a vizet hogy hazavittem, az ajtónk felett volt egy rend éveg [üveg] .
— kis ablakocska — felágaskodtam s a tálat oda feltettem.
Az emberem már lefeküdt s én ott a tűz mellett. Vettem az olvasómat: imádkozgattam.
Eszembe jutott, hogy én avval a vízvei nem mosakodtam meg, sem nem ittam
belőle, ott ne felejtsem. Néztem, az uram jól alszik-e már. Akkor levettem a tálat
onnan, a vizet vettem a markomba, kebelembe szúrtam bé, mostam meg, felemeltem az ingemet, itt es lemostam, így, így, így. Itt es, a lábamat. De mindig mondtam:
„A jó Isten a d j a : legyen orvossága ennek!"
S na, most már fekszem le.
Nekem olyan szép kék olvasóm volt: azok a szemek világítottak. Én abból még
imádkoztam s feküdtem le az emberem mellé az ágyba, ó felebredett.
— Te még most fekszel le?
— Most. Eszembe jutott, azt a vizet használjam el.
Ö tudta, hogy az ónomat megöntik nekem. — Ö sem hitt igazán abban, de gondoltuk, hátha orvossága lesz.
— Ilona! Tudod-e magad, Hona, mit álmodtam most? Azt álmodtam, hogy egy
nagy cigánné bejött ide a házba. S magad imádkoztál. S neked addig-addig beszélt,
hogy mondass véle: jósoltassál véle; magad mondattál. S neked az olvasód úgy
összeszakadott; dirib-darabba maradt ez a szép, drága olvasód: szétszakadott, meddig a cigánné mondott neked. Semmi se maradott belőle.
Akkor nekem mintha kést szúrtak volna ide — kardot —, s kihúzták volna a
hátamon.
— Tudja, mért látta kend ezt? Mert most mosakodtam meg, Juzsi, avval a
vízvei, melyikben az ónomat megöntötték. De elébb ittam es belőle. Lássa meg,
ezért álmodta kend ezt!
— Ez nem jó, ez nem j ó . . . Ilonám, ez nem jó!
Én nem hittem az ilyenekben erőst, érti-e? Sohase hittem. Akkor se, mégis
megöntettem az ónomat. Van egy beszéd: ha az ember a vízbe beléhobban, még
a habhoz [hullám] es héjzakap.
Tudtam: nem lehet az Istennek az ő parancsolatját megszegni. Amit nem kell,
azt nem kell megcsinálni! S amit lehet, hogy kerülje el az ember: azt kerülje el.
Akkor bizony ezen nagyon meggondolkoztam.
Később kérdezte a pap: nekem valamit csináltak-e? — gyóntatott otthon az
ágyban, mert én örökké féltem, annyira, hogy beteg voltam belé.
— Igen, tisztelendő úr, nekem egy asszony megöntötte az ónomat.
Nagyon szörnyülködött. Elmondtam, mit csináltak nekem, de még, hogy a betegségemet leírták egy papírra — hogy mit'írhattak? — s nekem felkötték a nyakamba, s reaírták a hideget is, mert a hideg es elévett, rázott olykor-olykor; felkötték a nyakamba, hogy én megjöjjek [meggyógyuljaki. Ügy felkötték, mint amikor a kiscsikóknak kötözték fel a csengőt, kalánt, s az ott fityegett.
— Magát megtanítom, hogy mit csináljanak, ha betegek! — így a pap. — A bögrébe merítsenek vizet, amennyit akarnak. Azt se mérvei. Csak úgy belémerít, hogy
ez most elég. A vizet vigye a tűzhöz. Vessen belé élőszenet, de ne olvassa meg.
Mennyit belé tud markolni, beléteszen. De a r r a sem keresztet nem lehet vetni, sem
imádkozni nem lehet — mert mondtam azt is, hogy az asszony szépen imádkozott
rám — a betegnek kenjék meg a szivinél s a fejit; mosdassák meg. S ez az orvossága az igézetes betegségnek. Azért nem kell keresztet vetni rea, hogy a víz meg
van szentelve az Istentől, s a tűz meg van áldva az Istentől. Arra imádság nem
kell! A tűznek s a víznek az ereje, az használ a betegnek.
22

De hiába próbáltuk mindenvei.
S tótt-múlt az idő.
Egy este — háború idejin — vitték a férfiakat tránsérra. Az én emberem erőst
beteges volt s a lábait fájtatta. ö t nem vitték el a frontra. Olyan nagy hó volt azon
a télen, hogy a kertek tetején jártunk. Havazott, s igy gomolyát lehetett csinálni
hóból. A leányom kicsi volt, Annám: de már azért tudott lábon menegetni, a fiam
Juzsi csak éves.
S ahogy mondám, egy este az emberemet is elvitték tránsérra s én féltem otthon maradni magamra. Volt az a jó szomszédasszonyom szemben vélünk, hívott:
legyünk ott, ameddig az emberek hazajönnek.
Az asszony a kapuban megvárt. A tekenyőt elévitte az ő leánya — a kicsikém
benne volt — s én vezettem a leánykámat utána. Az asszony utoljára jött be, s hátulról egy jó gomolyával megütték: a derekára fellapult a hó, fele bejött a tekenyő
mellé a földre.
— Ez Linka kell legyen — mert még nem jött a másik szomszédasszony.
Várjuk, várjuk, hogy jöjjön. Kimeen az ajtón, nez ide, nez oda, kimegy esent,
nézelődik — Linka csak nem jő. Mikor visszatért, hogy jöjjön bé az ajtón, akkor
megint megütték hátulról.
Akkor megejedett. „Hát mi legyen ez?" Szép holdvilág, olyan, mint nappal,
nyom semmi. Csak holdvilág, hóvilág. Megejedtünk mind.
De én otthon a lámpást csak lesiritettem, lehúztam egy kicsit, hogy amikor én
hazamegyek onnét a guzsalyasból, akkor én ne féljek a házba bémenni, mert én
félegetgettem.
Na, hát még menjünk csak ki. De én hátul! Sose mertem maradni s én futtám bé.
Mikor ő hátul maradott, megint megütték hátulról egy gomolyával. De mindig
a derekára! Hát ez nem tréfa! Hát mi legyen ez?
A kapu rétta [rajta] az út szélyin, a mi kapunk az út másik szélyin: a házunk
szemben volt így, vajon, nem tőlünk lódigálnak? Hát menjünk csak elé, nézzük
meg. De előbb kerejsük meg kint az udvarukban. Voltak olyan boroshordók letéve
— mert szöllősük volt —, azokba is békukucskáltunk, a házat körbejártuk, mindenütt megneztük. Kimentünk az útra, de még egy kutyanyom sem volt.
Mondom, menjünk csak nálunk [hozzánk], keressük, mert ott is volt künn
ilyen tüzelőhely csinálva, főzőhely, hogy oda valaki nem bútt-e meg, és onnan
lódigáljanak? Na, menjünk bé.
Hátulról akkora hógomolya jött, neki a kapulábnak! Ahogy a kaput nyitottam ki.
Kint szép holdvilág, hóvilág, s a házunkat egészen megkerültük, hát senki
sincs, semmi. Akkor én a lámpást bent elalítottam s mondom, én itt nem hálok
magamra. Hívott az asszony, háljak náli'k a gyermekekvei.
No, hát amikor mentünk a kapun ki, akkor az asszonyt megint megdobták
hátulról. De mindig hátba jött a gomolya!
Bémentünk, de többet nem mertünk jönni ki, hanem ültünk sokáig. Varrtunk,
fontunk. Amikor talán még tizenkettő felé lett lenne az üdő, kimentünk, megjártuk
magunkat. Így a töltésen elémentünk, megbocsásson: a dolgunkra s mentünk b é —
senki se dobált akkor. Lefeküdtem nálik a kicsikeimvel s ő a gyermekecskéivel.
A férfiakat levitték a községházához s őrt tettek az ajtóba, nehogy vaj egy
elfusson. De az én emberem s a szomszédember, a kucsmájukat béfogták a hőnyik
alá, s mondták, hogy mennek ki magukért: a dolgukra. Látták, hogy hajonfejen
mennek, hát kiengedték őket onnét.
Ök bizon hazáig futottak. Egyszer hát koppintsák az ajtót. Béjönnek.
— Ilona, magad itt vagy?
— Itt.
— Hát minek nem mécsz haza?
— Én most nem m e j e k . . . hát éjjel magik jöttek-e haza, hogy minket megdobáljanak, vaj honnét megijesszenek, mert ne, mi történt. így s í g y . . . elmondtuk.
23

Akkor az uram azt mondta: „világért ne", s az asszony is biztatta uramat, hogy
ne hívjon haza.
Akkor az emberem hazament magára, én meg maradtam a gyermekekvei.
S egyszer hát jő, mert immá meg volt annyira virrjadva, világodva, hogy gondolta, én es talán már nem féltem lenne hazamenni, csak azt mondja.
— Ilona, ne, a tüzet megraktam, s magad m e n j haza a gyermekekvei, mikor
már jól kivilágodik — szombaton volt ez a dolog, mert őket pénteken vitték el,
sose felejtem el — én megyek bé anyámékhoz, ha valaki kérdez, mondjad, nem
tudod, hol vagyok, — ugye ők elfutottak; butukáltak — én. bézártam az ajtót,
magad lásd el a gyermekeket s akkor gyertek bé héjzám édesanyámékhoz.
Ügy es csináltam: a gyermekeket szépen megfürösztöttem s megfésültem s letakartam őket az ágyba, hogy aludjanak. Elaludtak.
Az ajtót küjjelről bezártam, szaladtam bé héjzá az anyjáékhoz. Mikor mejek,
hát mintha kinyíltak volna a szemei. Kérdi:
— Hát a gyermekek hol vannak?
— A gyermekek otthon. Elalítottam őket. Megferesztettem s elalítottam őket.
— Hát jól v a n . . . s valamit nem halltál-e, nem l á t t á l - e . . . hogy mondtátok, az
éjjel titeket dobáltak, lódigáltak . . . ?
— Semmit se!
— Ilona, ha tán meg nem ijedsz, akkor neked valamit mondok.
— Mit mond? Hogy ijednék én meg? Mondja csak!
— Az éjen, amikor hazamentem, tüzet raktam s lefeküdtem, hát ott mind gondolkoztam. Egyszer hát szólott valami. Muzsikált.
— Cenng, cenng, cenng!
— Még szólj csak! Akkor megint szólott egyet. Meggondolkoztam, s mondom
esént [megint]: „Szólj csak!" Megint szólott egyet. Többet nem mertem kérelni.
De te, Ilona, most meg ne ijedj, hanem menj haza, siess bátran . . .
— Hogy ijednék én meg? — de m á r akkor a h a j a m ment kopóra, hogy ijednék meg? .1.
Tudtam, a gyermekek abban az ágyban vannak, ahol neki csengettek, muzsikáltak. Futok bátran, zárom ki az ajtót s bémenek. A gyermekek alusznak. De én
amikor mentem bé, úgy mentem örökké, hogy ha valami van, hallok, tudjak futni
ki. Ügy meg voltam ijedve. Ugye, méges azt mondtam, nem félek.
Hát ez így ment. Tőtt-múlt az i d ő . . .
Aprószentek napja előtt, Szent János napján, kijöttünk a litányiáról, akkor azt
mondta nekem az emberem — mert a templomnál a kaputól nyílik az apjáék
kapuja — magad menj haza, Ilona, csináld az ételt, én bémegyek apámékhoz, s én
is mindjárt menek haza.
Mondom: jól van. De én félegetgettem.
Hazamentem, tüzet raktam, az ételt csinálgattam, s ő későre hát jő. Kérdem,
mért jött ilyen későn?
— Ott volt nagybátyám s összebeszéltünk, hogy menjünk el a Mondóhoz. S a
húgod is lássa, mi van Juzsival s mi is lássuk ezt az életet [otthont], m é r t nem
tudunk itt élni, s mi lesz itt vélünk?
A húgomnak az ura elveszett a háborúban. Melyik mondta, hogy él, melyik
hogy meghalt — mert írás tőle sose jött, s hogy ő férjhez akart volna menni, kel-,
lett kérni az igazságot [hivatalos írás], hogy van, mint van. Ennek ez a nyomorúsága.
Az uramnak volt egy nagybátyja, annak veszett el mindene az. életjiből. Felesége meg volt halva s tőle mindent hordtak el a háztól.
S az emberemnek sose volt egészsége, s engem is minden áldott éjjel megnyomtak, s m i n d e n f é l e . . . ami vélünk ott történt.
Na, összebeszéltek, hogy menjenek el hármasban , a Mondóhoz.
Kérdem, milyenkor indulnak?
— Hajnalban.
. . .
24

— Akkor én magamra nem maradok, mikor kend elmeen, hanem én átalhívom
Boris nét — jó szomszédasszony, öregasszony.
Atalhívtam, ágyat vettem [vetettem] neki s lefeküdtünk, hogy immár 6k jó jó
regvei [hajnalban] indulnak a Mondóhoz.
Elaludtam. Azt álmodtam, hogy az uram elment a Mondóhoz, s én honn maradtam a két gyermekvei. A fal mellett egy kicsi ablakocska mutatódott, — s ott nekünk nem es volt pedig ablakunk — hát egy leánka s egy gyermek — de olyan
csúfak voltak, orrik nem volt egyiknek es. A leánka egy ilyen kendőben, de mocskos, mocskos! így a fejin felkötve. Rábúttak arra az ablakocskára s mind azt
rikolytozták:
— Itt tik többet nem lehet lakjatok! Elmenjetek innét! Itt a mehénk [miénk]!
Itt mi kell lakjunk! S a hammat [hamu] örökké puffantották szembe vélem. —
A hammat a tűzhelyről, érti-e, ők kint, mégis a tűzhelyről az a hamu örökké béjött
héjzám [hozzám].
Egyszer hát úgy lódigálják a házunk tetejét, dobálták, hogy a teteje mind törött
össze — mert ilyen zsindellyel volt födve. De úgy ment a lódigálás, hogy ment szét
a tető s a hammat örökké puffantották a szemembe, verték örökké szembe vélem.
Akkor hát nyílik az ajtó — téptem a kendert, hogy csináljak kájért: hogy kössek guzsalyat, hogy én menjek a szomszédba, amíg az uram hazajő.
De az uram mellettem az ágyban! Még nem volt elmenve!
Nyílik az ajtó, jő apósom bé, azt mondja nekem.
— Jó napot!
— Jó napot, táte — úgy mondtuk: táte.
— Mit csináltok, fiam?
— Nem lássa, mit csinálunk? Nem lássa, nem hallja, hogy most is hogy dobálják a ház tetejét? Nézze csak azt a két mocskos gyermeket, hogy h a m m a z n a k . . .
— Hát hol van Juzsi? — De akkor es a ház úgy zúgott, úgy kopogott a teteje,
mintha ment lenne szét, úgy dobálták.
— Juzsi elment a Mondóhoz s én honn maradtam s ne, ezek a gyermekek azt
mondják: takarodjunk el innét, mert ez nem a mehénk, hanem az övék. Itt ők kell
éljenek.
— Ó, fiam, jertek bé héjzánk!
Akkor én mintha vettem a gyermekeket s a guzsalyamat s mentem véle.
De mind álomban volt! Mikor béértem a kapujikba, akkor anyósom.— ilyen hosszú
házuk volt, sok szoba b e n n e . . . mikor béértem én a kapuba apósorrival és a gyermekekvei, akkor anyósom csak kijött a gangra — mi úgy mondjuk: töltés annak
kereken, s azt kérdi.
— Hova mentek?
— Ide jövünk magikhoz, uram Józsi elment a Mondóhoz, nem tudunk ott maradni, s ne, mi történt vélünk, hogy lódigálnak...
— Jaj, fiam, itt nincs hely, itt nincs hely, i t t . . . .
Mintha apósom elveszett mellőlem. Nezem, hát akkor eppend valahol a kanyarban vagyok, ahol a falu végződött — ott románok laktak; — akkor két cigány
elejembe állott emberek, feketék s nagyok, egynek egy szdju [szíj] a keziben, így
meghajtva, azt mondja a másiknak.
— Fogjuk meg, vesd a nyakába, nyuvasszuk meg! [fojtsuk].
Azt a szijut megfogta, húzta reá a nyakamra. Én ki t u d j a . . . hogy én már
nyuvadtam [fulladtam] meg. Érzettem, meg kell haljak.
Egyszer hát az én emberem lök.
— Ilona! Ilona! Ilona!
Felrázott. Ez való! Az emberem felebredett abba, hogy nyökögök, sikolytozok,
rikolytozok. Akkor szorították rea a szíjat a nyakaimra!
— Ilonám, t e . . . s Ilonám, s mi van véled ?
• Az öregasszony es megebredett.
;25

— Mi van, édes gyermekem? De nekem az eszem úgy ki volt rekedve, hogy
immán nem tudtam magamhoz térni. Semmiként! Csak azt mondtam.
— Ne hagyjanak, s ne hagyjanak, s j a j s j a j . . .
Ki volt jőve az eszem a fejemből, s a szívem majdhogy ki nem szakadt.
Szegény öregasszony is felszökött, meggyújtotta a lámpást, szorított magához,
ölelt s az emberem is, de én egyebet nem mondtam.
— Imádkojzanak, s ne hagyjanak, s imádkojzanak, vegye a szentes levelet
[biblia] — mert az uram nagy írástudó volt, mink úgy mondjuk a könyvnek:
level —, vegye a szentes levelet s olvasson s imádkojzanak.
— Mi van te — fogott ingemet s —, ne félj!
— Jaj, ne hagyjanak!
Annyira-annyira, hogy aztán lassacskán-lassacskán magamhoz kezdtem térni.
Mikor tudtam szólani, akkor azt mondtam.
— Józsi, vaj menjen el a Mondóhoz, vaj ne menjen el, de mi itt többet nem
tudunk élni. Én itt többet meg nem setétedek. Ne: mit álmodtam! — s lerendeltem
így neki.
— Hát hogy ne mennénk, Ilona, jön bácsim s a húgod, megyünk, lássuk: hogy
van, mért nem tudunk mi itt élni. Hát ez igaz! Én költöttelek föl, ha fel nem kötöttelek lenne, meghóttál l e n n e ! . . .
— Igen! Szépen ingemet halva kaptak volna, mert én úgy megláttam,
többet
itt sose lehet lakni.
Hát az a Mondó, az a Látóasszony tudta, hogy mennek!
Mikor béértek a faluba, ahol a Mondó lakott, tudakozódtak a falu közt [faluban] ; kérdezősködtek. Melyik mondta, hogy mond, melyik azt, hogy nem engedi a
pap, mert soknak mondott, s kirekedett az eszik, s a papok is ilyen babonaságot
nem hagynak; de ők méges. Mennek bé a kapuján, köszöntek.
— Azért jöttünk, hogy mondjuk e l . . .
— Tudok minden nyomorúságukat, üljenek le. Én tudtam, hogy ide magik megérkeznek. Elébb mondok ennek a bácsinak, ennek az öreg embernek. Magának meg
van halva a felesége s magától minden tűnik el, s maga nem tudja, hogy kicsoda
viszi el. Most amikor innét hazamén, megnyiccsa a kaput, bémenen, akkor száll le
a padlásról, jő le, divót hoz, s akkor maga meglássa, kicsoda viszen el mindent az
életjiből. Lepedő a karján. Magának ennyit mondok (— a leánya volt).
Akkor fordult Marikához, a húgomhoz.
— Maga azt gondolja, hogy az embere meg van halva, el van veszve a háborúban. De nincs meghalva, mert ő kórházban van, s azt es megmondom, mivel: neki
a karja innéttől, könyökitől le, s a lába térgyitől mind hólyag, mind hólyag, mint
amikor csihánnal [csalánnal] megverik, s az összefutott. Öt azzal elvitték kórházba.
De nincs meghalva. Józsi hazajő.
(Itthon is avval a betegséggel kínlódott. Gyermekkorában odaadták egy embernek, a marhákat őrzötték, legeltették, hát a patakon hogy járt, ő ezt kapta. Olyan
volt, hogy úgy folyt a víz ki b e l ő l e . . . s úgy sikolytott. Múlott el róla s megint
előjött. Mikor a Mondó megmondta, akkor mi gondoltuk, hogy igaz. De Józsi sohase
jött haza. Ki tudja, hogy volt, de sohase jött haza. Sem írás, sem hír. Semmi.)
Akkor a Mondó fordult az én emberemhez:
— Bácsika, maga nagy nyomorúságból jött ide. Erőst nyomorúságos dolgai vannak. Maguk nem tudnak lakni a házban. Maga éjjel a feleségit ha fel nem ébresztette volna, reggelre halva kapja [találja], s az egész világ futták volna csudára.
Abban a házban, amit lerontottak, a csepegő alá eltemettek cigánygyermekeket,
kereszteletleneket. Ha akkor ásnak még két araszt, akkor megkaptak volna egy
kilós-másfél kilós mármur [márvány] fazekat teli pénzvei. Az tiszta pénz volt, de
ezeket a kereszteletleneket reatették, s most. azok uralkodnak rajta. Magad azt
mondtad, hogy muzsikáltak, csengettek. Az a pénzt rázták! Hogy hátrábbvittétek a
házat, amikor újítottátok — az ágy egészen odajött, rea azokra a kereszteletlen
gyermekekre. Magik többet ott nem lehet megsetétedjenek. Maga hazamenen, bár
26

három szál deszkát az udvarban állítson össze, ha nincs hol meghúzza magát, s a
leánkájával s a gyermekvei s a feleségivei menjenek oda be, de a házba többet
meg ne setétedjenek, mert olyan dolog lesz, az egész világ fut a magik csudájára.
Többet ott nem lehet lakni. Az a ház nem tiszta!
Hazajött az én emberem a Mondótól, a Látótól — másnap kezdték rontani le
a házat. Azt a házat lerontották, lebontották.
Ilyen tél volt, hogy nem volt hó, fagy nem volt, mintha tavasz lett volna. Amíg
a ház elkészült, addig ott laktunk anyósoméknál. Mert amikor tavaszra kimentünk,
apósom szépen adott egyébfelé házföldet, s házat oda csináltunk rea. Az belé van
véve Domokos Pál Péter könyvébe, lefényképelve, de ott már semmit se halltunk,
semmit se láttunk.
Még nem tudom úgy elmondani, mennyit húztam ott abban a régi házban.
Ez vélünk történt, ez való! Olyan igaz, mint a mái szent nap, hogy megláttuk.
Később aztán istállót csináltak oda, de éjjel a lovakat is mind kihajtották, a
lovak sem maradhattak ott. Nem tudtak maradni. Minden éjjel kikergették a lovakat.
S azt a mármur fazekat keresték, de semmit sem kaptak. Volt egy olyan ember,
aki lopott s rontott bé mindenhova, ott a falunkban, mondtuk, ha kap valamit,
legyen az övé. Kereste, de semmit se talált. Beszélték, hogy ha lerontanak egy házat, s oda a földre még akarnak építeni, hátra sose lehet vinni, csak eléfelé.
Az én emberem nagyon szentes volt életjén keresztül. S a tiszta lelket kísértik,
erőst kísértik!
Meséltem-e, amikor legény volt, szeretett egy leánt. De nem akarták az apjáék.
Pletykásak voltak az a nemzetség, s gondolták olyan a leán es.. Az apjának örökké
könyörgött, hogy engedjék meg: vegye el a leánt. De nem engedték.
S ő csak búsult mind eléfelé.
Egy este lefeküdt a szobában magára — nekem mindenfélit elmondott! — fel
volt akasztva a szegre egy ú j szita. 0 gondolkozott, s búsult, gondolkozott s búsult
S az a szita leesett a falról, s egész kereken megjárta magát őelőtte. Akkor megejedett! „Mi legyen ez? Hát ez nem tréfadolog!"
Felkőtt jó regvei.
— Édesanya, én megyek Bákóba, gyónjak meg s veszek pár bocskort es magamnak.
Édesanyjáék megörültek, mert istenfélő emberek voltak nagyon. Nálunk a faluban nem volt parókia s a pap is onnan járt bé.
Elindult; még alig virrjadott. Ahogy béért az országútjára a faluból, ahány
o l y a n . . . villanyfa volt, ott mindég megsikolytotta magát valami, közeledett a villanyfához, hallott nagy sikolytást. S őt ott úgy megkísértették:
hogy gondolja azt
magában, „fele lelkem az Istené, fele lelkem legyen az ördögé, csak ettől most
tudjak megszabadulni". Érti-e? Annyira megejedett: eladta a fele lelkit az ördögnek,
csakhogy ne hallja azt a sikolytást, mentődjék meg tőle.
De egy más napon es! Kiment a szöllősbe. Csutakot gyújtott, tüzelt, s lefeküdt,
a tűz mellett olvasta a szentes könyvet. S ott elaludt.
Azt látta álmában, hogy meghalt. Öt kantárra [mérlegre] tették, s azon ő térgyen ült. Ki tette rá, nem látta, s a két keze felfogva: imádkozott. Akkor az ördög
odafutott — meglátta az ördögöt a szemivel! — s a kantár másik felire az ördög
felszökött s még a lábait is keresztbe reatette, hogy húzza le a mérleget. Ott a keze
felfogva: imádkozott, de senkit se látott, hogy rétta valaki tudjon segíteni. A mérleg úgy járt, hogy csak-csak hujza le őt, csak-csak hujza le: legyen az övé. De az
Isten nem engedte. Felebredett. S azt gondolta magában, hogy ez az álom is kísértés volt. Öt álmában újra megkísértették.
Amikor elvevődtünk, nekem ezeket elmondotta mind. S még de sokat mondott! Amikor magára maradott, örökké félt. A padláson erekké dergettek, mint
27

amikor vetik a golyót, úgy dergettek neki minden áldott éjen. Mindenfélit látott,
hallott. Rosszakat!
Örökké bánta, búsulta, mért kellett ő eladja fele lelkit az ördögnek.
A halálán i s . . . jött az ördög, hogy vigye el a lelkit! Az ördög azt lesi, hogy
kapja el áz' embernek a lelkit. Érti-e? legyen az övé!
Hogy kínlódott a halállal! Megállása nem volt az ágyban. S felkőtt, hogy a
hornya [kémény] ki van lyukadva, hogy ő azt csinálja meg. A kezeivel húzta a
lapítót, mintha simította, vakolta, sikította v o l n a . . . avval kínlódott. — Tudja, ki
mivel dolgozott életjén keresztül, avval kínlódik halálán.
Visszakísértem az ágyba, visszafektettem szépen, megnyugodott kicsit, s csak
később mondja.
— I l o n a . . . Ilona, nem látod, hogy az ördög a lábamnál van?
— Hallgasson, Józsi! Hol látja?
— A lábamnál!
A lábait megfogtam, künnébb húztam, s kezdtem ütni ott az ágyat.
— „A szent kereszt verjen el! Jézus Krisztus legyen velünk. Édes Máriám,
segíts." — Ütöm-é? látja-e, hogy érem a botval?
— Üssed, üssed, mert ott van. Üssed. Most fut, üssed!
Én úgy üttem az ágyat, hogy a por szakadott föl a lepedőből. Addig ütterri,
amíg mondta. De én akkor -hallja-e, annyit nem féltem, mint egy hajszál.
— Na, most nincs itt. Verje el a szent kereszt!
Akkor én nagyon meggondolkoztam.
S nekem úgy adta a jó Isten, hogy jusson eszembe: mit mesélt volt ő nekem,
amikor elvévődtünk, hogy kérdjem meg, vajon gyónta-e meg valamikor, hogy eladta a lelkit az ördögnek?
Amikor a vétket eszibe juttattam, papot hívtam s meggyónta.
Később meglátta Szűz Máriát.
— Ne, béjött Szűz Mária. Itt van, látod-e?
'
Én, hogy ne gondolja, hogy csak ő látja: „igen, igen". De én semmit se láttám.
— Ne, -itt ül mellettem s most mejen e l . . . elment, most ment el Szűz Mária.
S másnap megett egy gerezd szőlőt, törökbúzát süttem neki, édestejet kért.
Kérte, süssek neki verespadladzsikát [törökparadicsom]. Még csali akkor kezdtek
veresedni. Komámasszonyom hazafutott, nála kapott vaj hármat, tiszta vereset.
Amit kért, mind megette.
A. verespadladzsikát örökké szerette. „Verespadladzsika legyen: soha meg nem
búsítanálak, hogy a d j egyebet ennem, ha örökké lenne." S mondogatta, ha ő meghal, egyebet nem is, ha adok utána, de verespadladzsikát adjak. Annyira szerette.
. Vasárnap volt, akkor folytak ki a miséről. Béjött sógorom: Fazekas Istány, s
Jakab Józsi s Deák Péter János. Sógorom odamegy az ágyhoz, szólott hozzá s nézi,
de, a szava megállott
— Néni, gyertyát neki, hát nem látja: hal meg!
— Ne, ott van az ablakban!
Én melléje letérgyeltem. ö. rám nézett. Amikor láttam, a gyertyát a kezibe teszik, sírni kezdtem. S akkor megszólalt.
— Ilona, te ne sírj! Ne sírj! — s megkacagta magát háromszor.
Kacagott, s az Isten elvitte a lelkit. így, ahogy mondom.
Mert én nem hittem az emberemnek a betegségit. „Nem az ilyenek halnak meg,
mint-.kend, amelyiknek jól kell az étel, s jól kell az asszony s tréfálkozik, az nem
hal meg!"
— Ilonám, mit mondok:én neked? Amikor meghalok, neked akkor es kacagok.
Dé elébb még eszem es, s úgy halok meg. Tudod-e?
S így is volt. Kacagott nekem! Háromszor megkacagta magát s az Isten elvitte
:
a lelkit
- "
- Ez olyan igaz, mint a-mái-szent nap! :
•
28

KÓKA

ROZÁLIA

A lészpedi „szent leján"
1969 nyarán indultam először Moldvába, hogy megismerkedjem a Keleti-Kárpátokon túl élő csángómagyarok életével. Vonzott elszigeteltségükben megőrzött archaikus kultúrájuk. Hogy könnyebben boldoguljak a távoli Lészpeden, Szabófalván,
Gaiceánában (Unguri-Magyarfalu), utazásom előtt felkerestem néhány 1941-ben hazatelepült csángó családot Baranyában, Szárászon, Mekényesen és Egyházaskozáron.
Tudakozódtam moldvai életükről, szokásaikról, hallgattam hiedelemtörténeteiket s
szoktattam fülemet a számomra nem egészen ismeretlen, régies beszédükhöz. Bukovinai székely lévén, inkább csak egyes szavak voltak számomra ismeretlenek, a
dialektus nem.

Egyházaskozáron furcsa történetet hallottam, ami erősen felkeltette érdeklődésemet. Egyik egyházaskozári csángó család tízesztendős fia villanyoszlopra mászott
s az áram megölte. Szülei éppen készültek „Móduvába", hogy felkeressék a „szent
lejánt" s „mondassanak" a gyermekről. Hová került a túlvilágon? Bejutott-e a
mennybe, vagy valamilyen szenvedőhelyre került? Mit tehetnének érte? Van-e valami kívánsága?
Mekényesről is készülődött két asszony az Anna-napi búcsúra Lészpedre, ők is
szándékoztak találkozni a „szent lejánnal", de egészen más célból. Az egyik asszony
azért akarta felkeresni, hogy „kitapodja a bélit s a haját mind kitépje", mert a
menyét egészen megbolondította, „kirekesztette az eszit". A menyecske járt a „szent
lejánnál", meghallgatta jövendöléseit, látomásait, imádságokat kapott tőle s annyira
a hatása alá került, hogy külön költözött népes családjától, böjtölt, imádkozott állandóan. Egy idő után neki is látomásai lettek, álmában találkozott és beszélgetett
számos szenttel, elhatározta, hogy ezentúl Istennek szenteli életét. Beszélgettem ezzel
az asszonnyal is és elhatároztam, hogy én is felkeresem a „szent lejánt".
ö Lészpeden élt s mielőtt odautaztam volna, már jártam $ Szereten túli Gaiceánában (Unguri-Magyarfalu), jó 150 kilométerre van a két falu egymástól. A
29

gaiceánaiak is rendszeresen jártak Lészpedre mondatni. Nagy tudónak
tartották
Ilonát, a „szent lejánt", sok csodálatos látomását, jövendölését beszélték el ottlétem alatt.
TALÁLKOZÁSOM A „SZENT LEJÁNNAL"

Tizedik napja voltam Lészpeden, amikor egyik este háziasszonyommal kukoricásokon, szűk ösvényeken elmentünk az erdő aljáig, ahol Ilona élt parányi házacskájában, mint ő nevezte, „burdécskájában".
Kísérőm a kapuban elkiáltotta magát:
— Ilana, ha!
A rikoltásra fiatal, törékeny nő jött elő. Az asszony otthagyott vele. Ilona megfogta a kezemet s azt mondta:
— Imá vártalak, jelentették, hogy jöcc magad.
Bár nem tudtam róla, azt gondoltam, hogy vendéglátóim beszéltek vele s tőlük
tudja, hogy készültem hozzá. Meg is kérdeztem, hogy ki mondta, hogy eljövök?
— Nem mondta senki.
Megint kézen fogott s bevezetett az egyetlen helységből álló lakásába.
'
— Na, ez az odálykám!
A falakat körös-körül szentképek borították, egy feszület és egy szenteltvíztartó függött az imazsámoly felett. Egy fekhely, asztal és két szék volt a berendezés.
Leültem s néhány pillanatig egymás arcát fürkésztük. Mélygödrű, sötét szemeit
lilás árnyék keretezte, sárgásfehér bőre, kiálló, nagy fogai egyre ijesztőbbnek hatottak a gyertya fényénél. Végre megszólalt:
— Az őrangyalom jelentette, hogy jöcc. Azt es mondotta, jószándékval vagy,
neked kiadhatom a titkot, me jóra fordítod az én beszédjeimet.
Ezt a nyilatkozatot igen biztatónak találtam, de azért mégsem mertem egyenesen a tárgyra térni s tudományának titkairól faggatni, hanem kértem, hogy mondjon rég meghalt nagyanyámról. Ezt a kérésemet nem teljesítheti — mondta —, mert
a közelmúltban a hatóságok nagyon megfenyegették s a papok is ellene fordultak,
még gyóntatni se akarják. Vannak olyanok is, akik mondattak, vele a halottaikról s
mert nem kedvezőeket mondott róluk, megharagudtak reá s kicsúfolták. Ezért Istentől más feladatat kért, a halottakhoz már nem mehet el. Nagyanyámról így nem
mondhat, de egyebet mindent „kiad", amire kíváncsi vagyok.
Órák hosszat beszélgettünk s ő kitárulkozott. Megismerhettem az életét, elbeszélte, hogyan lett látó, milyen látomásai voltak, milyen tevékenységet folytat.
Ezt követően sokszor felkerestem s ő mindig készségesen elmondta magnetofonba is újabb látomásait, élete eseményeit. Bepillantást engedett félelmetes és számunkra fantasztikus világába, amely természetesen nem egyedül az övé, hanem a
moldvai magyarok világképének tükre.
Aligha találnánk ma még Moldvában olyan magyar családot, amelyiknek ne
lenne saját, csodálatos története valamelyik híres mondóval, látóval, tudóval vagy
szent lejánnal kapcsolatban. Ilonát Moldvában két nagy tudó előzte meg. Az első
világháború idejében a lábniki asszon, majd a klézsei látó vagy másként a lábatlan
legén.
A lészpedi „szent leján", Jánó Ilona klasszikus példája a magyar népi hitvilág
halottlátójának. (L. Magyarság Néprajzi Lexikona II. kötet, 448.)
Ahogy tudományát kapta, révülései, látomásai, tevékenysége álljon itt úgy, szép
régies nyelven, ahogy ő elbeszélte.

30

A F E L K É S Z Ü L É S ÉVEI

Kicsi koromból tótémat és mámémat arról ismertem hároméves koromtól, hogy
imádkoztak. Térgyen mondták a szent rózsafüzért. Azon át üsmertem őket s én es
felkapcsoltam a kezemet, imádkoztam és vettem a rózsafüzért naponta gyakracskán
— hároméves vótam — mentem a szentképhez, az Ürjézus Szentséges Szent Szüve
képihez és térgyen mondottam a szent rózsafüzért. De én nem tudtam még az Üdvözlégy Máriát. Csak annyat tudtam, hogy üdvöz légy Mária s asszonyunk Szűz
Mária. Annyat tudtam felvenni töllik. S akkor annyat mondottam s kerültem a
szent rózsafüzért.
Azután jött a testvérem, Katink, nagyobb vót öt esztendővel és aszondotta:
— Nem jól mondod, nem jól mondod!
Akkor én odamentem édesanyámhoz és mondottam édesanyámnak:
— Édesanyám, ne, lássa-e mit mond Katink? Nem jól mondom.
— Neki elég Kati, hagyd békén! Ne még zavard őt!
Én még kedvet kaptam jobban odamentem a szentképhez és esent mondani fogtam a szent rózsafüzért.
Azután a sétányok nagyon megzavarodtak, haragudtak és eljöttek. Nem tudtuk
sem tátámék, sem én, hogy kik lehetnek, kicsudák. Eljöttek kutya képbe és macska
képbe. Macska képbe szöktek fel, az ujjaimot, a két mutitóujjamot harapták és kutya képbe a lábamot fogták. Én sikolytottam:
— Jaj, jaj, megmarta a kutya a lábamot!
Akkor az én édesanyám megölelt, felragadott és aszondotta:
— Ne félj! Hol van a kutya?
A kutya — mutitottam — hogy bébutt az ágy alá. Nemsokára megragadta az
ujjamot macska képbe. És mondottam:
— Jaj, megfogta a kicsi ujjacskámot!
Sikolytottam és ráztam le a macskát. Édesanyámék nem látták, de hát én láttam, hova butt bé. Bé butt a szóba után. Nem tudom mennyi időt vótam kénzatval,
de azután szent miséket fizettek a páternak, Párokosnak és elmondattak nem tudom hán misét.
Hatesztendős vótam és halltam, hogy édesanyámék készülnek a szentmiséré.
Egy tavaszkor vót. Akkor gyéren vótak a szent misék nálunk, két hétbe vót egy. ;
Akkor hallottam, hogy készülnek és kimentem, hogy ne zavarjam őköt, me
nem vótam dologra való. Csak hatéves vótam és kimentem a kerbe, ahol sok fa vót
livádába és ott nézegettem a fákot. Milyen szépen virágoznak a fák! — csudálkoztam. Addig néztem egyik krákocskát es, a másikot es, hogy má addig édesanyámék
kicsinálták az ételt és ettek és én úgy maradtam étlen.
Neztem a fákot me virágoztak s a szemem láttyára nyíltak meg a bingók. Vót
egy nagy vackorfánk annál vótam megállva. Sok idő eltőt és étlen maradtam. Mikor kijöttem a kertből, akkor az én édesanyámnak eszibe juttam. Nem vót biztos,
hogy ettem-e a többikvel vaj nem, met akkoriba sokacskán vótak az asztalnál és
nem tudták, hogy én ettem-e vaj nem azonn üdő alatt.
Én jöttem nagy örömest, hogy híreljem meg, mit láttam.
Az én édesanyám meglátott s aszonta:
— Ilonka, ettél-e?
— Mámikám nem ettem! Kentek ettek?
— Igen, de neked semmi nem maradott.
— Nem semmi! Kentek menjenek a misére, met én nem ehetném.
Pedig kilenc órakor vót tavasszal. Mégis aszontam, hogy nem ehetném.
Nem maradott semmi, mikorra bémentem a házba, akkorra még a morzsalékokot es felmártották a kutyának.
Akkor az én édesanyám aszondotta nekem:
31

— Ilonka, Ilonka, midén én elfelejtettelek ettől az ételtől, kifelejtettelek a testvérek közül. Isten engedje meg, úgy felejtsen el a világnak minden rossza, hogy ne
légy sértve a világnak rosszától, meg a bűntől!
Édesanyámnak megtőtek könnyűvel a szemei, hogy ő ingemet kifelejtett s a
szüve erőst megszomorodott.'
S azután nem tudok esent egy üdőt úgy semmit.
Kilencéves koromba, amikor édesanyámtól elbúcsúztam. Elbúcsúztam me édesanyám meghót. Ameddig beteg vót addig hijogatott, takarjam bé. Én kedves vótam,
met a leánygyermekek közt én vótam a legküsebb, szerelmetesen hordoztam magamot és a jót erőst meghallgattam. A nem szót nem üsmertem, én akkor megcsináltam mindent, amikor kimondották, azétt édesanyámnak erőst kedves vótam. Szerettem édesanyámat, olyan kényeske vótam, met olyan kicsike vótam, hogy szerettessem én magamot.
Mikor édesanyám nagyon beteg vót imá, most egy este béhijutt hezzá és a kicsikéit ideadta az ölömbe, me kicsikéje vót születve. Öt naposka vót. Édesanyám
aszondotta:
— Ilonka mikor én megjövök, akkor egy szép rokolyát csinálok neked.
Aszondottam:
—. Édesanyám nem kell nékem rokolya, csak kend mégjöjjön.
S akkor az én édesanyám kifokadott sírva és én es kifokadtam sírva, elvette a
kicsikéjét töllem és aszondotta. mennyek, fekügyek le és ne busujak.
E vót szeredán este, csütörtökön még rosszabb vót és pénteken elbúcsúztunk.
Pénteken este, mikor haladott le az áldott nap, akkor mindig sírtunk a házba. Utolsó csókot adtuk, met édesanyám tudta, hogy meghal s oda körül hiutt minket.
Mégcsókolta édesapámat és"a tesvéreimet elébb Marikát s azután megcsókolta
Györgyöt és megcsókolta Katit és megcsókolt ingemet majtig a küsebbeket, Ferencet s Antit és Mihálykát. Megcsókolta és aval elbúcsúdzott, s aszonta n e m á j
sírjunk, met ő megjő. Azétt rriorita, hogy örömvei legyünk, hogy ne búsítson minket.
Erőst keves vót az, hogy megörvendeztetett minket, met tizenegy órakor kiadta a lelkit.
Azután tátám megházasodott s elvett egy pusztinai asszont, melyikvei nem
találta jól'. Az mikor jött el, mikor .ment el s mi kicsikék, nem tudtunk sokat. Nénim, három esztendőre azután meghót, nagyobb Marikánk. Maradtunk Kati és én.
Azon szomorgatódtunk, met ez a második anyánk nemakart tanyítani minket úgy,
hogy kellett'lenne. Az ő szövőit megszőtte és a mejinket még fel sem tette, mi ketten nyutottuk és sírtunk Katinkval..
Azután tőt az üdő, má én tizenegy évesen első gyónó vótam, szépen rea vótam
készülve és áldoztam. Ezelőtt, tízesztendős koromban láttam Szűzanya Máriát az
ablakon.
.
Szűzanya Mária a lábaival az ablak fáján vót és egy vesszővel vót és felkötött
az ágyból. Aszonta, hogy szálljak le, mer nem imádkoztam. S hogy imátkojzam.
térgyen a Jézus Szíve képinél! Azonn az este elfelejtettem vót, hogy imátkojzam.
Le kellett szájak az ágyból. Leszálltam, felfogtam a kezemet és imátkozni fogtam.
Miután elvégzettem az imádságomat, szokás szerint, hát azután megszólalt.
— Így! Minden este így imádkojzál, me ha nem imádkozol, evei a vesszővel
úgy megverlek!
Annak a vesszőnek, ficfa vessző vót, két lapija is vót a tetejibe és azok a lapik, mikor megmutitotta még megrebegtek rajta, megrázódtak. Aszondotta, hogy
avval a vesszővel erőst megver, ha én az imádságot elhagyom vajegy este. .
Mikor időm vót, még többször es elmondottam, hogy ne maradjon az imádság
mondatlah. Mikor-elvégzettem az imádságot, örökké örömvei vótam, me nem tud
az asszon megverni. Én nem tudtam akkor, hogy a-Szűzánya Mária- vót, de m e g tudtam késére, met az őrzőangyalom mikor' megmutatódott, akkor eszembejuttatta,
32

hogy az az asszan, melyik elvót és vesszőt mutatott az Boldogságos Szűz Mária vót,
eljött hezzám, felkötött, hogy imádkozzam.
Tizenkét esztendős koromban láttam Kisjézuskát. Kisjézuska a keresztfánál
vót, a kezibe három kereszt vót és egyet ideadott s kettő nála maradott. Aszondotta,
hogy térgyejünk le a keresztfánál és. mongyuk el a Miatyánkot. Miután elmondottuk a Miatyánkot, aszondotta nekem, hogy imá ő kell menjen, hogy elojsza azt
a két keresztet és én maradjak el tőle. Miután elmaradtam tőle az őrzőangyalom
hezzámjött s aszondotta, imá menjek véle.
Mentem véle s mikor mentem, láttam a világnak a bűnnyit sebekbe. Sebesek
vótak, melyiknek kezei, melyiknek a nyaka, melyiknek a . feje. Vót amelyiknek a
testye s büdösek vótak. S sikkor mondotta az őrzőangyalom, rne akkor kérdettem,
mit teszen az?
Aszongya:
— Nem érted most mindent meg, de ezek a bűnök vannak, a bűnök ilyenyek
mind a seb, mind a csomó és még büdösek belé a bűnök, olyan nehez szagja van
a bűnöknek. A tisztátalan bűn az büdösebb mind az egész bűn felett.
Met érzettem, hogy erőst nagy ott, hol mentem a világ, erőst büdösek vótak.
Az őrzőangyalom azt mondotta, azt fejezte ki, te nem leszel belékevervel a világnak bűnnyibe, a tisztátalan bűnbe, met az Űristen úgy akar tégedet, hogy tisztán
tarcson és nem leszel magad megkeverve.
— Most nem érted, meg fogod érteni, de nem ér bé az a bűn hezzád, ne félj
semmitől! Hazaértünk, attól fogva esent nem tudok egy üdőt semmit.
Tizenhárom évesen meglátogatott esent áz őrzőangyalom és aszondotta:
— Gyere menjik ki!
Mikor menyink ki, hát ott kinn sok lélek jött az ográdánkba és rikojtoztak és
civakodtak, siránkoztak. Akkor megkérdettem az elsőt, me úgy mondotta az őrzőangyalom, hogy a Jézus Krisztus nevibe kérgyem meg, hogy kicsuda és mit akar
tőlem.
Akkor aszondotta az a lélek, hogy éri vagyok Jánó Mihály.
S akkor én mondottam, hogy:
— Apókám?
— S igen! Apókád vagyok.
— Mit kérsz tőlem? •
— Azt kérek, imádságot! Imádkojzál értem, me nagyon szenvedek a purgatorba.
Megkérdettem a másodikat:
— A Jézus Krisztus nevibe! Kicsuda vagy?
— Én vagyok Jánó János!
— Tátámnak akkor tesvére?
— Sigen.
— Mit kérsz töllem?
— Imádságot.
S akkor a harmadikhoz odamentem, kérdettem:
— Jézus Krisztus nevibe! Mit kérsz? Kicsuda vagy magad?
Aszanta:
— Sipos Józsi.
Mondom:
— Nem üsmerlek, de lehet méges vajegy rokonom, met anyókám hát Sipos
Ilana vót és akkor azétt tartoztam, hogy vajegy rokon, az anyókámé.
Azután én elébb mentem és vótak olyan lelkek, mélykék nem tudták még a neviket es megmondani. Kérdettem őket és aszonták, hogy elfelejtették mióta szenvednek a neviket.
Akkor még vót egy csukorta, megkérdettem, hogy mit akarnak.
— Imádságot!
3 Tiszatáj

33

Még elébb vöt még egy nagy csukorta, akkor én kérdettem őköt messzinönné,
dehát az angyalom aszonta, hogy imá kell menjünk. Hogy a testemtől elmentünk,
igen sok vót az az üdő mennyet kérdezgettem, kell mennyünk vissza, met sok vöt a
testnek lélek nélkül.
Ezután nem tudok esent, ameddig a bérmálás szentségét elhasználtam, megbérmálkoztam. Azután esztendőre hallottam egy harangszólást. Éjt s nap szólott, mikor
aludtam, mikor igazán hogy nem aludtam, hogy dolgoztam, éjt s nap szólott. E történt májusi hónapba, júni, júli és áuguszt hónapjába. Hát akkor értettem meg, hogy
mi van evvel a harangszóval! S elékészültem, hogy az első pénteket megkejzem. Eljöttem a templomba és meggyóntam, tiszta szüvel elékészültem.
Abba az üdőbe olyan szózatok mentek az én lelkembe, úgy jött, hogy ezekvei a
szókval ne m á j egyem, böjtöljek! Azonn az első pénteket tartsam ki. Kilenc első
pénteket böjtvei. Ne egyek semmit, meddig le nem halad a nap. Ha megvernek es,
mégsem eszem, úgy gondoltam magamban. így jött az elmémbe s ilyen szándékot
tettem. S avval én, miután hazajöttem úgyis történt. Nénim megvert, a kalánt a kekembe adta, hogy egyem s én nem akartam enni semmiként.
Aszonta:
— Kell dógozni!
Aszontam:
— Isten megsegít!
És így tartottam ki 'kilenc első pénteket, hogy csak este ettem. Ilyen böjtvei s
imádságval, így tartottam ki. Aztán kitartottam öt első szombatot és esent megkeztem a kilenc első pénteket, akkor megnyílt Istennek a hatalma és kezte megmutogatni, mit ki akart világosítani.
T U D O M Á N Y A : „ISTEN RENDELÉSE"

„Láttam az Atyának is a színyit. Az Atyaistent láttam. Az Űrjézus mutatódott
meg hamarább. Nagy ember képbe vót, mind a kálvárián. Mondtam neki, hogy
mongya meg a nevit, hogy kicsuda. Ö nem mondta meg, hogy kicsuda, felvett az
ölibe és vitt felfelé, az ég felé, me érzettem, hogy felfelé menyünk s mikor felértünk oda, egy nagy templomot láttam s a templomnak az ográdáját. Sok világ vót
ottagyan, a Szűzanyát láttam, harangok szóltak. Szűzanya hozzánk jött, megüsmertem őt. Gyászgúnyába vót, fekete ruházatba vót. És fogtam mondani eszket a szavakat:
— Szűzanya Mária! Kucsuda ez, melyik felhozott ingem?
— A testvéred, az én fijam. — S elvett az öliből s vitt bé a templomba. Mintha lépcsők lettek vóna, min felfelé mentünk és láttam egy embert fényességbe, ö r e g
vót, nagy vót s tündöklő szép fényesség ragyogott ki belőle, úgy fénylett. Kérdettem:
— Mária! Szűzanyám, kicsuda ez? Ember, amelyik vár?
— Ez a mi Atyánk!
— Ez az Atya! — Megkeccerezte így.
— Isten!
És akkor az ölibe vett. Mária öliből az Atya ölibe vótam.
Montam:
— Mi Atyánk, mit akarsz mondani nekem?
Aszonta, hogy a világról sokat fog mondani nekem. A világ rosszaságja erőst
báncsa őt. S ő megcsókolt ingem s én megcsókoltam őt. S megebredtem ebből."

34

A BEAVATÁS

A

mennyországban

Hamarább mutatták a mennyországot Két hetet minden éjen elvótam, de tátámék nem tudtak semmit. Csak éjjel vót látomásom, eljött érettem az őrzőangyalom. Szépen kötögetett: Ilonka, kej! Ilonka, kej! S akkor láttam, hogy a testemből
kiszállott a lelkem. A testem az ágyba maradott s a kis Jézus reaburult, ott maradott vélle. A lelkem eppe úgy hordozódott, mint a testem, csak könnyebb vót s fényes. Az őrzőangyalom elvitt ingemet a mennyországba, hogy üsmerjem meg.
A mennyország szép vót, két hétig minden éjjel elvótam látomásba s megláttam
aszkot a helyeket, ahol a tiszta lelkek, .vannak. Osztán az angyalom minden regvei
felkötött, hogy ebredjek neki üdejibe, meddig tátámék fel nem kőtek. Olyan szépen
mondotta az angyalom: — Kell imá kej! öbredjél meg! Eljött az üdő, hogy má kell
kőtselek.
Szép vót a mennyország, me olyan szép helységek vótak. Mutitották, hogy a
korangyalok be szépen énekeltek, dicsirték a Jóistent.
Mutitották a kicsi szüzeket-, melyikekvei beszélgettem es. Innét Lészpedről, a mi
falunkból es v ó t a k Beszélgettem miután elvégzették az énekiket. Nem zavartam
imá, én es énekeltem véllik, magyar nyelven futtuk az éneket, dicsirtük a Jóistent.
Azután beszélgettem a pauzába, kicsi pauzájik vót, a Jézus Krisztus nevibe
megkérdettem:
— Mit csináltok itten? Kiék vattok? Megüsmertem, hogy lészpedi himes ingecskékbe vótak.
— Mi a Valárkánéé vagyunk Égettszájú Erzsié!
Egyik vót Annacska, másik vót Véronka. Megkérdettem a többiket és mondották a neviket. Erzsike, Katika.
Egyik-egyik erőst megszomorodott, mások erőst örültek és arra kérdettem:
— Métt egy része örvend s egy része szumurú?
Aszondották, kinek oton az édesanyjiknak csak egy vót s szomorgatódik utána,
hát mikor csendben ülnek, hogy nem énekelnek, esent szumurúk Mikor énekelnek,
dicsirik a Jóistent, akkor ők vidányok esent.
A Valárkánéé olyan örömest vótak, hogy mondom:
— Tik métt, hogy úgy örültök?
— Igen, örülünk, azétt met édesanyámnak sok gyermeke van és nem es jutunk
eszibe, mitőte meghóttunk.
Azuán mentem még más helyre, ahol vótak nagyobbak. Ottan gyéren vótak a
szűz leánkák. Három metrára vagy négy metrára vótak egy-egy lélek. Szűz leányok
vótak ezek, imádkoztak térgyen és felfogott két kézt. Mondták az Üdvöz légy Máriát és mondták a dicsőséget, lassacskán, csendben, olyan szépen, ott nem zavarja senki.
Még vót más helység es, ahol a férfiak ettek. A férfiak egy nagy helységben.
Ebbe azok vótak, melyikek asztalvetést tesznek a hótt előtt vaj a hótt után. Met
mások jól szíveskednek, hogy istenfízesséket kapjanak. Met métt van ez?
Hán istenfizessét kapsz az életbe, annya lépesét menc fel az égbe. Jó tiszta szüből, meg nem bántad, mit adtál. Ha megbántad, akkor hiába adtál. Dehát ha tiszta
szüből adod, akkor bé van vével az Űrjézustól.
Mikor elvótam oda a mennyország ajtójához, hát azt es láttam, hogy mentünk
többen. Mentem elöl, me elöl nem lehetett senki más. Azután jött egy leján, asztánd
jött egy asszon és még más asszon és egy ember. Szózatok vótak, így szólott:
— Bízom, hogy a Jóisten megbocsát, béfogad szent országába, met én erőst sokat szenvedtem négy esztendőt. Kibomlottak még az odalaim es, annyat szenvedtem. Akkor olyan hosszas vót a szenvedésem, hogy bé kell fogadjon.
Azután mentünk eléfelé és más szózat hangzott fel:
3*

35

— Bízom, hogy országába béfogad a Jóisten, me nyóc gyermeket neveltem és
mindig jóra tanyítottam, jó tanulmánt adtam, bízom, béfogad a Jóisten!
Még más asszon felszólallott és mondotta:
— Bízom, hogy a Jóisten béfogad szent országába, mindig jót csináltam. Gyermeket nem adott a Jóisten, de parancsolatjait megtartottam.
Még azután, még más helyré el kellett menjek, me két hetet vótam és azután
három-három napot. Azok külön-külön helyek vótak. A mártíroknak vót. és az a n gyaloknak, a trónusi angyaloké és a Szűz Mária tisztelőinek. Külön vót azoknak,
akik a Jézus Szentséges Szüvit tisztelik. Ott gyérebben vótak a lelkek és szépen
imádkoztak mindenütt.
Mikor elémentem egy más helyré, akkor megnyílott egy ajtó, melyikbe kicsi
gyermekecskék vótak. Ezek kereszteletlen gyermekek vótak, de hát az anya akarattya nékül vót. Nem vót bűn az anyának, met megkévánt valamit vagy megemelt,
ne makarta ő szánt-szándékval eltenni. Arra aludtak a kicsi gyermekek és én felkötöttem. Setétség vót, de nekem mégis a vót kiadval, hogy mindig lássam meg a
titkot. Ki kellett tudjam, hogy mi van ottan. Akkor én a gyermekeket felkötöttem
és beszélgettem s kérdettem, hogy van-e nevik s aszondották nincsen, met nincsenek megkeresztelve. Kérdezni fogtam és megkérdeztem egyet s aszonta, hogy ő
Szent Péter gyermeke. Hogy-hogy Szent Péter nem keresztelte meg őt? — kérdettem. Mert tudom, az Űrjézusval járt és mindenki tudta ezt, hogy meg kell keresztelni.
— Űgy elvitte az Úrjézus, vissza nem engedte a családba. Mikor meghítta; úgy
elvitte, hogy többet nem engedte vissza, ötévesen hóttam meg. Kereszteletlen vagyak s idebé vagyak a setétbe.
Amikor jöttünk haza, megfogtam hátunné a gúnyáját az őrzőangyalomnak és
repültünk ketten, jöttünk vissza. Béjöttünk a házba, hát láttam, a kicsi Jézuska reja
vót feküvel a szüvemre és a szemeivel nézett ingemet. Aszongya az őrzőangyalom,
látod-e, ő vót a lelked helyett, ő tartotta lélekbe a testedet. Imá most meg kell testesülj! És olyan örömvei megtestesültem, me láttam a kicsi Jézuskát én magamba.
Láttam a testemet, belészálltam, mind az árnyék a lelkem belésuvadott, aztán érzettem, hogy megtestesülök.
A

pokolban

Eltőt egy üdő, s eljött érettem a sátán és a k a r t vinni. Észrevettem, hogy a sátán, met fekete vót, csúnya vót. Valamit akart csinálni, de nem közeledett még h e j zám. Nem vótam még jól elaluval és akkor esent megjelenkezett. Felkőtem és imádkozni fogtam. Imádkoztam egyik rendet, még letettem a fejemet, esent megjelenkedzett a sátán és csúful csinált. Akkor esent hejre megöbredtem és fogtam imádkozni.
Harmadik rendet elgyőzött a fáradtság, me kapáló ideje vót és olyan f á r a d t vótam, hogy elgyőzött. Most imá nem tudtam megöbredni. Akkor, harmadik rendet
megintett a sátán, menjek véle es! Én mentem, de nem nyúlt hezzám, én úgy m e n tem, én mentem elöl, met fére állott, mikor odaértem iránta és aszonta, hogy m e n jek elébb, ő jő utánam. Én elöl mentem az ösvényen. A Külsősötétségre vagy a Pokolra vaj más helységekre, Gyehennára, me több helység van — széjesebbek m i n denfelé az ösvények. Me, mé?l
Több lélek mejen Pokolra, Külsősetétségre v a j Fogakcsitorgatására, mint mennyországra.
Elémentem s mikor odaértem az ajtóba — setétség vót —, hát megérzettem,
hogy melegebb vót mint azelőtt a helység. Bélükkentem, mintha ajtóküszöbön mentem vóna átoL
Akkor megszólallott a sátán és mondotta nekem:
36

— Láss!
• Met az ő hatalmánál vótam, tudta mondani nekem imánt, hogy lássak. Láttam.
Lelkek esszecsikeredvel szenvedtek ottan. Ez a Külsősetétség. Olyan forró setétség,
hogy mondatódik, itten kecceresen setétebb, mint itten, hogy mikor setét van. Nincsen egy csillag es az égen. Felhős idő van, hogy mondatódik, az es kecceresen van.
Mikor alább mentem, há úgy jajgattak a lelkek. A sátánok közbe-közbe mentek, döfték meg s aval erőst szenvedtek. Hatták el egy üdőt s osztán esent döfödték,
Vótak éfijak es szenvedni, vótak öregebbek es szenvedni. Minden módú vót. Feke• tébb emberek es vótak, szebb emberek es. Olyan szenvedésbe vótak. Lang vót és setétség-és a sátányok szenvedtették őköt vasvillával, harapófogóval es kénzották.
Itt a Külsősetétségnél az egyik ördög oda akart jőni hejzám. Aszondottam neki,
hogy nem lehet hejzám közeledjék, met én látomásba vagyok. Távojzék tőlem! Az
ördög fekete vót, a kezei szőrösök, szarvai is, lábai is, a farka is fekete vót. Csúf
vót erőst. A szemei, a szája olyan vót, mint a majmucának.
Elvótam a Fogakcsitorgatásához es és láttam, hogy ottagyan, mikor odamentem
sok ördög vót elöl s az ajtók nagyok vótak, meg vótak nyilval és beszélgettek. Megkérdettem a Jézus Krisztus nevibe, milyen hely ez?
— Münk nem tudjuk, eredj a bíránkhoz!
Mikor bémenyek a bíróhoz, azok ott sokan vótak az asztalnál s írogattak úgy,
mint szokás szerint, de olyan hely vót, mint egy pince. Kérdem esent hol a bírájik
s akkor adtak egy vezérelőt, egy küsebb ördögöt s az az ördögöcske megmutatta,
hogy hol szálljak bé. mer mind lefelé mentünk. Mind egy pincébe, mikor bészálltunk, mint a trépcséken a nép, székecskéken mentünk bé. Ott, ahol a bíró vót, nagy
levelek vótak. Az ördögök közepébe vót Lucifer, jobb felől vót Plútó és a bal felibe
vót egy más ördög, mindcsak írogatott. Mondottam:
— Az Űrjézus nevibe megkérdezlek tüktököt, melyen hely ez?
— Itt törvényezik el a lelkeket, ki menyen Külsősetétségre, Pokoltornácára, Fogakcsitorgatására, Pokol talpához, Pokollangjára. Mutitották a leveleket. Miután ezt
elmondotta Lucifer, aszondotta a kicsi ördögöcskének, melyikvei bémentem, hogy
menjünk ki és mutassa meg a helyeket, hol szenved te tik a lelkeket.
Akkor láttam én, érkeztek a lelkek, félre menem, mintha tőtésforma lett lenne
ottan, arra felléptem az ajtó küszöbitől és folyni kezdtek bé. Akkor megláttam a
befogadó ördögöket. Nekem nem tetszettek, erőst csúfok vótak, kerek sapkájik vót,
azon kiduvadott a szarvik, külön gúnyába vótak, úgy vótak ezek, mint a katanák a
kiránynál. Az oldalikba kardok vótak, ezek erőst csúfok vótak, méges szépeknek
mutitódtak. Szebbek vótak mint a többik, a küsebbek.
Akkor kezdtek béfolyni a lelkek és meglátták a sátányokot, melyik el akart futni, melyik odatette a két kézit a szemeihez, eltakarta a szemeit, hogy ne lássa az
ördögököt. Vót, amelyik hátat sűrített, másik megbújt a többiknek a hátiknál. Anynyan vótak, mint a muntások, úgy folytak bé oda szenvedni. Miután béfolytak, bétették az ajtót, met hátul — azt es láttam — két mozsikás vót. Egyiknek vót egy
olyan nagy bornája, a másiknak vót egy vivorája, mozsika, mivel hegedül, hogy
mondatódik.
Bémentek azok es azonn az ajtón s bétették, én visszamentem, megnyitottam és
néztem, hogy milyen, mi hallik ki onnét. Megnyitottam, de hogy mi hallott ki, hogy
jajgattak, hogy jaj, jaj, j a j fejem, j a j kezem! J a j orrom, jaj szájam, jaj fogaim, j a j
filecském, j a j farkocskám, j a j hátocskám, jaj szüvecském! Mind rikojtóztak ottegyen.
Láttam, mit csinálnak. Jöttek oón kicsike, fekete ördögök, felhágtak a bánkákra,
me kicsikék vótak és kezdték szedni ki, melyiknek a szemit, melyiknek a fogait, melyiknek tépték ki a haját, melyiknek a filit húzták, hogy szakasztották le a filit. Melyiknek a belegátáját, a nyakát bontották ki, melyiknek a hasát. Melyiknek a kézit
vágták le, melyiknek a szüvit vették ki.
Mikor meglátták a kicsi ördögök, hogy én látom őköt, hogy micsinálnak, elhatták
a lelkeket és futni kezdtek hejzám. Futták hejzám, én megláttam, hogy közelítettek

hezzám, akkor bétettem az ajtót és aszontam, hogy melyiknek ott kell üjön, ott üjön,
met én innen mejek! Elmentem onnét és imá most ott maradott az ördög es, melyikvei vótam, az angyalom nem vót véllem, me itt maradott a testemnél, m a g a m r a
vótam.
Akkor megnyílott egy ösven és mentem azon az ösvenen. Mikor mentem azon az
ösvenen, elértem egy ablont, mind a pincébe való ablon és néztem be. Ottagyan há
láttam, olyan óhajtás, rikojtás, láttam a Pokol talpát.
Megkérdettem Jézus Krisztus nevibe, milyen helyiség és ők mondották ki onnét,
hogy ők a Pokoltalpánál szenvednek. S olyan nagy vót a szenvedésik, m e t az úgy
cserregett a testyik, hogy égtek, mind a hús mikor siritik a gretáron, hogy sitik a
húst a szenen, úgy cserregtek és folyt a levik belé a 'tűzbe. A sátán, az ördög a vasvillával megsűrítette másik oldalára es. Jajgattak erőst:
— Jaj, jaj, j a j ! Mit szenvedek én itten!
Há minden bűnnek helységje van.
Akik itt kevékednek, hát ottan füstbe vannak. A füstbe nem látnak, olyan setét
a füst és erőst csípős. A kevéknek az a helységjik. Beszélgettem a lelkekvel, kérdettem, minek kevékedtetek? Egy mondja:
— Én azé, hogy szeressen meg a legén, pirosgattam az orcámat.
Láttam, hogy a kégyók, hogy szipták.
Láttam aszkot es akik a hajikot felcsinálták, hogy göröbölték az ördögök, húzták,
tépték, csingulálták, döfődték.
Amelyik férfijú beretválkozik vasárnap, annak kégyó szipta a képit.
Amelyik fehérnép maskurálta a buzdráját, azt es a kégyók szipják.
Láttam még az anyósokat es, melyik anyósok tesznek szót, hogy a menyik ne legyen kedves a fiának és menjen, kerejsen még más asszont es.
Ha a fődön tajást loptál, akkor neked erőst keserves lesz, me láttam a lelkeket,
melyikek loptak vót tajást. Ott vót egy nagy morzsilla tajás, körülte a lelkek s kellett egyék a karéját es. Én es megkóstoltam, hogy t u d j a m meg melyen. Büdös es vót,
keserű es vót, mind a pakurilla, mind a degenyeg, esszefogta a gégédet, ö k kellett
egyék, mikor elfogyott, lett helyibe más.
Vótam a tyúktolvajoknak es a szenvedőhelyinél. Innét a mü falunkból Káruly
Rózsival találkoztam meg. Egy tyúk vót a hunya alatt, azt tollastól, nyüvesen, büdösem meg kellett, hogy egye. Aszondotta, hogy a mennyországba kéne bémenjen, de
nincs ki a tyúkot elvegye tölle. Valaki kéne egy tyúkot adjon a lelkiüdviétt.
Erőst sokat láttam, azután már meg kellett térjek, met az üdő tőt s vissza kellett
hojzon a sátán. Nem nyúlt hejzám, csak aszondotta, hogy meg kell térjünk, me bétőt
az üdő. S akkor, mikor visszatértünk az utunkról, hát azt mondotta az ördög, alicscsam le a lámpást, melyik ég.
Én mondottam:
— Nem alitom le, me nem lámpásnak a világja, hanem az Istennek a kegyelmiből való világosság, melyik az őrzőangyalomnak a világosságja! Olyan szép vót, hogy
szebb mint egy békvilág, mint ahogy mondatódik. Olyan szép világja vót az őrzőangyalomnak, melyik sugározta a világosságot.
Akkor a sátán megölelt, nem engedte, hogy keresztet vessek. Osztá mondottam:
— Ó, Jézusom, ne hagyj ingem! Szűz Mária szabadíts meg a sátánnak az öliből!
Akkor megnyílott az ég és fényes sugarlat jött le az égből. Jőni kezdtek a trónusi angyalok abba a sugarlatba. Fejér ruházatba vótak s azok vettek ki a sátánnak
az öliből. Megöbredtem. Nem tudtam megmozdítani az inakot. Durált az egy órát is,
amíg küzsdöttem. Nem tudtam megmozdítani az inakot, nem tudtam megmozdulni.
Durált az egy órát is mire a nyelvemet meg tudtam mozdítani. El vót nehezedve a
testem, meg vótam hűivel és bajosan jöttem helyre. Igen sokat késtem s m i r e megtérültem, hát a testemet hidegen kaptam.
Még többcör elvótam az őrzőangyalomval es a pokolba, hogy megüsmerjem, amit
meg kellett üsmerjek.
38
N •

A „TITOK KIADÁSA"

Négy évet nem tudták tátámék, hogy mi van vélem, me mindig takargattam,
hogy ne tudják, hogy elhordozódtam vót,
Fatát kellett kössek pünkösdre, én azon ajan szumuru vótam, mikor készítettek
felfatázni. Imádkoztam, hogyha a Jóistent megbántom, inkábbat rendelje el a halált,
hogy haljak meg. Elmentem szöllőlapi szedni, gyütöttem is, olyan fejfájásom jött és
a szemeimet nem tudtam hordozni. Letettem a tarisnyacskát a szöllősnek a közepibe
s readültem s elaludtam egy kicsit.
Akkor az angyalom azt mondotta, hogy:
— Na! Meg kell hallgasd őket, fel kell kösd a fatát, fejet kell haj'ts nekik, met
magad kicsike vagy! Ne félj semmitől, me magad nem bántod meg az Űrjézust, mert
az Úrjézus nem haragszik meg ezért. Kelj fel, me erőst sok dogunk van mára és kell
dógojzunk!
Az őrzőangyalom felkötött és szedtem eléfelé a lapit és meggy űjtöftem és mentem haza, hogy a galuskát megtőtsem.
No, imán most másodnapra hát elévették a fatát és fel kellett kössem, felgyüngyöztek, felkészítettek, hogy menjek a szent misére. Azt mondtam az Űrjézusnak:
— Jézusom! Ne nézd a gunyámot! Nézd a szüvemet, me mind csak az áll, melyiket te választottál. Mind csak a tejéd akarok lenni! Tied vagyok, tégedet szeretlek,
nem akarok mást szeretni! Ne nézd azétt a gunyámot, nézd a szüvemet, me mindig
a tehéd!
Tizenkilenc éves vótam és tátámék erőst kedvelték lenne, hogy férhez menjek.
Akkor én azt kértem az Űrjézustól, hogy engedjék meg, hogy mondjam ki a titkot,
hogy nyilatkoztassam ki nekik, hogy mit akar a Jóisten, me erőst szorítottak, hogy
menjek férez. Megengedték és én fogtam mondani:
— Tátém! Ne, mi történt! Hogy van. Nem lehet én férhez menjek.
Akkor nénim megharagudt és miután tátám elment megkujakolt s aszondotta:
— Kikötlek a lámpás mellé, met várta a legényeket, me ő es leján vót, kikötlek melléjem a lámpás mellé kötelvel és ott kell üj!
— Igen — aszondottam — én kikészítettem a házot, hogy guzsalyaskodjék, hogy
mondatódik, hogy várják a legényeket. A krámpáját a kapunak bényom'tam, hogy
pengjék, mikor kinyill, hogy vegyem észre, fussak tul a gyermekek közé. Met vótak még kicsi testvérkéjim. Ügy őrözködtem a legényektől, me így adta a Jóisten,
az angyalom úgy mondta, hogy szűz legyek, tiszta legyek, hogy vissza tudjak felelni
az Istennek az akaratjára. Isten segedelmivel kitartottam, még bízom, hogy a Jóisten megsegít a jövőbe is, hogy kitartó legyek.
Tátámnak egy éjenn megjelent egy férfiú álmában. Angyal kellett legyen, ki
vót és megmondotta, hogy meg kell engedjenek nekem.
Akkor Tátém megmondotta Katinak:
— Békéje kell hagynunk Ilanának! Így akarja a Jóisten. Hagyjunk békéje!

TEVÉKENYSÉGE

JÓSLÁS
Tátémval etettük a malacokot. Mondottam:
— Tátém! Lássa-e ezt a malackát?
— Igen én!
— Na nemsokára ezt el kell vágni!
E vót a hétnek a kezdetjén, de a fogyatékján, csütörtökön el kellett vágja tátém a malackát. Megszomorodott tátám.
Aztán mondottam:
39

— Tátám, lássa-e ezt a fejér bornyúcskát? Élményünk kapálni Pisztiváléba, de
hát valaki itthon kell maradjon, mert nem éri meg a nyócat, hét órakor s félkor a
bornyúcskánknak el kell vágják a nyakát. Elmentünk kapálni és kapálgattunk ottagyan s nem hoztam elé többet. Miután aztán elvégzettünk a darabon, visszatértünk.
Nem mondtam semmit az úton tátémnak. Béjöttünk, nénim elészököft és mondotta:
— Nahát! El kellett vágjuk a fejér bornyúcskát.
Három bornyúcskánk vót. Vót sárig egy, vót fejér és egy vereske.
— Elvágta a szomszéd ember — mondotta s bévitte tátámot s mutatta.
— Ezt mondotta Ilana, de nem hittem, hogy ez megtörtényik.
Mutitották most, hogy nagy fődingás lesz és sok világ, melyikek vannak az
emeletekbe, nagy emeletekbe sokan le lesznek hullva. A nagy emeletek, ezek a
blokkok — tudja —! Amikor lesz a bomba elhintése, met nagy verekedés lesz és
nagy bombák elhintése, akkor meg fog rázódni a főd. Ezt mondották. A legkönynyebben el tudnak szabadulni, ha vannak pincék a főd alatt, me abba nem fog belé
sem a füst — me láttam a füstöt, amelyik elfogja az eget, felfelé keresett és az nem
fog belé a fődbe, me mind felfelé siet, az áer viszi felfelé és azon ától el tudnak
szabadulni attól es.
Még más es, az emeletek lezurrannak és mind lehullnak, hát el tudnak szabadulni, hogy nem fogja megölni. Azétt jobb lesz, melyikeknek lesz üdejik és lesz"
módjik és leszen hova elbújjanak, me nagy zajongás leszen, sok világ elvesz.
Én kikértem a mi országunk számára és kértem Magyarországra es, de még feleletet Magyarországra nem fogtam, nem kaptam. Méges bízom Szűzanya Máriában, mert Magyarország királynéjá, Szent Erzsébet ától még könyörgök ennek a novembernek a hónapjába, Szent Erzsébet mikor esik, fogadom, hogy imádkozom Magyarországnak az ótalmazására, hogy ne legyen sértve úgy. Az idő átol, mikor ez
megtörténik, azok a napok nincsenek megmondval, sem az esztendő kiadval pontosan. Mikor tavaszra értem,-hogy bőtöket tartsak — ki kellett tartsam a negyven napot esent — ebben megszólítottak és eszket megmondták, de a Jóistennek a napjait
és az óráit nem tudjuk mi felszámlálni.
Kérem szépen, mennyecskét, ha lehet, ha beléiratódik és megtartódik es, aki
esztán meghallja es, tiszta szüvel gondója el ezt, mit a Jóistennek a kegyelme engedte, hogy kiadjam.
Nagy zajongás fog lenni, met én láttam, amikor az emeletek lehulltak, hogy mi
világ sikolytozott látomásomban, hogy mennyen vótak, hogy meghóttak. Számlálhatatlan! És mennyen vótak úgy, hogy sikolytoztak, csak hogy kezik, lábik el vót törvel és nem tudtak kijönni onnét a falak alól, met lezúgott az emelet és látomásomba megmutatódott, hogy mi történt alatta. Me a látomásomba bé tudtam látni úgy,
me Jézus akarta, Jóisten, Mária, hogy meglássam, hogy mi történt alatta. Ez következik. Ha most nem, akkor jövendőbe, méges meg kell történjék, me aztán lesz
egy akó, egy pásztor, melyikbe meg kell térjen az egész világ, fejet kell hajtson a
Jóisten kegyelmiét!
Most erre az esztendőre nem történt az, mint a Jóisten akarta, megjelentette
vót. Igen! De méges bízom a Jóistennek a kegyelmiből, hogy az én szeretetem tovább es menyen. Ö nem késik, hogy bételjesedjék az ő szent akaratja. Nem es siet,
nem es késik, me Jóisten örökös és van mikor neki!

KAPCSOLAT AZ ELHUNYTAKKAL
Én hamarább mondottam a hóttakról, hóttakról beszélgettem. Egy ásszonnak
megmondottam, hogy az emberinek kellene egy ing s egy gagya, me csórén van. Ez
az ember háburúba vót elveszve, most negyvenhárom-négybe, mikor vót ez a Ruszország háburúja. Akkor vót elveszvel a háburúba. Elvótam látomásba, beszélgettem
avval a lélekvel és aszondotta, hogy mondjam meg a fej ér népinek, az asszonyának.
Megmondotta a nevit, hogy ő kicsuda. Ez vót Miklós János, véréje vót Miklós An40

tinak. Aszondotta, hogy a feleségit ügyes mongyák, hogy Kicsi Kata, met kicsike
az a fejérnép. Én megmondottam a fejérnépinek és az aszondotta, hogy megteszi, de
hát nemsokára fogott kacagni ingemet.
Egy asszonnak meghótt a tizennégy esztendős lejánkája. Eljött, hogy nézzem
meg, mi van vélle. Én megkérdettem a lejánt. Mondja nekem a leján, hogy erőst
nagy szenvedésbe van, me mikor vét az átállás, akkor csak a romány misékre ment
el, mikor magyarul vót a prégyikáció, nem.
Mondom az anyjának:
— Néni Marika! Fizessen miséket Marikacskáéft, me erőst nagy szenvedésbe van.
Az asszony erőst megharagutt, me — aszonnya — az ő lejánnya tisztaságba hótt
meg s erőst hamar béjut a mennybe. S nem hitte, aszonta megtép.
Imá nem beszélgetek a hóftakról, lemondtam róla, mosmá imádkozok az anyaszentegyház egységéétt. Krisztusnak mondottam, hogy adjon más rendelést nekem.

KAPCSOLATTEREMTÉS ISMERT ÉS ISMERETLEN
ÉLÖ EMBEREKKEL, LÁTOGATÁSOK LÁTOMÁSBAN
Láttam azt, hogy börtönbe vót a páterom. Látomásba láttam meg, hogy mit csinálnak odabé. Láttam egy rendbe, hogy jöttek ki az ajtón s kárinkodtak a börtönbe való emberek. Szólott Gyergyina páter:
— Ne m á j kárinkodjátok, az Űristent ne bántsátok!
Szent kereszt napja vót s ők szidták az Istent. Olyan szépen beszélt véllik, hogy
a sziviket meghajtotta. Nekem mondotta az angyalom, hogy ha ő ide nem jött lenne, akkor neki nem lett lenne az, hogy ezt megtegye.
Egyszer felkerestem látomásba az ispotályba es. Jártam látomásba Franciaországba misére. Arca Szent Johannának neve napja vót s én elvótam erre a misére.
Énekelték, csak az Isten tudta, ki vót ez a leányocska. Magyarországon es vótam
egy izibe látomásba, nyámjaim vannak ott Jánó hegyein, me az én nagyapókám
onnan van bészármazva. Keccer jártam látomásba Bukarestbe. Még nem jártam úgy
járásba.
Az úgy történt, hogy ő avval a szándékval jött, hogy beszélgessen egyvel, amelyik tud másvilágról mondani. Én méltó nem vótam erre, de jött Szent Anna akkor
tájba s mondották nekem, hogy menjek el a templomba, miután a nyámokot elcsapom és meglátom a templomba azt a papot, melyikvei kell beszélgessek. Arról tudom meg, hogy fog imádkozni s osztán megcsókolja a két kezet, melyik van az oltárunk alatt. Két kéz s közte van a kereszt! Ez azt teszi, az egyik az Úrjézus keze
és a másik a Szent Ferenc keze. Met Szent Ferenc feltartotta az Ürjézusnak a hitjit, a keresztet, met azt jelenti a kereszt, hogy a hitjit. Azokot megcsókolja és akkor kell beszélgessek. • Megláttam, hogy megcsókolta, pedig megremekedett, hogy
megláttam, hogy bémentem a templomba, mintha megszégyellette lenne, hogy ő
megcsókolja, de méges megtette. Úgy, ahogy vót a szándékába. Imádkozott jobb felől az ótárnól. Miután elvégzette az imádságot, elment és megcsókolta a közepinél
az oltárnak, béhajlott és megcsókolta azt a két kezet. Akkor én megszólítottam őt.
Aszondottam:
— Anti bácsi! — Miklós Antinak. — Kell beszéljünk ketten! És kimentünk küjel a templomnak és fogtunk beszélgetni.
Annyat beszélgettünk ketten, hogy nem végzettem el akkor tájban, hogy menynyet láttam, hogy mi történt, hogy vót látomásom és még más este es eljött tátémhoz, hogy beszélgessünk. Attól fogva aztán még megláttam mikor osztán ment haza s még eccer, hogy lebetegedett, imán máccor, hogy meggyúlt az istállójik és
megláttam, hogy milyen szumurú vót. így akarta a Jóisten.
Neki es vót kiadása, hogy kellett beszélgessen, me evvel a szándékval jött s akkor ő kész vót, hogy elhallgasson.
41

El vótam a püspökségre és azután el vótam a páterhoz, melyik vezérelt. A páter nem a k a r t megsegíteni és vezérelni többé. Mikor jöttem vissza, felültem Bákóba a vonatba, szumurú vótam, hogy olyan szumurúság fogta el a szüvemét, hogy
nem foglalkozik az a páterom többet velem eléfelé.
Mikor osztá jöttem, imádkoztam, há megláttam a boldogságos Szűz Máriát. Ügy,
ahogy vótam a vonatban, én vótam fejül és alól felől tetszett, napjövet felé. Nem
tetszett a vagon, hanem úgy vót, mintha az eget láttam lenne, mintha sugarlatok
lettek vóna, úgy mint a fátimai gyermekeknek, hogy látszódott. Szűz Máriát ahogy
látták, úgy láttam én is. Össze vótak fogval a kezei imádságba és a sugarlatokon
átol láttam, napi sugarlatok vótak körülte. Ezután megvigasztalódott az én szüvem,
bíztam esent.
A Jóisten gondot visel rejám és más pátert rendel. Hasajöttem ezután és fogtam imádkozni, hogy világosítsa ki. Sok üdő kellett, majdnem két esztendőt imádkoztam és azután rendelt a Jóisten más pátert. Ez a más páter — úgy híják, hogy
Péter — vezérel most és gondot visel úgy, hogy közön-közön beszélgetünk. Aval
biztatgat ő es, hogy látomásai vannak neki es. Ügy, hogy mikor Lujzi Kalugerába
elmentem, hogy beszélgessek vélle azt kérdette, hogy hogy tudtam én, hogy ezt a
gúnyát vegyem fel, me ő meglátott vőn álmába, hogy melyen gúnyába menyek a
búcsúra. Csudálkozott, erőst. Én aszondottam, ez megtörtént én véllem es.
KÜLDETÉSE

FELKÉSZÍTÉS A KÜLDETÉSRE
Krisztus

gyűrűje

Az Űrjézus adott nekem egy gyűrűt, aszondotta, hogy nyirásza gyűrű ez. Azt
mondotta, hogy mostanig nem üsmernek ingemet, met még akkor nem üsmertek
majtig senki. Ö úgy akar, hogy meg legyek üsmerve és vegyem el ezt a gyűrűt és
a kezembe adta. Mondottam neki:
— Nem tudom, hogy melyik ujjamban hordojzam, mert én soha nem a k a r t a m
gyűrűt hordojzni a kezembe, nem es akartam nézni, hogy hol hordojzák, melyik
ujjikba hordojzák.
Azt mondotta az Űrjézus, én majd nem úgy fogom hordojzni mint a többi nyirászák, hanem így fogom hordozni a jobb kezemnek a mutitőujjában. Mások nem
hordojzák a mutitóujikban, met más ujjikban hordojzák.
Akkor aszondotta az Űrjézus, hogy így fognak megismerni ingemet, hogy én
különyötösön fogom hordozni ezt a gyűrűt.
A szűz korona

megmutatása

Egy szép angyal mondotta, hogy menjek, lássam meg, hogy milyen szép helység
van a mennyben a szűz leányoknak. Megláttam a szűz koronákat is. Aszondotta az
angyal, hogy nekem es van egy koronám ottagyan. Olyan helység a szüzeknek a
helyik, hogy még fejérek a falak, fejér a födje, fejér, szép mindenféle és szép fejér
rózsákból vannak a kuszurúk csinálva. A fejér ótárra le vót téve a sok kuszurú,
melyikvei megkoronázzák a szűz leány okot. Egy koronát levett onnat és a fejembe
tette, hogy lássa, hogy megtalál-e a fejem körül és megmondotta, ez öppen neked
van készítvel és most csak megpróbáltuk, de milyenkor leteszed a fejér liliont az
ótár lábajihoz, akkor evei lész megkoronázva. Akkor megláttam a fejér liliomszálat
a kezembe. A kuszurún azok a szép rózsák ki vótak nyilval és jó bűzik volt. Aszondotta az angyal: — Na, mikor ezt a liliont leteszed, akkor fogsz megkoronázódni.
Halálom után, mikor meghalok, akkor teszem le a liliomszálat, az életbe kell hordojzam, me töllem a szűz életet kérték.
42

Krisztus

akarata

Látomásomba mutitotta az Ürjézus, az ölibe vót egy báránka s mutitotta, süringette azt a báránkát,
— Lásd meg! — Aszondotta.
Én akkor láttam, süringétte a báránkát jobbra es, balra es, fel a lábaival és le
a fejivei és fityegett a feje. Neztem, hogy a báránka mindig hajtogatta a fejit.
Aszondotta az Űrjézus:
— Na! Így kell hajtsd magadat es az én akaratom után.
Azét't kész vagyok, hogy hajtsam a fejemét mindig az ő akaratja teljesedjék
véllem. Méltó nem vagyok, de kérem az ő szent erejit s ő megsegít, met ő erős és
hatalmas és bételjesedik, ahogy ő akarja.
Az Űr szószólója

lesz

Még ezek csak készelmek, készítnek ingemet, hogy mi még jő. Még készítésbe
vagyok, met nagy dologra van hiatalásom. Nem tudom most mindent kiadni, meddig bé nem teljesedik az Isten a k a r a t j a én véllem. Még a titkot nem tudom jól,
csak annyat mondott az őrzőangyalom, hogy ezek mind le lesznek írva és megmutatták a püspököt és a papokot, mélykék vótak körültem és kellett kiadjam nekik,
amit tudok, hogy leírhassák.
Hatvankettőbe meg láttam, hogy hoztak el egy nagy aparátot, melyikvei kiadják azt, amit én láttam és nyújtották a szirmúkat és mondottam nekik, hogy mivel
dógoznak? Látomásba vót az én házam körült.
Aszondották, hogy úgy akarnak, hogy ezeken a szirmúkon elmenjen minden országba és mindenfelöl ez, amit az Úrjézus mutitott nekem és kiadott Én nem vagyok méltó erre, de az Istennek a hatalma nagyobb és amit akar ő, kész vagyok,
hogy bételjesítsem, mit lehet mindent.
SZÓJEGYZÉK

ablon
alítsam le
apparát
apóka
bankák
bék
bélükkentem
belegátáját
buzdra
bingó
csingulálták
csóré
csukorra
csukorta
degenyeg
durált
erőst
esent
esszecsikeredve
fata
felfatázni
felhágtak
fejérnép
ficfa
folytak bé
galuska

pincebejárat
oltsam el
szerkezet
nagyapa
padok
zseblámpa
bezöttyentem
torkát
ajak
bimbó
tépázták
meztelen, csupasz
teljesen (itt)
csoport
kocsikenőcs
kitett, eltartott
nagyon
ismét
kínjában összegörnyedve
nagyleányok szoknyaviselete
nagyleányosan öltöztetni
felmásztak
asszony, leány
fűzfa
özönlöttek be
töltöttkáposztához hasonló módon készült étel
(szőlőlevél, kukoricakása, szalonna és hagyma)'

43

v

gagya
göröbölték
gúnya
guzsalyoskodás
gretár
harmadik rendet
hátat sűrít
hektárba
hireljem meg
hiutt
.,
ispotály . '
,
kirekesztette az eszit
krákocska
lapi
lezurrannak
liváda
majmuca
•majtig
málé
•
.
mámé
maskurálta
megjön
megkecceritette
megkujakolt
metrára
.;
minden módú
mond
ne máj. ;. nem kaptam hírt
,.
nuntások
ny'á'mok
nyirásza
odály
ográda
pakurilla
purgator
rokolya
savanyólé
sárig
süringet
szerelmetesen hordoztam magamot
szemeimet nem tudtam hordozni
szirmák
szóba
táté
tesznek szót
tőtés
trépcséken
tudó
vaekorfa
vette kaeagságra
vigyázkodtam
vigyítsük
vivora

44

i

gatya
gereblyézték
ruha, öltözék
udvaroltatás, udvarlás
hússütő rostély
harmadszor
hátat fordít
földre, mezőre' (itt)
mondjam el
hívott
kórház
megbolondította
ágacska, gallyacska
levél
leomlanak
fasor, gyümölcsös
majom
majdnem vagy majd
kukoricalisztből főtt étel
anya . ...
festette
meggyógyul
megkétszerezte
megvert ököllel
méterre'
mindenféle
(itt) a. halott túlvilági, állapotáról tájékoztat
ne még
nem vettem, észre
lakodalmasok
rokonok
menyasszony
szoba
udvar
pakura, nyersolaj
purgatórium
köntös, ruha
savanyú káposzta leve
sárga
forgat
kedves voltam
szemeimet nem tudtam nyitva tartani
drótok
tűzhely
apa
rágalmaznak
nyitott folyosó
lépcsőkön
aki tud földöntúli dolgokról, lényekről,
halottak lelkeivel kapcsolatot tud teremteni
körtefa
kinevette
nézelődtem
vegyítsük, keverjük
hegedű

Moldvai csángó népművészet
Miközben hozzá nem értő,' vagy kétes szándékú, szerzők á tényekét,, messze elkerülve téves elméleteket igyekszenek gyártani á moldvai csángók eredetéré. vonatkozóan, Romániában a tudományos' élet képviselői is hallatták szavukat. Imponáló
méretű, több mint félszáz ív terjedelmű könyvben, jelentette meg csaknem három
évtizedes kutatómunkájának eredményét az a szerzői hármas, akiktől nem először
kapunk átfogó és megalapozott összefoglalást a rOmáhiai magyarság egy-egy t á j egységének népművészetéről. Túdatosan szervezett gyűjtő- és publikáló tevékenységük legújabb termése kiemelkedő helyét foglál el ebben a sorban, hiszen a moldvai
csángókról van szó, a legkeletibb, legelfeledettebb, legtöbbet szenvedett s ugyanakkor művelődéstörténetünk legarchaikusabb rétegeit őrző magyar népcsoportról.
A könyv öt nagyobb részre tagolódik. Az első a településsel, a telekkel, valamint a házzal és az építkezéssel, a második a lakásbelsővel (tüzelőhellyel, a bútorokkal) és a lakáshasználattal, a harmadik a fazekassággal, elsősorban a' górzafalvi
fazekasok tevékenységével foglalkozik. Mindhárom fejezet dr. Kós Károly műnkája.
A negyedik rész szerzője Szentimrei Judit, témája pedig a textilfélék nyersanyagainak (elsősorban a kendernek és gyapjúnak) feldolgozása, a szőttesek és a varrottasok — külön a bőrhímzések — készítésének módja. Az ötödik rész az öltözetet tárgyalja, végighaladva az alsó és felső ruházaton, a lábbelin és az ékítményeken, embernél és asszonynál egyaránt. Ezt a fejezetet dr. Nagy Jenő írta.
A kutatómunka gerincét az 1953 nyarán gyűjtölt anyag jelentette, vagyis a népélet olyan jelenségeit sikerült számba venni és papírra vetni, amiket ma m á r aligha
találnánk meg a moldvai magyarok körében. A kutatás elsősorban Bogdánfalván
történt s ehhez gyűjtötték hozzá a többi falu anyagát. Nyugodtan mondhatjuk, hogy
a könyvben közölteknek mintegy fele erről a Bákótól délre, a Szeret jobb partján
fekvő magyar településről származik. Ebből következik, hogy a szerzők sajnálatos
módon nem élhettek az árnyaltabb földrajzi összehasonlítás módszerének lehetőségével, ami pedig igen fontos lenne a moldvai csángómagyarok területi tagolódásának vizsgálata szempontjából. így is kiderül ugyan a könyvből, hogy mennyire sokszínű és változatos a moldvai magyarság, éppen ezért nagyon hiányoznak az olyan
térképek, amelyek egy-egy téma (jelenség, szó, forma, eljárás stb.) elterjedését mutatnák be.
A moldvai magyarok a történelem során, a XH.-től a XVIII. századig folyamatosan kerültek a Kárpátokon belüli területről (Magyarfődről) jelenlegi lakóhelyükre.
A magyarság törzsétől elkülönülve, számukra idegen környezetben különösképpen
megőrizték műveltségüknek azokat az elemeit, amelyeket elcsángálásukkor
magukkal vittek. Ez a műveltség azonban pontosan mutatja az irányt is, ahonnan vétetett.
„A csángó ház beosztásának a székely házéval lényegében azonos belső fejlődése
kb. 100 éve szakadt meg" — olvashatjuk a könyvben. , •;"'"
Az őket szorosan körülvevő idegen etnikai hatások természetesen nem múltak
el nyomtalanul. Például a moldvai — elsősorban gorzáfalvi — csángómagyar fazekasok „mesterségi tudásában a székely hagyományok folytatását figyelhetjük meg,
de mint a Moldvába került magyar lakosság népi kultúrájának, sok. más jelenségét,
a fazekasságot is a moldvai környezet egyes régi hagyományokat köhzerváló gazdasági-társadalmi viszonyai és a környező román etnikum együttes hatása jellegzetesen csángóssá alakította. „Művelődésünk más rétegeit — elsősorban a kevésbé
anyagi jellegűeket — annál eredetibb formában őrizték fneg számunkra a moldvai
magyarok. Így, „ha a varrottas párnákból kiindulva, a vászon, majd a bőr ruhadarabok megismert funkcionális és díszítővarrásait, -motívumait Összehasonlítjuk,
népi hímzőkultúránk igen kevéssé ismert kezdeti láncszemeire bukkanhatunk".
Altalános jelenség, hogy az etnikum szélére sodródott népcsoportok mindig ha45

gyományőrzőbbek, a műveltség régiesebb rétegeit hordozzák, mint a beljebb élők.
A moldvai magyaroknál ez a jellegzetesség különösen erősen érződik, hiszen nem
csak nyelvi, etnikai és vallási szempontból élnek idegen környezetben — a legkésőbben érkezettek is — több évszázadon át, de magas, nehezen áthatolható hegyláncok, a huszadik századig pedig országhatár is elválasztotta őket a Kárpátokon
belüli magyarságtól. Arról sem szabad megfeledkeznünk, hogy Moldva 1864-ig a
Török birodalom része volt, amely nemcsak a gazdasági, a szellemi állapotokat is
meglehetősen konzerválta. De talán a legfontosabb az a körülmény, hogy a moldvai
magyaroknak — az 1949-től 1958-ig tartó néhány esztendőt leszámítva — soha nem
volt magyar iskolájuk, így természetesen magyar értelmiségük sem, anyanyelvüket
tekintve tehát mind a mai napig a szóbeliség állapotában élnek, műveltségük a szájhagyományozódás útján, apáról fiúra, anyáról leányra öröklődött. Továbbá: „Hiányzott itt a falvakban az a kiemelkedett, mozgékonyabb, módosabb és tanultabb réteg, amely más vidékeken oly természetes módon töltötte be szerepét a magaskultúrának az iskolázott műveltség értékeinek a parasztság felé való közvetítésében."
Ritka és értékes kincsek gyűjteménye tehát ez a könyv, népi kultúránk megelevenedett rétegeit lelhetjük fel benne. Bárcsak felölelhette volna a moldvai csángómagyarok néprajzának többi területét is. (Kriterion.)
HALÁSZ PÉTER

TÓTH

BÉLA

Tiszajárás
32.

FÖLKELŐ CSILLAG
Balassi János szökésének idején a török seregek éppen a bányavárosok ellen
vonultak, ami sokasította riadalmát a királynak. Beigazolódott, hogy összejátszik a
törökkel.
Ment a hajsza a nyoma után.
Alig f ú j t a ki magát a zólyomi várban, máris bányakapitányok érkeztek a kifürkészésére. Azt várták a bányatisztek, hogy elfoglalhatják a várat. De ha benne
ül a gazdája, nincs merszük hozzá, örültek, ha irhájukat szabdalás nélkül elhordhatták.
Hanem Balassiék készen álltak a lengyelországi útra.
Két nap múltán már Rymanovban pihengetnek. Nem pihennek az ellenségei.
Kamper Ferenc sófelügyelő parancsnoksága alatt az összes Balassi-birtokot megrakják királyi katonákkal. Különösen Liptóújvárt, Zólyomot meg még hat másikat.
Folyik a torozás. Milyen a katona? Eszik, iszik, különösen, ha más fizeti az árát.
Ám hivatalosan semmihez sem szabad nyúlni. Szigorú leltárak készülnek, hiszen a szökött urak elvesztik vagyonukat!
Az inventárium szerény töredéke valami kis ablakot nyit a Balassiak életvitelére: négy hosszú gyalogpuska, két kis gyújtós puska, egy lőportartó, egy ezüsttel
kivert kard, egy olasz kétkezes kard, egy pármai pajzs, három magyar kard, egy
horvát kétkezes kard, egy török íj nyilakkal, három bádogkesztyű, három aranyozott kard, egy berakott buzogány, két harci dob et cetera.
Csupa fegyverek. És lószerszámok, sarkantyúk. Kényelmüket szolgáló vagyon
alig. Miseruhák, evőeszközök még. Két láda könyv! Három aranykapcsos könyv.
Aztán három láda bivalysajt, egy bödön zsír, egy láda viasz, egy láda ólom.
A mágnás ilyen szegénységének bizonyítékát is súlyosbító ténynek állították be
a rágalmazók. Az állt emögött, hogy Balassi az igazi vagyontárgyait már régebben
kicsempésztette Erdélybe, mert a fejedelem oltalma, a török védelme alá szándékozik már régtől fogva magát adni. Apja bánata az övé. De a sajátja sem könnyű.
Anna messzi. Vigasztalják azért kedves lengyel nemesi lányok és menyecskék a szomorúságban is egyre szépülő fiút. Ám alig egy évet mulatnak a magyar hazán kívül, Balassi János arra az elhatározásra jut, hogy visszamegy Révész várába, az
Ipoly fölötti kietlen várba, ahová a török föl nem ér, szigetes mivolta révén a király keze el nem ér. Innen aztán, mivel mégis a saját jószágain tartózkodik, elkezd
megvédekezni rágalmazói ellen. Meneszti is a leveleit sebes postásokkal. Nem valami fejet hajtó írások ezek, mint inkább a vádak cáfolatai. Nem jön afféle válasz,
amelyben valami neszét vehetné fölmentésének. Inkább szemrehányások, amiért a
hét bányavárostól vámot szed, elfoglalt várai körül a jobbágyokon behajtatja a
dézsmát, tizedet, adókat. Szemrehányások, de még ezek is a jogainak az elismeré47

sét bizonyítják. Pedig a birtokaira vágyakozók nem fogynak ki az argumentumok
föltálaiásában.
A leltározások során Balassi Jánosnak a budai basákkal folytatott levelezéseit
is megtalálják. Benne alkudozások, fogolycserék, helységcserék rovódnak föl. Csakhogy abban a korban a végvárak urai a török tengerrel való érintkezésben nemcsak
leveleztek, de egymással személyes kapcsolatokban voltak. A Balassi Jánosra szórt
vádak kezdtek megszelídülni, hiszen a visszájára fordultak. Két év alatt odáig f e j lődött Miksa és Balassi János között a viszony, hogy a teljes kibékülésre kapott
ajánlatot, ha a király óhaját teljesíti. Nevezetesen, amennyiben térden állva bocsánatot kér az udvar előtt, akkor kegyelmet nyer, s visszakapja birtokait.
Persze az uralkodó hajlékonysága mögött az a vágyakozás is élt, hogy valamennyire megnyerje a magyar főurakat ezzel a gesztussal a trónörökös koronázásához. A megkegyelmezést követő pár hónapon belül meg is történt. 1572 szeptemberében Rudolf koronázási ünnepén Balassi Jánost főajtónállóvá, fiát, Bálintot pohárnokká nevezte ki a kegyes király. Volt nagy dínom-dánom. Bálint magyar pásztortánccal tűnt ki a nagyúri ünnepség között.
Kölcsönös hűségnyilatkozatok a király meg Balassiék között, aminek értelmében
Bálint három évig pohárnokoskodik az udvarnál, apja ajtónállói minőségben szolgál. Hanem a rizsporos haj, a hajlongás, nem áll a természetükben. Ha hajolnak a
maguk, az ország érdekében teszik. Bálint fiú nem sokat lesi az uralkodó lépteit.
Inkább a vele koros tanult nemesi gyerekek szórakozásait, költői foglalatosságát
folytatja, művelt nők köreiben forgolódik. Könyvkereskedők számláit dagasztja, mivel itt. hozzá juthat olyan újdonságszámba menő művekhez, melyekhez Zólyomban
soha vagy csak nagy időbeli késedelmekkel. Külföldi verses pajzánságokat fordít,
de ezekkel egy sorban a zsoltárokkal is szívesen'köszörüli költői készültségét.
Otthon az apja váraiba túszul befogott török rabokkal szívesen időzött, hogy
nyelvüket, dalaikat, verseiket megtanulja. Itt, a király várában raboskodó tanult
fő törökökkel engedélyt kap a találkozásokra. Nem csupán tanultságával, de emberi
érzéseivel tán itt fogalmazza meg először, hogy a török is ember. Ellenség, amikor
tömött sorokban, fegyverrel szemben áll. De amikor fogoly, akkor szánandó, vágyakozó, érző személy, akár a magyarok, akik a Jedikulában, s más hírhedett török
börtönökben, mint túszok várják sorsuk jobbra fordulását, a megküldött váltságdíj
érkezésekor következő szabadulást. S hogy ez mielőbb bekövetkezzen, nyomorgatja
a hatalom a rabot. Ujjaiból levágnak, kihúzzák ép fogait, dereselik, talpát verik,
olyan rendszerességgel, ahogy reggelente égre kel a nap. Így megy mind a két
oldalon. Túl és innen.
Bálint szánakozása keveset enyhíthet sorsukon. Orvost hozhat, élelmet, gyógyírt, de végleges megváltást nem. Amúgy sem nézik jó szemmel érdeklődését. Apja,
bár nem kegyetlen ember, elutasítja a török ember, mivoltát. Szerinte nem a török
találta föl a verselést. Ö csak eltanulta nála műveltebb népektől, zsidóktól, araboktól, perzsáktól, szépnek találta, élt vele. S közvetíti. Nem a török találta föl a bőrkikészítés módozatait. De szereti, eltanulja, használja, közvetíti a kordovánok, b a gariák s egyéb finom bőrneműk készítését.
A finom acélokból való fegyverkészítés találmányát sem tudhatja magáénak,
csak fölismeri annak jóságát, hasznosságát, s él vele. A damaszkuszkardok, puskák,
pajzsok a mi honunkban úgy tündökölnek, ölnek, mint a török készítmények. Nem,
nem! A leigázott népek ismereteinek termékei azok. A török megszereti, megismeri,
elveszi, ha kell, erőszakkal. Használja. A török nem keresi a virágok mibenlétét.
Békés időszakaiban azért kedveli, a maga környezetében szereti látni. Messzire ellevelez értük. Hozatja tevekaravánokon, ülteti, ápolgatja. Nem szakad bele k e r t j e
művelésébe, de örül neki, s mástól sem irigyli, ha örül a szegfűnek, bazsarózsának,
tubarózsának, tulipánnak. És a rárószárnyon járó jó csilalli arab, perzsa lovakat is
magáénak tudja. Azokat annyira, hogy halál halálával hal, aki abból lop vagy vesz
keresztény illetéktelen létére.
48

Az apa óvja a szépségek hajóján szívesen utazó, ellenségeknek is megbocsátó
fiút a törököktől. Amúgy is nagy véteknek számít a törökökkel való érintkezés.
A törökösség bűne, hitük fölvétele, akár csak megértése vagyon- és fejvesztéssel
járhatott a főemberek köreiben.
Inkább azon dolgozik, hogy a fiú itáliai követségekbe kerüljön, művelje magát
a finom olasz nyelv ismereteiben, irodalmában. Bálint él ezzel a lehetőséggel.
Amikor a kegyelem hároméves udvari szolgálata kitelt, a marasztalások ellenére
sem maradtak ott a Balassiak. A visszakapott birtokaik állapotát, rendbehozását
vizitálták, de előttük álltak az ú j hadivállalkozások. Az uralkodó érdekei azt sürgették, hogy a török védelme alatt virágzó Habsburg-ellenes Erdély az ő bűvkörébe
kerüljön, ezért hadak mozduljanak. Életben volt ugyan a szultánnal kötött nyolcéves
békeszerződés, de hát azt egyik fél sem tartotta meg igaziból. Suba alatt mind a
két oldalról fojtogatták egymást a szemben álló seregek. Ha a törökök foglaltak el
várakat, újabb területeket, arról a szultán nem akart tudni. És fordítva. A béke
szent dolog! Hanem azért, mint kicsi határháborúra készülnének, seregek szedelőzködnek a Báthory fejedelemmel ellenséges erdélyi főúr, Békés Gáspár királypárti
lobogója alá. Annak segedelmére indul a hatszáz katonából álló csapat. A Balassiaknak még mindig akad bizonyítani valójuk a hűség tekintetében. Bálint a huszadik
évében jár. Kalandra, csatára is szomjas, a szomorúság is serkenti, a p j a helyett
örömmel áll a csata katonái közé kétszáz lovasával. Mágnási fölszereléssel bocsátja
seregbe az apja. Félti is, de akarja, hogy Bálint megforgassa magát a csatamezőkön.
Kassa érintésével az Ipoly és Hernád mentén ereszkednek. Itt kis időt nyer
Annához beköszönni Tiszaszentmártonba. Harmadik alkalom, amikor egyéb búvóhelyeiket váltva, itt is találkoznak. Amilyen nagy öröm az együttlét, olyan szomorú
a válás:
Bújdosom mint árva
Idegen országba
Veszettül, mint zarándok,
Ruhámban setét színt,
Szívemben szörnyű kínt
Viselek én, úgy gyászolok,
Szárnyam nincs, mint néked,
Kin mehetnék véled
Ahhoz, akit óhajtok.
Fiatal, nem fél a haláltól, bár ha katona, minden puskacsőből, kardhegyről az
szemez vele.
A Békés Gáspár seregeihez igyekvő néhány száz lovast a fejedelem seregei
Huszt alatt úgy megzilálják, hogy Bálint a puszta életét is csak eszméletlen állapotban menekítheti, néhány szolgája segítségével. Mint sebesülten is megkötözött foglyot, diadalmámorral vitték a Kővárba, ahol erős őrizet alatt fogja vallatóra Hamássy Kristóf várkapitány. Hanem a felesége, a gyulai kapitány lánya, Kerecsényi
Judit Bálint ágya szélére ül; sebeket gyógyítani. Az egyik legszebb nő, akivel költőnk
húszéves koráig összetalálkozik. Fekete hajú, barna bőrű, sudaras termetű, művelt
ember. S gazdag. Hamássy előtt néhány komoly kérője is kerülgette, de mintha
valami fátum vagy szándékosság dolgozott volna ellene, a kérők meghaltak a frigy
előtt. Hamar elfogyó világ zúgott. Nemcsak a fegyverek, de a ragadványos betegségek, a szándékos mérgezések is pusztítják az életet. Aki élt, s reménye lehetett
hozzá, azt éltetik. Kerecsényi Judit mindent megtett a fiúért. Hetekig tartott a gyógyulás, amíg a szép asszony, aki tudott verselni, muzsikálni, énekelni, ezekkel a
patikaszerekkel sem szűkmarkúskodott. Buzgó szolgálatai közben Lukrécia szép
pajzán históriájából olvasott föl, s talán némely jelenetét annak el is játszották
néhányszor. Nem is komorult a szerelem ege egészen addig, míg a szultáni udvar
követelni nem kezdte az i f j ú mágnás kiszolgáltatását.
4 Tiszatáj

49

A Balassi család régtől fogva sok csapást rámért a törökségre. A nevüket is
fogvicsorgatva ejtették ki. Most a szultán üzent, ide annak a fenevad családnak a
gyerekével! Ha nem is akarta rögtön a fejét leszedni, de fél magyar országnyi váltságdíjat bizonyosan elkövetelt volna érte. Hogyisne. A Balassiak is forgatták, mint
a mezei nyulat, a túsznak, váltságdíjért cserélhető foglyokat. Ekkora fogást! De Báthory nem adja. Fél tucat futár, rangos török sarzsi kéri, ijesztgeti a kegyetlen
fejedelmet, aki közben utánajár, beszédbe elegyedik Bálinttal, meg is kedveli. Hiszen az esze járásán, mivoltán túl, még rokon is. Báthoryné Sulyok lány, ahogy
Bálint édesanyja.
Gyulafehérváron már mint a családjuk tagját kegyelik a fiút, s hiába minden
szultáni parancs, Bálint marad. Vigasztalódik. Volt oka. Anna messzi, most m á r
Judit is hiányzik.
Amikor elválnak, még üzen:
„Ha szinte
érdemem
nincs is arra nekem,
hogy ő engem szeressen,
Csak áldott kezével,
mint szép ereklyével
engem mint kórt illessen."
Sírva váltak el. Nemcsak az isztambuli szigorúságtól, de Báthory változó kedve
sem biztatta a megmaradásában.
Ám jóra fordult sorsa. A fejedelem hajlékonyságának láttára az erdélyi nemes
ifjak körülfogták a jó kiállású legényt. Nótás, táncos kedvére fölvirradt ismét a
szép hajnal. Ugyan féltették a lányos anyák lányaikat előle, akár öreg f é r j e k fiatal
feleségeiket. Meg is morogták érte. Talán nem is ok nélkül. Mert a katona, aki
deákosan nézi a világot, kétszeres veszedelem a szebbik nem körül. Félteni tőlük,
mint a gyertyalángot.
A Losonczy Annát valamennyire feledtető szerelmek fagyott levelű bokrai hamar virágába borultak újra.
A szívügyekben is járatos bölcsész magiszter német, lengyel, tót lányok köreiben
szerzett ismereteivel itt is hódít. Igaz, ekkoriban m á r írásban is megfogalmazza,
hogy kardforgatásra, versírásra, mulatásra, Vénusz seregeiben örök szolgálatra született. Élt is a tudattal. Az erdélyi 1575—76-os év hódításainak nyoma verseiben
maradt.
Hanem éppen itteni mulatásainak idejében nagyot romlott a világ. A török
dühös foglalásokat tett apja váraiban. Divény, Kékkő, Végles elveszett. Miközben
az uralkodó is szorongatja Balassi Jánost, hogy fia a neki ellenséges fejedelem
udvarában a hűségesküt tett pohárnoka, immár nem mint sebesült fogoly, de mint
otthonosan mozgó trubadúr fényes életet él. Itt árulás történt!
Árulás nem, annál több. Báthoryt a lengyel trónra ültetik, s a menet fényes
kíséretében ott lovagol Bálint. A krakkói koronázási ünnepen mulat, táncol, felejt.
Mindig több a felejtenivalója. De hát aki Vénus lobogója alá esküszik, az nemcsak
ad, de kapja is a sebeket. Viseli. A krakkói dínom-dánom rövid két hónap alatt
elül. A lengyelek látni akarják, a híres, erős kezű Báthory hogy számol le ellenségeikkel. Azok pedig nem mások, mint a dancigi poroszok, akik a Hamza-városok
gőgjével nyelvet öltögettek, zárlatot, blokádot építettek.
Ment is Báthory, csak előbb a lengyel háttérben rakott rendet. Némely ellene
lázadó urakat karóba húzatott, pár tucat bárót fölakasztatott, másokat kerékbe töretett, négyrét vágatott. Erre nézve már Erdélyben nagy gyakorlatot szerzett. Inkább tízzel többet a hóhér kezére adott, mint eggyel kevesebbet. Teremtett is akkora csöndet, a madarak elhallgattak.
Akkor megindult a dancigiak ellen.
50

Bálint vele táboroz a Keleti-óceánum partján. írásban maradtak nyomai. Egyébként egy karistolásnyi sebet sem szerzett. Talán, ha tovább időzik. Két levéllel érkezik hozzá a gyorsfutár, hogy de sebes vágtában hazafelé, mert az apját őmiatt a
feldühödött uralkodó megint magas színe elé parancsolta, de nem is hagyja el
másként m á r az udvar környezetét, mint fej nélkül.
Ez a levél önmagában elég mozgató erőt tartalmazott Bálint hazaindulásához.
De ott volt még Kerecsényi Judit hívása is, aki megözvegyültében Bálintra gondolt.
Apját m á r holtan találja a gyámul kijelölt unokabátyjának várában. Sokszoros
gyász. Vagyona a ravaszsággal vagyont gyűjtő rokon kezére kerül, s vissza már teljes egészében soha. Maradt a Bálinttól nem nagyon idegen vitézi élet.
Bekérvényezi magát az egri végvárba, ahol harminc lovas élén hadnagyoskodik.
Eleinte vidám itt az élet. Losonczy Anna itt lakik, mivel a férjeura név szerint a
vár parancsnoka. Bálintnak fölsüt a hajnali csillaga. Süssön is már valaki fölött,
hiszen Anna is akkora gyászban hordozza sorsát, majd a földre hajlik. Két kicsi
lányát valamilyen járvány vitte el, az ura Zágrábban él, évekig nem nyit rájuk
ajtót. Bálint vigasztaló szerető. Feledtetni igyekszik kedvesével a szomorúságot, utaznak a tátrai várak kies tájékain. Lakoznak, mulatoznak Jókő várában, Vitencen és
szívesen meghúzódnak a mártoni várkastélyban.

CSANGÖ

4*

MOTÍVUM

51

RÓNA-TAS

ANDRÁS

Őstörténetünk és a baskír kérdés
A JURMATIAK TÖRTÉNETE

Valamikor 900 körül, mikor a honfoglaló magyarság nagyobbik része még az ú j
szállásteriiletek birtokbavételével volt elfoglalva, s kisebb csoportjai észak-itáliai
kalandozásokban próbálták ki erejüket, Dado verduni püspök egy levelet kapott,
melynek szerzője többek között elmondja, hogy valaha borzasztó éhínség támadta
meg a Pannóniában, Isztriában és Illíriában lakó népeket, mire fejedelmeik elrendelték, hogy akikre az éhhalál vár, azokat űzzék ki a pusztába. Ezek közül az erősebbek eljutottak a Maeotis vidékéig, ott mérhetetlen sokasággá szaporodtak, és „a
kiállott éhségről hungroknak nevezték őket". Azt hiszem, ez az első, a magyarság
őstörténetére vonatkozó ismeretes idegen elmélet, amely mögött nem nehéz felfedezni a német szerzőt. Ennek nyelvében ugyanis a mai német nyelvben Hungernak hangzó és „éhség" jelentésű szó akkor, ófelnémet alakjában hungarnak
hangzott. Nem érdektelen ennek az őstörténeti „elméletnek" kettős célzatossága sem,
hiszen egyfelől a népnevünket németnek minősíti, s ezzel el is helyezett minket a
germán népek rendszerében, ékes alátámasztásául a még csak születőben levő hatalmi igényeknek — hiszen éppen csak megjelentünk a keleti f r a n k birodalom
határain —, de egyben minősít is, hiszen nem a dicső fejedelmek, hanem az éhező,
szegény aljanép messzire szakadt, s onnan Visszamerészkedett utódainak minősíti a
magyarságot. Mindezt pedig „tudómányos" érveléssel támasztja alá, hiszen Hungarus
nevünk ilyen világos etimológiája után ki kételkedhet elméletének helyességében?
Néhány emberöltővel később IV. Henrik német király gyámjai Mainzban elhatározták, hogy I. András fiát, Salamont segítik Magyarország trónjára, szemben
I. Béla fiaival, Gézával, Lászlóval és Lamberttel. A német terv sikerrel járt, Béla
fiai Lengyelországba menekülnek, s a német fegyverek segítségével Salamont Székesfehérvárott 1063-ban királlyá koronázták. Az újdonsült király anyja, I. András
özvegye, érthető okokból hálásnak mutatkozott, és II. Ottó bajor hercegnek egy
gyönyörű kardot ajándékozott. Ügy látszik azonban, hogy a kard mint remekművű
fegyver nem volt elegendő érték, ezért azt egy történeti értékkel is fel kellett r u házni. Az özvegy vagy tanácsadói elhitették a bajor herceggel, hogy ez nem közönséges kard, hanem magának Attilának a kardja. Ezzel egyszerre tanúsították, hogy
az Árpád-ház (persze csak András és Salamon) Attila jogos utóda, s hogy a kard
átadásával mintegy képletesen a hűbériséget is vállalják. Míg az előbbiekben a m a gyarság eredetéről gyártott első idegen elmélettel találkoztunk, „Attila k a r d j á n a k "
említése, amelynek persze ténylegesen semmi köze nem volt a h u n vezérhez, a m a gyar őstörténet első, a forrásokban is megragadható hazai változata, amely azután
ősgesztánkban és későbbi krónikaíróinknál gondos kidolgozásban részesült.
E két példát a kínálkozó sok közül azért emeltem ki, mert mintegy őstípusokként is felfoghatók. Közös bennük, hogy az őstörténetet jogigazoló érvként a d j á k elő,
hogy a valós tények (magyarok megjelenése, Hungarus neve, a kard átadása) mellé
konstruált magyarázatot fűznek, és az elbeszélés ezáltal válik érdekmegvalósítást
elősegítő koncepcióvá.
52

Bár természetesen nem érdektélen, hogy a német szerzetes, illetve Salamon
a n y j a igaznak tartotta történetét, vagy a „lehetett így is" megengedő-felmentő formulájával áltatta magát, vagy esetleg tudta, hogy nem igaz állítást bocsát közre egy
jónak vélt ügyért, mondom, mindez nem érdektelen, mégis fontosabb az, hogy milyen sok közös van a két történet szerkezetében. Mindkét esetben két nép egyenlőtlen viszonyának igazolása érdekében jön létre a konstrukció, és mindkét esetben
belső ellentmondásokkal terhes. A német szerzetes számára a „rokon" és „idegen"
ellentmondását kellett feloldani, míg Salamon anyjának egyszerre kellett fiát a világ
ura és ostora utódjának vallani, de egyben elfogadni alávetettségét pártfogójával
szemben. Az őstörténeti konstrukciók többnyire a valódi vagy vélt gyötrő ellentmondások ideologikus feloldásának érdekében jönnek létre.
Mindezt azért bocsátottam előre, mert nemcsak elmúlt, hanem mai problémának
is látom. Nálunk, közelünkben és távol tőlünk mintha újratermelődnének az őstörténeti kényszerképzetek. Üjra felerősödnek a köznapi tudatban, eget és jobb sorsra
érdemes nyomdafestéket kérnek és néha kapnak a dilettáns tudóskodások. S a jobb
hallásúak a tudományos viták háttérzajában is észrevehetik a tudomány természetétől idegen zörejeket. Nehéz mellettük szó nélkül elmenni, de alig kecsegtet reménynyel vitába szállni velük. A józan érvelés csak józan érvekkel szemben hatékony.
A tudós számára járhatóbb útnak tűnik, ha kutatásainak eredményét teszi le a
közösség asztalára, ezzel jelezve, hogy a kérdés hallgatással és elhallgatással nem
oldható meg, hogy bízik abban, hogy a kritikus módszerességgel feltárt valóság saját
erejénél fogva hosszabb vagy rövidebb távon nemcsak a tudomány szűk és néha
beszűkült köreiben hat, hanem azon túl is a közgondolkodást formálja.
A magyar őstörténet kutatói azért vannak nehéz helyzetben, mert honfoglalás
kor előtti történelmünkre vonatkozóan viszonylag kevés a közvetlen és igen gazdag
a közvetett forrásanyag. Ehhez többféleképpen lehet közeledni. Van, aki a " már
régóta ismert adatokat ú j — vagy újnak tűnő — rendszerbe állítja, mások a már
ismert adatokat a tudomány újabb eredményeinek fényében az eddiginél alaposabb
vizsgálat alá veszik, és a részletek kinagyításával ellenőrzik eddigi ismereteink helyességét, s persze nem ritka az az eset sem, amikor egy ú j adatot vonnak be a
kutatásba. Ezeknek a, persze sohasem tisztán jelentkező, különböző megközelítéseknek egyaránt megvan a maga jogosultsága, s eredményeik kritikai vizsgálata segíti
beépülésüket a tudományos ismeretrendszerbe.
A következőkben egy ú j forrást szeretnék ismertetni. A baskír—magyar kérdés
a középkor óta izgatja a magyar nép eredetével foglalkozókat. Ismeretes, hogy a
IX. századtól kezdve egymástól független forráscsoportokban ú j r a és ú j r a találkozunk azzal, hogy a baskírokat és a magyarokat azonosnak tartják.
Már a magyar őstörténet egyik legfontosabb forrása, a X. század közepén működött bokharai miniszter, Dzsajháni, madzsaróknak nevezi a honfoglalás kor előtti
magyarokat. Nem tudni, hogy ezt IX. századi forrásból merítette-e, vagy tőle
származik ez az elnevezés. Ezt a névalakot találjuk azonban azoknál az egykorú
vagy későbbi szerzőknél, akik Dzsajháni elveszett művéből merítettek (Ibn Ruszta,
Gardizi, a Hudud al-Alam című munka és mások). Ugyanakkor a X. századi források egy másik csoportja, így a szintén X. századi Balkhi, illetve az őt követő
Isztahri és mások, kétféle baskírokról tudnak, az egyik a volgai bolgároktól keletre,
a mai Baskíria déli részén, a másik a bizánci végeknél él. Ez utóbbiak biztosan a
honfoglaló magyarok. A baskír népnév korai alakja badzsgirtnak hangzott, ugyanebben az időben a mi népnevünk madzsarnak. A két népnév hasonló hangzása, a
kettő összekeveredése, történeti kapcsolat vagy történeti azonosság — ezek azok a
válaszok, amelyeket eddig e kérdésben a kutatók adtak.
Ugyanakkor az adatok egyik csoportja egyértelműen arra utal, hogy a mai
Baskíria területén magyar nyelvű és nevű csoport élt. Ezt nemcsak a sokat idézett
Julianus-féle beszámolóból tudjuk, hanem jelentős középkori utazóktól is, akiknek
értesülései nagyrészt közvetettek voltak, de míg Julianus nem említi a baskírokat,
csak a magyarokat, Piano Carpini, Rubruk és mások kifejezetten azonosítják a
53

volgai baskírokat és magyarokat, miközben Rubruk megmondja, hogy az idevonatkozó értesüléseit a tatárjárás előtt ott járt domonkosrendi szerzetesektől vette, tehát
Julianusék tudósításából.
Másfelől baskírnak nevezik a Kárpát-medencében élő magyarokat is. A spanyolországi mór birodalomban született Abu Hamid 1153-ban a volgai bolgár—baskír
területről érkezett hazánkba, ahol három évig tartózkodott. Az országot
Unkurijának hívja, amelyben a baskírok laknak. II. Gézát a baskírok uralkodójának nevezi,
akinek a címe királi, minden félreértés kizárható tehát.
A Baskíriában élő és magyar nyelvet beszélő csoportokról az utolsó adatunk a
XVII. századból való, jezsuita szerzetesek jelentéséből. Persze nem gondolhatunk
arra, hogy ez a baskíriai magyar csoport valami ősi, romlatlanul megőrzött magyar
nyelvet beszélt, s azt sem hihetjük, hogy egy Magyarországról a XIII., a XIV. vagy
éppen a XVII. században odakerült szerzetes úgy értette az ottani magyarokat,
ahogy, mondjuk egy dunántúli parasztember a csángókat. A nemegyszer elhangzó
túlzott szkepticizmus azonban már azért sem tartható, mert van egy világos párhuzamunk. A gótoknak egyik csoportja az i. sz. III. században a Krím félszigetre
vonult, és egészen a XVII. századig vannak feljegyzések arról, hogy egy némettel
rokon nyelvet beszéltek. Ugyanaz a Rubruk, aki a baskíriai magyarokról beszámol,
megemlíti a krími gótokat is, „akiknek nyelve német". Itt azonban szerencsésebb
helyzetben vagyunk, ugyanis I. Ferdinánd császár flamand követe, Busbecq 1562-ben
írt levelében nemcsak elmondja, hogy Konstantinápolyban két krími követtel találkozott, akik közül az egyik tudott krími gótul, hanem több mint száz szót is lejegyzett tőle latin fordítással. Ezt az anyagot a szakemberek gondos vizsgálata hitelesnek minősítette. A Krím félszigetet 1436 és 1452 között meglátogató Josafát Barbaro
velencei kereskedő azt írja a krími gótok nyelvéről, hogy az úgy hasonlít a némethez, " mint ahogy a friuli és firenzei nyelvjárások egymáshoz. Ezt Barbaro onnan
tudta, hogy volt egy német szolgája, aki tudott beszélni velük „és egészen jól megértették egymást". Persze Barbaro hasonlata is elnagyolt, és Busbecq anyaga világosan mutatja az egyezéseket és különbségeket. Nagyjából azonos lehetett a helyzet a
baskíriai magyarokkal is.
Azon véleményekkel szemben, amelyek a baskíriai magyar csoport létét a magyar szerzetesek egymásnak hagyományozott de alaptalan híresztelésének tartják,
több tényt is felsorolhatunk. A XIV. századi perzsa történetíró, Rasiduddin is megemlíti a Volga-vidéki madzsarokat, s ottlétükről tanúskodnak azok a helynevek,
amelyek ma Modzsar és Mudzsar alakban megtalálhatók.
Utoljára említem azt a m á r a századforduló óta ismert tényt, hogy a baskírok
között előfordul a Jurmati és a Jenej törzsnév, amely a magyar Gyarmat és Jenő
törzsnevünkkel azonos. A helynevekben ma szereplő o illetve u a modzsar,
mudzsar
alakokban ugyanolyan szabályos fejlemény, mint a Gyarmat a hangjával szemben
a Jurmati u-ja. A baskír minden idegen gy vagy dzs hangot j hanggal helyettesített, így a két népcsoport névegyezése kétségtelen, s az most itt nem érdekel bennünket, hogy végső fokon milyen eredetűek.
A baskíriai magyarság problémája azért tartozik szorosan a magyar őstörténet
kérdései közé, mert a tőlük való elválás biztosan a honfoglalás kor előtt történt,
ha ennek helye és pontos ideje vita tárgya is lehet. Már önmagában véve az a
tény, hogy ennek a csoportnak is volt madzsar népneve, utal arra, hogy a magyar
etnikum önálló önelnevezéssel rendelkezett jóval a honfoglalás kor előtt, s így közvetve ez népnevünk, s ennek révén etnikai önállóságunk eddig ismert legkorábbi
biztos adata.
Érthető tehát, hogy a Jurmati törzs története különös érdeklődésre tarthat számot. E törzsi-nemzetiségi csoportoknak mindig volt saját történetük. A mohamedán
világban is szokás volt az eredet, a „családfa" számon tartása. Ezt a m ű f a j t a mohamedán török népek arab eredetű szóval sedzserének nevezik (arab sadzsara „fa",
sadzsara an-nasab „geneológiai fa", ősök története). A kiváló baskír tudós, R. G.
Kuzeev 1960-ban Ufában kiadott művében (Baskirszkie sedzsere) hasonmás kiadás54

ban közölte a mai baskíriai Jurmati törzs sedzseréjét, annak baskír és orosz fordításával. Az alábbiakban közreadott fordításom az eredeti arab írásos török szöveg
alapján készült a szélesebb olvasóközönség számára. Az eredeti szöveget és filológiai-kritikai kiadását szakfolyóiratban fogom közzétenni, de úgy gondoltam, hogy
annak megjelenéséig is érdeklődésre tarthat számot. A szövegben előforduló személy- és helyneveket a mai baskír kiejtés szerint írtam le. Maga a szöveg eredetije
a XVI. századból származik, annak, úgy tűnik, eléggé hű másolata, a másoló inkább
kihagyhatott az eredetiből, mint hozzátett vagy lényegesen torzított. A szövegnek
az eredetiben nincs címe.
A szövegben az évszámok a mohamedán időszámítás szerint vannak megadva,
ilyenkor zárójelben közlöm a mi időszámításunk megfelelő éveit. Mivel a mohamedán év és a keresztény év nem esik egybe, többnyire két keresztény évszám szerepel.

A BASKÍR JURMATI T Ö R Z S T Ö R T É N E T E

Legyenek ismertté azok a kánok, akik Dzsingisz kán ideje óta voltak! A nemes
jurmatiak fiai közül volt egy Tuhal Segali bij, akinek nemzetsége nagyszámú
volt,
és ezért az egész nép bijként tisztelte. Ezen a területen a régi időkben a nogajok
éltek, akik a Zej és a Sisma folyók partjain vándoroltak rendszeresen. Ezután egyszercsak váratlanul megjelent ezen a vidéken egy kígyó-sárkány. Egy éj és egy nap
távolságra lakott. Számtalan év elmúlt, s hiába küzdöttek vele, sok nép
elpusztult.
Majd a kígyó-sárkány eltűnt és a nép békességben maradt. Ebben az időben Emet
Hemet kán uralma alatt éltek. Majd kán kánnal versengett, egyik a másik ellenségévé vált, s elkezdtek kardot emelni. Ebben az időben Dzsembek és Aksak Timer
voltak a kánok. A szállás területén nagy lett a szegénység. Minden oldalról ellenség
támadt. Emet Hemet kán szállása tönkrement. Az emberek megfogyatkozva
menekültek a nagy Ideien túlra, s ott a szállás helyét megásták. Megszálltak pedig a
Fekete folyónál. A kán pedig így szólt: „Itt valami történt. Itt egy nép halottai vannak, s a halottak között egy szent volt." S ahogy mondta nekik, hogy nézzék meg a
temetőt, azonnal megvizsgálták.
Egy sírkövet láttak, amelyre az volt felírva, hogy
Csülká ata. A kán ügy gondolta, hogy ez az a szent. Ez pedig 811-ben (1408—1409)
történt. A kán megparancsolta, hogy ássák ki és nézzék meg a sírt. S mikor megtekintették, egy téglával körülrakott sírt találtak és csodák csodája, egy fekete hajú
és piros arcú fiatal ember fekszik ott, mintha élne. Mire a kán így szólt: „Hej
Segali bij, a népek között nincs nálad bölcsebb, legyen ez a föld és víz a te birodalmad, s ennek a szentnek viseljed gondját." Segali bij engedelmeskedett,
és a Saldik nevű víz partján felütötte szállását. A szent nyughelye fölé kerítést
emeltek,
ott minden épben összegyűltek és imát mondtak. Sok idő múltán Segali bij eltávozott a világból és Csecselke ata mellé
temették.
Gedzslik fia, Geli Sejeh, akit Dervisnek is neveztek, lett a nagy bij. A szállásterületen békesség uralkodott. Mikor Sejeh Dervis bij lett, az ősapák szállására a
Zej és a Sisme folyókhoz költöztek, ezek partjain vándoroltak, s boldogan éltek.
Majd egy idő múlva Sejeh Dervis bij eltávozott az evilágból és a fiának, akit
Csacsli Dervisnek hívtak, adták a bijség pecsétjét. S hogy ő lett a nagy bij, mindenki békességben és boldogan élt.
A nogajok szokása pedig az volt, hogy bijek és mirzák vezetése alatt álltak.
Ahogy vándoroltak, vándoroltak, a Szakmar, a Dzsajik és az Idei folyók
partjához
érkeztek. Ezen a vidéken számtalan nogaj telepedett meg. Mikor Csacsli Dervis bij
élete végéhez közeledett, még nem volt fia, s nem volt közeli rokona sem, csak
egyetlen lánya, ezért ezt a lányt a hatalma alatt álló nogajokhoz adta férjhez. Ettől a lánytól két fiú született, az egyiket Burnaknak, a másikat Jadkarnak
hívták.
Ezt a Burnakot azért nevezték így, mert mivel Csacsli Dervis bejnek saját utóda
55

nem volt, születéskor egy szürkés-fehér
ló farához tették le. Az apja — egy nogaj,
még fiatal korában meghalt. A fiúk Csacsli Dervis bij keze alatt nőttek fel. Majd
Csacsli Dervis bij elköltözött az evilágból. Az idősebbik fiú, Búrnak lett a bij, Jadkar meg a mirza. Az 6 rokonai is mind mirzák lettek, s nagyszámú lett az ő nemzetsége. Ebben az időben a kán Tevkaj volt. A pecsétet Tevkajnak adták, aki 1085
kazak feje lett, s minden irányba vándoroltak, boldogan éltek, s ő igazságosan igazgatta a szállást.
Egyszer éhinséges időjárás köszöntött be. A tél nagyon hosszú volt, s három
éven át a lovak és juhok csak pusztultak. Semmi gabona nem termett, sokan elgyengültek, sokan éheztek és nyomorogtak. A nogajok összegyűltek és tanácsot tartottak: „Őseink a Kubán folyótól jöttek, hogy földet és vizet keressenek, hideg földet és hideg vizet kívántak, de a tél hidege a nap melegénél rosszabb. S a hidegnél is rosszabb az északról jövő orosz. Mert ezen a földön sok lett az orosz. Ezért
A BASKÍR JURMAT1 TÖRZS VÁNDORLÁSA

|
prjv^

(KUZEEV

NYOMAN)

A JURMATIAK SZAUASTEROLETE A XV. SZAZADIG
A JURMATIAK SZALLASTEROLETE

A XV. SZAZAD UTAN

ez a hely nem jó" — így beszéltek és számtalan nogaj elbújdosott. De a szegények
és nélkülözők Búrnak bijnek jöttek és így szóltak: „A jó időkben együtt
éltünk,
most, hogy rosszra fordult az idő, hogy hagynál itt minket, mi hová menjünk?"
S
hogy így kérlelték, Búrnak bij nem vonult el. öccse Jadkar mirza, a vezér, számtalan nogajjal a Kubánhoz vándorolt. Ez a 953. évben (1546—1547) történt.
Ekkor
a felső határuk a Nögösig, az alsó a Küküsig terjedt, s ott birtokolták a belőlük folyó folyókat és a környező legelőket. Háromszáz nogaj nemzetség, amely
Jadkartól
visszamaradt, később szintén a Kubánhoz vonult. Azokat pedig, akik Búrnak
bijjel
maradtak, isteknek nevezték. A nogajok által elhagyott pusztákon az élet
kihalt.
Az Idei partjain és erdeiben méhészettel, a folyóban hóddal, a mezőn nyesttel és
56

rókával foglalkoztak és meggazdagodtak. Ez 954-ben történt (1547—48), amikor minden istek Búrnak bij hatalma alatt élt. Búrnak bij halála után a bijséget Tetegecsnek adták. Miután Tetegees bij lett a 959. évben, az egér évében, a gakrab hónap
második napján (1552. október 2-án) az oroszok bevették Kazán városát. Ezután a
Fehér Bij lett a padisah. Majd a 961. évben (1554—1555) minden irányban
követek
mentek írott levéllel és hírül adták: mindenki maradjon a helyén és mindenki maradjon meg a hitében, tartsa meg szokásait. Az az év, amikor ezek a követek mentek és hírt vittek, a 961. év volt. És én, Tetegees bij, mivel más gondolatot kigondolni nem tudtam, három nemzetségből három embert kiválasztottam,
elsőnek Aznaj apót, másodiknak
Ilcsikej Timer apót, harmadiknak
Karmis apót, s magam,
negyedikként még néhány barátot és társat vettem magam mellé és elmentem Kazán városába. A Fehér Bij padisahnak, fejem alá vetettem. Tőle oklevelet és ajándékot kaptam. A padisahnak hírül adtuk, hogy háromszáz háznyi emberünk
van.
Kértük és megkaptuk a nogajok által elhagyott földet. Adományba adta azt a területet, amelynek fenti határa a Nögös, alsó határa a Küküs a két oldalról beléfolyó vizekkel, rétekkel, hegyekkel és sziklákkal, s úgy rendelkezett, hogy adóként
nyesttel fizessünk. Majd ezután a Fehér Bij padisah nekem Tetegecsnek, a mirza
hivatalt adományózta, Aznajnak pedig a sztarosztaságot. Ezután visszajöttünk.
A
népeket összehívtam és így szóltam: „Ö, társaim, én elmentem• a Fehér Bij padisahhoz, a fejem alávetettem és szolgája lettem. Nekem, Tetegecsnek a padisah a
mirzaságot kegyeskedett adományozni, Aznajnak meg a sztarosztaságot, s megkaptuk a nogajok által elhagyott földeket. Az adónk száz nyest lett. Vajon ti most beleegyeztek ebbe?" — kérdeztem, s mind a nép így szólt: „Teljes szívünkből
egyetértünk, így jó." És akkor így szóltam: „A padisah úgy rendelkezett, hogy nekem, a
mirzának, ne legyen adóm." „Jól van" — mondták. Aztán a népek így szóltak:
„Ezen a földön van hely a téli szállásnak, van ivóvíz, fészekrakó rétisas, szárnyasok, a vizekben hód, az erőben fürge rókák és nyestek, meg vidrák, s ezért mindennek nagyon örülünk. Most ezt a földet az egyes nemzetségek között, az adót pedig a területek között osszuk fel, hogy egyikünk a másikunkkal, az egyik
nemzetségünk a másik nemzetséggel békességben éljen és a nép erejét ne
vesztegessük.
Minderről pedig törvényes írást
készítsünk."
Én, Tetegees mirza így válaszoltam: „Nagyon jó lesz így. Mikor a padisah nekem a mirzaságot adta, egyben azt is mondta, hogy a mirza nem fizet adót." A
népek erre azt válaszolták: „A padisah parancsát jónak tartjuk." így engem, Tetegecset, az adófizetéstől szabadnak mondtak ki. A száz nyest adót kötelezővé
tették
és a nép fizette. Majd ezután az adófizetést a terület szerint, a négy nemzetség között
felosztották.
Egy résznek rendelték: Az Askadar forrásától a torkolatig, a két oldalán beömlő folyókkal, a rétekkel, nádasokkal és mezőkkel, továbbá a Nögös torkolatától
a mögötte levő folyókkal együtt az ott elterülő
vidéket.
Egy résznek rendelték: A Nögös torkolatától az Idei két oldalán folyó vizeket,
az erdőket és réteket, a Tor és a Szelevek torkolatától együtt a Kirik torkolat erdejétől a Tura hegy határjeléig húzódó vidéket.
Egy résznek rendelték: A Tura hegy, a Seke hegy meg a Kus hegy, továbbá az
Iszterle torkolatától a Kuganak forrásáig, meg az Ürsek közötti területen folyó vizek torkolatáig, továbbá az Asauba folyó vizek torkolatáig terjedő vidékeket,
a
hegygerincekkel és mezőkkel
együtt.
Egy résznek rendelték: Az Ürsek és az Asau torkolatától a Belekej Bülek erdőcskéig, a Barsikig, onnan a Jörek hegytől az Idei fekete mezejével együtt a Küküs
Dzsigen két oldalán folyó vizeket és erdőket, a Kalaman forrásáig és a Tor Sinesmen forrásáig terjedő
vidéket.
Ezután sorsot vetettek és a sorsvetés eredménye a következő volt: Az első sorsvetés az Askadar felé eső vizeket, mezőket és erdőket nekem, Tetegecsnek
jelölte
ki. A második sorsvetés a Tirukot a leírt vizekkel és mezőkkel Aznaj
sztarosztának
jelölte ki, a harmadik sorsvetés Szterlit, Kuganakot, Szeleveket a belefolyó
vizek57

kel, a mezőkkel és erdőkkel llcseke Timernek jelölte ki, a negyedik sorsvetés
Dzsirkan, Kalaman és a Sösnek folyókba ömlő vizeket, a mezőket és erdőket
Karmisnak
jelölte ki. A földek felosztása után, a sorsvetés után kölcsönös írás készült, hogy a
szót nem szegik meg, erőszakot nem tesznek, s a megállapodásokat
megtartják.
Mikor a 62. év eljött (1554—1555) a Fehér Bij padisahtól kereskedő jött, s hírt hozott
nekem, Tetegecsnek, Aznaj sztarosztának, továbbá Ilcsekej Timernek és
Karmisnak,
s mi a száz nyest adót összegyűjtöttük és Moszkvába a padisahnak befizettük.
Ezeknek a mi földjeinknek a felosztását leírtuk és azt a moszkvai könyvbe
bevezették.
S ennek a könyvnek alapján minden évben fizettük az adót. De mivel nehéz volt
fizetségünket
Moszkvába vinni, kértük, hogy az adót Kazánba vihessük.
Kazánban
könyvet készítettek, s oda fizettünk.
Ezután sok nap múlt el, erőm fogyott, megöregedtem. Az élet végéhez értem, s
megtudtam, hogy ez a világ nekem nem tart örökké, összegyűjtöttem
testvéreinket,
a nemzetségeket,
barátaimat, jó embereimet és így szóltam hozzájuk: „Az én életem végéhez ért. Ti ezután hogyan fogtok élni ezen a világon?" ök így
válaszoltak:
„Te jól tudod." Akkor azt mondtam: „Tudjátok, hogy ezelőtt őseink hogyan
éltek,
úgy éljetek!"
Az ősök és a magam életében történteket az én kérésemre Bakij mulla írta le,
s azt átadtam Aznaj sztarosztának, Ilcsekej Timernek,
Karamisnak.
A 972. évben a szent Ramazán havának nyolcadik napján (1564—1565) meghalt
Tetegecs apó. „Isten szolgái vagyunk és istenhez térünk vissza."
Néhány megjegyzéssel szeretném segíteni a szöveg jobb megértését. A baskir
sedzserék többsége Dzsingisz kánnal kezdi a nemzetség történetét, ennek az a háttere, hogy a Volga-vidéket ért tatárjárás (1236, a két Juliánusz út között) teljesen
megváltoztatta a terület politikai arcképét, a korábbi volgai bolgár birodalom öszszeomlott, és helyét a Dzsingiszida hercegek által vezetett Aranyhorda foglalta el.
Ettől az időtől kezdve minden valamirevaló nemzetség Dzsingisz családjára vezette
vissza eredetét. A jurmatiak sedzseréjének eredeti változatában itt bizonyára egy
hosszabb történet volt.
Figyelemre méltó, hogy a Jurmati törzsnév csak a kezdő sorokban szerepel öszszesen egyszer. A bij a bég szó baskír megfelelője. A kígyó-sárkány epizód egy régi,
helyi mondát tükrözhet, annak lerövidített változata. Még mindig a mondai időkbe
tartozik Emet Hemet kán, aki az „arany korszak" uralkodója volt. A szöveg itt is
nyilvánvalóan rövidített.
Aksak Timer nem más, mint Timur Lenk vagy Tamerlán, Timur a Sánta, aki
1391-ben dúlta fel a Volga-vidéket. Innentől kezdve az események történeti időben
játszódnak. Az Idei folyónév az Etil szabályos mai baskír alakja. • Azonban nem a
Volgát, hanem a Kámát jelenti. A mohamedán szent megtalálásának története valószínűleg e baskír csoport mohamedán vallásra való áttérésére utal.
A mai baskír nyelvhez közel álló kipcsak-török nyelvet beszélő nogajok eredetileg a Kubán folyónál éltek, és a XIV. században kezdték meg északra nyomulásukat, részben alávetve, részben északabbra szorítva a baskírokat. Búrnak bij uralomra jutásának története világosan mutatja, hogy a baskírok nogaj főség alá kerültek.
A nogajok délre való visszavonulását a beköszöntött rossz időjárási periódus és
az orosz előrenyomulás együttesen kényszerítette ki. A szövegből jól kivehető, hogy
a területen vegyes gazdálkodás folyt, a nomád állattartás mellett egyfelől volt gabonatermelő földművelés, másfelől halászat és vadászat is. Ez utóbbiban a prémvadászat játszotta a legfontosabb szerepet, a prém áruként szerepelt, s e r r e a területre vonatkozó IX—X. századi értesüléseink m á r egyértelműen kiemelik a prémkereskedelem jelentőségét.
Fontos arra is ügyelnünk, hogy a nogajok nem mind és nem egyszerre vándoroltak el. Ez minden nomád vándorlásnál így volt.
A szövegünk második fele a négy jurmati nemzetségnek a behódolását mondja
58

el. A történet teljesen hiteles és egyezik a más forrásokból ismertekkel. A jurmatiakra kivetett nyestadó világosan utal arra, hogy a prémvadászat állt a gazdaság
központjában. Végül kiderül a szövegből az is, hogy az egész történet lényegében a
Tetegecs nemzetség adómentességének igazolására szolgált. A vándorló nemzetségek
birtokhatárainak rögzítése és a nemzetségenként fizetett adó helyett a terület után
fizetett adóra való áttérés a baskír gazdaság és társadalom XVI. századi alapvető
átalakulásáról tudósít.
Magából a szövegből egyetlen részt emelnék ki. Azt olvassuk a szövegben, hogy
miután a nogajok elmentek, azokat akik Búrnak bijjel maradtak isteknek nevezték,
majd ú j r a : „minden istek Búrnak bij hatalma alatt élt". A szövegből az is világos,
hogy ez a régi, helyi lakosság egy csoportja, lényegében a négy jurmati nemzetség
tagjai. Kik lehettek ezek az istekek?
Mindenekelőtt biztosítanunk kell, hogy ez a név nem valami különös sajátossága-e szövegünknek. Szerencsére az istek több más baskír szövegben is előfordul.
Pontosabb jelentését egy XIX. századi szövegben találjuk. Ez arról szól, hogy egy
Ayle nemzetségbeli baskír elutazik a Kubánhoz és ott találkozik egy öreg nogajjal. Ez a találkozás azért is érdekes, mert mutatja, hogy az elvált csoportok között
milyen szoros lehetett később is a kapcsolat. Az Ayle nemzetségbeli ember ettől a
nogajtól tudja meg saját őseinek történetét. De mielőtt ezt megtudná, a nogaj megkérdezi tőle, hogy milyen vidékről jött és milyen származású. A válasz: „Bolgár
országbeU istek vagyok". Ezután kérdezi az öreg nogaj: „Milyen nemzetséghez tartozol?" Mire az emberünk azt válaszolja „az Ayle nemzetséghez". Ebből látható,
hogy az istek nem a politikai egység neve, az még ebben a korszakban is a bolgár
volt, a volgai bolgár birodalom neve fennmaradt és a XIX. századi baskír nem az
orosz adminisztráció kormányzóságok szerinti beosztását adta meg szülőhelyéül.
Nem lehet az istek nemzetségnév sem, mert világosan elkülönül tőle. Az istek tehát
etnikumjelző, és itt ebben a történetben az is fontos, hogy egy baskír mondja egy
nogajnak, ez tehát nem baskírul van, hanem nogajul. Olyan ez, mintha egy magyar
azt mondja egy angolnak, hogy „I am a Hungárián", önmagát nevezi meg, mégsem
önelnevezést használ, nem mondja „I am a Magyar".
Nézzük most már meg, hogy mit tudunk ezekről az isíe/cekről más forrásokból.
A XVII. században író török történetíró Abul Gázi Dzsingisz kán történetéről írva
elmondja, hogy Hwarezm elfoglalása után, 1221-ben, Dzsingisz két fia Csagatáj és
Ögödej visszatértek mongóliai szállásterületükre, Dzsocsi, a legidősebb fiú azonban
további hódításokra indult, megtámadta az akkor Dél-Oroszországban uralkodó kipcsakokat, a mi kunjainkat. Ezeket legyőzi, sokat elpusztít belőlük, s akik életben
maradtak azok az isíeícekhez menekültek. Majd hozzáteszi: az istekek nagy része
az ezen időből származó kipcsakok utódai.
Abul Gázi művét 1661-ben fejezte be. Hatvan évvel később Messerschmidt német utazó az Urálon átkelt, majd Tobolszkon át a Baraba steppén haladt. Fennmaradt és nemrégen kiadott naplójában 1721. március 20-ról van egy bejegyzés,
amely arról szól, hogy megkérdezte egy baraba tatártól, hogy mit tud népe eredetéről. Ezek a baraba tatárok ma, de már Messerschmidt idejében is, egy kipcsak
típusú nyelvet beszéltek. A baraba tatár elmondta, hogy népe száz vagy még több
évvel azelőtt „osztják vagy istek" volt, de körülöttük sok tatár (értsd kipcsak-török)
élt, és így az idők folyamán elveszítették nyelvüket. Ezek szerint az istek nem török nyelvet beszélő helyi lakosság megnevezése, s ugyanazt jelenti, mint az osztják.
Azt, hogy Messerschmidt adatközlője a barabák őseit „osztjáknak vagy isteknek"
nevezte, igen fontos adat, de óvatosan kell kezelni. Ugyanis több kitűnő kutató, így
Kannisto, és legutóbb az osztják kutatások kiemelkedő alakja, Steinitz is kimutatta,
hogy az orosz forrásokban a XVI. században feltűnő osztják népnév nem az obiugorok önelnevezése, nem is egyszerűen az ő idegen elnevezésük. A kelet felé előrenyomuló oroszok így neveztek számos nem török nyelvet beszélő helyi csoportot.
Ma hivatalosan csak a hantik orosz neve az osztják, de régebben így nevezték a
59

szamojéd népek közé tartozó szölkupokat, sőt a-, teljesen más nyelvtípusú paleoszibériai keteket is. Arra; is van példa a forrásokban, hogy osztjáknak hívták az Urál
nyugati oldalán, élő vogulokat, vagy önelnevezésük szerint manysikat is. Mindebből
az következik, hogy az osztják és az istek úgy került össze Messerschmidtnél, hogy
az első az orosz nyelvben, a másik a kipcsakoknál nem török nyelvet beszélő helyi
népet jelölt. Legalábbis a XVII—XVIII. században.
Meg kell jegyeznem, hogy több kísérlet történt arra vonatkozóan, hogy a török
istek és az orosz osztják népnevet etimológiailag is összekössék, ezek a kísérletek
azonban. sikertelenek maradtak. Többek között azért, mert e népnév istek a l a k j a
viszonylag kései forma, a volgai kipcsak nyelvek hangtörténetét ismerve eredetibb
formáját estüknek kell helyreállítanunk.
A tatárjárás előtt a dél-oroszországi kunok között domonkos-rendi szerzetesek
térítettek. A tatárjárás, .után, a XIV. század elején megerősödött, a ferencesek térítő
tevékenysége. E ferences szerzetesek között is voltak magyarok. Közülük a legjelentősebb Johanka fráter, aki a baskírok között térített, és térítéseiről, négy levélben számolt be. Míg a Juliánusz-féle beszámolóban a magyarok szerepelnek, Johanka beszámolóiban csak baskírokról esik szó. A. térítő munka olyan eredményes
volt, hogy. hamarosan s.or került arra, hogy az akkor mongol uralom alatt élő baskírok egyes vezetői is felvegyék a kereszténységet. Egy korabeli latin forrás arról
számol be, hogy 1321-ben: „ . . . a német Henrik testvér megkeresztelte egy T h a r magar nevű .ezredes fiát, továbbá Estokist egész Baskardia urát feleségével, fiaival
és nagyszámú háza népével." A kérdéses helyet először magyarul publikáló Bendeffy László és Balanyi György figyelmét a Tharmagar név annyira lekötötte, hogy
az Estokis névre nem figyeltek fel. A Tharmagarban természetesen a magyar népnevet vélték felfedezni. Ezt teljesen ugyan nem zárhatjuk ki, de nem szabad elfelejtenünk, hogy ezek az ezredesek mongolok voltak.. Rasiduddin, a m á r említett
perzsa történetíró szintén leírja e területek ezredeséinek nevét, köztük van egy
Toktaj nevű. Ennek a Toktajnak a családjában Rasiduddin négy Madzsar nevű személyt ismer. A Tharmagar tehát lehet egy olyan mongol neve, akinek a nevében a
magar a magyarok feletti győzelem, emlékét idézi, vagy anyja lehetett, magyar
származású. De az sem zárható ki, hogy a névnek semmi köze a magyar népnévhez, véletlen hasonló hangzásról van szó. Erre sok példát ismerünk. Lehet, hogy a
mongol ezredes neve mongol, tarmagur mongolul' annyit jelent mint „piszkafa, rúd".
Estokis nevében azonban bizonyosan az estük népnevet kell látnunk. Ezt a népnevet egy 1395-ös mohamedán török forrásból is sikerült kimutatni, így az azonosítás
szilárd talájon áll..
A kazakok, kirgizek, karakalpakok, s mint láttuk, a nogajok, sőt révükön a
későn a Volga vidékére költöző kalmükök is az istek névvel a baskírokat nevezik
meg. Az orosz hadifogságba került svéd katonatiszt, Strahlenberg, 1730-ban megjelent munkájában azt írja, hogy a baskírokat szomszédaik szári isteknek, vagyis „sárga" isteknek hívják, ez is igazolja azt a fentebb m á r említett adatot, hogy az istek
a XVII—XVIII. században nem csupán egy nép elnevezése. Mindebből azt a következtetést lehet levonni, hogy az istek a XVII. századtól kezdve a baskírok egyik
idegenek, mégpedig török nyelvű népek által használt elnevezése volt. Mivel a baskír népnevet a X: század óta ismerjük, az estük későbbi alakjában az istek csak úgy
válhatott a baskírok elnevezésévé, hogy eredetileg egy nem- baskír népcsoport nevéből a baskírok egyik nevévé vált. Azt, hogy az istek nem török nyelvet beszélő
népet jelölt, fentebb már láttuk.
A már többször idézett Rasiduddin elmondja, hogy az Arany Hordában uralkodó Toktaj csapatai a Dzsocsi által felállított négy ezredből álltak, „akikhez ké' sőbb hozzájöttek az oroszok, cserkeszek, kipcsakok és madzsarok". Ezt az adatot
alaposan megvizsgáló magyar (Ligeti Lajos) és külföldi (P. Pelliot) kutatók egyaránt a volgai magyarokra vonatkoztatják, és joggal. Ez a forráshely azért fontos,
mert azt mutatja, hogy a volgai magyarok létszáma ekkor még igen jelentős lehetett.
60

Mindezek alapján nem tűnik lehetetlennek, hogy az estük, s későbbi alakja, a
jurmatiak történetében szereplő istek a magyarokat jelöli, azok egy idegen elnevezése. Ha ezt a feltevést a további kutatások igazolják, akkor a pannóniai magyarok
latin nyelvű krónikái mellé odahelyezhetjük a volgai magyarok török nyelvű krónikáját is. Természetesen ezt a krónikát'ugyanolyan kritikával és gondossággal kell
feldolgoznunk, mint azt középköri magyarországi krónikáinkkal a szakemberek eddig tették. Ez mindenképpen fáradságosabb és kevésbé látványos munka lesz, mint
őstörténeti elméiéteket gyártani. Mégis meggyőződésem, hogy ez áz út vezet saját
múltunk jobb megismeréséhez. Múltunkát ugyanis megismerni és nem igazolni kell.

KRISTÓ

GYULA

Kijev a magyar krónikákban
Magyar krónikákon szűkebb értelemben a XI—XIV. századbán Magyarországon
keletkezett, magyarországi vonatkozású, ám latin nyélven íródott történeti jellegű
alkotásokat értjük, összesen mintegy másfél - tucat középkori könyv (többségében
kézzel írott' kódex, de egy-egy nyomtatott munka, úgynevezett ősnyomtatvány is)
őrzi e szövegeket, illetve azok kivonatait. Sájrios, ez nem azt jelenti, hogy ugyanennyiféle történeti szöveg is maradt ránk, vagyis hogy e középkori könyvek egymástól független szövegeket vagy önálló értékű szövegváltozatokat tartalmaznának.
A ma ismert szövegek voltaképpen kétféle jellegű szöveghagyományt örökítettek
ránk. Az egyikféle szöveget a kutatók a XIV. századi krónikakömpozíciónak nevezték el, s ezen azt a krónikás szöveget kell értenünk, amely bizonnyal m á r a XI.
század óta alakult, hogy azután Kálti Márk szerkesztői tevékenysége eredményeképpen 1358-ban elnyerje végleges (mai) formáját e krónikakompozíció; viszonylag
legmegbízhatóbb szövegét— eredeti híján — közelkorü másolata, a Képes Krónika
csodálatos miniatúrákkal díszített kódexe tükrözi. A magyar ^krónikákat tartalmazó
középkori könyvek legtöbbje valamilyen módon éhhez a XIV. századi ' krónikakompozícióhoz kapcsolódik. Vagy úgy, hogy annak szövegváltozatát közli, vagy úgy,
hogy a krónikaalakulás 1358 előtti fázisait őrzi (sajnos, á legkorábbi ilyen munka
is, Kézai Simoné, amely ránk maradt, nem korábbi a : XIII. század végénél), vagy
pedig úgy, hogy a XIV. századi krónikakompozícióból 1358 ütán készített kivonatokat tartalmazza. A másikféle szöveget mindössze egy kódex képviseli a másfél tucatnyi középkori könyvből, ez a szöveg pedig az 1210 táján alkotott Anonymus (a
máig rejtélyes kilétű, névtelen királyi jegyző, P. mester) gesztája. Végső soron
azonban még a XIV. századi krónikakompózició és Anonymus' szövege sem teljesen független egymástól, hiszen, a névtélen jégyző á maga' „történeti regényének"
megkomponálásábah támaszkodott arra a • kónikás szöveghagyományra, amely á
XIII. század elején már rendelkezésre állott, s amely — az 1358-ig végbement szövegváltoztatások ellenére — még ma is kihámozható a XIV. századi krónikakompozíció szövegéből. Tekintettel azonban arra, hogy Anonymus nem hagyományos értelemben gondozta a krónikaszöveget, vagyis a valahol megszakadt eseménymenetet
nem saját koráig folytatta, hanem egy témá, a magyar honfoglalás mesés és valós
elemekkel vegyes kifejtésére vállalkozott, a két szöveg — Anonymus és a XIV. századi krónika — közti megfelelések ennélfogva oly csekély körre szorítkoznak, hogy
e két szöveget lényegében a magyar krónikás anyag két különálló változatának
lehet tekinteni.
Öl

Ami mármost azt a kérdést illeti, hogy az ilyen értelemben vett magyar krónikákban milyen híradások maradtak ránk Kijevről, első pillanatra kétségtelenül
csalódottan kell megállapítanunk: nagyon szegényes a név szerint megnevezetten
Kijevre vonatkozó híranyag. Az egymástól alig különböző szövegvariánsoktól eltekintve azt lehet mondani, Kijev mindössze két helyütt szerepel a magyar krónikás
anyagban. Az egyik információ Anonymus gesztájában maradt ránk. A névtelen
jegyző részletező előadásában elbeszéli, hogy a Szkítiából nyugat felé honfoglalásra
indult magyarok Álmos vezérrel élükön, elhagyván Szuzdalt, az oroszok vidékén
egészen Kijevig ellenállás nélkül hatoltak előre. Keresztülmentek Kijev városán,
s a Dnyeper folyón áthajózva meg akarták hódítani az oroszok országát. Az
orosz vezérek inkább a fegyveres harcot választották, semmint hogy elveszítsék
országukat. A kijevi vezér (a latin szövegben: dux de Kyeu) barátaihoz, a hét kun
vezérhez küldött segítségül. Nagyszámú lovassal meg is érkeztek a kunok, s a kijevi
vezér is felvonult Álmos ellen. Álmos buzdító szavai hallatára a magyarok nagy
bátorságra gyúltak. „Azonnal megfújták a harci kürtöket mindenfelé, a két ellenséges sereg összecsapott és heves küzdelembe bocsátkozott egymással. S igen sokan
elestek az oroszok és kunok közül. Az oroszok és kunok vezérei pedig látván, hogy
övéik a harcban alulmaradnak, futásnak eredtek, és hogy életüket megmentsék,
sietve Kijev városába húzódtak. Álmos vezér meg katonái az oroszokat és kunokat
egészen Kijev városáig üldözték, és úgy aprították a kunok tar fejét, mint a nyers
tököt. Az oroszok és kunok vezérei pedig, amikor a szcítiaiak (tudniillik a magyarok) vakmerőségét látták, a városban meglapultak, mint a n é m á k . . . Álmos vezér
és vitézei pedig a győzelem után elfoglalták az oroszok földjeit, és javaikat elszedve
a második héten Kijev városát fogták ostrom alá. Mikor aztán a hágcsókat kezdték
odatámasztani a falhoz, a kun és orosz vezérek a szcítiaiak merészségének láttára
nagyon megrémültek. S amikor belátták, hogy nem bírnak nekik ellenállni, akkor
a kijevi vezér és az oroszok más vezérei, nemkülönben az ott levő kunokéi is, követeket küldtek, s kérték Álmos vezért meg főembereit, hogy kössenek velük b é k é t . , .
Álmos vezér meg főemberei tanácsot tartván, az oroszok vezéreinek kérelmét teljesítették, s békét kötöttek velük. Akkor az orosz vezérek, tudniillik a kijevi és
szuzdali, hogy székeikből el ne űzzék őket, fiaikat túszul adták Álmos vezérnek, és
velük együtt tízezer márkát küldöttek, meg ezer lovat orosz módra díszített nyereggel és fékkel, továbbá száz kun fiút, valamint negyven teherhordó tevét, töméntelen hölgymenyét- és mó'kusprémet, végül sok más ajándékot, csak úgy számlálatlanul." (Pais Dezső fordítása.) Az orosz vezérek hívták fel a magyarok figyelmét a
Havaserdőn (a Kárpátokon) túli Pannóniára, dicsérték annak Duna—Tisza öntözte
földjét. Álmosék hallgatva a tanácsra, a közben hozzájuk csatlakozott kun vezérekkel és népeikkel, valamint sok orosszal együtt, kivonultak Kijevből, s a kijevi oroszok kalauzolása mellett Ladomér (a volhíniai Vlagyimir) városához érkeztek, onnan
pedig Halicson keresztül a Havason átkelvén, behatoltak a Kárpát-medencébe,
s először Munkácsnál vertek tábort.
Az itt röviden idézett anonymusi tudósítás a magyar őstörténet egyik sokat
vitatott kérdésében, a IX. századi kijevi magyar uralom dolgában számít tanúnak.
Sajnos, kétes hitelű és nem perdöntő tanúnak. Ismeretes ugyanis, hogy Anonymus
számos regényes elemet, kitalált történetet szőtt bele munkájába, ez a körülmény
tehát nem növeli a bizalmat a névtelen jegyző kijevi vonatkozású hírének megbízhatósága iránt. Érdekes, hogy az orosz évkönyvek sem szolgáltatnak a kérdés eldöntéséhez perdöntő bizonyítékot. A kezdő szavairól Poveszty vremennih let névvel
is idézni szokott orosz évkönyv (vagy őskrónika) a bizánci időszámítás szerinti
6390. (azaz a 882.) évhez kapcsolt tudósításában elmondja, hogy egy Olmin dvor
(vagyis „Olm udvara" jelentésű) hely Kijevben a Magyar (Ugorszkoje) hegyen volt.
Az Olmin dvor adatból többen arra következtettek, hogy ebben Álmos udvara kereshető, amit megerősíthet az udvarnak a Magyar hegyen való fekvése. Ha az orosz
forrás nem Olmin, hanem Olmusin alakot hagyományozott volna ránk, ez esetben
e vélemény igazában aligha lehetne jogosan kételkedni, de mert a szövegben Olmin
62

és nem Olmusin van, így az Olmin dvor Álmossal való kapcsolatba hozásának nyelvészeti akadályai vannak. Hogy Kijevnek valóban volt magyar nevet viselő hegye,
azt az orosz évkönyvek egy másik, 6406-hoz (898-hoz) tett híre igazolja: „Vonultak
a magyarok Kijev mellett a hegyen keresztül, amelyet ma magyarnak nevezünk.
Megérkezvén a Dnyeperhez, megállottak sátraikkal, mert úgy vándoroltak, mint a
kunok." (Kniezsa István fordítása.) Az orosz évkönyvek is tudnak tehát a magyarok
Kijev mellett (illetve Kijeven keresztül) történt átvonulásáról, csak abban a vonatkozásban hagynak bennünket bizonytalanságban — s most számunkra ez lenne a
legfontosabb —, hogy mennyi időre állottak meg a nyugat felé tartó magyarok a
Dnyepernél, illetve hogy sor került-e fegyveres összecsapásra a IX. század vége felé
a magyarok és a kijevi oroszok között. A Kijev területén felbukkanó Ugor („magyar") helyek nem feltétlenül egy IX. századi ottani magyar uralom emlékei, hanem
például kereskedelmi kapcsolatokból is eredhetnek. Nem szabad tehát Anonymus
művének ismeretében eleve arra az álláspontra helyezkednünk, hogy P. mesternek
a magyar honfoglalás előtti időre utaló információi a magyarok és Kijev kapcsolatáról, azaz egy viszonylag rövid ideig tartó kijevi magyar uralomról mindenestül
légből kapottak lennének, de híradásának kétségtelen megerősítését az orosz forrásokból nem kapjuk meg.
A másik hely, amelynek kapcsán Kijev név szerint megnevezve szerepel a magyar krónikairodalomban, a XIV. századi krónikakompozícióban található. Azt kell
mondanunk, csupán a lelőhely szempontjából más hely ez, mert az esemény ugyanaz, amelyet erősen kiszínezve Anonymus is ránk örökített. A XIV. századi krónikakompozíció (és hasonló szövegezésben már a XIII. század végi Kézai Simon) elmondja: „Az Űr megtestesülése utáni 677. (más szövegvariáns szerint: 888.) évben,
száz évvel Attila király halála után, köznyelven a magyarok, vagyis hunok, latinul:
u n g a r u s o k . . . ismét benyomultak Pannóniába. Áthaladtak a besenyők, fehér kunok
országán, Szuzdálián és a Kijev nevű városon, majd átkeltek a havasokon." (Geréb
László fordítása.) Az évszámok eltérése, egyáltalán az a körülmény, hogy a középkori krónikákban olykor meghökkentő évszámok és számsorok szerepelnek, nem
meglepő, és ez a híranyag megbízhatóságának csak igen kevéssé fokmérője. Nemcsak azért, mert a középkori embernek sokkal kevésbé volt érzéke a számokhoz,
mint a ma emberének, és ennélfogva kevesebb gondot is fordított az évek pontos
megjelölésére, hanem azért is, mert a kéziratok többszöri másolása során leggyakrabban az évszámok torzultak el. A XIV. századi krónikakompozícióban az esemény
dátumául olvasható 677. és 888. év helyett Kézai Simon a 872. évet szerepelteti.
A bővebb, most nem idézett szövegkörnyezetből — a helytelen dátumok ellenére
is — teljesen egyértelmű, hogy itt a magyarok IX. század végi Kárpát-medencei
honfoglalásáról van szó. Vagyis a magyar krónikák egy másik szöveghagyománya is
ránk örökítette azt az információt, hogy a honfoglalásra indult magyarok útja Kijev
mellett vezetett el. E ponton akkora a megfelelés Anonymus tudósításának magva
és a XIV. századi krónikakompozíció rövid híre között, hogy a Kijev melletti (vagy
a Kijeven át történt) magyar vonulás hagyományát az Anonymus előtti krónikás
anyagból kell eredeztetnünk, vagyis abból a történeti rétegből, amely az eseményekhez való viszonylagos közelsége miatt nagyobb történeti hitelre tarthat számot.
Anonymus híradását tehát a honfoglalásra indult magyarok Kijev melletti áthaladásáról az orosz évkönyvekkel egybecsengő információja mellett eme körülmény
folytán is megbízhatóként kell kezelnünk, s azt kell mondanunk: a IX. század végi
— éppen a kijevi orosz állam keletkezése időszakára vonatkozó — kijevi—magyar
kapcsolatok nem Anonymus fantáziájának termékei, még ha e kapcsolatok jellege,
időtartama továbbra is nyitott kérdés kell- hogy maradjon.
Mindössze ennyi az, amit a magyar krónikákból Kijevről megtudunk, ezért
említettünk fentebb bizonyos csalódottságot. Ám ha tudjuk azt, hogy a X—XII. századokban Kijev nem egyszerűen egy orosz város volt, hanem az orosz állam központja, az orosz városok anyja, joggal gondolhatunk arra, hogy a magyar krónikákban Kijevre vonatkozó utalásokat találhatunk akkor is, amikor a latin szöveg álta-

Iában oroszokat (Rutheni) említ. Az alábbi példák bizonyítják, hogy várakozásunkban nem csalódtunk. A XIV. századi krónikakompozíció jegyezte fel, hogy I. A n d rás király (1046—1060) az oroszok vezérének (dux) leányát vette feleségül. Más forrásból tudjuk, hogy a magyar uralkodó hitvese Bölcs Jaroszláv kijevi nagyfejedelem
Anasztázia nevű leánya volt. Ugyancsak a XIV. századi krónika-kompozíció számol
be részletesen arról a hadjáratról, amelyet Kálmán király (1096—1116) vezetett
1099-ben Oroszországba. Egyéb adatok alapján állíthatjuk, hogy Kálmán az akkori
kijevi nagyfejedelmet, II. Szvjatopolkot kívánta megsegíteni. Amikor a XIV. századi magyar krónika hírt ad arról, hogy 1132-ben a II. Béla király (1131—1141)
ellen fellépő Boriszt, Kálmán király állítólagos fiát a lengyelek mellett oroszok
támogatták, ezekben az orosz segédcsapatokban nagy valószínűséggel Borisz nagybátyjának, az ekkor a kijevi trónon ülő Msztyiszlávnak a hadait kereshetjük.
Ugyanez a hazai forrásunk röviden beszámol II. Géza királynak (1141—1162) sógora,
Izjaszláv kijevi nagyfejedelem megsegítésére indított hadjáratáról, míg ugyanezekről
az eseményekről a magyar krónika német nyelvű kivonata némileg bővebben t á j é koztat. A felsorolt példák bőségesen elegendők annak igazolására, hogy a korai
(IX—XII. századi) magyar—orosz kapcsolatokról, amelyek leggyakrabban — az
orosz állam akkori Kijev központú jellegének megfelelően — mint magyar—kijevi
kapcsolatok jelentkeztek, a magyar krónikák számos hasznos és fontos híradást
örökítettek meg. És mivel ezekben az évszázadokban az orosz (Ruthenus) és az
Oroszország (Ruthenia, Ruscia) fogalmak bizonyíthatóan Kijevre, illetve a Kijev
vezette államra vonatkoznak, olyankor is jogunk van ezt feltenni, amikor közvetlenül ezt igazoló más forrás nem áll rendelkezésünkre. így például a XIV. századi
krónikakompozíció ama híréből, hogy az Árpád-házi Szár László — talán valamikor 1000 t á j á n — Oroszországból (Ruthenia) vett magának feleséget, alkalmasint
a tévedés kockázata nélkül gondolhatunk arra, hogy a magyar főember n e j e egy
kijevi hercegnő lehetett.
A magyar krónikákból azonban — természetesen közvetett módon — nem csupán Kijev fénykora, vezető szerepe, de lehanyatlása is jól Idolvasható. Ismertek a
történeti események, hogy Kijev pozíciójában a XII. század utolsó harmadától
kezdve következett be hanyatlás, miközben a részekre szakadó orosz állam hol
egyik, hol másik fejedelemsége vált időlegesen jelentős tényezővé. Nos, a n n a k a
kísérletnek, amely Szuzdal felemelkedésében J u r i j Dolgorukij és III. Vszevolod nevéhez fűződik a XII. század utolsó évtizedeiben és a XIII. század elején, a távoli
Magyarország krónikás anyagában is nyoma maradt. A gesztáját 1210 t á j á n író
Anonymus számára m á r nem természetes, hogy Oroszország Kijevet jelentse. Munkája két helyén is úgy nyilatkozik, hogy Oroszországot, illetve Oroszország földjét
(Ruscia, terra Ruscie) Szuzdalnak hívják. Egy még későbbi, a XIII. század 70-es
éveiben író magyar krónikaszerző pedig, amikor IV. Béla király (1235—1270) koronázásáról szólva Dánielt (Danyiilt) említi az oroszok vezéreként (dux Rutenorum),
m á r — a megváltozott helyzetben — a halicsi fejedelmet tekinti az oroszok uralkodójának.
Természetesen a magyarok és a kijevi orosz állam kapcsolatairól a kutató történésznek a magyar krónikákon kívül még nagyon sok más írott forrás, továbbá
számos nyelvi és tárgyi emlék áll rendelkezésre. Csak mindezek együttes vizsgálatából lehet e rendkívül sokoldalú és eleven kapcsolatok rendszere teljességének felvázolására vállalkozni. A magyar krónikák — mint egyetlen forráscsoport — vizsgálata azzal a tanulsággal j á r e szempontból, hogy a kijevi orosz állam IX. század
végi kialakulásától a XII—XIII. század fordulója körüli évtizedekben bekövetkezett
lehanyatlásáig terjedő időszakban e forráscsoport akként ad ízelítőt Kijev történetéről (s ezen belül főleg a magyar—orosz kapcsolatok széles köréről), miként a tenger egy cseppje rávall arra a végtelen vízre, amelyből vétetett.

64

VEKERDILÁSZLÓ

Rendtartó történetírás
IMREH ISTVÁN: ERDÉLYI HÉTKÖZNAPOK
EGYED ÁKOS: FALU, VÁROS, CIVILIZÁCIÓ

Réges-régi igénye az ú j történettudománynak, hogy megírja a hétköznapok históriáit. Az igényt azonban könnyebb volt megfogalmazni, mintsem megvalósítani,
vagy akár megközelíteni. A „hétköznapok" ugyanis — ellentétben az „eseményekkel" — a maguk „jellegtelenségében" rendkívül sokfélék, még ugyanazon helyen
s időben is; ámde a megközelítésükre használt, többnyire nagy fáradtsággal összeállított statisztikákból ez a lényegi sokféleség reménytelenül kidesztillálódik, s az
élet lebbenő illatai helyett inkább csak a történészek izzadságszaga párolog belőlük. A sokféleséget őrző néprajzi megközelítésekből pedig a történelem illan el,
időtlenné merevített variánsok koszorúi (vagy folklorisztikus művirágai) között.
Nemigen segít a szociológiai-társadalomtudományi orientáció sem: általánosításai
tekintélyt parancsoló kriptáiból óhatatlanul a megmásíthatatlan befejezettség szomorúsága árad. S ha egy-egy nagy mű — mint például Braudel felejthetetlen
Mediterránewma
vagy a Duby szerkesztette Francia rurálhistória — valóban felvillantott valamit elmúlt hétköznapok életéből, az inkább „véletlenül" sikerült,
szinte az alkalmazott szempontok és módszerek ellenére. Az utóbbi negyedszázad
eredményeire — méltán — büszke magyarországi historiográfiában pedig a „hétköznapok" történetírásának divatja meghonosította azt a rangos, ám egyirányúan
összehasonlító szemléletet, amely a külhoni gazdasági- és társadalomtörténeti fejlődés perspektívájából nézve előszeretettel regisztrálja a honi élet legkülönfélébb
formáiban idült hétköznapi elmaradásaink fokait S mivel Magyarországon a történettudomány eredményeit mindig is friss és nívós népszerűsítés közvetítette,
manapság afféle borongós nemzeti büszkeséggel ápolgatjuk „régi elmaradottságainkat", mint egykoron „régi dicsőségünk"-et
Másképpen építette be hagyományaiba az ú j módszereket s szemléletet a romániai historiográfia, s benne a romániai magyar történetírás. Nem mintha ők
nem tekintenék nagyon is reális és számokban kifejezhető meghatározóként a
gazdasági és társadalomtörténeti megkésettséget. Hiszen például — figyelmeztet
rá gyakorta Imreh István — a Székelyföld s hasonlóképpen az egész Erdély azokhoz a területekhez tartozott, „ahol a tőkés termelési viszonyok kialakulása eléggé
megkésetten, igen nehézkesen ment végbe". S hozzá a Székelyföldön — hasonlóan
a Nyugati Érchegység, Moldva s Havasalföld szabad parasztok lakta vidékeihez —
„a hűbéri szerkezet kiépülése csak megkésve, a XV. században következett be".
S a földesurak is egész Erdélyben meglehetősen megkésve tértek rá a saját kezelésbe vett és robotmunkára alapozott mezőgazdasági nagyüzem kialakításának útjára". Az „erdélyi tőkefelhalmozás viszonylagos elmaradottsága", az idült „tőkehiány", a piacok kialakulatlansága, a szállítás nehézkessége mind-mind „hátráltatják a gyorsabb, lendületesebb fejlődést, az árutermelés nagyobb szabású kibontakozását". S hasonlóképpen, a török háborúk után újrainduló-nekilendülő céhes
fejlődés mihamarébb inkább már csak a fejlettebb kézművesipar terjeszkedését
gátolja. „A Habsburg- és a török birodalom egymással versengő uralmi igényei
nyomán itt a fejlődés meglassúbbodott, majd a régi utakon megint nekilendült,
miközben már változnia kellett volna, hiszen nyugatabbra új, hatalmas iparcikktermelő versenytárs jelentkezett... Bármennyire szembetűnőek is azok a jelenségek, amelyek a manufaktúraipar kiszélesítésére, a termelési technikában jelent5 Tiszatáj

65

kező ú j elemekre utalnak, egészében véve s főként a Habsburg-birodalom kereteiben nézve, az erdélyi állapotok elmaradottsága letagadhatatlan." S ugyanígy
Egyed Ákos jobbára a XIX. század második felét-kétharmadát tárgyaló könyvéből
is jócskán kigyűjthetnénk idézeteket arról, hogy egész Erdély mennyire „lemaradt
a polgári átalakulás terén. Pontosabban: tovább növekedett a lemaradása". Egyed
Ákos is regisztrálja az iparfejlődés vontatottságát s gyengeségét, a régi falusi
életforma és munkamódszerek konzerválódását, a lassú és akadozó urbanizációt.
Így például Kolozsvár múlt század közepi városképe „kisipari műhelyeivel, szétszórt kereskedéseivel, tradicionális közlekedési eszközeivel s földész utcáival, a
főtéren és környékén terpeszkedő piacával alig különbözött a középkoritól". Ámde
Imreh István és Egyed Ákos a híven regisztrált megkésettségek mögött észrevesznek valami mást is, ami ha közömbösíteni s kiküszöbölni nem is, de ki tudta
védeni s el tudta hárítani a fejlődés útjából a sokféle akadályokat. Észrevesznek
és behatóan elemeznek valami mást, ami a történelem folyamatosságában elnyomások és elmaradások ellenére is élhetővé tudta tenni az életet. Erről az éltető
Más-ról szólnak voltaképpen könyveik, ez historiográfiájuk nagy és vigasztaló ú j donsága.
A rendtartó székely faluban bemutatta és részletesen dokumentálta m á r Imreh
István azt a gazdasági szerkezetet és társadalmi rendet, amely természeti s társadalmi viszontagságok ellenében megőrizte és újratermelte a közösséget, életkereteket s életlehetőséget teremtett az ott lakó embereknek. A jelen kötet tanulmányainak egyik fele ezt a témát folytatja; részletesen és a maguk sokféleségében
elemzi a székely faluközösségek megtartó és szabályozó erejét, változásait és sorsát a múló időben. Nyomon követi, miként formálódott az a „közjót szolgáni tudó
önrendelkezés", amely a gazdálkodás menetét csakúgy meghatározta, mint az életigazító normák rendszerét.
Az önrendelkezés alapja — látja Imreh jól, és nyomatékosan hangsúlyozza —
a szabadság volt, s bár a XV. századtól kezdve kétségkívül apadt a székely szabadok száma, s jó részük jobbágyságba süllyedt, teljes győzelmet a földesúr még
az arisztokráciának errefelé erősen kedvező XVIII. században sem tudott kivívni.
Míg a vármegyékben a jobbágyok s zsellérek mellett a XVIII. század közepén alig
2 százalék körüli a szabad parasztok aránya, addig a székely székekben 45 százaléknyi. S bár egészében itt is megindult — már a primorok földbirtokos arisztokráciaként való elkülönülésével — a feudalizáció, mégis „nehéz feudális szerkezetet feltételezni egy olyan székely társadalomban, amelyben a szabad parasztok
ilyen nagy arányban szerepelnek". „Földesurasodott, de nem feudalizálódott" ország tehát, mint egykor Marc Bloch írta Szardíniáról, a történelem érdekes és
pótolhatatlan „kísérleteit" méltányolva az ilyesféle szigetekben, melyek „társadalmi struktúrájuk különlegessége miatt pompás reagensei ama hatásoknak, amiknek nem vetették alá magukat". Az Európát elárasztó feudalizmus tengerében —
hangsúlyozza Bloch — különlegesen fontosak önigazgatás és önvédelem efféle szigetei. Az „elmaradás" itt egyben „előresietés" — hangsúlyozza a rendtartó székely
faluról imreh István. Mert a Székelyföldön mindig maradtak tisztán szabadokból
álló faluk, a többségükben pedig mindig éltek a jobbágyok mellett szabadok is.
És ez a szabadság alapvetően meghatározta a közösség szerkezetét Soha nem alkottak a hadra kötelezett szabadok se persze egységes csoportot; eleve armalistákra, lófőkre és gyalogokra oszlottak, és vagyoni erejük is meghatározta súlyukat. Bonyolította a helyzetet a XVIII. század közepén megszervezett határőrszolgálat is, amely kijelölt falvakban, kijelölt telkeken, vagyoni helyzetük szerint kötelezte a régebbi lófőket s gyalogokat állandó lovas-, illetve gyalogos katonai szolgálatra. Valóságos kettős igazgatás keletkezett így, a faluközösségé s a tisztjeitől
— s végső soron a császári General Commandótól — függő katonai közösségé. De
a bonyodalmas, sokféle konfliktust rejtő helyzetben a szabadságot őrző faluközösségnek kellett valahogyan feloldani az ellentéteket, „hogy »az élet élhető« legyen".
A bonyolultságot persze a földesúr is észrevette, és megpróbálta hasznosítani
66

a maga javára; akár úgy is, hogy szövetkezett jobbágyaival á falu ellen. A XVIII.
század végén, XIX. század elején a földesurak a Székelyföldön is „mindinkább
rátértek a saját kezelésbe vett és robotmunkára alapozott mezőgazdasági nagyüzem kialakításának útjára"; ha nem akartak tönkremenni, növelniök kellett a
majorságbirtokot, ahol — a porosz földesurakhoz hasonlóan — „»saját számlára«
kellett gazdálkodniuk". Vagy nagyobb, összefüggő allodiális szántót irtottak tehát,
vagy telepeseket hozattak erre a földre, és rájuk bízták az irtást. Többnyire az
utóbbi módszerhez folyamodtak. „Általában még a XVIII. század végén is a kizsákmányolás alapja itt a parasztnak a földdel való ellátása, nem pedig a földtől
való megfosztása volt." Az erdélyi tőkefelhalmozás viszonylagos elmaradottsága
még a XIX. század elején is korlátozta az erőszakos földfoglalást, a jobbágyföld
csonkítását, az irtásföld nagyobb mértékű kisajátítását. Annál elkeseredettebb harc
folyt viszont a közös erdők, legelők, kaszálók tulajdonáért. „Az erdős-hegyes vidéken a földesúri gazdaság szempontjából is nagyobb súlya van az erdőnek, legelőnek. Ezek elrablása, kisajátítása, de még csak használatuk korlátozása is a lehető
legérzékenyebb csapás a székelyföldi parasztság számára." Imreh István a Mikó
család majorságbirtokainak XVIII. század végi, XIX. század eleji történetében
mutatja be ezt a kíméletlen küzdelmet; számok tükrében s konkrét esetek fÖlidézésével, mint amilyen a Herec pataki gyilkos összecsapás volt özvegy Mikó
Miklósné fölfegyverzett jobbágyai s a „Kilenc falu erdejé"-t védő „kilencfalusiak"
között. Jó okkal ismerteti részletesen Imreh a tragikus esetet. „A hereci összecsapás, ez a sok száz ember véres harcát, többek halálát okozó elkeseredett küzdelem bizonyíték arra, hogy milyen módszerekhez nyúlnak már ekkor a közföldfoglaló földesurak. Tanúság azonban arra vonatkozólag is, hogy a több falu jobbágy- és katonarendi parasztsága maga szintén fegyveresen kész szembeszállni a
közerdő-kisajátítást megszervező földesúri tiszttel, sőt fegyveres fellépésük elől
annak menekülnie is kell. Másrészt azonban az is igaz, hogy míg egyik oldalon
jobbágyokat, határőrkatonákat, de még kisnemeseket is egyesít ez a harc, a másik
oldalon a Mikók szándékaik támogatására jóhiszemű — de legelőterületre valóban
rászoruló — jobbágyaik egy részét szintén felsorakoztatják, falvak közötti erdőhatár-vitává alakítva a földesúri kísérleteket. Ez természetesen erősíti őket, és
gyengíti a jobbágyoknak ellenük vívott antifeudális harcát." Különleges volt tehát
a Székelyföldön ez a küzdelem. „Legkevesebb négy érdekközösség polarizációját
figyelhetjük meg — összegezi az erdélyi falutipológiát megteremtő dolgozatában
Egyed Ákos —: a földesurakét és jobbágyokét, a »faluét« s a katonai rendét
(amennyiben a két alosztályt egynek vesszük). Éppen ez a sokféle partikuláris
érdek tette szükségessé az ideiglenes szövetkezéseket. Hangsúlyozzuk, hogy a tiszta
jobbágyfaluban a földesúr-jobbágy összefogás olyan példáival, mint a vegyes társadalmú székely faluban, nem találkoztunk. Igazolódik tehát az a megállapítás,
hogy a több közösségből álló vegyes faluban sajátos társadalmi struktúra alakult
ki, amely a faluközösség funkcióit is meghatározta; az élet csak úgy lehetett itt
élhető, ha a különféle közösségek érdekeit közös nevezőre sikerült hozni." Az életet
élhetővé tevő kompromisszumok parancsait meg kellett tanulniuk a földesuraknak
is. „A jobbágy-határőrkatona lakosságú székely falvakban — summázza fejtegetéseit
Imreh — a faluközösség éppen a sajátos erőviszonyok, a szabad paraszti réteg fennmaradása következtében még valóban fegyverré tudott válni az elnyomottak kezében, és egyetlen tűzhelye maradt a népi szabadságnak." A XVIII. század végén,
XIX. század elején a széki tisztség nem ok nélkül tart „lázadás"-tól. „Nagy, szervezett parasztmozgalomra mégsem kerül sor. Nem is ez a jellemző ekkor ennek a
területnek antifeudális harcaira, hanem sokkal inkább a szakadatlan küzdelem, a
minden kis jogfosztással szemben azonnal reagáló magatartás, ami nemegyszer a
földesurak fegyveres fellépése ellenére történik."
Ez a szakadatlan küzdelem nem korlátozódott a Székelyföldre. Imreh is, Egyed
is ismételten hangsúlyozza a román határőrkatona-faluk lényegében hasonló helyzetét, s megkeresik a távolabbi analógiákat is. De még a tisztán jobbágy- vagy
5*

67

zsellérfalukban sem volt soha olyan egyszerű a helyzet, amint ábrázolni szokás. „A
történetírás ugyanis általában a jobbágyság életének csak a (kétségkívül
sok) nyomorúságát tárja az olvasó elé, anélkül, hogy a színvonalas életre, a falusi civilizációra utaló vonásokra, sőt tendenciákra-eredményekre is rámutatott volna." Márpedig nem elég „a gyakori éhínségek, járványok, háborús pusztítások, a kizsákmányolás és lázadás történetét kutatni, bár ki tagadhatná, hogy mindezek a történészi
munka középpontjában állanak fontosságuk miatt. Az élet másik oldalának: a
jobbágyközösség termelői és fogyasztói struktúráinak, az élet minden megnyilvánulásához kapcsolódó szertartásoknak és a bennük kifejeződő népi kultúrának a
története is odakívánkozik a jobbágyvilág históriás lapjaira."
Az egyén a faluban — jobbágyfaluban csakúgy, mint a jobbágy-szabadparaszt
faluban — a közösség színe előtt cselekedett, meg kellett hát tanulnia a felelősségteljes viselkedést, vállalnia kellett a maga részét a közös felelősségből. Bretter
György Temetés Zsögödön című írásában a filozófus legszebb lírájával fogalmazta
meg ennek a felelős magatartásnak évszázadok nyomása alatt világszemléletté sűrűsödött lényegét; Imreh István és Egyed Ákos pedig a tudós türelmes aprómunkájával, számok és források vallatásával rekonstruálja azokat a gazdasági, társadalmi és mentalitástörténeti struktúrákat, amik lehetővé tették és megkívánták e
mögött az „élhető élet" mögött meghúzódó öntörvényű és magukat szabályozó közösségeket. S ha még hozzávesszük a kolozsvári művelődéstörténészek és művészettörténészek — egyéni munkálkodásuk és különbözőségeik ellenére is valóságos „kolozsvári iskola" — nagy eredményeit, de az Anyám könnyű álmot ígér, a Nehéz
kenyér, a Gondos atyafiság, a Zokogó majom, a Kő hull apadó kútba, a Zarándoklás
a panaszfalhoz tanúságtételét is, ha hallgatunk Szilágyi Domokos Bretter filozófiájával rímelő költészetére, de hasonlóképpen Gáli Ernő. és Méliusz József felelősségeket firtató esszéire, Beke György múltat jelenbe oltó honjáró riportjaira, Molnár
Gusztáv és Ágoston Vilmos etikai imperatívuszaira, akkor, nos akkor tán n e m teljesen lehetetlen elképzelnünk egy ú j história körvonalait, amely a fejlődés fő vágányaitól eltérő különlegesben többé nem az „elmaradásokat" firtatná, hanem a
történelem életes kísérleteit méltatná úgy, ahogyan egykor Marc Bloch megálmodta
és kívánta. De térjünk vissza Imreh és Egyed könyveihez, a recenzió szabályai
szerint.
Imreh István a Mikó-birtokok történetét elemző dolgozatában részletesen föltárja és dokumentálja azokat a terheket és nyűgöket, amiik a földesúri gazdálkodásban a parasztok vállára nehezedtek. Releváns statisztikai adatok sorjázásával
mutatja meg, hogyan növekedett — a nagybirtok hatékonyabb gazdálkodásra törekvésével párhuzamosan — a parasztok sokféle sarcolása, hogyan szaporodtak a
robotnapok s hogyan halmozódtak a paraszt saját munkáját egyre inkább gátló évi
eloszlásban. De látjuk azt is, hogy mindez mennyire nem segítette igazából az
ésszerűbb s nyereségesebb gazdálkodást. A számadatok alapján szinte az egykori
józanabb földesurak szemével szemlélhetjük a kizsákmányolás önmagában rejlő
csapdáit: a kényszerű munka gyenge hatásfokát, a falusi és majorsági önellátás
miatt fejlődésképtelen belső piacot, a szállítási nehézségek és a gyönge városiasodás termelést gátló hatását. Így érthető, hogy a Mikó-birtok terméseredményei sehol sem érik el a fejlettebb paraszti gazdaságok színvonalát, és ezeken a legeltetésre
termett területeken juhászatainak mérete is igen kisszerű: „nem egy paraszti juhosgazda nagyobb juhnyájjal rendelkezik".
A paraszti hozzáértés és munkakedv hasznosítására és sokféle megsarcolására
rendezkedett be tehát az erdélyi nagybirtok, s ezt a szerkezetét őrizte még a XIX.
század elején is, pedig ekkor a parasztság erőteljesebben meginduló rétegződése
következtében a földesurak már akár bérmunkára is alapozhatták volna egész gazdálkodásukat. Imreh két feudális nagyüzem, a Toldalagi-birtok és a B á n f f y család
Vlegyásza-alji erdőbirtokainak elemzésével m u t a t j a be, hogyan vámolták meg a
földesurak a paraszti szakértelmet, árutermelést és kereskedelmet. A Bánffyak több
68

mint félszáz paraszti fűrészmalmot romboltak le, és majorsági fűrészek „molnárainak" is megtiltották, hogy parasztoknak — akár pénzért, akár felibe — dolgozzanak. „Ha deszkát akar piacra szállítani a hegyvidéki paraszt, a földesúri érdekből csökkentett számú fűrészeknél kell sorára várakoznia, s ha a vágási díjat idejében elő nem teremtette, a deszka felét hagyja ott a fűrészmolnároknál." A Bánffyak mindenféle faárura taxát vetettek ki, „a fát megvásárló pedig nyomtatott
cédulát kapott, amely nélkül egy lépést sem tehetett, mivel a plájászok (gornyikok),
az inspektor, valamint a Kissebesen, Csúcsán elhelyezett strázsák szigorúan ellenőrizték a Nagyvárad felé vezető útvonalat." Még reteszt is építtettek egy olasz mesterrel Csúcsánál, hogy így is akadályozzák az „illetéktelen" faúsztatást. „így azután
sikerült is a »família« számára új, jelentős jövedelmi forrást nyitni meg. A fa
árából befolyó összeg 1829-ben 10 127 f r t és 24 kr volt, 1847-ben viszont már
majdnem négyszeresére növekedett, elérve a 39 647 f r t 50 kr-t." Ez a nagy földesúri jövedelem kiterjedt paraszti kereskedelmen alapult, s „e mögött a kereskedelem mögött felfedhető az a faárukészítő paraszti termelőmunka is, amely igen sokféle nyersanyag és eszköz gyártási műhelyévé avatta a havasi f a l v a k a t . . . Az állattenyésztés és a földművelés mellett tehát mind erőteljesebbé váltak azok a foglalatosságok, amelyek a hegyvidéki román lakosságot a legfárasztóbb erdei munkára
kényszerítették, rászorították a síkföldi, folyóvölgyi falvakkal való vándorkereskedelemre, a környékbeli városok és Nagyvárad vásárainak állandó látogatására, és
nem utolsósorban szüntelenül életveszedelemben forgó tutajosokká nevelték őket."
A Toldalagi birtokon meg, szőlőtermelésre alkalmas vidéken, a paraszti vincellérek
szaktudására s robot munkájára alapítva rendezkedtek be árutermelő borgazdálkodásra, de paraszti mesteremberek munkája volt a birtokon majd minden épület,
berendezés, eszköz is, ami a gazdálkodást vagy az urak kényelmét szolgálta. „Az
erdélyi paraszti világban okos megfigyelés és gyarapodó tapasztalat készíti elő, a
mélyben, a termelőerők vonalán, azt a forradalmat, amely másutt m á r robbantani
is kész az avult kereteket. A látszólag megkövült, mozdulatlan feudális élet mélyrétegeiben gyűl a nyersanyag, ámi az ú j formát kitölti m a j d : a munkaerejét áruba
bocsátani kényszerített nincstelen, aki gazdag munkatapasztalatot, csiszolt képességeket kínálhat a napszámost, bérmunkást keresőknek. Másrészt — és ezt is látnunk
kell — egy fél évszázad múltán a tőkés kisparaszti gazdaság viszi magával történeti életútjára ezt a középkorias sokoldalúságot, a munkaismeret sokszínűségét, az
évszázadokon át gyűlt hasznos tapasztalatokat és ugyanakkor a már káros szokásszerűséget, alacsony szinten megrekedt hagyományosságot." Vagy ahogyan a kézműipar terjedését tárgyaló dolgozat összefoglalja: „Sokszínű, összetett társadalmi
szerkezet tehát ez a mienk, eímaradott és előresiető, ú j formákat régiekkel ötvöző,
de mindenképpen válságjelenségekkel teli."
Elmaradás és előresietés, válságjelenségek halmozódása határozta meg 1848
nemzeti és társadalmi jellegét is Közép- és Délkelet-Európában, ez a kerete a jobbágyrendszer itteni megszűnésének. Egyed Ákos könyvének jó egyharmada szól
erről a fontos kérdésről. Látja nagyon jól, hogy a kortárs nyugat-európai mozgalmakkal való szinkron összehasonlítás, nem sokra vezet; e tájon még az 1789-es
francia forradalom paraszti radikalizmusa volt esedékes és az a nemzetteremtés,
amit tőlünk nyugatabbra és északabbra — olykor iszonyú kegyétlehségek árán —
többnyire már százádökkal azelőtt megoldottak. Látszólag legalábbis; mert a XIX.
és XX. századi nacionalizmusok sóra, századunk két szörnyeteg háborúja, napjaink újraéledő nemzeti-nemzetiségi problematikája éppen eléggé mutatja, hogy a
megoldás ott sem sikerült valami jól. 1848 tájainkon mindenesetre egyidejűleg tűzte
napirendre a jobbágyfelszabadítás és a nemzeti függetlenség kérdését, s ez az egyidejűség a maga kombinációs lehetőségeivel rendkívül nehéz politikai és társadalmi
helyzetet teremtett, kivált a kevert etnikumú területeken, mint Erdély vagy Galícia, s kivált, ha — mint a két utóbbi esetben — a földesurak gyakran más etnikumhoz tartoztak, mint a jobbágyaik. Ilyenkor a nemesség konzervatív része nemzeti érvekkel mindig hatásosan gátolni tudta a liberálisokát, s a jobbágyfelszabadí69

tás halogatásával alkalmat teremtett az udvarnak, hogy — holmi mesebeli „jó király"-ként — a törvényhozásra reálicitálva, a polgári átalakulást épp a nagy nemzeti célok érdekében óhajtó liberális nemesség ellen hangolja a parasztságot. így
például Galíciában Stadion császári helytartó, azonnal és többet igérve, a kormány
mellé állította a parasztságot, a lengyel nemesi nemzeti mozgalom elszigetelődött,
s már csírájában megbukott. De lábra kapott a „császárromantika" Erdélyben is,
és elsők közt épp a jobbágyfelszabadításért őszintén munkálkodó Wesselényi Miklós
jobbágyainál. „Wesselényi szinte kétségbeesve szemléli a parasztmozgalmat, amely
éppen úgy kezdődött, ahogyan évekkel azelőtt megjósolta: valóban, az erdélyi román jobbágy mellett a magyar jobbágy is lázadt, de nem mint magyar, hanem
mint elnyomott társadalmi osztály, azaz jobbágy. Pestről gyorsan leutazik Zsibóra,
hogy személyesen lássa, miről van szó; s onnan írja Batthyány Lajos miniszterelnöknek: »a paraszt rögeszméje«, hogy »az urak s nemesség t a r t j a őket még mind
elnyomva, és nem a k a r j a nekik kiadni a szabadságot, melyet a Császár nekiek m á r
rég megadott«. Wesselényi arra is felfigyelt, hogy többről van itt szó, mint a robot
lerázásáról, hiszen a »Császár által kiadott, de a nemesség által duggatott szabadságlevélben az van parancsolva, miként minden föld, tehát az uraságé is, köztök
felosztassék«. Felbukkant tehát a földosztás eszméje, s abban az időben ennél mozgósítóbb célt nem is ismert a parasztmozgalom. Ami a nemesség szempontjából
annál veszedelmesebbnek tűnt, mivel azt a paraszti mentalitás a királyi akarattal
hozta összefüggésbe. Másrészt a nemesség ebben s a hasonló jelenségekben m á r a
»kommunizmus« eszméinek térhódítását látja, s — mint Benkő Samu í r j a — megretten a forradalomtól."
Közép- és Kelet-Európa társadalmai így sehol nem tudták a jobbágyfelszabadulás klasszikus útját, a francia forradalom modelljét követni. „Európának ebben
a hatalmas térségében a társadalomfejlődés ezt a francia típusú megoldást nem
készítette elő, s ilyen vonatkozásban a forradalom sem hozott gyökeres változást.
Itt a reformmozgalmat, majd a polgári forradalmat általában a liberális nemesség
vezette. Kivétel alig említhető; mindenesetre ilyen volt az erdélyi román, a cseh s
a magyarországi szlovák társadalom. Márpedig a liberális nemesség érdekei ellenkeztek a francia típusú jobbágyfelszabadítással, ezért Közép- és Kelet-Európában
kevésbé radikális megoldást kerestek, s ezt a modellt a porosz reformban vélték
megtalálni." 1848 meghozta a korszakváltást: előbb a tömegmozgalom, m a j d a jogalkotás, a „jogi forradalom" is megrendítette a feudális rendszer sok évszázados
uralmát, a nemesség „monopóliuma végérvényesen oda lett, de mint társadalmi
osztály fennmaradt s erőteljes harcba kezdett helyzetének konszolidálása érdekében". A társadalom többségét alkotó parasztság a jogi fölszabadítással ugyan győzött, de gondjai ezzel korántsem oldódtak meg, s a tényleges gazdasági és társadalmi fölszabadulásáig még nagyon hosszan s keservesen kellett küzdenie. A jobbágyfölszabadulás tehát folyamat, s ennek a hosszú folyamatnak a XIX. századi
részét tárgyalja Egyed Ákos számok tükrében, a helyi változatok gondos elemzésével. De a t á j - és területi egységek eltéréseinek részletezése mindig általánosabb
célt szolgál. „A történetírás számára a különbözőségek számbavétele elsősorban
azért lényeges, mert a parasztság felszabadulása, az agrárreformok a polgári átalakulás kiindulópontjai voltak egyben. Minél korábban és radikálisabban mentek
végbe, annál kedvezőbb feltételeket teremtettek az ú j polgári rendszer fejlődéséhez. És fordítva: a megkésettség és felemás megoldás nehezen elhárítható a k a d á lyokat támasztott." Egyed Ákos nem fetisizálja az elmaradottságot; egyszerűen
reális háttérként tekinti változás és hagyomány tárgyalásához Erdély gazdasági és
társadalmi szerkezetében a kapitalizmus itteni kibontakozása idején. Erről szól a
könyv második fele, szervesen folytatva Imreh István tanulmányait az erdélyi manufaktúraipar munkásairól.
A manufaktúraipar erdélyi kialakulását Imreh a késői feudalizmus válságjelenségeinek hátterében tárgyalja. Látjuk a céhek átmeneti megerősödését a Habs70

burg-uralom alá kerülő Erdély első évtizedeiben, a kézművesipar falusi terjedését.
De látjuk azt is, számok és konkrét példák tükrében, hogyan akadályozták csakhamar a céhek épp a legügyesebb mesterek boldogulását, a vidéki terjeszkedés pedig itt nem az ipar menekülését jelezte a céhmonopóliumokkal körülbástyázott városokból. A vidék itt nem válik nagyvárosok fogyasztói hátterévé és nyersanyagot
szállító körzetévé; ellenkezőleg, a megelőző időkhöz képest megnövekszik önellátása. A helyi falusi-mezővárosi kézművesipar veszi fel mindenütt a városokban
megélhetésüket nem lelő kézmíveseket, s itt helyben látja el a gazdagodó paraszti
vevőkört, de a luxuscikkek kivételével a bővülő földesúri keresletet is. „Az egyöntetűbb városi céhiparból kezd kiválni tehát egy vidéki, mezővárosi, sőt falusi részleg. így bontakozik ki sok-sok iparágban ez a »paraszt-kézművességi virágkor«,
joggal anakronisztikusnak minősíthetően, hiszen egyidejű a céhek bomlásával, a
manufaktúra térhódításával, sőt a gépi nagyipar jelentkezésével is."
Az ú j falusi kézműipar tehát mind a fogyasztót, mind a nyersanyagot egyesítő
telephelyeken ütött tanyát. így aztán „a XVIII. században, valamint a XIX. század
elején szinte egyáltalán nincs is olyan számottevőbb mesterség, amelynek falusi
képviselője ne volna". Súlyát különben az erdélyi városok korabeli stagnálása-hanyatlása is növelte. A Habsburg-uralom alatt az erdélyi városok kezdték elveszíteni
addigi élénk kereskedelmüket Moldvával—Havasalfölddel. A szigorú határzár következtében hanyatlottak a szász városok is, de legalább megőrizhették ősi polgári
színezetű autonómiájukat, és így későbbi fellendülésük alapja szilárdabb volt. Mert
a XIX. század harmincas éveiben, ha lassan és vontatottan is, de megindul a tőkés
fejlődés, s az erdélyi életbe ú j színt hozó ipari gócok alakulnak ki. „Brassóban például 1845-ben van két gyapotfonó, egy bőrgyártó, egy papiros- és kártyakészítő
fabrika, két kőedény-manufaktúra, két rézhámor, két likőr- és »szeszgyár«, három
ecetgyártó, három viaszfehérítő, egy »viaszgyár«, öt cserző és három gyapjúmosó
vállalkozás. Nagyszebenben egy bőrgyártó, egy papír- és cukorgyártó manufaktúrát
említenek, de van rézhámor, sztearingyertya-fabrika, szita-, nemez-, ecetgyártó vállalkozás is. A város határában egy puskapormalom található, a közeli Freck faluban papirosmalom és repcesajtoló van. Códon, Nagydisznódon híres textilipart találunk, és Orláton működik a legnagyobb erdélyi papírmanufaktúra és gyapotfonó."
A munkások száma sohasem nagy. A XIX. század derekán az orláti „papírgyárban" dolgozott a legtöbb munkás: 180. A nagyszebeni répacukorgyártó vállalkozás
105 embert foglalkoztatott. „A kisebb puskapormalmok, hámorok, sör-, likőrgyártó
vállalatok, olajprések stb. 2—5—6—7—12 munkást alkalmaztak. Nagyszeben és környéke manufaktúráiban így összesen 539 munkást találunk, a malmokban és »fűr é s z e d - b e n pedig 295 embert." Brassó 25 manufaktúrájában és malmaiban pedig
ezernél jóval több állandó munkás dolgozott a XIX. század közepén.
A számok regisztrálásán túl Imreh arra is mindig figyel, hogy honnét rekrutálódtak a munkások. Fölsorakoznak a külföldről telepített szakmunkások, a céheken
kívülrekedt mesteremberek, a falusi kézművesség és a zsellérek soraiból verbuválódottak. „Erdélyben a XIX. század első felében m á r számottevő mértékben kialakult tehát azoknak a falusi és városi szegény vagy elszegényedett elemeknek a
rétege, akik a manufaktúráknak munkáskezeket bocsáthattak rendelkezésére". De
a személyi függések rendszere, az elavult jobbágymunka — amit a földesúri manufaktúrákban alkalmaz,tak —, a céhszabályok nem tették lehetővé, „hogy a munkaerő a piacon áruvá váljék, hogy a kibontakozóban lévő tőkés jellegű ipar munkaerő-problémája megoldódjék". Ehhez meg kellett szüntetni a feudális termelési
viszonyokat. A feudalizmus végnapjait élő Erdélyben a munkaviszonyok hallatlan
sokszínűsége tapasztalható, a szabályos bérmunkásoktól a robotosokig, olyan átmeneteken keresztül, mint az „árendások", akik egyrészt pénzért dolgoznak a földesúrnak a manufaktúrában, másrészt földet bérelnek tőle, hogy azzal egészítsék
ki megélhetésüket. A munkaviszonyok sokfélesége közepette csak egy volt azonos:
a munka embertelensége. „Az a néhány adat, amely ma rendelkezésünkre áll, a
manufaktúrában alkalmazott emberek életviszonyait igen súlyosnak mutatja." Gya71

lázatos lakáskörülmények, állandó éhezés, kegyetlen bánásmód, látástól vakulásig
tartó munkaidő, primitív és egyhangú munkák, elképesztően mostoha munkafeltételek, s hozzá a női- és gyermekmunka gátlástalan alkalmazása: e téren t e h á t semmiféle „elmaradás" nem észlelhető a fejlett Nyugathoz képest. De Imreh l á t j a és
regisztrálja a századok során fölgyülemlett paraszti munkafegyelem s kézműves
szakértelem beáramlását is az iparba, azt a nélkülözhetetlen emberi összetevőt, ami
— az ágyúöntő Gábor Áron és a gépgyártó Rajka Péter sorsával példázza — azonnal ú j erők felszabadítójaként munkál, mihelyst „a társadalmi struktúra elemeinek
bonyolult összefüggésrendjében" olyan konstelláció, olyan „konjunktúra" adódik,
„amely kedvező feltételeket kínál az ú j megszületéséhez". Gábor Áron és R a j k a
Péter tragédiája arra is példa, hogy milyen nehezen alakuló s törékeny az ilyen
konstelláció.
Az ilyen konstellációkat elemzi éppen Egyed Ákos a XIX. század második felének erdélyi ipari- és agrárstruktúráiban, a statisztikus historiográfia módszereivel. Az Annales-kör
legszebb teljesítményeihez hasonlítható leginkább, ahogyan
gondosan igazolt számadataitól bonyolult folyamatmodelleken át mentalitástörténeti
összefüggésekig jut el. A vasutak építéstörténetének számsoraiba például bevetíti
az európai kapitalista ciklusok tükröződését, s megmutatja, hogy a föllendülések
és válságok európai gazdaságtörténetből jól ismert hullámain a honi t á j a k — b á r
olykor csak remények- s elképzelésekben — egyre közvetlenebbül besodródnak
a világ gazdasági-kereskedelmi-kulturális vérkeringésébe. Nem a vasút persze az
„oka" a változásoknak, ám nélkülözhetetlen és jellegzetes összetevője egy soktényezős folyamatnak, s a kor vasútromantikája így nem egészen ok nélkül választotta a haladás szimbóluma vagy inkább megtestesítője gyanánt. Hisz a vasútépítés
először is hallatlanul bővítette a munkapiacot, a vasút üzemeltetése rengeteg ú j
minősített munkaalkalmat teremtett, átalakította a szállítás s következésképpen a
kereskedelem egész rendszerét, megnövelte az emberek — nagyon sok e m b e r —
mozgékonyságát. A népfelesleg útnak indulhatott messzibb országrészekbe foglalkozást, munkát keresni.
Hasonlóképpen jár el Egyed Ákos a hitelrendszer meghonosodását vizsgáló t a nulmányában is: a hitelrendszernek mint önálló struktúrának kapcsolódásait figyeli
az egész társadalomhoz s gazdasági élethez. Itt természetesen még pregnánsabban
jelentkeznek' a kapitalista ciklusok jellegzetességei. Az 1867—1873-as nagy föllendülés Erdélyben is igazi „Gründungszeit". „Ha a 48 előtti struktúrát elemezve Imreh István Erdélyi hétköznapok című kötelében úgy írhatott az erdélyi m a n u f a k túraiparról s majorsági gazdálkodásról, hogy pénztőkéről és tőkés hitelrendszerről
viszonylag kevés szót kellett ejtenie, a pénz és hitel most szinte központi helyre
kerül. Igen, mert — és ez európai jelenség volt — a modern gazdasági létesítmények egyre nagyobb tőkebefektetést igényeltek." Legfeljebb az volt a különbség,
hogy Erdélyben az egyéni tőkéseknek ritkán akadt elég pénze, ezért még a nyugatinál is gyakoribb itt a részvényes vállalati forma, kivált a hitelhálózatban és az
iparban. „1867—1873 között a szélesebben vett Erdélyben 34 ipari részvénytársaság
jött létre, holott korábban egy sem volt. A hitelhálózatban pedig 43 b a n k - és takarékpénztári részvénytársaság keletkezett, a korábbi öt hasonló részvénytársasággal szemben." A hitelintézetek alapítása a következő évtizedekben is folytatódott;
„az erdélyi burzsoázia legszámosabb és leggazdagabb rétege a bank- és takarékpénztári hálózatban tevékenykedett. És ez n e m volt véletlen; magyarázatát sem
nehéz megtalálnunk, hiszen ez a terület érezte legkevésbé az összes kapitalista tevékenységek közt a bécsi és a budapesti tőke versenyét." Tőkeerő tekintetében „a
zsidó származású nagypolgárság volt a legjelentősebb, amely főként az 1830-as
évektől kezdve telepedett le s azóta szerezte meg a kereskedelemben az első helyet,
majd a szász és sváb, aztán a magyar és román polgárság következett. A hitelélet
t e r é n . . . a zsidó és magyar tőke általában közös vállalkozásokban vett részt; a
Bánságban hozzájuk csatlakozott gyakran a helyi német tőke is. Kolozsvár és Marosvásárhely példáján jól lemérhető, hogy az örmény származású kereskedőréteg is
72

összefért a magyar tőkével és nagybirtokkal. Teljesen külön, saját úton haladt viszont a román és a szász polgárság. S hogy különállásukat megőrizhessék, a hitelintézeteik részvényeit nem bocsátották piacra, mint a magyar bankok és takarékpénztárak, hanem szervezetten jegyezték azokat. Ez a különállás tette egyébként
lehetővé, hogy a román és szász hitelszervezet az illető burzsoázia kezében a nemzeti politika eszközévé (is) váljék." A román hitelhálózat megszilárdulása a román
nemzeti burzsoáziát erősítette, mely ezen a hálózaton keresztül a nemzeti mozgalomhoz kapcsolta a román parasztságot. Kivált a „gründolások" korát követő nagy
pangás (1874—1880), majd az újabb fellendülés és újabb válságok idején volt ez
igen fontos, amikor „a kisgazda a drága kölcsön miatt eladósodott, s igen sok esetben földjét éppen a bankok árverezték el. 1900-ban és 1901-ben például Csíkrnenaságon 23 családnak 456 hold és 1535 négyszögöl földjét adták el 19 916 korona
44 fillér adósság miatt, A fokozódó terhek, köztük a bankkölcsönök miatt a XIX.
század utolsó évtizedében Erdélyben átlag 4564 parasztcsalád vagyonát árverezték
el. A teljesen elszegényedő család aztán rendszerint arra törekedett, hogy a birtok
árából legalább hajójegyre fussa Amerikába." Aztán természetesen a hajójegy ára
is visszafolyt a kivándorlást szervező osztrák—magyar bankok pénztárába. „A modern hitelrendszer nem a kisember, hanem a tőke (nagyipar, nagykereskedelem,
nagygazdaság) szükségleteihez igazodott. Ezáltal a kistulajdon pusztulásának s a
nagytulajdon fejlődésének eszközévé vált. Miközben maga fejlődött az összes gazdasági ágazat közül a leggyorsabb ütemben." S mivel Erdélyben a népesség 85
zázaléka falun élt mezőgazdaságból, és ez a gazdasági ágazat termelte meg az
összjövedelem 80 százalékát, minden, ami a mezőgazdaságban történt, erősen hatott
az egész kapitalista struktúrára.
„A mezőgazdasági termelés szempontjából az ú j kapitalista ciklus jól kezdődött: 1867-ben és 1868-ban hatalmas gabonatermést takarítottak be, s mivel a mezőgazdaságban a jobbágyfelszabadítás után éppen ez az ágazat volt a legkiterjedtebb, jelentős mennyiségű gabonakivitelre került sor, amellett, hogy a belső terménykereskedelem, valamint a műmalmok szaporodása következtében a lisztkereskedelem is fellendült." Ez a fellendülés azonban nem, vagy csak helyenként és
igen korlátozott mértékben vonatkozott a parasztságra. A jobbágyfelszabadítás elhúzódó folyamatában a földesurak, valamint a kapitalista társaságok és spekulánsok a földtulajdon olyan megoszlását valósították meg, amely mindenekelőtt a
nagybirtoknak kedvezett, s Erdély nagyobb részén a parasztság körében vészes
földhiányt okozott. Fokozta a gondokat a közföldek használatának szabályozása,
mert abból csak a magánbirtokkal rendelkezők részesültek, a tulajdonukban lévő
szántóföld arányában. A nincstelenek elestek a közös erdő, legelő, kaszáló használatától, s ez a paraszttársadalom felbomlását még gyorsította. Egyed Ákos két rendkívül álapos tanulmányban vizsgálja a falusi változásokat, az általános tendenciákon belül mindig és mindenütt igen nagy gondot fordítva az Erdélyben döntő
fontosságú helyi és etnikai változatokra. Az elszegényedés elsősorban a magyar parasztságot sújtotta; a román parasztság körében kisebb volt a teljesén birtoktalan
agrárnépesség aránya, és soraiban nagyobb volt a középparasztság - és a szegényparasztság felsőbb kategóriáinak viszonylagos társadalmi súlya. Nagybirtok és tőke
kettős fojtogatásában a magyar parasztság rétegződése erősen fokozódott, s a zömét alkotó szegényparasztság, illetve agrárproletariátus még a mezőgazdasági technológia gyors fejlődésének is inkább csak hátrányait „élvezte". A falu mint életközösség az első világháborúig ugyan még őrizte jelentőségét, de a falusi életmód
változásai és az elszegényedés közepette gyakran még ez is ellene fordult, s a „tisztes szegénység" megőrzése érdekében a gyermekszám radikális korlátozásához, sőt
egykézéshez vezetett.
A falusi munkafelesleget sehol sem tudták igazából felvenni a városok, bár a
falu lassú hanyatlásával ellentétben a várost a gyors növekedés jellemezte. Ámde
„a városi civilizáció és kultúra előnyeit a városi lakosságnak csak a kisebbik része
73

élvezhette, annyira függvénye volt ez az anyagi, tehát osztályviszonyoknak. A létminimum határmezsgyéjén élő, faluból betelepült napszámosok s cselédek, valamint a szakképzetlen ipari munkások lényegében véve rosszabb viszonyok közt laktak és silányabban táplálkoztak, rosszabb vizet ittak, mint a falusi szegények. S
emellett sokszor az első generációk az idegenség légkörében élték le életüket; kiszakadva a falusi rokonsági és szomszédsági, közösségi rendszerből, az akkor még
élő népi kultúrából, nehezen tudtak a más jellegű városi élet kereteibe és struktúráiba beilleszkedni. Ha szabad azt mondani: a városokat feltöltő betelepülő falusi
szegénység első nemzedékei voltak a kapitalista átalakulások humán áldozatai." A
különbségek és a helyi változatok a városfejlődés és iparosodás területén ha lehet
még fontosabbak, mint a falu esetében, s Egyed Ákos módszeréhez híven számadatok tükrében — elképesztően bőséges és mindig mértéktartóan értelmezett számadatok tükrében —, be is számol a változatokról. A tőkés ciklusok hullámait
követő erdélyi iparfejlődés főbb tendenciái, mint például a malomipar prioritása és
ösztönző szerepe, a kisipar viszonylagos ereje s ezernyi más jellegzetesség így tágas keretet kerítenek az erdélyi városi civilizáció elterjedése köré, keretet, amelyben azután az emberek megformálják a maguk társadalmi struktúráit; köztük —
Nyugat-Európával egyidőben — a munkásság szocialista mozgalommá növekvő szervezeteit. A kötet záró tanulmánya az erdélyi munkások első politikai szervezetéről
szól, mindenekelőtt az 1868-ban megalakult Temesvári Általános
Munkásegylet-ről.
Megalapítója és első vezetője Farkas Károly, Marx híve és személyes ismerőse volt;
amikor őt a hatóság félreállította, segítőtársa G. Ungureanu került helyére. Az
egyletekben a munkások ugyanúgy minden nemzetiségi ellentét nélkül, együttesen
küzdöttek elnyomóik ellen, mint egykor a jobbágyok. Amikor körülöttük „a társadalomban másodvirágzását élte a nacionalizmus", a munkásegyletek „egymás múltjának és jelenének tiszteletét, egymás nemzetiségének becsülését s az összefogás
eszméjét hirdették. És azok jegyében cselekedtek."
„A históriát megismerni vágyó ember — figyelmeztet könyve elején Imreh István — önismeretre törekszik. Az eltűnt idő nyomában járva, az őt körülölelő közösség ifjúkorát nyomozza s deríti fel. Élete így tágul, válik teljesebbé, hiszen régmúlt századokba nyúlik vissza; s ha ép a lélek benne, önmagát is eljövendő évtizedekbe, századokba, önmaga és népe jövőjébe építi bele." Ez az ép lélek sugárzik
a most recenzeált két könyvből; azzal a tiszta sugárzással, ahogyan Lucien Febvre
kívánta: „Inkább a felszínen mint mélyben? Úgy vélitek? De mit számít a mélység. Az óceán fölé hajlok, s ti így szóltok: »Itt háromezer méternyire van a fenék.« Hanem háromezer vagy háromszáz ugyanaz. Mert csak az számít, csak az
tudható, hogy meddig hatol be a fény. A mi dolgunk bevetíteni a fényt minél
messzibb, mind mélyebbre, egyre mélyebbre. A mi dolgunk oszlatni a sötétséget.
A mély tehát a történelemben a sötétség bevilágítása fénnyel. A felvilágosítás művészete." Pontosan ebben az értelemben a felderítés művészete ez a két könyv, ragyogó részeként a Kriterion nélkülözhetetlen fényterjesztő munkásságának.

Kádár János ablaka
ARCKÉPVÁZLAT TÖRTÉNELMI HÁTTÉRREL
(GYURKÓ LÁSZLÓ KÖNYVÉRŐL)

A. Nexő egyik munkájában minden korok írójának azt a tanácsot adja, hogy
a világra nyíló ablakában ne tűrjön meg cifraságot, mert az üvegre maratott legszebb virágminták is csak zavarják, eltakarják a valóságot. Az ablak szerepe az,
hogy beeressze a világosságot, utat nyisson a látás előtt.
Az Arcképvázlat történelmi háttérrel című könyv, mintha ennek a törvénynek
az értelmében tárta volna Kádár János világára az ablakot.
Létét a külföldi könyvkiadók éppúgy hiányolták, akár a magyar olvasók. Mert
azok a felnőtt generációk, amelyek a fölszabadulás óta ismerték Kádár János nevét,
különböző feladatkörökben való munkálkodását, bizony nem dicsekedhettek azzal,
hogy ismerték őt.
1956 végén, amikor az éhkoppot verve vártuk, hogy valaki a mieink közül bár
szólna egy biztató szót, Szolnokról üzent. Szava nyomán riadtunk föl, ki is ő?
A Horthy-rendszerben rendőri használatra készült úgynevezett fekete könyvből
bogarásztuk össze az életére vonatkozó alapadatokat. Születési évét, helyét, eredeti
nevét. De mindjárt tabunak is vettük, amiről tán nem is politikus dolog beszélni.
A fölocsúdás évtizedeiben pedig közöttünk, mindennap a szemünk előtt. Egy hajóban utaztunk, egy irányban eveztünk, sokszor úgy tűnt, így megy ez a világ megteremtése óta. Ö pedig a könyv egyik félmondatában úgy nyilatkozik, hogy nem
szeret magával foglalkozni. S ebből következett, hogy más sem foglalkozhatott vele.
Nem is készült életéről hites szavú írás. Az őszinte érdeklődéssel élő szürke tömeg
pedig a valóságos ismeretek hiányában legendákat termelt.
Nem hittük, hogy a hallgatása valamiféle titkokat rejteget. Azt tartottuk, talán
nem is ok nélkül, hogy Kádár János a személyi kultusz áldozataként szenvedte a
börtönt, s ezért szigorúan elutasít minden megmozdulást, ami még egyszer a r r a az
útra csábítana politikust és írót, E véleményében való szilárd ellenállásának falán
csak testületi döntés törhetett könyvnyi ablaknyílást, amin most belátunk.
Természetes emberi igény ez a f a j t a érdeklődés. Nem a szimpla kíváncsiság a
hajtó motorja.
Félrészes korunkban az első kaszásnak nemcsak a keze járására, erejére, tempójára, de a bölcsességére, szeme villanására is odaügyeltünk. Talán csak ösztönösen éreztük, hogy bizalmunk haj szálgyökerei az ismeret termőtalajába fúródnak.
Akit ismerek, azzal nem kell ú j r a és ú j r a elölről "tapogatni a cselekedetek láncolatait. Nem kell mindig értelmezni mi a fehér, mi a fekete. Az első kaszás egy mozdulatával helyes utakra vezérelhet, egy tekintetével megóvhat attól, hogy fölös
energiákat veszítve olyan zsákutcába keveredjünk, ahonnét csak farral lehet visszajutni.
A könyv sok botor tévhitet eloszlat.
Kádár János meghurcoltatását, amiről kötetnyi legenda bolyongott köreinkben,
nem merevíti mártíri pózokká. Alakja rajzolatából világosan kiderül az a tudatos
75

vonás, hogy egykori politikai ellenlábasait, akik tragédiájának okozói voltak, nem
torolta meg, s ebből a tartásból következett, azt sem tűrte volna el, hogy bárki
ököllel vegyen elégtételt a rajta esett sérelmekért.
Számára ez nem elsődleges kérdés. Az elsődleges az, hogy élünk, s életünk értelmét a sokat szenvedett Magyarország üdvére forgathatjuk. Olyan természetes
könnyedséggel teszi magát túl a személyes fájdalmán, mintha csak szakmai ártalomnak tartaná az ügyet.
Nincs különös ejtőernyője, alája szerelt védőhálója, porszűrő álarca. A gondkazlak előtt olyan pőrén áll, mint akárki más. Nem panaszkodik, nem dicsekszik.
Előrenézve dolgozik. A fösvénységig szűkszavú nyilatkozatából sugárzik az emberszeretet. Hibáit nem takargatja, inkább elemzi. Külföldön is elismert eredményeitől
nem tölti el a csalhatatlanság tudata. Múltunkért, jövőnkért aggódó ember. Döbbenetes sorsa fordulásait, letartóztatását, börötnéveit nem dramatizálja, nem kíván élő
szobor lenni.
Gyurkó, ha akarna se tudna a hős személyétől idegen sallangokat ráaggatni.
Különben is, a személyi kultusz lappangó tüzében írók egész sora megpörkölődött.
Sokan máig viselik az égési sebeket. E tekintetben is nagy tanulság az 56-os tragédia — ahogy Kádár aposztrofálja.
Sikeres életútú ember. Ma szeretnek a tollforgatók ebben az értelemben fogalmazni. Tény. A megharcoltan elért eredményeink alapján sikeres. Mi a titka? Talán
az, hogy nincs titok. Megküzd, birokra kel minden fölágaskodó akadállyal. Nem kíméli magát. Példa? Bizonyosan nem akar példa sem lenni. De így válik azzá.
A könyv történelmi háttere közel száz évet araszol át legújabb kori históriánkból. Kádár János életútja szalad ebben a történelmi kőzetben, a k á r valami búvópatak, olykor eltűnik, hogy valahol újra előbukkanjon. Tudjuk, odabent műveskedik
a soha sem pihenő események halmazatai között. Megy a szemünk előtt, olykor életünk virágos mezői között csöndesedik, máskor a szűk medrű partok között visz
útja, mélységes szakadékok fölött, hogy a maga mivoltával, sodrásával megmunkálja
járóútjának medrét.
A könyv feloid ködös lengedákat, tisztáz ismeretlen történéseket, de ami még
fontos, további ismeretek iránt ébreszti föl érdeklődésemet. Többet akarok tudni a
hős belső indítékairól, cselekedeteinek rugóiról, eredetéről, hiszen nem csupán a
külső események hatására cselekszik, hanem tán irányítja is, amikor irányíthatja.
Szívesen olvasnék még Kádár János inaséveiről, kétkézi koráról, a politikus magánéletéről, gondjáról, öröméről. A politikus se mindig közéleti ember.
Sejtem, nehéz élő személyről, szűkszavú emberről szárnyakon járó könyvet írni.
Az író lóraülő fantáziáját a valóság gyöplűszárával százszor vissza kell fogja. Nem
mondhatja, amit a hős nem mondott.
Kádár jános a tömegek előtt titoktalanul kitárulkozó ember, a magánélete tekintetében zárkózott. A könyvben, a k á r valami jó szimfóniában a szűkszavúság motívuma sokszor visszatér, s ez jellemző. Szinte m á r ornamens és legtöbbször telitalálat. Az írókhoz is akad egy megszívlelendő mondata.
,,— Mostanában nem tudom már úgy nyomon követni az életet, mint r é g e n . . .
És a jó irodalom segít. Maguk, írók, besegítenek a világ megismerésébe. Persze,
már amikor."
Kádár János ablaka nyitva. A százezres példányban megjelent könyv révén egy
ország tekinthet be rajta. (Magvető.)
TÖTH BÉLA

76

Magyar

Játékszín
Jellegőrzés és teremtés
BESZÉLGETÉS NÓVÁK FERENCCEL

— Egy beszélgetésben említetted: ifjúkorodról nem beszólsz szívesen. S ugyancsak ebben a gondolatsorban mondottad azt is, hogy kolozsvári diákéveidben
dehogy
gondoltál arra, hogy valaha is a magyar folklór és a magyar néptánc ügyére teszed
az életed! Ha nem is sorsszerű meghatározottsággal,
valamiféle élmény
bizonyára
felmerül benned a népéletről ebből az időből. Éppen ez volna nehezen
megidézhető?
— Meghatározó iskolaéveimet Besztercén töltöttem. A háború utolsó évében
keveredtem a kolozsvári piaristákhoz, ami már egy tört év volt, be se fejeződött a
közismert események miatt. Besztercén jártam iskolába. Ez egy nagyon furcsa város
volt, mert a várost 40—50 százalékban szászok, harminc százalékban románok, húsz
százalékban magyarok lakták. A háborút megelőző időszakról beszélek. Nem szabad
elfelejteni, hogy Besztercétől nem messze van a Kelet-Mezőség néhány izgalmas
faluja: Somkerék, Bethlen, Apanagyfalu, Köbölkút, Vice. És ha Besztercétől északkeletre haladunk, a folklórban talán leggazdagabb román vidékre jutunk, ez Borgó
és Naszód környéke. A városba özönlöttek be a parasztok; románok és magyarok
egyaránt. A szászok mindig egy kicsit előkelőek voltak. Rájuk' úgy emlékszem, mint
a gótikus szentekre. Kőbe faragva. Ök mindig méltósággal vonultak, a magyar és a
román parasztok voltak a szegények. A folklórban sokszor a szegényebbek őrzik a
legértékesebb kincset. Polgári család voltunk, mindig volt nálunk lány vagy legény,
ahogyan Erdélyben mondják, mert sose mondták, hogy cseléd. Ezek mindig parasztok voltak. Elmúlhatatlan az ember életéből például Ankidim, a pásztorfiú, aki
mindennap furulyázott, mindennap táncolt nekünk, s a bátyámmal néztük. Énekelt
és balladákat írt egy füzetbe. Amit sokáig meg is őriztem. Születésnapjára vettem
neki, hogy írja le a balladáit, s azokat gyöngybetűkkel rótta. Aztán szolgált nálunk
egy mezőségi asszony, aki végigénekelte a gyerekkoromat. Nagyon szerettem a vásárokat. Hetenként kétszer volt nagypiac Besztercén. Mindig kimentem, szájtátva
néztük a táncolókat. Biztos, hogy ez a környezet meghatározó, de olyan nehéz ebből
az életem későbbi alakulására következtetni. Mert hányan foglalkoznak a folklórral
és jól, olyanok, akik nem éltek ilyen környezetben. Nem akarom tehát misztifikálni
ezt az indíttatást.
A bécsi döntés után Besztercén megalakult a Hunyadi János Gimnázium.
A magyar népi írók egy része jogdíjat, s egyéb anyagiakat szánt arra, hogy ide
szegény, nincstelen székelyföldi családok gyermekeit hozzák iskolába. Macskássy
Attila volt az igazgatónk, aki úgy építette fel a gimnáziumot, hogy a szegény, egykét holdas parasztgyerekek összekeveredjenek velünk, polgárgyerekekkel. Vasárnap
minden polgárgyereknek egy vagy két parasztgyereket reggeltől estig vendégül kellett látni. Nekem csíkdánfalviak jutottak. A padtársam is csíkdánfalvi volt, mert a
gimnázium nem engedte meg, hogy származás szerint elkülönüljünk. Zsigmond Béla
mellett ültem, ő sajnos, azóta meghalt. Ezek a legénykék, és a náluknál nagyobb
77

suhancgyerekek az iskolában ott verték a verbunkot és táncolták a szökőst, meg a
marosszékit.
— Ebbe a táncba

bele-belekaptál-e?

— Igen, ott álltunk mi, polgárgyerekek; mi a fenét csináljunk? Belemásztunk.
Olyannyira, hogy amikor később végre elkezdtem táncolni 1950-ben, az Építőknél,
és Molnár István jött hozzánk, székely verbunkot táncoltunk, s mondtam: „Pista
bácsi, ez nem pontosan így van." „Hát hogy van?" — kérdi. Fogalmam nem volt,
hogy hogy van, nem tudtam, hogy ez tudás. Egyszerűen elkezdtem toporogni, hogy
így van. Pista bácsi rámnézett, s azt mondta: „Fel kell gyűjteni."
— A harmincas években, amikor a világban felizzott a gyűlölség, Bartók Béla
írta: az uszítás és a háborúság szelleme mindig a hatalmak és a felsőbb
vezetők
köréből terjedt. Gyűjtőútjain járva ő mindig azt tapasztalta, hogy románok,
magyarok, szászok, az egyszerű emberek békességben és megértésben élnek egymás
mellett. Így tapasztaltad-e te is e vegyes népességű táj
mindennapjaiban?
— Ott Erdélyben és akkor nem éreztünk annyira román—magyar problémát,
mint ahogyan itt gondolják. Nem emlékszem arra, hogy mi elmentünk volna a román gimnáziumba azért, hogy kikezdjünk a román fiúkkal és verekedjünk. Az elmúlt két-háromszáz évben például a Kelet-Mezőségben, ahol a falvak nagy része
vegyes, ritkán volt viszály. Máskülönben hogyan táncolhatták románok, magyarok
ugyanazt? Majdnem ugyanazt táncolták, legfeljebb másképp nevezték.
'
— Nemrégiben olvashattuk
épp a Tiszatájban a Jancsó és Muharay
kapcsolat dokumentumait.
Te mikor ismerkedtél
meg Muharay Elemér
seivel?

közötti
törekvé-

— Miután nem táncoltam és a tánccal nem foglalkoztam, Muharayval csak az
ötvenes években találkoztam. Bölcsészkarra akartam menni, de a származásom
1949—50-ben nem tette lehetővé, hogy irodalom—esztétika szakra beiratkozhassak.
Légüres térben maradtam, mert 49-ig úgy jártam iskolába, hogy elképzelhetetlennek
véltem, hogy ne kerüljek be egyetemre.
A közvetlen kapcsolatra visszatérve, azt hiszem, hogy Pór Annának, aki a Népművészeti Intézet táncosztályának vezetője volt, és aki egy nagyszerű ember, az ő
ajánlására kerültem kapcsolatba Elemér bácsival. A kapcsolat szorosabbá vált és
sokfelé küldött falusi együtteseket patronálni. Nagyon fontosnak tartom a munkásságát, mégha az együttesteremtő, színházteremtő szándékai nem is teljesedtek be.
De szuggesztív személyiségével sokakat indított el, sokaknak adott élményt egy
életre. Ma is gyakran megkérdem magamban, vajon Elemér bácsi hogy csinálná ezt?
Mindenki mondja az európai néptáncmozgalomban, hogy a szegedi Dóm téri produkciók milyen egyedülállóak, 400 táncos egy dramaturgiában. Az elsőt én csináltam tíz évvel ezelőtt, „Hegyen-völgyön lakodalom" címmel. Tulajdonképpen nekiugrottam látatlanba, de az előzményhez hozzátartozik, hogy 1957 őszén Muharay
Elemér csinált egy nagy dramatizált szüreti játékot Gyöngyösön, ahol 350 szereplő
játszott; együttesek, kórusok, paraszttáncosok, szekerek vonultak. 1958-ban megismételtük. Dramatikus játék volt ez, színpadon zajlott, a kastély udvarán.
Tíz évvel ezelőtt Szegeden, amikor az első próbanap lezajlott, azt mondtam,
hogy ez összehozhatatlan. De felötlött bennem Elemér bácsi kajánkodó mosolya.
Muharay Elemér a szervezett magyar tánckutatást szinte bujtatva teremtette meg
az osztályán. Nem volt kötelességük sok ezer méternyi táncot, dallamot gyűjteni,
Martin György, Olsvai Imre, Borbély Jolán, Pesovár Ernő, Halmos István és mások
mind ott kezdtek el dolgozni. A belső munkatársakat említettem csak, akik nélkül
ma nem volna néptánckutatás. S voltunk jó páran, külső munkatársak. Érdemét,
erőfeszítését mindmáig nem méltányoltuk illendően.

78

— A negyvenes évek második felének ifjonti lázát te hogyan élted meg?
— A csóró erdélyi kisértelmiségi srác létemre nem voltam műveletlenebb, tájékozatlanabb, mint pesti osztálytársaim, de azért a szellem, ami itt fogadott, mindj á r t mellbevágott. Osztályfőnöki óra következett s szétültünk, mint a parlamentben,
jobb és bal oldalra és középre, mert három padsor volt. S megkezdődtek a kíméletlen politikai viták. Nekem egy évig tartott, amíg feldolgoztam, hogy tizenvalahány évesként bele lehet szólni a politikába. Éreztük, hogy a NÉKOSZ felől
f ú j a szellő, mert mi, mint diákszövetségiek, feléjük orientálódtunk. Emlékszem,
amikor Mindszenthy híres beszéde következett a sziklakápolnánál, akkor a gimnáziumunk udvarára NÉKOSZ-isták jöttek, erre mi is elindultunk a Gellérthegyre
ellentüntetni. Az említett események nem múltak el nyomtalanul bennem. Annál
nagyobb döbbenet következett, amikor a VIT után minden megfagyott.
— Könnyen elfogadtad, hogy sorsod méltatlan arra, hogy a népi
demokrácia
értelmiségije
lehess?
— Egy dologra nagyon büszke vagyok, apám sose méltatlankodott sorsa miatt.
Otthon soha nem hangzott el gyűlölködő szó; sőt ő inkább magyarázkodott. Pedig a
háború után segédmunkásként folytatta életét, s csak az ötvenes évek közepén vált
ismét értelmiségivé. Az ő magatartása a bátyám és az én életemben is meghatározó volt. Emlékszem, anyám sírt, amikor kiderült, hogy nem kerülök egyetemre,
én elég könnyedén fogadtam és elmentem a Vegyipari Gép- és Radiátorgyárba műszaki gyakornoknak. Ott egy olyan szakszervezeti titkárral hozott össze a sors, aki
valóban végigcsinálta a munkásmozgalmat, s azt mondta: „Nem kell félni, fiatalember, nehéz időszak következik, van itt munka bőven. Itt ez a sok fiatal átképzős,
azt se tudják, ki volt József Attila, majd maga elmeséli nekik. Jó? Megegyeztünk?"
Megegyeztünk. S elkezdtem szervezni mindenfajta kultúrcsoportot, amit csak el
lehet képzelni, s önképzőkört erdélyi mintára. Nagyon büszke vagyok, hogy néha
találkozom generációmbeliekkel, akik ma főosztályvezetők, funkcionáriusok azóta.
Nemrég külföldön egy fogadáson egyszer csak valaki átölel, még fel se ismertem,
s odacipel a nagykövethez és azt mondja: „Ennek az embernek köszönhetem, hogy
most itt vagyok." Jó érzés volt.
— Azt gondolom, ahogy az ötvenes évek első felét politikailag
úgy, egyebek között, a néptáncmozgalomban
se mondható egységes

korszakoljuk,
korszaknak...

— Mennyiségileg iszonyatos felfutás jellemezte az első időszakot. Nagyon sok
fiatal energiáját le tudták kötni.
— A szakmai irányítás gyönge lehetett.
— Nagyon gyönge, ötszáz csoport volt csak a fővárosban — ha azt mondom,
hogy minden oktatónak volt két vagy három csoportja, akkor is feltételezek Budapesten 150—200 oktatót. Képtelenség. Emlékszem kolléganőkre, akik a modern táncról pályáztak át néptáncra. Taxival jártak egyik csoporttól a másikhoz, mert az
akkori olcsó próbadíjból is kifizetődött a taxi.
Akkor az ötszáz együttesben táncoló fiatal azért valamilyen áramlatba mégiscsak bekapcsolódott. Ne felejtsd el, hogy akkor egy kultúrversenyre csak úgy lehetett elmenni, ha az együttes a belső társadalmi életét is igazolni tudta. Akkor az
nem lehetett formális. Valóban elmentünk színházba és hangversenyekre. Rengeteget
voltunk együtt. Sokkal többet, mint most. S még egy: a fényes szelek korszaka a
táncegyüttesekben konzerválódott. 1951—53-ban május elsején fellépésre sötétkék
zakóban mentünk, kihajtott fehér ingben, csizmában és csizmanadrágban. A sötétkék zakót levetettük, s összekapaszkodva végigénekeltük az utcát.
— Lappangva, vagy olykor kimondottan is, később a nacionalizmus vádja is körbelengte — lengi a
néptáncmozgalmat...
— Én nem tudom, hogy mikor és ki, milyen mélységben próbálja ezt bizonygatni. Amikor a táncházmozgalom indult, olvastam egy pár ilyen írást; vajon nem
79

nacionalizmus-e? — kérdezték túlbuzgó sandasággal. Egyszerűen tiltakozom ellene.
Hogy fordulhat elő a nacionalizmus egy olyan ifjúsági tevékenységi formában, mint
a magyar néptáncmozgalom, ahol az összes kelet-európai országok közül az egyetlen
mi vagyunk, akik a környező és a velünk együtt élő népek táncait táncoljuk, ö n ként, nem felsőbb kényszerre. Bizonyítsa be valaki, hogy ez előfordul-e Szlovákiában, Romániában, Jugoszláviában vagy bárhol a "környékünkön. Csak itt
táncolnak
románt, bolgárt, görögöt és egyebet. A nyugat-európai néptáncklubokban ez természetes, mert nekik nincs saját anyaguk. De nekünk van saját anyagunk, és mégis
táncoljuk — akkor hogyan értsem a nacionalista vádaskodást? Boldog vagyok, ha
elolvasom a párthatározatot az oktatás korszerűsítéséről; végre benne találom szó
szerint: „nemzeti tudatunk" és „történelmi tudatunk" fontosságát. Sorozatban tartom
az ismeretterjesztő előadásokat általános iskolák felső tagozataiban, s elképesztő,
hogy még azt sem tudják sok helyen, pedig ülnek százan-kétszázan velem szemben,
hogy Erdélyben magyarok élnek. Nem revanspolitikáról van szó, hanem reálisan
kell tudnunk a magyarság történelmi szerepét. Hogy fordulhat elő, hogy elmegyek
az együttesemmel a gombaszögi fesztiválra, és 16—17 évesek azt kérdezik tőlem:
„Feri bácsi, itt magyarok is élnek?" Kérdik ezt tőlem Fülek vára tövében. A rómaiak azt mondták: egy nép akkor kezd pusztulni, amikor halottait sem t u d j a tiszteim. A mi esetünkben pedig az élőkről van szó! Itt és most! Elképesztőnek tartottam a mozgalommal kapcsolatos rosszízű célzásokat, a nyílt vagy sanda t á m a dásokat. Vendégszerepel egy román együttes, de ki látott tőlük magyar táncot?
Idejön egy szlovák együttes: ki látott tőlük magyar táncot? — feltéve, ha nem
magyar együttesről van szó. Mi elmegyünk hozzájuk, s a repertoárunkban a környező népek táncait, nem protokolláris, hanem természetes programként szerepeltetjük. S uram bocsá', sokszor még jobban csináljuk, mint ők. Mert azt az anyagot
is mi filmeztük többet.
— Az Állami Néjri Együttes élete, felemelkedése, elgyöngülése körül viták kerekedtek az utóbbi időben. Hazai és külföldi eredményeit immár történelmi
érvénnyel
hogyan látod?
— Az a baj, hogy sokan, akik ma beszélnek az Állami Népi Együttesről, beleértve a legjobbjainkat, a Kritika-beli vitasorozatban is, a történeti szempontok figyelmen kívül hagyásával szólottak. Ezt én helytelen etikai magatartásnak vélem.
Amikor 1950-ben az együttes megalakult, egy kérdés merülhetett fel: v a j o n nem
Molnár Istvánnak kellett volna megkapnia a vezetést? A történeti igazsághoz t a r tozik, hogy 1951-ben őt is megbízták a SZOT-együttes vezetésével, amely nem volt
kisebb, sőt nagyobb létszámot jelenített. Az aztán más kérdés, hogy később anyagiakra való hivatkozással megszüntették. Az igazságosság Molnár István i r á n t tehát
egy év múlva helyrebillent. A SZOT-együttesnek fénykora volt ez és valóban vetekedett a népi együttessel, sokan emlékeznek az 1953-as operettszínházi bemutatóra.
— Vajon nem éppen ezért kellett

megszüntetni?

— Nem tudom. Visszatérve a népi együtteshez; Rábai alkotói periódusának első
menetében azt csinálta, amit a néptánckutatás akkor nyújthatott számára. Ö igenis
járt gyűjteni, státuszban levő néprajzosa volt az együttesnek Maácz László személyében. Rengeteg filmanyag található még ma is az együttes birtokában. Az akkori
kutatási eredményeknek megfelelően prezentálták az anyagot. Nem lehet Rábaitól
számon kérni azt, amit ma tud a kutatás, ez történelmietlen szemlélet Amit ő az
Ecseri lakodalmassal, népi játékokkal, fonó-, szüreti játékokkal, mesejátékában, a
Kisbojtárban csinált, amit balladáival, főleg a Barcsay szeretőjével megmutatott, azt
tessék tudomásul venni: az akkori színházművészetünk, balettéletünk törekvései
előtt járt, modernebb volt. Fülöp Viktor át a k a r t menni az Állami Népi Együttesbe,
amikor a Barcsay szeretőjét és a Kisbojtárt látta. Pálfy Csaba vagy Sík Ferenc, a
szólisták az akkori tizenéves lányoknak szerelmes ideáljai voltak, mint ma például
Bródy János. Az Erkel Színház kijárójánál autogrammért álltak sorba. Amikor elő80

ször kikerültek Párizsba, robbanásként hatott ott kint is ez a felfogás. Megszokták
addig, hogy a szocialista országok nagy hivatásos együttesei, beleértve a Mojszejevet
is, inkább a csillogó színpadi látvány felé tolódtak el. Az Ecseri lakodalmas az üres
formai látványhoz képest mégis emberi kapcsolatokat jelenített meg. Gondolom,
itt kell mondanom azt, ha a mai törekvések nem haladnak együtt a legjobb színházi kísérletekkel, akkor vállalni kell a periférián maradást, hiába a felgyülemlett
és nagyszerű ismeretanyag. A kérdés második lépcsőfoka ott folytatódik, hogy amikor a tánckutatás a hatvanas évek közepétől a szerkezeti vizsgálatokhoz kezdett és
ontotta az anyagot, hogy akkor vajon: az Állami Népi Együttes Rábai Miklós vezetésével követte-e ezt vagy sem. A szándék szerintem megvolt Rábaiban. Ezt lehetett
látni a Hétszínvirág című műsorukban, amelyben a magyarországi nemzetiségiek
táncait összegezi. Nyilvánvalóan egy pár régiesebb manírral vagy formulával. Rábai
magában hordozta a halált és elment közülünk. Ótt kezdődik a baj, hogy halála
után nem ismerték fel a megváltozott helyzetet. Nem mertek egy tabula rasát csinálni. Addig vártak, amíg ezek a régi formulák elfáradtak. De engedd meg, már
az újabbak is elfáradtak számomra. Igen, a tiszta forrást bemutató formulák is
elgyöngültek. Kiderült, hogy például a mezőségi táncnál, ha nem kerül még válami
hozzá, ami színpadi műformává teszi, akkor csak ugyanez a már túl sokat hajtogatott táncrend jön létre.
— A mozgalom

hozománya

azért mégiscsak

fontos...

— Igen, a dolog lényege, hogy mégiscsak történik valami. Egy nagyon szuggesztív táncolási mód került előtérbe. Ha nagyon megtanulunk táncolni, ha jól tanuljuk
meg néptáncainkat, abból már mindent lehet csinálni. Az a struktúra, amiben most
mozognak a hivatásos együttesek, az tulajdonképpen kommersz igényű. Ez az, amit
nehéz megváltoztatni. A közhangulat egy népi együttestől az ünnepi műsort várja.
A vevő, aki meg a k a r j a venni, azt se akarja, hogy túl modern, túlzottan dramatikus
legyen. Tehát ne túl sok gondolkodásra, áttételre kényszerítse közönségét. De arra
se kíváncsiak, ha a folklórkutatás problematikáival terheljük őket.
Nemrég mondtam el ezt, mint zsűritag Keszthelyen. Ahol legjobb népzenészeink,
zenekaraink voltak ott, ám felállt egy country zenekar Szegedről, amatőr egyetemi
zenekar, és learatta a sikert. Attól, hogy pontosan tudták, mit, hogyan, milyen fogásokkal kell a közönségnek csinálni. Felmentek a színpadra kitűnő zenekaraink, behunyták a szemüket, és szigorú, el nem mosolyodó arccal, egyébként gyönyörűen,
elmuzsikáltak egy széki táncrendet. Aztán, ha ú j szám következett, perceken át
válogatták a hangszereket. Azt mondjuk: az eredeti népzenét vagy néptáncot csináljuk; aztán ehhez felveszünk egy begombolkozott formát, kutatói arculatot, szárazon
ezt prezentáljuk. És közben elvesztjük a közönséget és más nyeri meg. Eltávolodtunk az összes olyan zenei mozgalomtól, aminek tömegvonzása van.
— Egyik-másik fesztiválon azt tapasztaltam, hogy a táncosokon
tánc öröme. Mintha csak a bravúros végrehajtás kényszerűsége és
töltené be
őket...

nem látszik a
precizitásigénye

— Azért válik monoton produkcióvá, mert ha egy fesztiválon tíz együttest megnézel, akik egyébként nagyszerűen táncolnak, akkor a tíz együttestől mindegyik
bemutat hármat, az harminc szám, abból húsz erdélyi és mindig csak táncrend.
Különösebb koreográfiai vagy színpadi ötletek nélkül. Elfelejtjük valami olyan
ötlettel megsózni, amivel felkeltenénk a közönségnek azt a másfajta érdeklődését,
ami nélkül, úgy látszik, nem lehet kultúrát eladni. Még akkor is, ha ingyen adják
a jegyet. Ha ezt nem vesszük figyelembe, akkor egy idő után a közönség érdeklődése csappan. Nem revüt igényelek. Isten mentsen, hogy eltolódjunk az öncélú látványosság felé, de valami színpadi, dramaturgiai elevenségét, képzeletet mindenképp elvárok. Egy másik kérdés, pedig: a mi generációnk — tételezzük fel — megtanulta kultúránk mélységeit. Ami nemcsak táncot jelent, hanem zenét, népszokást
is. De nem kerültünk közel sem a filmhez, sem a színházhoz. A világban a rituális
6 Tiszatáj

81

színház a divatos. Azok mutatják a legjobb produkciókat, ahol valamilyen gyökereket keresnek és találnak.
— Ami a Huszonötödik Színházban elkezdődött, s név szerint Jancsó Miklós és
Szigeti Károly nevével jelezhetően eredményeket is mutatott; ez a te elgondolásod
szerint volt?
— Sokakkal ellentétben, én nagyon szerettem a Huszonötödik Színházat. Először
is azért, mert egy színházi szövetkezés jött létre. Éppen a hetvenes évek elején hozott valami mást. És azért láttunk néhány produkciót, amire lehet azt mondani,
hogy nem szeretek, de azért nagyon felizgatta az ember fantáziáját, a kedélyeket.
Ami a színház életében sosem baj. Szigeti Karcsi, aki a generációmból a legtehetségesebb volt, mert a legváratlanabb, leglélegzetelállítóbb ötletekkel mindig ő jött
elő mint koreográfus, és attól, hogy ő vezette a színházat, természetes, hogy ez a
kultúra bekerült a színház áramkörébe. Politizáló színház volt; a polgárok talán
ezért is fanyalogtak, ezért ódzkodtak. A tiszta folklór felkent papjai pedig a néptánc aprópénzre váltásának tekintették. Az utóbbi magatartást sarkalatos b a j n a k
érzem a mi műfajunkat illetően. Ami azt is megmagyarázza, hogy miért is kerültünk ma, 1982-ben egy kicsit a perifériára. Elmennek a polgárok a mozgásszínházak nemzetközi találkozójára, és bocsássanak meg nekem, de ott lihegnek sokan,
hogy milyen nagyszerű, de ha eljönnének egy néptánc-antológiára a Madách Színházba, annál öt klasszissal jobb dolgokat is látnának. Olyan dolgokat, a m i k beletartoznak a mozgásszínház tárgykörébe. Végtelenül értelmes és általam tisztelt
íróemberrel vitáztam fél éjszakán át, aki az egyik produkciót magasztalta, olyat,
amit ha az utánpótlásban táncoló gyerekem ilyen fájdalmas dilettantizmussal oldana
meg, kivágnám a próbáról. Nemrég a tatabányai színjátszó fesztiválon találkoztam
egy ilyen törekvéssel. Eljöttek és végtelen magabiztossággal mutatták be produkciójukat. Láttam, hogy jó néhány értelmiségi ájuldozik. Kétségbeesve néztem hol
a színpadra, hol a rajongókra, micsoda dezorientált ízlés: ilyen dilettantizmus egy
néptáncfesztiválon említésre se kerülne! Színházba járó emberek ájuldoznak — hogy
lehet ez? Azért, mert mi néptáncosok magunkba fordultunk és elzárkóztunk a színháztól és a színház igényeitől. Nem is tudnak rólunk.
A fiatal generáció sok tehetséges koreográfusát a szakmai teoretikusok a r r a biztatják, hogy másolják a folklórt. Számomra téves és beszűkült ideológia ez. Képzeljük el azt a népi indíttatású költőt, aki mindennap egy népballadát vagy egy
népdalszöveget másol le, és a d j a közre saját nevében, mint ú j alkotást.
— A néptáncmozgalmat

mintha

túl sok torzsalkodás

emésztené

...

— Azt hiszem, így van. Az én generációm az ötven év körüliek, úgy látszik,
nehezen viselték el a sikert. Amikor a siker kezdetén voltunk, mindenki arra volt
kíváncsi, ki a második legjobb koreográfus. Mert hogy ki a legjobb, abban mindenki
biztos volt. Amikor a siker pénzben, alkotásokban is kezdett megmutatkozni, akkor
mindenki hatalmi posztokra is aspirált. De a száraz igazság az, hogy n e m olyan borzasztó nagy rang hivatásos együttes vezetőjének lenni. A mi esetünkben, a z t hiszem,
mégis ez az óhatatlan vágy bujkált és váltotta ki ezeket az iszonyatos presztízs
szembenállásokat. Ettől a kollégák nagy része begubózik, és senki véleményére nem
kíváncsi, senki nem számít. Szomorú, nagyon szomorú.
— Csíksomlyói passió. Tudom, a várszinházbeli
előadás előtt már a néptánc
nyelvére fogalmazott passió foglalkoztatott. Sőt, el is készítetted. Hogyan alakult ki
szövetséged
Kerényivel?
— Számomra a találkozás sorrendje a következő volt: két évvel ezelőtt Moszkvában, a Kongresszusi Palotában a nemzeti műsor főrendezésére Kerényi kapta a
megbízatást, én pedig az egész műsor táncos, folklór anyagát fogtam össze. Megtisztelő megbízatás volt. Kerényi Imre és a műsor szerkesztői elképzelhetetlennek
tartották, hogy ne legyen benne egy szuper népi zenekar, de természetesnek találták, hogy folkmuzsika is helyet kapjon. A Muzsikás és a Vízöntő együttest javasol82

tam, továbbá a HVDSZ Bihari és a Néphadsereg együttest is összeillesztettük.
A Kongresszusi Palotának híresen elkényeztetett és híresen hűvös közönsége van.
Minden erre készült és épült. Mondtam Kerényinek, nem jó az, ha összeállítjuk a
mezőségi blokkot, majd jön a szuper népi zenekar. Imre rádöbbent arra, hogy ha
igazán látványosari, tisztán megjelenik ez a folklór, akkor a 26 tagú cigányzenekar
sem tudja a kilenctagú folkbandát túllicitálni. A folklór iszonyatos sikert aratott.
A Háry toborzóját is szatmári verbunknak fogtam föl, és Melis mögött színtiszta
szatmári tánd jelent meg 36 fiúval. Tombolt a közönség, ismételni kellett. Ez a
munka Kerényivel minket összekapcsolt. Tavaly tavasszal találkoztunk, s kérdezte,
min dolgozom, mondtam, most fejeztem be egy passió táncjátékot. Feljött megnézni a próbaterembe. Érdekelte, mert a csíksomlyói passióra készült, végignézte a
passiómat, ami egy táncjáték voltaképpen, csak párhuzamosan van benne egy reális
szituáció is.
— Az anyagát honnan

gyűjtöttétek?

— összecéduláztuk Rossa Lacival. Mindenhonnan, még kéziratos gyűjteményből
is. Kiderült, hogy Erdélyben még protestáns vidéken is, tehát ahol a passiójátszás
rég tilos, de a népdalban és a népszokásban rengeteg töredék maradt fenn. Az én
passióm Virágvasárnaptól a Golgotáig tartott. Kerényi Imrére meglepően hatott az,
hogy a folklórban ilyen erősen él ez a szokás. Felajánlotta, hogy Rossa Lászlóval
vegyünk részt a színpadi munkában. Én nem elsősorban a koreográfiai ténykedést
tekintem fontosnak ebben, hanem, hogy amit tudtunk a népi szertartás-rendszerből,
szokásrendből, dallamvilágból, mitológiából, azt belevittük a produkcióba.

CSLKSOMLYÖI P A S S I Ó

— ... Nem képtelenség,

(VÁRSZÍNHÁZ)

hogy a Színművészeti

Főiskolán ezt nem

tanítják?

— De képtelenség. Rendezőink, de a színészek is a főiskolán semmiféle népzenét, népszokást nem tanulnak. Egyszer megpendítettem, hogy én szívesen felkészülnék erre, hogy legalább két félévben erről szó l e g y e n . . . Idáig csak Kerényi
hívott összesen egy féléves munkára elsőseihez.
6«

83

—
erre a
—
—

A munka folyamán hogyan érezted; színház
szokatlan
feladatra?
Kell erről beszélni?
Igen, mert tanulságos.

és színész

miként

volt

készülve

— A próbaidőszak első része nagyon nehéz volt. El kellett teljen egy kis idő,
amíg Kerényi szándékát maradéktalanul elfogadták. Kerényinek nemcsak jól kellett
megrendeznie, hanem közben még pedagógusnak is kellett lennie. Az eljövendő
magyar színházban, úgy gondolom, mind több és több olyan jelzésrendszert kell
bevinni, ami csak ránk tartozik. S ez borzasztó fontos: nincs értelme nekünk Párizst vagy a Broadway-t utánozni. Az odavaló. Nekünk azt kell kitalálni, ami nekünk van. Azt kell feldolgoznunk és beépítenünk. A Kőműves Kelemen és a Passió
sikere azzal is magyarázható, hogy Kerényi is és Marton László is azt vette észre,
hogy ki kell találni egy olyan jelzésrendszert, ami ránk jellemző. Én nem tudom
azt megcsinálni, amit a Jézus Krisztus szupersztárban csinálnak meg az amerikaiak.
És nem is kell.

KŐMŰVES KELEMEN

— A Kőműves

Kelemen-előadásból

(PESTI

SZÍNHÁZ)

szinte fanatikus

erő

sugárzik...

— A színészek és főiskolások hihetetlen elszántsággal kezdtek dolgozni. Kemény,
háromhónapos próbaidőszak volt. Marton rengeteg időt szánt arra, hogy ezek a
mozgások olyanok legyenek, mint amilyenek lettek. Amit például a múlatásban
csinálnak a csángó jártatóssal, az döbbenetes erejű. Marton arra érzett rá nagyon
egészségesen, hogy a Kőműves Kelement csak a mi jelzésrendszerünkben lehet megcsinálni. És ebben Szörényi Levente is kitűnő partnernek bizonyult, hiszen ha kellett, munka közben is változtatott kíséreti formát vagy dallamvezetést. Rég nem
dolgoztam ilyen kellemesen. Az alkotói gárda erősen együtt-tartott a munka folyamán, ami ritka eset.
84

— A Csíksomlyói passió olyan időket imitál, amikor a hit, a liturgia összetartotta az embereket. Üres égboltozat alatt is katartikus megrendüléssel szolgál az
előadás. Mivel magyarázod?
— A lányom osztályán mértem le. Most érettségiző osztályával nézte meg, de
eljött a Bihari együttes munden tagja is, akik dominánsan középiskolások. Nyilvánvalóan kilencven százalékuk nem hivő. Ennek a kultúrának az erejét és összetartozását én nem hitnek nevezem. A játékban a keresztény mitológiának a nép kultúrájával való összefonódását, a félelmetes, vas szükségszerűséggel összetartozó struktúráját, emberségét érezték meg a nézők. Nem a hit misztikuma fogta meg ezeket
a. fiatalokat, hanem rádöbbentek az iszonyatos összetartozásra. Arra például, hogy
a betlehemezés bumfordisága és böfögő részeg öregemberei milyen csodálatosan tartóznak egybe egy megszülető gyermek életével. A végén valaki meghal a többiekért.
A fiatalokban nem merült fel, hogy egy misztikus lény halt meg, hanem egy ember
halt meg. Emberközelbe hozta ezt a kereszten függő Krisztust. Majd odaáll két
csizmás hegedűs, és elkezdi játszani azt a gyönyörű székely keservest, aztán Hámori
Ildikó elénekli egy erdélyi dalra illesztve az Ómagyar Mária-siralmat. A mindenkori anya fájdalmával. Ez döbbentette meg a gyerekeket. Lehet az, hogy fontosnak
tartjuk, hogy tudja, mi az, hogy Kalevala, tudja, mi az az Odüsszeia de amire a
magyar és a világirodalom évszázadokon át felépült, azt a mitológiát nem ismerik.
Elképesztőnek tartom. Harminc év múltán első alkalom, hogy újra szóba kerülhet
irodalmi órán a Biblia, de hány generáció felnőtt az elmúlt évtizedeken ebbéli műveletlenségben, tájékozatlanságban! Ennek a passiónak elsősorban a fiatalok között
van óriási sikere. De rögtön említem a Kőműves Kelement, amiben vallásosságról
nincs szó. Egy szakrális darab épül fel rockzenére, s ebben találkozunk egy balladamotívummal, ami egy általános iskolásnak is a fülébe cseng. Tombolnak, mert megérzik az emberi, tartalmi, formai egység sugárzását. Éppen ezért nem tartom nagyon másnak a Kőműves Kelement, mint a Csíksomlyói sikerét. A magyar színház
adós még egypár fontos dolog bebizonyításával. A magyar irodalmi, balladai világából, amelyekből pontosan ilyen sikereket lehetne csinálni. Elképzelhetetlen, hogy ne
tudjuk bebizonyítani egyszer, hogy Petőfi János vitézét nemcsak a Kacsóh Pongrácféle mázzal kell lássuk, halljuk á színpadon. Kiderülne, hogy fantasztikusan modern
hős lehet belőle. És megérdemelné a közönség, hogy a Dorottyát abban a szokásrendben és abban a történelmi körképben lássa, amiben Csokonai megírta. Remélem, hogy a Kőműves Kelemen és a Passió, vagy ezekhez hasonló más munka a
folklórt is közelebb viszi a közönséghez. Közönséget, hívőket nyerünk ezzel mi néptáncosok is.
— A szegedi szakszervezeti
néptáncfesztiválnak
szervezője, organizátora
Milyen tanulságokkal, tapasztalatokkal
szolgált eddig ez a Tisza-parti nagy
találkozó?

vagy.
táncos

— Kiderült, hogy a nem mindennapi néptánckutatás olyan szilárd alapokat
adott a magyar néptáncművészetnek, ami tiszteletre késztet minden külföldi szakembert. A magyar néptáncművészet előnybe került. Erről pontos visszajelzéseket
észlelhetünk tőlünk nyugatabbról és keletebbről is.
Szegeden az első nagy produkciót tíz évvel ezelőtt mutattuk be. Akkora sikere
volt a fesztiválnak Újszegeden, hogy a szabadtéri igazgatóság a gálát a Dóm térre
telepítette. Dramatikus játékot kértek, nem pedig esztrádműsort. Először engem
bíztak meg, hogy csináljam a Hegyen-völgyön lakodalom című előadást. Azóta is
tart ez a sorozat. Azt hiszem, a szabadtéri játékok és a város nagy örömére, mert
Európában és szerte a világon úgy tartják nyilván, mint az egyik legjelentősebb
néptánctalálkozót. Híre úgy terjedt el Európában, hogy Szegeden egyáltalában részt
venni a fesztiválon rangot jelent. Most már évente körülbelül húsz együttest kell
visszautasítanunk.
A magyar együttesek emelkedő színvonala lemérhető. És ott tartunk, hogy ezt a
85

kelet-európai partnereink is beismerik már. Amikor a produkciót készítjük elő és
négyszáz táncos dolgozik együtt, a magyar táncosoknak tömegesen lehet olyan utasítást adni például: „gyerekek, a második dallam fele kimarad, ugrunk a következőre!". A külföldi együtteseknek ugyanennek a megmagyarázása egy fél órát vesz
igénybe — nem. a nyelvi nehézségek miatt.
— Miből adódik a

különbség?

— A szakmai felkészítéssel magyarázható. Itt a próbateremben a magyar gyerekek taktusra szétszedve tudják táncaikat. A külföldiek a magyar együttesek különpróbáin ezt a módszert lenyűgözve nézik. Vagy azt, hogy milyen gyorsasággal tanulnak meg motívumokat. Fordítva, a külföldieknek bizony nehezen megy. Megtörténnek olyan különösen szép dolgok, hogy például a haidaut — csodálatos erdélyi román tánc — a román együttesek élvezettel tanulják a magyaroktól.
— Milyen perspektivikus

elképzelésed

van

Szegeddel?

— Nemcsak rajtam múlik. A fesztiválnak mind nagyobb és nagyobb sikere van.
Azt tartanám jónak, ha az Idegenforgalmi Hivatal is jobban belekapcsolódna, mert
spontánul, minden alkalommal 5—600 szakmai érdeklődő érkezik. A szegedi találkozónak mindig párhuzamosan együtt kéne járnia nagy nemzetközi tanfolyammal,
ahol a folklór-szakemberek különböző elméleti és gyakorlati előadás-sorozatokban
ismerkednének a néptánc s népművészet különböző aktuális kérdéseivel. Ismerkednének a sokat emlegetett „magyar iskolával". Büszke vagyok, amikor a fesztivál
szervezettségét dicsérik. Szegeden egy perc sem hibban el. Ezt a helyi SZMT teljesen profivá vált gárdája biztosítja. Egy évvel a fesztivál előtt a meghívott együttesek
koreográfusai már itt vannak. Bemutatjuk az összes helyszínt, ismertetjük a következő év programját és feladataikat, alaposan felkészülhetnek. A táncházak fantasztikus hangulatúak. Aki egyszer az újszegedi vigadó erkélyén megáll és lenéz, és
látja a négyszáz összekapaszkodó táncost, bizonyára meghatódik. Azt hiszem, ez a
fesztivál politikájának is a lényege. Nehezen képzelhető el, hogy ezek a srácok gyűlölhetnék egymást.
— Kelet-Európa

koreográfusai,

tánckutatói

mennyire

kapaszkodnak

össze?•

— Hát, nem tudom. Azt tudom, hogy a kelet-európai kutatóintézetek táncszekcióit sokszor mi magyar koreográfusok többször látogatjuk, mint sokan az ottani
kollégák közül. Nem eléggé fogódzkodunk össze. Sok akadálya van ennek. Beszéljünk szárazon. Egy román kolléga eljön hozzánk, elmehet Méhkerékre, Elekre.
Annyit filmezhet nálunk román táncot, amennyit akar. Ha egy német kolléga eljön
az NDK-ból, szintén kedvére dolgozhat magyarországi németeknél, hiszen ez az ő
középkoruk. Én ugyanakkor ezt nem tehetem meg. Tilalmak vannak. Nem magyar
tilalmak.
— Mikor készültek

az utolsó határon túli

felvételek?

— ö t évvel ezelőtt. Aztán jött a tilalom. Én megpróbáltam az utat végigjárni
hivatalosan, kértem engedélyt, de nem jött létre. Nem értem ezt a gondolkodást.
— Nálunk elsüllyedt az ősi paraszti múlt, elmentek az adatközlők. A néptánc
ügye mintha városi értelmiségi együttesek munkájában
élne. A falvakban
megszakadni látszik a folytonosság.
— Erre sajnos nem készültünk fel. Pedig vannak különböző formulák. Talán
mindnyájan, én is hibás vagyok ezért. Portugáliában például nagyon régen megszűntek a folklorizáció útjai. Egyszerűen adminisztratív és egyházi tilalmak miatt.
Azokban a falvakban, ahol a folklór létezett, mindenütt egyesületfélék alakultak,
mint nálunk régen a gyöngyösbokréta volt. A nagypapa, fia, lánya és unokája együtt
táncol. Körülbelül a századfordulón érvényes helyzetet adják át generációról generációra. Azt az állapotot, mintha kőbe faragták volna és tökéletes tisztasággal a
maga szuggesztivitásával tudják táncolni. Nálunk például Madocsán Tóth János
86

idős pedagógus iszonyatos erőfeszítéssel azt csinálja, hogy a gyerekeknek megtanítja
a falu motívumkincsét és táncanyagát, és ebből a gyerekeket improvizáltatja. Tehát
a gyerekekkel reprodukáltatja azt a funkciót, ahogyan éltek ezek a táncok. Azt hiszem, miközben helyesen azt kerestük, hogy hol lehet még megtalálni Pista bácsit,
Gyuri bácsit, aki még tud valamit — ez nagyon fontos —, aközben elvesztettünk
két generációt a helyi táncok, szokások, szervezett és tudatos átörökölhetőségéből.
— A jövőbe tekintve hogyan látod: a tánc mennyire tudja megőrizni
hagyományainkat?
— Nagyon fontosnak tartom, hogy a néptáncot a maga tisztaságában, a maga
stílusszépségében és objektivitásában megtanítsuk. Nagyon sok együttes kell legyen,
amelyek adatközlői hűséggel tudják táncolni a tiszta forrást. Ugyanolyan fontos
azonban, hogy mindig legyenek alkotók, koreográfusok, akik a saját generációjuk
élményeit tudják elmondani erről, és ezzel a tánckinccsel. Mert ez a tánckincs körülbelül a XVIII., XIX. századot jelenti, önmagában a folklór már nem fejlődik.
Ez a ritka tempó, amit ma táncolnak, nem ilyen lehetett a múlt század elején.
A verbunk, amikor a verbuválás intézményét felállították 1715-ben, akkor valamilyen ugrós jellegű férfitánc lehetett, később alakult ki mai tánctípussá. Tehát egy
kollektív alkotói folyamat végeredménye. A folklór önmagában is fejlődött és vett
fel külső hatásokat. Hál' istennek, itt Magyarországon nem mindennapi módon és
mennyiségben rögzítettük ezt. Marad a rögzítésében, mint ahogyan kőbe véstük
volna az 1930-as évektől napjainkig. így marad meg a jövő századok számára.
A rögzített anyagot mindig tudni kell, mint az ezeréves folyamat végeredményét, de
a jövőbén minden generációban kell legyenek olyan koreográfusok, akik ehhez
hozzá tudnak tenni valamit. Képpel szólva: fenn kell maradjon a szótár, és meg
kell legyen az alkotókban a képesség, hogy a szavakból költeményeket tudjanak csinálni.
— Határokon

túli dimenziójában

mi az esélye a magyar

néptáncnak?

A koreográfus szerencsés helyzetben van, ha jól fogalmazza meg a mondanivalóját, nem kell drámai küzdelmet folytatnia ennek e nagyon kis nép nyelvének a
megértéséért. A tánc nyelve nemzetközi, éppen ezért óriási lehetősége van arra, hogy
kultúránkat képviselje. Anyagunk pedig olyan erős, hogy ha tehetségesen bánunk
vele, sohase lesz gondunk, hogy újdonsággal álljunk elő.
Határokon kívül fontosabb a nyelv, mint a zene és a tánc, mert lassanként a
nyelvért is meg kell küzdeni. Erről sok szomorú példát tudok említeni. Persze
együtt volna fontos a kettő. Azt várnám ettől a századvégtői, s a következő századtól, hogy olyan helyzet teremtődjön, hogy mi, magyarok mindenütt nyelvünk gyakorlásában biztonságos sorsot éljünk. Nekünk itt, akik egy tömbben élünk, a tánc
és a népművészet más területe is, amiről keveset beszélünk, azért fontos, mert ilyenek csak mi vagyunk. Szomorúnak tartom, hogy néhány nyugat-európai kis ország
a maga kultúráját teljesen feladta, miközben a nyelvét megtartotta. Elvesztette tehát
az arculatát. Csak amerikaiul tudnak énekelni és táncolni. A népekben az információ sokszor agresszív áradata és azonnali megvásárolhatósága miatt már nem lép
fel az átformálás igénye. Nekünk az államalapítás óta fontos volt, hogy a kívülről
jött kultúrákat csodálatos átformáló erővel dolgozzuk át. Ami nálunk népi kultúra
volt, az mindig vaskapoccsal fonódott a nemzeti kultúrához. A nemzeti kultúránkat
pedig mindig külső befolyások is érték. De pillanatok alatt lekerült a gyökerekhez
és feldolgozódott. Mert az ugrós tánc például salterella vagy gaillard volt, ezt nem
lehet elvitatni, beleértve a legényeseket is. A csárdás sem jön létre a forgóstáncok
nélkül, amelyeket egész Európában táncoltak. És a körtáncokat se a sztyeppéról
hoztuk magunkkal. Megtanították az itt élő vágy letelepedő népek. Ha már így átdolgoztuk a magunk arculatára, akkor tartsuk is meg. Ebben a formában már csak
réak jellemző; Mert amit most újonnan kapunk Nyugatról vagy máshonnan, azt a
nép már sose fogjá feldolgozni.
ABLONCZY LÁSZLÓ
87

Barázdák
TÓTH VALÉRIA DOMBORMŰVE ÓPUSZTASZEREN

Ópubztaszeren, Szegedtől huszonöt kilométernyire ezekben az években határozott és tervszerű program szerint fölgyorsult a Nemzeti Történeti Emlékpark f e j lesztése. Az államalapítás bölcsőhelye és a magyar parasztság évezredes történetének leggyökeresebb fordulatát jelentő földosztás emlékhelye az elképzelések szerint
hazánk egyik leggazdagabb és legizgalmasabb kirándulóhelye lesz. A magyar nép
históriájának sok emléke kerül itt közönség elé, az évezredes monostor föltárt romjaitól és apostol szobraitól a t á j múlt század végének, e század elejének jellegzetes
épületein az oly sokat vitatott, most restaurálás alatt levő Feszty-körképig s a hozzá
kapcsolódó múzeumokig, mezőgazdasági gépmatuzsálemekig. S nem marad el a sorból a képzőművészetek jelenléte sem. Az Árpád-emlékmű államalapítási monumen-

tuma mellé Kiss Sándor szobrászművész modern harangtornya a fölszabadulásnak
és az ú j honfoglalásnak állít majd emléket az úgynevezett népgyűlések terén. Az elképzelések szerint az emlékparkban kap majd végleges helyet Melocco Miklós földműves emlékműve is. A látogatók első élményeiket mégis a bejárati épületben szerzik. A szegedi kapunak nevezett, ősi jurtához hasonló beton-fa-üveg épületet Kis
István, a CSOMITERV építésze álmodta meg. A hosszúra nyúló támfalakat szegedi
szobrászművészek bronz tondói díszítik. A kör alakú domborműveket Fritz Mihály,
Lapis András, Kligl Sándor, Szathmáry Gyöngyi és Tóth Valéria készítették. A m ű vek sajátos módon utalnak a genius locira, s az épületet finanszírozó Szeged városára. Látható itt Szeged város régi címerének parafrázisa, utalnak a művek olyan
legendákra, mint a megégetett Dózsa fejének szegedi mítosza, a nagy árvíz és a
hozzá kapcsolódó megújulás, de kapcsolódnak az emlékpark feltárási munkálataihoz
is az egymásra rakódó történelmi és földrétegek ábrázolásával, s szinte Váci Mihály
Kelet felől című versének soraira is rímel egy tondó: „Az első sátorfa helyére / itt
verték az első karót, / s indultak ezer évet késve / a földet és hont foglalók."
Ennek az üvegtetejű fogadóépületnek köríves falára készíthetett nagyméretű
bronz domborművet Tóth Valéria. Eddigi munkássága elismeréséül kapta a nagyszabású feladatot. Alig több mint tíz esztendeje végzett a Képzőművészeti Főiskolán. Férjével, a szintén szobrászművész Kligl Sándorral, a diploma kézhezvétele után
a vásárhelyi művészkolónián telepedtek le, m a j d közel három esztendeje Szegedre
88

TÖTH

VALERIA:

RÉSZLET

A

DOMBORMÜBÖL

TÛTH

VALERIA:

RESZLET A

DOMBORMÜBÖL

költöztek. Érdemes idézni, mit is hozott útravalóul Tóth Valéria: „Szüleimmel ötéves koromig Erdélyben éltünk nagyanyámnál. A hegyek közé szorult kis falu
csodaszép templomának festett faszobrait pici lányként is tátott szájjal bámultam.
Arra is visszaemlékszem, hogy nagyon tetszettek a díszesen faragott székelykapuk.
Rajzoltam mindenhová, homokba ujjal, bottal á földre, szénnel, tégladarabbal a falakra. .Gimnazista voltam, amikor kémiatanárnőm elvitt az egyik budapesti úttörőházba, s az ott működő szakkörben kezdtem igazi szenvedéllyel rajzolni, mintázni.
Többszöri próbálkozás után vettek fel a Képzőművészeti Főiskolára, ahol Pátzay
Pál növendékeként végeztem."
Tóth Valéria már pályája kezdetén jó néhány fontos és izgalmas feladatot kapott. Köztéri szobrot készített többek között Hódmezővásárhelyre, Szegedre, Makóra,
Budapestre. Közvetlen előzménye az ópusztaszeri megbízásnak erőfelmérésként is
fölfogható. Két domborművet készített ugyanis, egyik a Szegedi Orvostudományi
Egyetem új oktatási épületének falát díszíti a Dóm téren, mintegy lezárva a nemzeti emlékcsarnok U-alakú'sorát, a másik a zákányszéki házasságkötő termet ékesíti.
A Dóm téri diszkutas dombormű az élet szépségét tápláló forrás gondolatának jegyében született. Ez a kompozíció még tulajdonképpen mozaikjellegű, a drapériás
lányalakok s azok csoportjai egy egységes sík felületen jelennek meg. A mészkőből
formált csobogó forrás központjából indul a mű gondolata, ez szervezi a félköríves
kompozíció tételeit is. A zákányszéki házasságkötő domborműve ú j elemmel, a természeti motívumok alkalmazásával és a tér érzékeltetésével gazdagodik. A kiemelt
két központi figura, a fiatal lány- és fiúalak egy almáktól terhes gyümölcsfa előtt
áll. Mögöttük, mintegy távolabb a térben két kisebb csoport, elöl pedig a táj természeti motívumai — virágok, füvek, bozótok. Ennek továbbgondolása, folytatása és
kiteljesítése az ópusztaszeri munka.
• Tóth Valéria 1980 őszén kapott megbízást a bejárati épület félköríves, de nem
egységesen simuló falának díszítésére. A feladat óriási, hiszen 2,3 méter magas,
28 méter hosszúságú palástot kellett kitöltenie úgy, hogy az egységes egész is legyen,
de részletszépségeit is élvezhessék. Érmek, plakettek sora és az említett két nagy
munka tapasztalatainak birtokában fogott hozzá a munkához. Kipróbálta m á r a negatívba való mintázást, a laza kontúrok, erős plasztikai hatások, fény-árnyék variációk megannyi lehetőségét, A lányalakok, finom drapériák, harmonikus hangulatok
előiskoláját kijárta. Az ú j feladatot itt a teljes, kinyíló tér jelentette, ahol a figurák
térben lépnek elénk, fölrajzolódik a horizont, az egész jelenetsor a természeti környezet művészileg átélt és átfogalmazott világában jelenik meg. Mindez módot ad
arra, hogy szintézis teremtődjön festői látásmód, rajzosság és plasztikai megformálás között. Érdemes megemlíteni, hogy az első elképzelések csupán egy növényi
ornamentikát rajzoltak a képzeletbeli domborműre, egy olyan bronz borostyánfalat,
melyre az élő növényzet is fölfuthatott, s fentről vízfüggöny mosta volna. De aztán
Tóth Valériát magával ragadta a táj, az. alföldi természeti környezet növény- és
állatvilága. A fodrozó vizek, a szélfútta nádasok, a változatos növények, a röpülő
madarak, az erdőkben meghúzódó őzek fölfedezésekor egyszerre kevésnek érezte ezt
az ornamentális megoldást. Tartalmat kívánt adni egy dekoratív felületnek. S mindinkább az kezdte foglalkoztatni, mi is történt egykor ezen a helyen, s legfőképpen
az, mi is áz épület funkciója, milyen lehetőséget teremt az üzenetközvetítésre a művésznek, az üzenet vételére az idelátogatóknak. A. jelenről szeretett volna valamit
elmondani, úgy, hogy kapcsolódik a helyi örökséghez, nem mondva le arról, hogy
a jövőnek is szólni igyekszik. S egyszerre, a lélek belső képernyőjén megjelent a
domhormű figurákkal, fákkal, növényekkél, állatokkal és teljes plasztikai. renddel,
89

kompozíciós ritmussal. Nem is volt már más hátra, mint erről a képernyőről átmenteni a hatalmas agyagfelületre.
A megbízást követően a szegedi régi Hungária, vagy ismertebb nevén Kassszálló évek óta lezárt épületének hatalmas éttermében építették meg jó néhány
köbméter fából a 28X2,3 méteres dombormű óriási tartószerkezetét. A közel
65 négyzetméteres felületre 50 mázsa agyag került, ebből mintázta a 36 figurát fölvonultató, a környező természet növény- és állatvilágát is bemutató nagyszabású
művét. Az agyagmodell zsűrije után az ingatlankezelő vállalat Fonógyári úti telepén készítették el 50 mázsa gipsz fölhasználásával az öntésre váró modelleket.
A munka érdekessége az volt, hogy ezeken a gipszöntvényeken véste negatívba a
művész a legfinomabb részleteket, elsősorban a növényi motívumokat, füveket, kórókat, nádszálakat. Az összeállítás után a végső cizellálás ismét a művész feladata
volt, keze nyomán nemcsak a hegesztések varratai tűntek el, de megkapta elképzelt
fényét minden fontos részlet.
Pusztai szél — talán ez a cím illene leginkább erre a domborműre. Ez fejezné
ki legtalálóbban az alkotás indíttatását, sajátosan' helyi szellemét, költőiségét, jelképi
erejét, sodró dinamizmusát. A mű célja egyértelmű: igyekszik föloldani azt az ellentmondást, ami a környező alföldi táj mindig változó sajátos szépsége, mozgalmassága és a bejárati épület határozott beton-üveg-fa konstrukciója között feszül.
Ugyanakkor figyelembe veszi a mű funkcióját. Az emlékparkba látogatók első, közvetlen élményüket ebben a kör alakú épületben szerzik, a távozás utolsó impreszsziója is itt éri őket. Fontos tehát fölkészíteni az érkezőket a majdani élményekre,
a távozókban pedig még egyszer fölerősíteni a hatást. Az sem hagyható figyelmen
kívül, hogy itt valóban népünnepélyek zajlanak, a legkülönbözőbb korosztályok,
társadalmi rétegek fordulnak meg. Olyan alkotással kell hát fogadni őket, mely
közérthető, mely mindenki számára érvényes, fölfogható és élményszerű mondanivalót hordoz. Tóth Valéria még azt is figyelembe vette, hogy az egész 28 méteres
kompozíció nemigen fogható a szemhatárba, így az egyes jelenetek önállóan is a
teljesség illúzióját keltik. A bajárati épület két kapuja által meghatározott részlet
pontosan érzékelt és megfogalmazott epizódokat tartalmaz.
A dombormű két széle mintha az Öpusztaszerre jellemző természeti környezet
szerves folytatása volna. Erőteljes plaszticitású fűzfák, nádasok, zsombékok képe
vezeti a nézőt a mű középpontja felé. Minden egyes tétel a centrális epizódokhoz
közeledve is jelképesebbé, költőibbé válik. Az egyik oldalról szerelmesek alakjai
tűnnek föl, fiatal anya látható gyermekével, merengő lány ül a szikes tó p a r t j á n ,
a hálóvető fiú mellett. A másik oldalon lovas i f j a k jelenete indítja az eseménysort, hogy eljussunk a mű közepén levő két fő témáig, a kenyér ünnepének, a mag
metamorfózisának, a termékenység megjelenítésének öröméhez. Az egyik jeleneten
a frissen szántott barázdák között szélfútta ruhákban, lobogó hajjal fiatalok hozzák
a föld ajándékát és a kemény munka gyümölcsét, a frissen sült, ropogós kenyeret.
A másik jelenet a búzakoszorúk alatt lányok táncát ábrázolja a megérdemelt és
kiharcolt boldogság lírai szimbólumaként.
Mindezek igazolásául érdemes idézni Tóth Valéria egyik ars poeticá értékű
vallomását: „Gyakran megfogalmazódik bennem a kétely, mi az én művészi küldetésem, adhatok-e szobraimmal a többi embernek lehetőséget a megtisztulásra, teremthetek-e számukra harmóniát, szigetet a mindennapi bonyodalmak sokaságában?
Hiszem, hogy az emberi érzések, gondolatok, emlékek és tapasztalatok kimeríthetetlenek. Figyelem és szeretem az embereket, be szeretném bizonyítani, hogy a művészi igényesség és a tiszta emberi érzések iránti fogékonyság feltámasztása, a
művészi szépség és igazság korunkban is elengedhetetlenül szükséges. Főleg most,
ebben a rohanó világban, amikor az emberek többségét mindinkább pusztán' anyagi
és tárgyiasult dolgok érdeklik. A szenvedés és magányosság, a közöny és gond tengerében a művészet reménye lehet a tisztaság és őszinteség egyik szigete. Csak a k kor nevezhetem magam művésznek, ha alkotó képességem föl tudom használni arra,
90

hogy az emberi szíveket és értelmet a kicsinyes gondokból kiemelve a művészet
felé fordíthatom. Szobraim ebből a szellemből és ebből a törekvésből sarjadnak."
Tóth Valéria domborművének legjellemzőbb tartalmi motívuma és formai eleme
a barázda. Az eke hasította, zsírosan kiforduló, termékeny föld barázdája, és egy
másik síkon az emberi agy gondolatoktól gazdag gyűrődései. A barázdák, melyek
minden újnak, minden holnapi szépségnek elsődleges lehetőségei. A barázdák, melyek egyszerre fontosak a magyar határban és a magyar fejekben.
A felszabadulás óta megszületett egyik legnagyobb méretű dombormű avatására
alkotmányunk ünnepén, augusztus 20-án kerül sor. A mű igazi élete csak azután
kezdődik, a közönséggel való mindennapi találkozások során. Biztos vagyok abban,
hogy mindenki, aki szembe kerül Tóth Valéria domborművével, elviszi élményét,
s ezzel gazdagítja önmagát.
TANDI LAJOS

CSÁNGÓ

MOTÍVUMOK

91

A hatvanéves Dér Endre
1950 nyarán keserves műtéten esett át. Jókora kavernája lévén, nem volt — akkoriban még nem volt — más módja a gyógyításnak, mint hogy „lekapcsolták" a
fél tüdejét: csukódjék s aztán forradjon össze a r a j t a tátongó „lyuk", az egész életét elemészteni készülő súlyos belső seb.
Csont és bőr volt akkoriban. A háta mögött levő háborús és háború utáni szűk
esztendők miatt is, de még inkább a testébe férkőzött ártó hatalom, a tuberkulózis
miatt, amely lassan minden erejét elszívta.
Gyönge volt, mint az őszi légy. Halovány arcáról szinte már lefoszlott a hús:
vonásai még szögletesebbek lettek, orra még keskenyebb és hegyesebb. Csak kék
szeme maradt meg éppoly szelíden reménykedőnek, .mint amilyennek kezdettől fogva
ismertem.
Kérdezte másnap a professzortól, sikerült-e a műtét. Az megnyugtatta: „Nagyon. Ezzel akár még húsz évig is elélhet."
Azóta harminckét hosszú esztendő telt el, s Dér Endre tűrhető egészségben érte
meg élete hatvanadik évét is. Ha most vizsgálná meg testi állapotát a professzor,
talán ugyanaz a szó szaladna a szájára: „Ezzel akár még húsz évig is elélhet."
Mégis: ez az ő hajdani betegsége az egyik kulcs élete művének a megértéséhez.
Ahhoz, hogy miért nem került soha a „fő sodorba". Miért vállalta a ritkán szóló,
halk szavú író nem éppen hálás szerepét.
Féltette magát?
Joggal félthette volna, mert ő valóban a halál mezsgyéit járta meg. Ahonnan
visszatért, onnan már kevesen térnek vissza. Még egy műtét, öt évi szanatórium,
levegő után kapkodó — majd nemegyszer végleg elcsendesedő — betegtársak gyógyíthatatlan gyötrelmei: mindez nem elég-e, hogy az ember ne csavarja túl magasra ezek után a lámpabelet, s ne siessen elégetni élete maradék kanócát?
Csakhogy volt ennek egy másik oldala is. A saját elmúlásunkkal való nyílt
szembenézés: embervoltunk legfőbb kiváltsága. S akit m á r jócskán meg is legyintettek a reá leselkedő halál szárnycsapásai, az még inkább érzi: csak értelmesen érdemes élni. Vagyis: csak másokért, mindhalálig.
Illetve mondjuk inkább azt: vagy így érzi, vagy nem. A probléma igazi lényege
ugyanis az etikai döntés kényszere. József Attila klasszikus megfogalmazásában:
Mért legyek én tisztességes? Kiterítenek
úgyis!
Mért ne legyek tisztességes? Kiterítenek
úgyis.
Dér Endre, mire megbetegedett, m á r régóta döntött a feltétlen emberi tisztesség mellett. De miközben megjárta a maga poklának mélységes bugyrait, a kiteríttetés karnyújtásnyi közelségét, ebből az elszánásból már egy életre szóló filozófia
lett. Alapja minden későbbi írói munkájának.
Nagy szüksége is volt erre a filozófiára. Benne sok minden szaladt egymásnak.
Csabai szlovák származása és zsadányi magyar neveltetése. Családjának egyik részről hivő szocialista, másik részről hivő lutheránus hagyományai. Gyerekkorának alföldi munkáskörnyezete, m a j d az az értelmiségi légkör, amelybe a továbbtanulás
egyetlen lehetőségét megragadva, soproni teológusként csöppent bele. Természetes
vonzódása a testi egészséghez, a fizikai munkához és kényszerű ráhangolódása a
szanatóriumok üvegházi világára. Eredendő jóakarata, humanizmusa és az a megújuló fájdalom, hogy hiába látja az embertelenséget a kinti világban, ő n e m szólhat és nem segíthet semmiben. Mindezt a maga árva lelkének csendességére összeegyeztetni, közös nevezőre hozni, vagy egyiket a másiknak alárendelni, ó, nem volt
ez olyan könnyű feladat! S kiváltképpen egy hűséges hajlamú embernek nem, aki
mások befogadására mindig készen állt, de önmaga feladására? Eltorzitására? Lelki
öncsonkításra?
92

Úgy látszik, ezért lett ilyen elgondolkodó, mondhatnám, filozofikus író. Nem filozofáló, mert az más. ö ritkán fejti ki tételesen a maga eszméit. De írásai mögött
a mély töprengés mindig ott érződik. Itt-ott még némi becsületes bizonytalanság,
termékeny tétovaság is.
Boldogult ifjúkorában nyilván nem érezte még ennyire, mi mindennek kell az
ő egyetlen lelkébe beleférnie. Elindult azon a csapáson, nyugodtan, bátran, amelyet
a népi írók vágtak előtte. Jómagam, aki a 40-es évek elején szintén soproni diák
voltam, de egy másik egyetem hallgatója, már ekkori írásai révén megszerettem.
Egy régi verse máig bennem zeng:
FEJBEVERNI A V I L Á G O T
Sziromszerű
felhő libeg,
alatta ül öreg Rideg.
Botot farag, nagy
husángot,
fejbeverni
a. Világot. . .
A világot: tíz
porontyát,
agyoncsapni minden
gondját...
Hároméves csöpp
Juliskát,
görbecsontú kicsi Miskát.
ötéves a Sanyi
kölök,
melle hörög, hogyha
köhög,
sósvizbe-fött
babot néki
szép eladó könnyel mér ki.
örök a könny Maris
szemén,
ahogy köztük-liheg
szegény.
S mikor mármár
összeesne:
melléfekszik
apja este.
Nyuvasztja
a gyenge rabot
öreg Rideg: párja halott.
Halott, mint a Világ leszen,
ha a botra ólmot
teszen.
Azzal üt a tíz
gyereken,
végül magán — mondja
nekem.
„Magamon csak — takarossan:
olyat, hogy a
fejem-loccsan."
. .. Csoda-é,
sziromfehér

ha szivem szakad
felhők alatt?

'
Ebből az egy versből is nyilvánvaló, hogy költői tehetség mocorgott a fiatal Dér
Endrében. Első prózai próbálkozásaiból is ez sütött ki: forró líraisága, költőisége.
Veres Péternek küldte el különben válogatott zsengéit, s ő az ismeretlen ifjú
szerzőt méltónak is találta a biztatásra. Csakhogy akkor már egy-egy ilyen biztató
levélnek a jövőt illető minden mondata mellé odakívánkozott a feltételes mellékmondat is: „ha túléljük".
Hogy Veres Péter sem egykönnyen élte túl 1944—45 szörnyűségeit, megírta ő
maga. Dér Endre sem sokkal könnyebben. 44 márciusában még együtt szervezkedtünk Sopronban a német megszállók ellen, s készültünk sokadmagunkkal a fegyveres harcra, amíg ki nem derült, hogy országos ellenállás nincsen, mi pedig még a
honvédség egyik helyi parancsnoka által ígért ócska lengyel puskákat sem kapjuk
meg. Aztán folytattuk — m e r t még folytathattuk — az egyetemet, de ennek meg az
lett a vége, hogy ő (velem ellentétben, aki még idejében kelet felé vettem utamat)
1944—45 telére is Sopronban ragadt. Ott érte a hír egy lidérces napon, hogy szedik
össze a nyilasok a , m a g u n k f a j t a fiatalokat, s a listán ő is rajta van. Egyik percről
a másikra el kellett tűnnie az egyetemi diákkollégiumból. De hová? Neki nem voltak dunántúli gyökerei, rokonai, mint számos társának. A soproni erdőkbe rohant
93

ki, ott épült betonbunkerekben lappangott és didergett három éjszaka, míg nem sikerült végül viszonylagos biztonságba jutnia. Nem lehetetlen, hogy későbbi egész
betegsége innen származott...
Utóbb megint összefonódott a sorsunk valahogy. 1947—48-ban lapot szerkesztettem, s örültem a tőle kapott írásoknak. Betegsége idején sem vesztettük egymást
szem elől. Mint Széchenyi-hegyi lakos, percek alatt átugorhattam a közeli szanatóriumba, hogy próbáljam még tartani benne a lelket, amely akkortájt volt leginkább
elválóban erőtlen testétől. Ezért is biztattam, hogy írjon regényt. Ö hamarosan bele
is kapott a merésznek tetsző vállalkozásba. Így született meg gyermekkorának esztendeit felidéző könyve, „Az első próba", amely az országos sikert is meghozta aztán neki, a József Attila-díjat is beleértve.
Hadd tegyem hozzá az igazság kedvéért: nem volt könnyű akkoriban induló írónak lenni. Igaz, befutott írónak sem. Aki mai szemmel olvassa e regényt, a n n a k
éreznie kell a küszködést a kor kötelező sémáival. De másik érzése m i n d j á r t az lesz:
lehetetlen, hogy ne gyönyörködjék a megkapó részletekben.
A „termékeny tétovaság", a „becsületes bizonytalanság" akkor még az irodalmi
fő bűnök közé számított. 1956 tisztítótüze után azonban már nem sokáig. A politikai
konszolidáció egyik jelszava a türelem lett, a többi között az irodalom terén is.
Ekkor jelennek meg Dér Endre írásaiban azok a közemberek — főleg fiatalok
—, akik azóta is végigkísérik műveit, Nem a k a r többé nagyot akaró, mindenre kész
hősöket ábrázolni. Azokról ír, akik igazán érdeklik: a sorsukat keresőkről. Meg az
egymást keresőkről. Azokról, akik látszólag elhanyagolható, szürke tagjai a társadalomnak, holott ha őszinte figyelemmel fordulunk feléjük, egyszerre felragyog az életük. A bódé könyvárusságba menekülő szőke asszonykája és hétévi szanatórium
után a köznapi életbe bebotorkáló, bátortalan i f j ú embere? Az ugyanebbe a kötetbe
foglalt másik kisregény minden erkölcsi normát elvető Thék Károlya? A Marika
című színdarab két tűz közé kényszerülő címszereplője? A Holtak hátán félproletár
sorból felvergődő fiatal emberpárja? A Mi, pulóver esek önsorsrontó Évája és Gyulája? Hősnek aligha mondható bármelyikük is. Alakjuk, sorsuk mégis fontos mondanivalókat hordoz erről a korról és erről a társadalomról.
„Előre a provincializmus felé!" — üzente Illyés Gyula az Űj Auróra íróinak,
akik között szülőföldi jogon Dér Endre is helyet kapott. „Szellemi életünk egyik fogyatékossága — írta nekik —, hogy nem elég provinciális. Nem hat ki eléggé még
a szűkre szabott magyarság életére sem, s nem vesz elég hatást; illetve, alig vesz
tudomást, mi a föladat és a szükséglet a porban, a mélységben, a fájdalmasan oly
közeli végeken!"
Aztán példákat is hozott fel, hogy akadnak azért hatás- és tudomásvévők. Az
általa kiemelt írások között Dér Endre Nem ismerem a hűséget című kis novellája
is ott- szerepelt. Ahogy írta: „ . . . tanulmányértékű még a novellába burkolt, mélybe
világító életrajz is, egy lelenc kislány lelki alakulásáról".
Méltán figyelt fel erre a rövid kis írásra. Magam is úgy érzem: a néhány oldalas novella, elbeszélés, karcolat Dér Endre legigazibb műfaja. A Teherán mester lakodalmának vérbő népi humorától a Csak atom öreg festőművészének intellektuális
búcsúmonológjáig terjed az a skála, amelyet hitelesen meg tud szólaltam ezekben az
írásaiban. Kevés szóval vázol fel izgalmas, nemegyszer felejthetetlen figurákat, helyzeteket, hangulatokat.
Nem mondom, hogy ne vegyen olykor nagyobb lélegzetet. Hogy is mondhatnám,
mikor épp most van készülőben egy ígéretes újabb regénye, a Tornádó? De arra
azért hadd biztassam: merjen büszke lenni a legnyúlfarknyibb, a legegypercesebb
írásaira is, ha azok maradandóra sikeredtek. Hisz a halhatatlanságot — régi igazság — nem rőffel mérik.
Egy kissé merészebb önbecsülésre mintha szüksége is volna e halk szavú írónak. A kritika nem kényeztette el túlságosan az elmúlt évtizedek alatt. Talán azért
is maradt jóval bátortalanabb, mint amilyennek tehetsége szerint szabad volna len94

nie. Talán azért is voltak hosszú hallgatásai, amikor legfeljebb képzőművészeti kritikáival találkozhattunk folyóiratok és lapok hasábjain . . .
Támaszát — különös módon — inkább ott találta meg. A képzőművészetben, és
nem az irodalomban. Jól jellemzi ezt egy részlet abból az interjúból, amelyet Petri
Ferenc készített vele 1977-ben, s amelyet oly jellmzőnek érzek, hogy búcsúzóra ideiktatom :
„— Képek között élsz.
— Szeretem a szépet. Sok képzőművész barátom van. Hívnak tárlatnyitókra,
kritikákat írok a Művészetbe.
— Régebben a Tiszatájban is jelentek meg
műkritikáid,
— Diákkoromban hallgattam ilyen előadásokat is. Két évig. Egy festő-szobrász,
a csodálatos Schéner Miska, máig az egyik legjobb barátom.
— Az irodalmi életről szélsőségesek a vélemények. Szerinted mire volna szükség, hogy jobban menjenek a dolgok?
— Párbeszédre.
— A dialógus drámai műfaj.
— Gondolod?
— Jó. Akkor drámai i s .
— Le kellene ülni egy asztal köré.
— A régi idők irodalmi törzsasztalaira
gondolsz?
— Valami olyasfélére. A párbeszéd lehetőségére gondolok, s arra, hogy kezdje
el valaki végre, mert ha nem, Don Quijoték maradunk ebben a szegedi provinciában.
(Dér Endre felemeli a tekintetét. A falon Szász Endre képe a lovagról.)"
VARGA DOMOKOS

S & J Í M ' & t í
Az írószövetség vendégeként
Magyarországon járt Szász János
bukaresti
magyar író, és Sorin Titel román prózaíró. A vendégek
szerkesztőségünkbe
is ellátogattak.
Hosszú betegség után elhunyt Gál
István irodalomtörténész, lapunknak is
megbecsült külső munkatársa, Forrásértékű dokumentumközlésekkel, tanul-

ctszfxJL

mányokkal és ismertetésekkel rendszeresen szerepelt a Tiszatájban. A harmincas években az Apolló című — kelet-európai tárgyú írásokat gyakran
közlő — folyóiratot szerkesztette, ezért
is kísérte nagy figyelemmel a Tiszatáj
hasonló törekvéseit. A kiváló Babitsfilológustól most már hiába várjuk a
költő jövő évi centenáriumára megrendelt tanulmányt. Emlékét kegyelettel megőrizzük.

95

i

Hervay Gizella halálára
Elment egy asszony, csendben magára húzta a csöndet, hiszen mindig fázott.
Elment egy költő, észre sem vettük; nem akarta, hogy búcsúpillanatát bámuljuk,
ezért szobájának négy fala közé hívta a halált. Négy fala közé hívta azt, kivel évtizedek óta összezártságban é l t Hát miért hívta, ha nem is kellett hívnia, h a minduntalan ott leselkedett, lopakodott, csúszott, mászott, önmagával kergetődzött mögötte! Ha benne élt, testét, idegrendszerét, gondolatait zabálta!
Elment egy asszony és csak önmagunkat áltatjuk, ha úgy hisszük: Európa huzatos folyosóján ment el, a kiszámíthatatlan örvény rántotta magához. Természetesen
az is, hiszen ez az árva, didergő asszony — ahogy m á r elkészült, ú j verseskönyvének címe mondja — Lódenkabát (volt) Kelet-Európa
szegén, kitéve m i n d e n f a j t a
széljárásnak, zúzmarának, dérnek, hónak, fagynak. De nem kevésbé gyötörte a lódenkabát-sors egyéb veszedelme: az idegenek és barátok segítőkészsége, jó a k a r a t a ellenére is őt kalodába záró magány. És mindaz, amit rászórtunk: önzésünk — rohanós világban élünk —, rigolyáit — költő volt! — nehezen elviselni tudó megállapodottságunk, közömbösségünk. Többször elmondta, ő csak egy pohár tiszta vizet, egy
darab zsíros kenyeret kér s arra vágyik, hogy hívatlanul is — éjjel-nappal — leülhessen bármelyikünk asztalához.
Egyszer-kétszer nyújtottuk neki a pohár vizet, figyeltünk fölfokozott lényének
lázaira és valóság fölötti röpüléseire, nevettünk és sírtunk vele együtt Bukarestben,
Kolozsvárt, Budapesten, de mindannyiunkat szorított az idő, saját
lódenkabát-sorsunk: nem volt pénz, nem volt lakás, sírtak a gyerekek. Bór látta szorultságunkat,
de hol volt mindez az ő végleges — mert így tudta, hitte, akarta —, örök börtönéhez! Amerre csak nézett, sebként égette a Hiány. Mindez fokozódott, amikor volt
férje, Szilágyi Domokos lehajtotta fejét a föld párnáira és a tragédia tetőzött közös
gyermekük, Kobak halálával. Hát még a bukaresti földrengés sem kegyelmezett,
csöppnyi esélyt sem hagyva a fiú megmaradására.
Gizike Kobak halálával halt meg sokadszor — és véglegesen Aki a félelmetes
és remek, halállal komázó és annak fityiszt mutató verseket írta — a huszadik századi magyar líra egy-egy jelentősebb darabját —, m á r csupán Bolyongó volt, Készülődő. Nagyszerű tehetsége bizonyítékaként, még ily körülmények közt is alkotó. Tőmondatokkal kerítette körül otthonát, a verset, azt akarta, hogy mindenki a n n a k
vegye, ami: kilakoltatott szavaknak. Igéinek sem égben, sem földön nem volt helye,
ő mégis belőlük merített hitet. Már-már reméltük, hogy végleg magához tér. Hogy
megőrizheti, védőbástyaként szolgálhat számára a szó. Visszahonosítása u t á n m á r
kezében volt útlevele, de az utazásra készülődés örömét nagyon is megnevezhető és
megnevezhetetlen félelmek árnyékolták be. Ügy döntött: nem a k a r még egyszer Erdéllyel, valahai életének egy kis darabkájával szembesülni! A Készülődőnek most
már örökre kimerevített képe van: egy árva fűszál hazatérőben — Házsongárd felé!
SZAKOLCZAY LAJOS

