tiszatáj
1996. FEBR. * 50. ÉVF.

Koncsol László, Szepesi Attila,
Bozsik Péter, Szöllősi Zoltán versei
Lázáry René Sándor:
Itinerarium Transsylvanicum
Temesi Ferenc: Pest

(Részlet)

Diák-melléklet: Vadai István
Zrínyi Miklósról

tiszatáj
IRODALMI FOLYÓIRAT

Főszerkesztő: ANNUS JÓZSEF
Főszerkesztő-helyettes: OLASZ SÁNDOR

A szerkesztőség tagjai: ANNUS GÁBOR (tördelőszerkesztő),
HAJÓS JÓZSEFNÉ (szerkesztőségi titkár), VÖRÖS LÁSZLÓ (a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HÍRKER Rt. és
az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIH.
Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt.
Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000
pénzforgalmi jelzőszámra. Egyes szám ára: 60 forint.
Előfizetési díj: negyedévre 180, fél évre 360, egész évre 720 forint.
ISSN 0133 1167

Tartalom
L. ÉVFOLYAM, 2. SZÁM
1996. FEBRUÁR
RONCSOL LÁSZLÓ: Agnus Dei; Kyrie

3

SZEPESI ATTILA: Részeg Anakreon; Gagliarda

5

TEMESI FERENC: Pest (Részlet)

7

LÁZÁRY RENÉ SÁNDOR: Itinerarium Transsylvaniáim

45

BOZSIK PÉTER: Weissbrunni töredék

48

PINTÉR LAJOS: Szökő kutak

52

SZÖLLŐSI ZOLTÁN: Fehér számok

58

KONTRA FERENC: Állomáskereső

60

BENCZE BALÁZS: Mese a hatalomról

63

ERDÉLYI ERZSÉBET-NOBEL IVÁN: „Induljunk tehát:
otthonról - haza!" (Beszélgetés Zalabai Zsigmonddal)

67

TANULMÁNY

VIRÁG ZOLTÁN: (Sub)cultura interrupta (Fenyvesi Ottó
költészetéről)

71

KRITIKA

VASY GÉZA: „Mintha elölről kezdeném" (Bertók László
szonettkönyve)

83

N. HORVÁTH BÉLA: Az ellírult lírikus (Parii Nagy
Lajos: Esti kréta)

88

BOMBITZ ATTILA: Feltépett nyelv (Parti Nagy Lajos:
A hullámzó Balaton)

93

Szerkesztői asztal

a belső borítón
ILLUSZTRÁCIÓ

'

SZŰCS SZABÓ SÁNDOR rajzai a 4., 6., 44., 51., 57., 66., 82.
és a 96. oldalon
DIÁK MELLÉKLET

VADAI ISTVÁN: „Kötve vagy, szerencse, az én lábomhoz..."
(Megjegyzések Zrínyi Miklós eposzához)

KONCSOL LÁSZLÓ

Agnus Dei
Altéra die vidit loannes Iesum
venientem ad se et ait:
Ecce agnus Dei, ecce qui tollit
peccatum mundi...
(lo. 1. 29.)

Bárány-emlék
fojtó szellő
égő bölcső
kormos kendő
Míg itt éltél
szolga voltál
nekünk ettél
gyapjasodtál
de űztelek
furkósbottal
döngettelek
dorongokkal
terheltelek
rézkolomppal
nyűgöztelek
vaskolonccal
csúfoltalak
„be-e-e-e" mondtam
néztél néztél
mégis mondtam
szülőidet
káromoltam

vérebeim
rád hajtottam
vemheidet
kiszaggattam
zsenge csontjuk
tűznek adtam
omló húsuk
fölzabáltam
harmatleikük
mit se bántam
hosszú kések
fejsze dárda
hentes hóhér
villámbárdja
gyapjúégből
véres permet
őrült lélek
énekelget
Csak a szeme
jaj a szeme
Jesu Christe
miserere

4

tiszatáj

rie
Uram irgalmazz
Vettettem a sárba
létem borzalmas
mocsarába zárva
Vad füvek közt alszom
Kürie eleiszon

Krisztus kegyelmezz
Engem leigáztak
sötét világ ez
nézd porig aláznak
Törött minden pajzsom
Ó Khriszte eleiszon

Uram irgalmazz
Hazugságban járok
csupa tilalmas
vizekben halászok
Zavaros az arcom
Kürie eleiszon

Krisztus kegyelmezz
Nyelvemet cibálják
jövendőm redves
népem szétcincálják
Újítsd meg a pajzsom
Ó Khriszte eleiszon

Uram irgalmazz
Magamat szerettem
Kedvem alantas
dolgaimban leltem:
előtted meghallom
Kürie eleiszon

Krisztus kegyelmezz
Közeleg halálom
ügyem keserves
számláidat várom
Fejem odahajtom
Ó Khriszte eleiszon

1996. február

5

SZEPESI ATTILA

Részeg Anakreon
Ha kicsikét előbbre
bámulsz, mint ahogy illik
és abogy érdemes,
két-három emberöltőt
merészen átugorva,
boros-bolondos éjjel
fürkészve eljövendőt,
mit látsz, szemed lehunyva
részeg A nakreon ?
Bár tudod mit, ne mondd el,
ne zsörtölődj, ne ágálj,
rosszkedved fojtsd magadba,
fekete látomásod
Fölösleges a kár-kár,
fölösleges a dirr-durr,
a báva handabanda,
apróféta-sirám és
a borgőzös borongás.
Hagyd a haruspexekre,
habókos augurokra,
úgyis erről fecsegnek
naphosszat az agorán
a kancsal mágusok,
tenyér- és csillagjósok,
húzzák a vészharangot
hagymázos hasbeszélők,
sipista kóklerek.
Dúdolj helyettük inkább
valami ócska kupiét,
egy csonka-bonka nótát,
lányokról-ligetekről
valami kerge bordalt.
Hiszen a dolgok másképp
történnek általában
- szerencse* balszerencsef mint a bölcsek tanítják,
a balga jósok sejtik,
a táltosok regélik,
az álmoskönyvek írják,
s ahogy a sánta csóka
mondja a népmesében.

8 tiszatáj

Gagliarda
Aki költő, nyűgös-fajta,
lötyög a bölcs-álca rajta,
görbe úton félrejáró
szelleműző, lidérclátó.
Dalát lelenc-múzsa súgja
meg a messzi Zodiákus,
tiltja bár a Fényes Porta,
üldözi a Magisztrátus.
Ördög űzi, éhkopp hajtja,
ő az Isten kerge majma,
látomásos macskajancsi,
hogyishijják, nemtudomki.
Tudománya duplanulla,
élő, mint egy foszló hulla,
ádáz, mint a sarki röndér,
butább, mint egy kocsmatündér.
Ordas nyápic, szegény nyüzge,
ki a titkot versbe fűzte,
furt vedelne, furt dalolna,
víg boszorkát kokasolna.

1996. február

7

TEMESI FERENC

Pest
(Részlet)
MÁSODIK KÖTEG:

Több ellenféllel vívott csaták hadicselei
*
üst
alól
elvesz
gally

A

%

te

Azon ritka napok egyike volt, amikor zárás előtt otthagyta a klubot. Egy alacsony lány ment előtte, megfogta a sísapkáján a bojtot. A lány mindjárt megállt.
Szia, mondta neki. Emlékszel még rám?
A pillangó alakú, körkörösen rétegzett szemüveg mélyéről hidegzöld szempár tekintett rá.
Persze, hogy emlékszem. Te vagy az új művészeti bizbasz a klubban, aki folyton
kínaiul löki a rizsát.
Hát ez pontos volt, mondta. Eljönnél hozzám?
Mért ne?, mondta a lány a meglepődés legcsekélyebb jele nélkül.
A kis földalatti megállójában valaki odaköszönt a lánynak. Levette a kalapját, és
mélyen meghajolt:
Gróf Kolompár Csingacsguk üdvözli önt.
Szia, Fokgyem!, válaszolta a lány.
Mi az, hogy FOKGYEM?, kérdezte a jumbósapkást, amikor a szerelvény befutott.
Finommechanikai és Elektronikai Műszergyártó Szövetkezet, mondta a lány. Ott
gályázik szegény. Azt tudod, hogy az arisztokraták a legkifinomultabbak, a cigányok
a leghevesebb szeretők és az indiánoknak a leghosszabb az erekciójuk...
Ismerem a viccet, mondta a férfi. És azt te ismered, hogy Trisztán lovag lovon
igyekszik a szomszéd májkászlizmájháusz-ba, hogy megdugja Izoldát?
Nem.
A kötélhágcsó már lebocsájtva, csak sajnos a sekély patak, amin át kell kelnie, elsodorja és lova a patakban leli halálát. Ekkor mondta állítólag tisztán Trisztán:

8

tiszatáj

Se ló, se kéj.
Ebben mi a poén?
A „shallow" azt jelenti magyarul „sekély".
Szóval ez egy magyar-angol vicc?
Ja"
Leszálltak a Deák-téren, Tengődi Zoltán, a Fiatal Művészek Klubjának megbízott
művészeti vezetője még este is utálta az úri Váci utcát.
Az otthonosabb, lepusztult részén, ahol lakott, az egyik házfalon rajz:

Valami csoda folytán két üveg bort találtak odahaza, az apróka lány szó nélkül
kiitta az egyiket és végigheveredett az ágyon. TZ, ahelyett, hogy mellé feküdt volna,
elővette eddigi egyetlen könyvét és elkezdte olvasni „A történet" című írását. Tudod,
azért szeretem ezt, mert olyan a szerkezete, mint egy Beatles-számnak.
Miről szól?
Egy lányról, mondta. Hitte is, amit mondott, pedig első könyvének minden írása
saját magáról szólt, sajnos. Olvasni kezdte.

A történet
egy lányról szólna akit a leghétköznapibb természetességgel megcsalna a vőlegénye ezért otthagyná őt is meg a faluját is amit a történetekre kötelezően kirótt móka
kedvéért Rumnak hívnának és egy K. nevű nyugat-dunántúli városkába utazna ahol
technikumi érettségije ellenére megalázóan alacsony bérért konyhalánynak szegődne
egy kastélyba amely egy MAV-nevelőintézet formájában használná ki gyermekszeretetét albérletet venne ki egy középkorian hűvös bagolyvárban ahol az albérlők a szó öszszes értelmében egymást érik egy mesebelien csúf öregasszony kaján vezetése alatt szabad idejét pedagógiai szakkönyvek olvasásával töltené más albérlők férjeinek hátsó
gondolatokkal teli gyónásai közepette mert szilárdan élne benne az elhatározás hogy
gyógypedagógus lesz mint a szülei és erősen hinné hogy az a néhány óra is közelebb viszi céljához amit a gyerekek kiszolgálásával tölt az intézetben szombatonként reménykedve ülne szőke szobatársnőjével egy „ifjúsági" presszóvá nyomorított hajdan büszke
fegyverteremben ahol néhány helybéli ifjú minden szombaton elkeseredett hangzavarral próbálná bebizonyítani hogy beatzenésznek született és nem villanyszerelőnek vagy
lakatosnak és a himlőhelyes akkordgitáros mind sűrűbben nézne rá egy divatos de
a hozzáértők számára ajkbiggyesztően kevés akkordból álló szám közben amikor az intézetbe megérkezne egy sovány egyetemista akinek máris olyan szomorú felhő ülne
a tekintetén mintha mindaz megtörtént volna vele ami még csak ezután fog megérkezne hogy a gyerekek akikkel bátyjukként szeretne beszélni két hétig makacsul „tanár
bácsinak" szólítsák és az intézet igazgátója másfél oldalas „jellemzést" készítsen róla az
egyetem pedagógiai tanszéke számára nem feledkezve meg említést tenni hosszú hajáról
megérkezne és már az első vacsoránál összeegyeztethetetlennek találná a lány világítóan

i

1996. február

9

zöld szemét az elmosott és mosatlan tányérok közönyös kazlaival és később a „tévészobává" alakított ebédlőben egyedül ülve ezen tűnődne egy ismeretlen filmsorozat megbocsáthatatlan hetedik részének szemlélése közben amikor - munkaideje lejártával belépne a lány és helyet foglalna ugyanannak a sornak a szélén és ketten néznék tovább
a műsort a monoszkópig mikor is a fiú tétova mozdulattal felajánlaná hogy hazakíséri
a lány igent mondana de hozzátenné hogy messze lakik és mennének egy valószínűtlen
patak partján szótlanul a fiúnak eszébe se jutna ami ilyenkor általában eszébe szokott
jutni mert nagyon fáradt volna a magyarországi távolságokhoz képest szokatlanul
hosszú utazástól és csöndes kérdései azt az érzést ébresztenék a lányban, hogy ők ketten együvé tartoznak és így gördülne tovább az ellenőrzött történet az elkerülhetetlen
befejezésig én meg fölkelnék odamennék az ablakhoz odakinn talán- esni kezdene az
eső ha kezdetben nem is ugyanolyan tébolyult tervszerűséggel de ahhoz mindenesetre
eléggé hogy visszaszaladjunk az intézetbe és az éjjeliőr cinkos hunyorgásától kísérve
újra nekivágjunk a patakpartnak most már szorosan egymáshoz bújva az ernyő alatt
mennénk mendegélnénk mígnem egy szobaszerű kiskocsmához érnénk honnét az elfogyasztott bortól és egymás történeteitől részegen kifutnánk az esőbe és a patakparton egy alacsony padra telepednénk te parancsoló mozdulataimra a padtámla okozta
kényelmetlenségtől kissé nehézkesen felhúzott térddel az ölembe ülnél reszkető kézzel
tartva fölénk az ernyőt és később a kapu előtti lámpaoszlop alatt megsimogatva arcom
azt mondanád: úgy nézel rám mint a Talpas amikor azt akarja hogy elengedjem a láncról aztán a véget érni nem akaró búcsúzkodást megelégelve kezünkben a cipőnkkel
mennénk fölfelé egy birsalmaszagú konyhából vezető korlát nélküli kőlépcsőn dobozok kacatok között egyensúlyozva és a fülelő szobatársnővel se törődve újra és újra tüzet csiholnánk a fájdalomig a nyiszorgó kereveten az egerek egykedvű rágcsálásának zajától kísérve és hajnalban miközben fél kézzel már a alsónadrágom után kaparásznék az
érdes szőnyegen váratlanul azt súgnád a fülembe: nem vagyok való se feleségnek se
szajhának érted? sose lehetek az ami leszek öltözni kezdenék óvatosan leszorítva farmerem csilingelő övcsatját mindenkinek van két sora gondolnám miközben kezemben
a cipővel számban még forró virágod ízével lefelé botorkálnék a meredek lépcsőn meg
fogom tartani súgnád még utánam a sötétbe szerencsére Talpas a kapu előtt néhány
méterre venne csak észre még sikerülne idejében kiugranom mennék mezítláb a vizes
füvön egy üres úszómedencéhez érnék ami mintha nem lett volna még itt az éjszaka
állnék a hajnalban az üresség fölött még mindig esne és kezemben a cipővel engedelmes
combodra gyengéden érdes bőrödre gondolnék aztán elindulnék futva a párás patakparton utolsó mondatod járna a fejemben mielőtt nyögve átmásznék az intézet üvegcserepekkel gondosan teliszórt kerítésén és lerázva a vállveregetve bizalmaskodó éjjeliőrt visszajövök az ablaktól és leülök és rólad szólok akit a leghétköznapibb természetességgel megcsalt a vőlegénye ezért otthagytad őt is meg a faludat is amit a rám kötelezően
kirótt móka kedvéért Rumnak hívnak és egy K. nevű nyugat-dunántúli városkába
utaztál ahol technikumi érettségid ellenére megalázóan alacsony bérért konyhalánynak szegődtél egy kastélyba amely egy MAV-nevelőintézet formájában használja ki
gyermekszereteted albérletet vettél ki egy középkorian hűvös bagolyvárban ahol az albérlők a szó összes értelmében egymást érik egy mesebelien csúf öregasszony kaján vezetése alatt szabad idődet pedagógiai szakkönyvek olvasásával töltöd más albérlők férjeinek hátsó gondolatokkal teli gyónásai közepette mert szilárdan él benned az elhatározás hogy gyógypedagógus leszel mint a szüleid és erősen hiszed hogy az a néhány óra is
közelebb visz célodhoz amit a gyerekek kiszolgálásával tölt az intézetben szombaton-

10

tiszatáj

ként reménykedve ülsz szőke szobatársnőddel egy ifjúsági presszóvá nyomorított hajdan büszke fegyverteremben ahol néhány helybéli ifjú minden szombaton elkeseredett
hangzavarral próbálja bebizonyítani hogy beatzenésznek született és nem villanyszerelőnek vagy lakatosnak és a himlőhelyes akkordgitáros mind sűrűbben néz rád egy divatos de a hozzáértők számára ajkbiggyesztóen kevés akkordból álló szám közben
amikor az intézetbe megérkezem én a sovány egyetemista akinek máris olyan szomorú
felhő ül a tekintetén mintha mindaz megtörtént volna vele ami még csak ezután fog
megérkezem hogy a gyerekek akikkel bátyjukként szeretnék beszélni két hétig makacsul tanár bácsinak szólítsanak és az intézet igazgatója másfél oldalas jellemzést készítsen rólam az egyetem pedagógiai tanszéke számára nem feledkezve meg említést tenni
hosszú hajamról megérkezem és már az első vacsoránál összeegyeztethetetlennek találom világítóan zöld szemed az elmosott és mosatlan tányérok közönyös kazlaival és
később a tévészobává alakított ebédlőben egyedül ülve ezen tűnődöm egy ismeretlen
filmsorozat megbocsáthatatlan hetedik részének szemlélése közben amikor - munkaidőd lejártával - belépsz és helyet foglalsz ugyanannak a sornak a szélén és ketten nézzük tovább a műsort a monoszkópig mikor is tétova mozdulattal felajánlom hogy hazakísérlek igent mondasz de hozzáteszed hogy messze laksz és megyünk egy valószínű
patak partján szótlanul eszembe se jut ami ilyenkor általában eszembe szokott jutni
mert nagyon fáradt vagyok a magyarországi távolságokhoz képest szokatlanul hosszú
utazástól és csöndes kérdéseim azt az érzést ébresztik benned hogy mi ketten együvé
tartozunk és így gördül az ellenőrzött történet az elkerülhetetlen befejezésig amikor
fölkelsz odamész az ablakhoz és odakünn még mindig esik az eső ha nem is ugyanolyan tébolyult tervszerűséggel mint amikor az éjjeliőr cinkos hunyorgásától kísérve
újra nekivágtunk a patakpartnak most már szorosan egymáshoz bújva az ernyő alatt
megyünk mendegélünk mígnem egy szobaszerű kiskocsmához nem érünk honnét az
elfogyasztott bortól és egymás történeteitől részegen kifutunk az esőbe és a patakparton egy alacsony padra telepszünk te parancsoló mozdulataimra a padtámla okozta kényelmetlenségtől kissé nehézkesen felhúzott térddel az ölembe ülsz reszkető kézzel
tartva fölénk az ernyőt és később a kapu előtti lámpaoszlop alatt megsimogatva arcom
azt mondod: úgy nézel rám mint a Talpas amikor azt akarja hogy elengedjem a láncról
aztán a véget érni nem akaró búcsúzkodást megelégelve kezünkben a cipőnkkel megyünk fölfelé egy birsalmaszagú konyhából vezető korlát nélküli kőlépcsőn dobozok
kacatok között egyensúlyozva és a fülelő szobatársnővel se törődve újra és újra tüzet
csiholunk a fájdalomig a nyiszorgó kereveten az egerek egykedvű rágcsálásának zajától
kísérve és hajnalban miközben fél kézzel már a alsónadrágom után kaparászok az érdes
szőnyegen váratlanul azt súgod a fülembe: nem vagyok való se feleségnek se szajhának
érted? sose lehetek az ami leszek öltözni kezdek óvatosan leszorítva farmerem csilingelő övcsatját mindenkinek van két sora gondolom miközben kezemben a cipővel
számban még forró virágod ízével lefelé botorkálok a meredek lépcsőn meg fogom tartani súgod még utánam a sötétbe szerencsére Talpas a kapu előtt néhány méterre vesz
csak észre még sikerül idejében kiugranom megyek mezítláb a vizes füvön egy üres
úszómedencéhez érek ami nem volt még itt az éjszaka állok a hajnalban az üresség fölött még mindig esik és kezemben a cipővel engedelmes combodra gyengéden érdes bőrödre gondolok aztán elindulok futva a párás patakparton utolsó mondatod jár a fejemben mielőtt nyögve átmászok az intézet üvegcserepekkel gondosan teliszórt kerítésén és lerázva a vállveregetve bizalmaskodó éjjeliőrt visszajövök az ablaktól és leülök és
rólad szólok

1996. február 13
Úgy olvasta föl, mint egyetlen mondatot, közben végzett az üveg borral. Az ágyra nézett, de a lány nem mozdult.
Klári!
Egy horkantás volt a válasz. Odament az ágyhoz. Az emlősök és a madarak álmodnak, gondolta. Csak a hüllők nem, mert egész életük álomszerű.
Elkezdett pisszegni. A csöndet parancsoló, figyelmet felkeltő hangok minden
nyelvben a hüllők sziszegését utánozzák.
Nézte a lányt: erős orra volt, lapos melle, túl széles feneke és tokája. A szemhéja
gyulladt volt, a könnyzacskója dagadt. Most vette csak észre: kis bajuszkája is van.
Klári kinyitotta a szemét.
Mi van?, kérdezte elgyötörten.
Egyetlen ember nem aludt még el egy novellám felolvasása közben.
Mért nem basztál meg?, kérdezett vissza a lány.
Mert még nem szeretlek, mondta. Magában arra gondolt: Ha csődöt mondok,
holnap az egész klub tudja. Mit akarok én ettől az erőszakos kis némbertől?
Én is írok novellákat, mondta a lány, és kinyújtózott.
A félszemű is láthat, a sánta is léphet.
Néha olyan vagyok, mint az apám, mondta a lány. Ritkán ütött meg, de akkor
nagyon, de rögtön utána azt mondta: szeretlek.
Ez nem szálloda, mondta TZ. Otthon aludjál.
A lány egyből felpattant.
Szemét vagy aljas és gonosz. Szerintem zsidózol is.
Ha azt akarod, hidd azt! De nekem még senki sem mondta, hogy gonosz. Rágyújtott.
Egy cigi 16 másodperccel rövidíti meg az életed, mondta a lány.
Te hónapokkal, mondta TZ. Na, húzz el innét.
Amint a lány után becsukta az ajtót, a telefonhoz lépett. Tárcsázott, megvárta
amíg kicsöng, aztán visszatette a hallgatót.

000000////////////
Felébredtem. Azokra az emberekre gondoltam, akik az álmomban maradtak. Egy
papírfinom, tavaszzöld szemű, napmosolyú, kiismerhetetlen lányra például, aki két újságoldal közt lebegett a naplementében égő égen - csak a feje és térdétől a lába volt látható. Vajon mire gondolhat most? Valamit mondani akartam neki, talán azt, hogy ne
hagyjon el többé, de álmomban sohasem találom meg a szavakat.
Gyakran ébren sem.
Most arra gondolsz?
Arra. Hogy is írta Kornél atya? „Úgy nem kunszt mulatni, hogy a kötelesség rovásáramenjen."
És mi az én kötelességem?
Hogy készülj az írásra, te álomtitkár! Vagyis olvasd az öreget!
Várj! Még azt is el akarom mondani, hogy anyukáddal is álmodtam. A legszebb
ruháját vette fel, hogy meglátogasson téged Porlódon, az egyetemen.
Ne beszélj mellé. Irány a fürdőszoba.
,

u
A

A,"

12

tiszatáj

A fürdőszobában az volt a jó, hogy régi volt, hatalmas, kényelmes káddal. Áztattam magam egy darabig, de aztán nem volt mit tenni. Az asztalon már ott sorakoztak a
borítékok, melyeket tegnap este készítettem oda. Az elsőből kihullott egy újsághirdetés.
„Esti séta. Keresek keresztény, modern gondolkozású, független és egyedülálló
úri babát, lehetőleg törékeny szőkét, esetleg barna médikét, kivel esténként a fáradtságos munka után séta közben elszórakoznék. »Fél nyocztól fél kilenczig sétálunk« jel• '

n

igere.

Valami azt súgta nekem, ez egyáltalán nem tartozik a regény anyagához, de nem
sokat morfondíroztam rajta, mert az oltáregyesület meghívóinak hátulján az eddigiektől teljesen elütő szövegre leltem.
K U L I S S Z A T I T K O K . Ez állt az élén az írásnak.
I. felvonás
Nini, ez már drámával is foglalkozik. Meg ez a hirdetés! Még egy ilyen papot,
gondoltam, de őszintén szólva örültem a változatosságnak.
Délelőtt kézbesítenek a színésznek egy szerepet. Átveszi, összegyűri, majd levélbe fog:
Tisztelt igazgató úr!
a nyílván félreértésből rám osztott szerepet ezennel visszaküldöm. Bizonyára valamelyik kóristájával tévesztett össze. Ne méltóztassék összetéveszteni senkivel, mert
városunk polgárai, rajongóim sem teszik.
Tisztelettel:
Előleghy
Na, ez csak darabszinopszis, annak is paródia.
Tedd a szívedre a kezed: kinézted volna ebből a szentemberből?
Nem. De hogy sokat járt színházba, az biztos. Többet mondok: ismernie kellett
a színészeket civilben is.
II. felvonás
Az igazgató, aki maga is színész, kézhez kapja a levelet. Éppen együtt próbál
Előleghyvel. Kitör belőle a szerző, fölrohan az irodájába. ír.
Tisztelt Előleghy úr,
Önnek nincs jussa az én eljárásomról csevegni, mert ezen - és csakis ezen a téren
- uraságodat nem érheti utol senki. Fecsegni, galibát okozni azt tud. Sokkal jobban
szeretném a szent magyar színészet nevében, ha egyszer megtanulná a szerepét is végre,
és nem hebegne arcátlanul olyan darabokban, melyeket kívülről kell tudnia még a függönynek is. A szerepét el fogja játszani.
Nagymellényi igazgató
III. felvonás
Este, közvetlenül a saját föllépte előtt az igazgató levelet kap.
Torkig vagyok az ön arcátlan modorával. Mutasson nekem egyetlen gazembert,
aki azt meri állítani, hogy én nem tudom a szerepemet! Az „arcátlan" kitétel miatt uraságod a színészegyesületnél fog számolni, ahol lesz alkalmam előadni, mennyiben szent

1996. február

13

önnek a magyar színművészet. Szent! Szépen az! Nyomorgó, lerongyolódott tagjai tudnák önnek ezt a legjobban megmondani.
Fogyatkozó tisztelettel:
Előleghy
IV. felvonás
Az igazgató válasza kézbesítve az utolsó felvonás előtt:
Nem szeretem magam felizgatni, amikor áldozatot mutatunk be a művészetnek,
ezért rövid kijelentéseim a következők:
Nagyon örülök az egyesület előtt való szereplésnek és azt ajánlom kellő időben
gondoskodjék súgóról. Én magát már a múlt héten följelentettem az egyesületnél.
Nyomor? Na igen, ezt már ismerjük. Uraságod minden délután kettőtől hatig nyomor
órákat tart a kártyaasztalnál. Még ma sem adta meg a kártyaadósságát, amivel nekem
tartozik. Arcátlanságról könnyen beszél az, aki saját arcát használja föl cipőtalpnak.
A maradék kevés tisztelettel:
Nagymellényi ig.
V. felvonás
Nagymellényi és Előleghy együtt vacsoráznak a Pillében.
Nagymellényi: Miért nem iszol?
Előleghy: Mert éggy vasam sincs.
Nagymellényi: Először is, ahun én ülök, ott más nem röndölhet bort. A poharadat!
Előleghy: Köszönöm.
Nagymellényi: Miért nem szó'sz, ha péz köll? Elég ötven?
Előleghy: Sok is. Mögelégszöm százzá'.
Nagymellényi: Mindig nagy zsivány vótá'. Itt van ni.
Függöny
Másnap Nagymellényi levelet kap stb.
Te, ezt lehozhatták volna!
Honnan gondolod, hogy nem hozták le?
Érzem. Talán mert tájszólásban írta meg a végét. Meg nincs is vége.
Tömörkény az elejét is abban írta.
O Tömörkény volt... Fölálltam, az ablakhoz sétáltam. Jól jönne egy pohár bor.
Vagy ha valaki beállítana.
Ami ugyanaz.
Várj, mondtam. És Hermész Triszmegisztosz alias Thoth egy késői ábrázolását
néztem a falamon. Még nem mondtam el, de egy lidércei láttam álmomban. Meghalsz,
azt mondta. Hadd haljak, mondtam neki. Nem én mondom meg. Meghalok hát.
A halál, csak a maga számára pontos. Mások körülményeivel nem törődik. Érdekelte, hogy mi készen állunk-e az ő hívására?
Nem.
Na látod. Ne törődj te most vele. Te a munkával törődj! Átmentél te már a halálon.
Visszaültem az íróasztalhoz.

tiszatáj

14

Ha el tudsz képzelni két csapatot játszani a futballpályán - hogy a te világodban
maradjunk - és látod az egész meccset, már nem állsz messze attól, hogy nekivágj a regénynek.
A szúzfehér papírra két keresztet rajzoltam egymás mellé:

tt

Ez mi?
Angolul van. Pontosabban amerikaiul. Double-cross. Kettős kereszt. Magyarul
átvágni.
Ezt az utolsó mondatot hangosan ejtettem ki, és az álombéli lányra gondoltam,
aki ott lebegett megfoghatatlanul az égen két újságoldal között.

felkavar

kfcfc

víz
elfog

•qjfö

Az irodalmi alvilág és félvilág gyülekezőhelyére, a Hungária kávéházba Király
vitte el TZ-t, pontosabban TZ őt. Király akkor is részeg volt, amikor egy szerkesztőségben találkoztak. Úgy támogatta az ajtóig. Ott Király kihúzta magát és bevonult. Valamikor, az ősidőkben, amikor még Krúdyék jártak ide, New York Kávéháznak nevezték
volt ezt a helyet, egy a házban működő amerikai biztosítótársaságról. Eklektikus volt,
mint a népség, amely idejárt. Fönn a kezdők, dilettánsok, életművészek, besúgók, irodalmi és mezei kurvák, a pálya szélére szorult írók; lenn, a mélyvíznek hívott étteremben a befutottak: irodalmi pápák és cápák. Egy kávéval el lehetett odafönn üldögélni az
ezüst tükrök, megcsavart márványoszlopok, nemesfém veretek, flancos lámpák és hazug freskók alatt. Időnként turistacsoportok vonultak át a színen, a közéjük ékelődött
detektívek nem a falakat, az itt ülőket fényképezték. Azt, hogy ki volt a tégla, itt is
tudta mindenki. Például Bács Józsi, akiről mindjárt megsúgták TZ-nek, hogy kicsoda,
pedig versei is megjelentek. A besúgók közül a legtöbbre az ál-Farkas Árpádot tartotta,
aki még csak véletlenül se emlékeztetett a székelyudvarhelyi költőfejedelemre. Farkas
Árpi az ottani Súgás kocsmában üldögélve mit sem tudott arról, hogy egy nála vagy
húsz évvel fiatalabb szélhámos az ő nevéből él Budapesten. Ott volt Balázs, akinek
egyetlen versét sem közölték, mert 56-ról irt és különben is avantgárd volt, mégis mindenki tudta, hogy költő, bár zongoraleckék adásából élt. Szinte egész nap itt volt található Marcika, aki a rekordot tartotta Halászbástya-festésben. Mosolygó, piros alma
volt a feje a vörösbortól, szemben Ternyánszkyval, a fogatlan festővel, filmstatisztával
és hivatásos álmodóval, aki csak a fogait hullajtotta el az átivott évek alatt, de barátjától
eltérően, mind fehérebb lett, amit kínosan fehér ingei csak hangsúlyoztak.

1996. február

15

Kék csecsemőszeme vonzotta a nőket: festőnövendéktől, bolti eladón át a pénzes
üzletasszonyokig. Ö főleg portrékat és tárgyakat festett, de minden portréval egy új ellenséget szerzett magának. Ez nem zavarta, csak meglegyen a borravaló. És ha az megvolt, akkor veszekedett, kiabált mindenkivel, mígnem a többiek nekitámasztották egy
bolt rácsozatának: abban a pillanatban, állva elaludt. Viktor mindenkit megértett, talán
mert zöldséges létére regényíró akart lenni, s egyszer olyan szerencsétlenül csapott meg
egy kötekedőt, hogy az a járdaszegélynek ütve a fejét, meghalt. Viktor vonzotta a bajt:
amikor a Hungáriát elfoglalták az arab kábítószer-kereskedők, valutaüzérek és kurvapecérek, az ő arcát igazították meg borotvával. Sötét újságíróból akarta magát költővé
felküzdeni, s amikor már fölvették a céhbe, meg sem állt a müncheni Szabad Európa
Rádió mikrofonjáig. A korlátnak dőlve Döbbenetes Kornél, gyújtó hangú versek írója
álldogált tengerész-egyenruhájában: a mélyvízi iszapszemú ráják életét figyelte. Gyakran
bukkant fel Ladányi, a költő, aki egyszer, ilyen szavak kíséretében adott TZ-nek ötven
forintot: Ezzel megadtam a kétszázat, amivel Gellért Oszkárnak tartoztam.
Inczefy színész volt, de regényíró akart lenni. Ki nem? Mindenesetre kijelentette,
hogy két éven belül végez magával, de persze túlélt mindenkit, főleg Svejket, akinek
Bólya volt a becsületes neve és egy hetilap orvosi rovatát vezette. Kitűnő tárcanovellákat, kisregényeket írt Krúdy modorában egy - szavai szerint - vénája szakadt íróról,
aki nyugtatókra iszik. Hát ez a valaki ő volt, húsos, gutaütéses arcával, sötét napszemüvegével, okoskodó pipájával és szakadt szeretőivel. A többiek azzal gyötörték, hogy
a rovatának leveleket címeztek például egy tisztviselőlánytól, aki a kutyája és a vőlegénye között ingadozik.
A többi ködlovag? Itt volt például Posár, aki kijelentette, hogy a neve „zs"-vel
ejtendő, mert olyan régi, hogy fölér egy nemességgel, és pontyot jelent. O csak és kizárólag szonettkoszorúkat volt hajlandó írni, amelynek babérlevelei egyetlen krumplilevesbe sem illettek bele. Most csak egy szót írt le a szalvétára:
anticonstitutionnellement
Ez a leghosszabb francia szó, mondta magabiztosan.
És mit jelent?, kérdezte TZ ármányosan.
Alkotmányellenesen.
Na, erre TZ előjött a négy kínai írásjeggyel, amelyet Bélától tanult frissiben. Amikor elmondta a szavak jelentését, Balázs, aki mintha kezdett volna józanodni, közbevágott:
Ki nem szarja le a te kínaidat?! Az egész azt jelenti: zavarosban halászni.
Ki vagy te, hogy belepofázz?, vágott vissza TZ.
És ha egyszer tetőled kérdezné ezt valaki? Király legrosszabb tulajdonságai közé
tartozott, hogy egy (alkohol) fokon túl belobbant az agya, s akire ilyenkor rávetette
veszedelmes tekintetét, az megnézhette magát. Mint most TZ.
Úgy viselkedsz, mint egy nagyon jelentős és nagyon fontos író, pajtikám. A „pajtikám" most vérfagyasztóan hangzott. Mitől? Mert megjelent egy könyved?! A mondataid
nekirohannak a kifutópályának, aztán felszállás nélkül leállnak és jelentőségteljesen
kérdezik: remélem, tudod, hova repültem volna. Szállj fel végre, akkor is, ha lezuhansz!
Az egyetemista társaid közt lehet, hogy elég volt, hogy te írsz, de te most olyanok közt
játszod a jelentős személyiséget, akiktől szintén kinyomtattak egyet-mást.
TZ szótlanul szopogatta a fröccsét, de Királyt már nem lehetett megállítani.
Azt mondod, lehallgatják a telefonodat!... Megírnivalóan nevetséges figura vagy.
Egy olyan író, aki attól fél, hogy lehallgatják, egyszerűen szólva attól fél, hogy hallgatják.
Király már nem is ivott, csak rekedt részeg hangon mondta a magáét:

ló

üszaeáj

A Fiatal írók Köréről meg hasonló marhaságokról beszélsz, értük aggódsz. Egy
minősített bűnöző ismerősöm mesélte a börtönben - Király szíjas arcának pofacsontjára feszült a bőr, a fogait csikorgatta, mint mindig, ha rabélete került szóba - hogy kamaszkorában, amikor bandába verődve beszöktek a strandra, ő mindig máshová tette
le a gatyáját, mint a többiek. Ha jöttek a zsernyákok, ót nem is fogták el fijacskám.
Amíg másokban hiszel, nem lesz belőled semmi. A hozzád hasonló értelmiségieket
sikerült úgy manipulálni ösztöndíjakkal, hogy ne teremtsék meg önálló írói létezésük
feltételeit. Mire állást keresnének, késő, a kis halakkal szemben nem tudták, hogy még
akkor kell helyet szerezned, amíg minden csendes.
Hanna, a valaha vakító szépségű költőnő ült az asztalunkhoz. Az a fiatalság
messze volt már, mint Király józansága, de a férfit mégis lehalkította ez irodalmi ragadozó jelenléte.
Nagyon utálom ezt a világot, és ha egyáltalán megmaradok benne, az kizárólag
annak köszönhető, hogy akad itt egy vagy két ember, akihez ragaszkodom. A kettő
közül te vagy az egyik, de nem tudom, ki a másik, testvérkém.
Király könnyezve átölelte TZ-t. Érzelmességét ugyanolyan komolyan kellett
venni, mint haragját.
Dosztojevszkij, vagy Márquez azon az alapon írnak, hogy a világnak és az embernek van története, ami olyan érdekes, mint az élet. Az életből a művész számára
egyedül az a fontos, ami elmondható.
És mi van, ha ez az embereket nem érdekli, kérdezte Hanna, ez a cigányos szépség, akin több festék volt, mint némelyik romantikus képen. Vagy mert félre vannak
vezetve, vagy mert pénzük sincs rá, vagy egyszerűen nincs idejük olvasni a taposómalomban?
Nem számít, mondta Király. A művészet maga a művész, Hannám. Az én mostani hallgatásom nagyobb tett, mint a te összes versed.
Elindultak TZ Váci utcai kéglijébe. Hanna rájuk tapadt, talán azt hitte, hogy Király ilyen állapotban még használható az ágyban.
Aznap, amikor a Bódy filmjét vetítették, nagyon szép történetet meséltél a szerelemről részegen. Józanul végiggondolni se mernéd, mondta odafönn a lakásban Király.
Abbahagyhatnád a cikizésemet, mondta TZ.
Mit tettél te a sorsodon kívül ehhez a mi irodalmunkhoz? Egyelőre semmit. Milyen tehetségesek a mi kezdőink és milyen középszerűek a mi íróink, mondta Osvát.
Ez rád is érvényes, gondolta TZ, de nem szólt semmit. A szilárd aláveti magát
a lágynak.
Király halálszürke arccal lenyelte egy vodkásüveg felét. Az arcán undor ült, az ember nem értette, mért iszik valaki, ha ennyire undorodik tőle.
Legyél a titkárom, fejezte be TZ hosszúra nyúlt nevelését, és fejét félrehajtva elaludt a székben.
Te nem vagy Joyce, én meg nem vagyok Beckett, mondta neki T Z fölöslegesen,
mert Király úgysem hallotta. Átment a másik szobába és levetette magát az ágyra.
Hanna utána jött, és az ágy végére telepedett. Ha már Király kidőlt, gondolta, T Z is
megteszi.
Ne bűvölj, öreg vagy te már ehhez, mondta neki a férfi.
A nő pofon vágta. TZ visszaütött, a nő sírni kezdett.
A férfi megszánta, simogatni kezdte a haját.
Feküdj le és aludj, mondta neki. Én majd elalszom a másik ágyon.

1996. február

17

0000000///////////
Szerettem barangolni a városban, a hidakon gyalog átmenni, s ezt a nap legkülönbözőbb óráiban tehettem, mert bár a munkám a klubban kötetlen időre szólt, ez a gyakorlatban azt jelentette, hogy huszonnégy óráig intéznem kellett volna a dolgokat.
Szerettem a Vár környékén bolyongani, a Váralján kódorogni. A Várat magát már
nem annyira kedveltem, illetve - dehogyis nem: ott lakott Sápadt is - inkább csak
a turista csordák taszítottak. Volt egy kedves padom a Ferdinánd-kapu közelében,
a Budapesti Történeti Múzeum előtti kicsiny parkban - egyetlen képeslap nem készült
erről a nem mindennapi helyről, így egy kicsit a magaménak érezhettem.
A bőr válltáskámból (minden második író és bölcsészhallgató ilyet hordott) elővettem a mára kijelölt anyagot. Ezúttal a történetek különböző imák hátulján voltak,
s ez bizony szokatlan eljárás volt H. K. főtisztelendő úrtól. A rózsafüzér elmondása
utáni ima így végződött:
Óh Mária ékes rózsa,
Tisztaságunk szép virága
Esedezzél híveidért,
Szent Fiadnál bűnösökért.
Elesetteknek légy gyámola,
Fáradtaknak nyugodalma,
Te általad Krisztus anyja!
Törültessék bűnünk zsoldja.
Légy betegek orvossága
Szomorúnak vigassága
Midőn eljön végső napunk
Halálunkkor légy oltalmunk
Meglepődve kellett tapasztalnom, hogy az imák hátulján papokról szóló történetek sorakoztak. Ha valamit nem hallomásból vett az öreg, hát ez az, gondoltam.

Az inas
Az alsóvárosi plébánoshoz beállít egyszer egy tanyai szegény asszony, egy nyolcéves forma, értelmes tekintetű kisfiúval.
Mi jóban jár, lelköm, kérdi a pap.
Leginkább csak azér gyüttem vóna, hogy vállajja fő a fijamat.
Osztán minek?
Mi másnak? Hát inasnak!
Nincs neköm arra szükségöm, lelköm.
Hát nem is magának vóna rá szüksége, hanem neki!
Ezt magyarázza mög, lelköm!
Hát fővöszi inasnak, kitaníjja papnak, s amikó e'gyün az ideje fő'szabadíttya...
Csak hát nem úgy mögy ez lelköm, mint a suszterájban. Előbb taníttatni köll
a gyerököt, végezzön sok oskolát, aztán ha szorgalmas, majd elválik, hogy löhet-é belülle pap... Vagy talán valami különös vonzalma van a gyeröknek a papi hivatáshoz?
Tapasztalt valami ilyesfélit?

18

tiszatáj

Dehogy tapaszta'tam... Hanem az úgy vót, hogy szögénykémnek leharapta a disznó a pöcsit. Gondútam, papnak így is jó lössz...
De ezt az utolsó mondatot már a templom előtt mondta el a gondos anya: gyermekével együtt kipenderítették.
Három nem van: hímnem, nőnem meg a papi, gondoltam, de azért ez egy kicsit
sok volt.

A szatymazi kápolna
Jászai Géza, porlód-belvárosi plébános, címzetes sebenyicai püspök egyszerű szülők gyermeke volt. Nagydarab, szép szál ember lévén békés természettel bírt, még Rózsa Izsóval, a konzervatívok vezérével is kijött a város dolgában.
Hanem egyszer kápolnát kezdtek építeni Szatymazon. Mindenki belekotyogott,
hogy így kellene, úgy kellene, Kétágú Gergely meg egyenesen jogi tanácsot akart volna
tőle kérni:
A javát még nem is mon'tam főtisztölendő úr: az a csikó, akit az össze' vöttem,
mögdöglött.
Jászai megőrizte nyugalmát.
Hát azt hiszi, kend örökké él? Mindnyájan möghalunk éccő...
Nem is azé mondom, felelte Kétágú. Hanem awóna a szép, ha a kápolna kapuja
az én fődemre nézne.
De hisz az észak felé van!, vetette közbe valaki.
A jámbor papot elfutotta a pulykaméreg, nagyot csapott az asztalra.
Ide figyejjönek kendtök: nem kutyasegge a templom, hogy belefújjon a szél!
Ezzel a vita el volt döntve.
Elmerengtem: azért ezt nem akármilyen dolog volt leírni egy paptól.
A parkbéli kutyákat figyeltem, akik látszatra szabadok voltak.

Obstrukció
Pillich Kálmánnak, a nevezetes ügyvédnek nem tetszett valami a városi költségvetés dolgában, és három napon át mondta, csak mondta a magáét, délután négytől hatig. A városatyák megszökdöstek, csak Platz Bonifác főigazgató, a cisztercita rend jeles
tagja maradt este hétig. Hanem a harmadik napon már ő is kifakadt:
De jó a bizottsági tag úrnak, hogy ennyire ráér!
Pillich levette csiptetős pápaszemét és a főpapra nézett.
Tetszik tudni, főigazgató úr, kik a legráérősebb embörök?
Úgy nézőm, az ügyvédök, válaszolta az aszkéta arcú pap epésen.
Dehogy kérőm. Hanem a pap mög a kántor. Mert a pap összetött kézzel, a kántor mög tátott szájjal keresi a kenyerit.
Na, ezért se kapott volna dicséretet, ha elolvassák, gondoltam. Már csak egy szál
cigarettám volt, azt a végére tartogattam.

1996. február

19

Szityi
Aligha túlzás, ha azt mondom, hogy ő volt a legszegényebb pap Porlódon...
Nem szeretök olyan asztalhoz ülni, ahun az utolsó falat után mingyárt elviszik
a bort, mondogatta.
Az istenneves temetések leggyakoribb véghezvivóje volt, vagyis az olyan lelkek
búcsúztatója, akiknek semmijük, senkijük nem lévén, szegényjogon járt a temetés, legtöbbször a temetőárokban. Azt mondta a vendégnek:
Az ördög is így tartotta vót a fiát, önni adott neki, de inni nem. Ha nincs péz,
igyál víz! Igya lé a bajuszáról, ami ott maradt. Úgy látom, kelmöd könyv nélkül iszik,
de úgy is él!
Szityi olyan szegény volt, hogy se káplánja, se gazdasszonya. Gyakorta megesett,
hogy ha vendég jött, vállára vette a puskáját, s kiment nyúlra a mezőre. De ha nem
ment, megállt a baromfiudvar közepén, és ledurrantotta a kakast.
Kétsző születtél a világra, kántorságot nem vise'sz, nem vétközöl soha, mégsé üdvözülsz... Mindön kakas a maga szemetin hatalmas. Mostmá' legalább nyugtom lössz
tűled hajnalba!
Ez volt a baromfi búcsúztatója.

A válasz
Egyszer egy fiatal tógátus először ment legációba, s mivel Szent Lukács napja
volt, ezt a textust vette föl: Salutat vos Lucas.
Föllépett a katedrára, s annyit mondott:
Üdvözöl bennetöket Szent Lukács!
Várakozott, míg a hívek leültek, de csak nem jutott eszébe semmi. Pedig megtanulta a prédikációt. A kínos csöndben újra megszólalt:
Üdvözöl bennetöket Szent Lukács!
Amikor már harmadszor jelentette be Szent Lukács üdvözletét, felállt egy vastag
nyakú atyafi és így szólt:
Há más ögyebet nem kér tőlünk Szent Lukács, úgy tessék mögmondani neki,
hogy mink is köszöntjük őkigyelmét!
Vagyis hát: kevély koldus, gyáva katona, tudatlan pap - mi haszna van annak.
Megjegyzendő, hogy ez az eset a Kakasos templomban, keresztyén testvéreink gyülekezetében történt.

Csodatétel
Körösztény atyámfiai, szólt híveihez egyszer Miklós atya, a tengődi pap, távoli
rokonom. Krisztus olyan csudát is tött többek között, hogy éccő ötszáz embört lakatott jól.
Az egyházfi a prédikáció után figyelmeztette a lelkészt, hogy ötszázat mondott
ötezer helyett.
Nem tösz az sémmit, szólt egykedvűen a pap, hisz ezök az atyámfiai az ötszázat
sé hitték el.
Szerettem volna még tovább olvasni, de a következő cédula az utolsó volt a borítékban.

20

tiszatáj

Az utolsó ítélet
A tengődi plébános egyszer a következőképpen fejezte be prédikációját:
Szeretött híveim az Úrban! Ha én möghalok, fölmögyök a mönyországba, mert
egészen biztos, hogy odajutok. Bekopogtatok a mönyország kapuján. Szent Pétör mög
kiszól:
Ki az?
Én vagyok a tengődi plébános.
Tudjátok, erre mit fog felelni?
Azt fogja mondani: nem eresztelek be, mer rosszul őrizted a té juhaidat.
Azt mög tudjátok, mit fogok én erre mondani?
Hát azt:
Nem juhok vótak azok, hanem disznók!
Elolvasnám még egy darabig - először éreztem így. Rágyújtottam az utolsó szál
cigimre, és néztem az Erzsébet híd pülönjának oldalnézetét a Gellért-heggyel, melyet
mintha még nem fedezett volna föl senki. Fotós biztosan nem, gondoltam.
Akkor megszólalt az én dibukom, Catalinám.
A prédikáció az utolsó nyilvános beszéd, amely alatt tilos locsogni.
Nem lehet mindenkiben vasárnap, mondtam, és barátom temetésére gondoltam,
amikor a gyászbeszédet végigsziszegte mellettem egy szipirtyó.

bezár
ajtó

M
11

elfog
*

tolvajok
Metróval menekült be a városba, ha úgy érezte, Nadine szeretete kezdi már fojtogatni. Most épp úgy érezte. Megrepedt az ágy lába, és ezt ő rossz előjelnek tartotta.
Szemben vele, a szerelvényvégi rövid ülésen szökésre festett hajú, törékeny, napszemüveges nő aludt félredőlve. A lóversenypálya melletti állomáson egy üllő arcú, laposra vert orrú csavargó ült le a nő mellé, a zacskójából kikandikált a borosüveg, az
inge hasig ki volt gombolva. A nő mintha magához tért volna egy pillanatra: a sarokba
húzódott, több számmal nagyobb, kockás kabátja fedezékébe.
A csavargó Zoltánra röhögött.
Hanyadik köröd?, kérdezte a nőtől.
Ismerem ám! A fickó Zoltánra hunyorított.
A nő kétségbeesett, tompa tekintete a napszemüveg rejteke fölött. Egy idő múlva
újra lerántotta az álom - a csavargó vállára dőlt. A szakadt ruhájú férfinak tetszett a dolog, tovább vihogott.

1996. február

21

Feljössz hozzám?, kérdezte a nőtől a Keleti pályaudvarnál.
A finom arcú nő undorral, riadtan dőlt hátra.
Na, húzz a vérbe!, mondta Zoltán a férfinak, akit a rendőri jelentések „közveszélyes munkakerülődnek írtak volt le számtalanszor. Akkoriban Magyarországon kötelező volt a munka, bár dolgozni, azt nem nagyon kellett.
Kezdetben vala a szerelem, gondolta, amikor a munkakerülő, de nem feltétlenül
naplopó kitántorgott a kocsiból. A beesett arcú, leheletfinom kis nő visszabújt a szemüvegére erősített napszemüveg mögé. Szúk nadrág, olcsó tornacipő volt rajta, a keze,
mint álmában is, virágos mintájú táskáján nyugodott.
Zoltán az Astoriánál szállt le.
A szálloda előtt szinte nekiütközött egy lánynak.
Szia, Luca! Te vagy az?, kérdezte hitetlenkedve. A lánynak ugyanolyan szomorúbarna szeme volt, mint amikor Zoltán évekkel ezelőtt használta volt Porlódon. Nem
volt szokása az ilyesmi, de.hogy első szerelme kirúgta, hirtelen elkezdtek sokasodni
a kékszakáll szőrei az állán. A lányról kiderült, hogy Miskolcra ment férjhez és van egy
gyereke.
Zoltán szó nélkül kézen fogta, mint ama nyomorúságos találkozásukkor és vonszolni kezdte a Váci utcai kégli felé.
Luca, mint aki álomból ébred, engedelmesen követte.
Hiába tett meg azonban mindent a nagytermészetű férfiú, most nem akart összejönni semmi a nyikorgó, horpadt hevederen. Óriásiakat szeretkeztek volt pedig annak
idején, Luca elnyújtott macskai nyivákolása akkoriban egy egész házat felébresztett
álmából.
Zoltán, aki legalább annyira utálta az időlopást, mint egy bizonyos kínai pártfunkci író, aki, hogy gyorsabban leírhassa, Liu Hszin Csi Táj Csiről, Ting Jire változtatta a nevét, mert három vonással le lehetett írni (T—) meg sem próbálta tartóztatni
a lányt. Miután becsukta utána a LEVTS feliratú ajtót, meghallgatta Bob Marleytól
a N O WOMAN, N O CRY című számot és a legközelebbi csapszék felé vette az útját.
A Tengődi borozó ablakában ott trónolt egy zöldesbarna szemű lánnyal Plexi,
aki időközben megszabadult szakállától, amely olyan volt rajta, mint egy szecessziós
képkeret. A lányt Julinak hívták, cihológia szakos volt Plexi szerint, aki magát magyar-ország szakosnak tartotta. A lány a Fiatal Fűrészek Klubtagjairól akarta megírni a szakdolgozatát, aztán egyszerűen ott ragadt a klubban. Soha többet nem tette a lábát az
egyetemre. Plexi éppen szokásos viccsorozatainak egyikében lubickolt:
Kedves nézőink! Itt ülünk Pása bácsival a munkásmozgalom tisztelve szeretett és
szeretve tisztelt veteránjával és most arra kérjük, talán emlékezne vissza a 905-ös időkre. Mint tudjuk, Pása bácsi már akkor is aktív harcosa volt a mozgalomnak. Hát hogy
is volt ez kedves Pása bácsi, 1905-ben?
Kezét mint egy mikrofont a lány szája elé tartotta, és elvékonyodott, vénemberes
hangon belekezdett:
Hát, kilencszázötbe ott álltunk a Nyévszkíj meg a Szádovája sarkán, azt' egyszercsak hallom, hogy valaki elkiáltja magát hátul: Kard ki, kard! Erre mi, adj neki, vágtúk,
ka-sza-bol-tuk a proli csőcseléket!
Meghívhatlak egy fröccsre?
Te igazi gallér vagy, mondta Plexi. Búzavirágkék szemével intett, hogy a csajnak is.
Hadd töltsek hitet a poharadba, mondta fellengzősen a lánynak.
Olyan a feneke, mint két női mell, hunyorított Zoltánra. Did you miss the bus?...
No, I basz the miss!

22

tiszatáj

Juli hangosan fölnevetett a tréfán. Plexi mindent bedobott, ezt a viccet például
Zoltántól hallotta.
Átölelte a lány vállát.
A szerelem egyenlő a halállal. Mind a kettő energiaátadás.
Juli rajongva nézett Plexire.
Aki él, szeressen, aki meghal, nyugodjon. Jang Csu szerint, mondotta Zoltán.
Majd én szerzek neked csajt, mondta fensőbbségesen Plexi a lyukas pólójában.
Ez a város tele van olyan lányokkal, akik feltartott pinával járnak, akár a macskák...
Egy lopott kocsit hajtok, ez az életem, magyarázta a lánynak. Hirtelen átváltott vásári
kikiáltóba: Tessék, tessék, öt forint a gatya! Húzogatya, tologatya - felveszi, nem megy
le - hagyja uram, öt forint a gatya!
A következő fröccs után a rádióbeli reggeli tornát utánozta:
Tegyék a kezüket a tarkójukra! Forduljanak a fal felé. Várják a lövedék becsapódását.
A szerelem gazdaggá tesz, mondta Zoltán. Kár, hogy később mindent visszavesz.
A lány egy angol szlengszótárból fordítgatta a punci szinonimáit, ki tudja hanyadik fröccs után: ábécé, ász, Ádám birtoka, alkóv, almanach, afrodiziákus teniszpálya,
gyerekcsináló, zsák, táska, bank, szépségfolt, alsószáj, hasbejárat, madár, darab, harapás, egy-kis-dzsem, fekete lyuk, a kékszakái] szekrénye, lökés-ütés, feneketlen gödör,
doboz...
Ez nálunk is van!, szólt közbe Zoltán.
...kenyér, rekettye, barna kislány, bikaszem, csavargók boltja, édessüti, bungaló,
bokor, hentesüzlet, gomblyuk, káposztaföld, gyertyatartó, a Jó Reménység-foka, dugócsapda, macska, élve-fogd-el, nyitott vágás, barlang, pince, karfiol, anyakönyvi kivonat, az üdvösség közepe, központi hivatal...
Nem törődtek már Zoltánnal sem, Plexi felnyerített a neki tetsző kifejezéseken.
...óra, kávéház, fasztartó, kakukkfészek, isteni seb, szem-ami-akkor-sír-ha-bír, kandalló, légyfogó, bejárati ajtó, zöldmező, tornaterem, a remény kikötője, ír szerencse,
kulcslyuk, édes otthon, szálloda, dombalja, Lady Jane, alföld, főutca...
Sok van még? kérdezett közbe Plexi.
Úgy kétszáz.
Akkor csak a legjobbakat mondd!
...szekrényfiók, gép, verőér, hússütő, tejesköcsög, egérfogó, szótlan száj, újdonság,
kályha, pipatisztító, szegényember áldása, faszhámozó, pumpa, magánterület, fogadó oldal, vöröshagyma, út-a-mennybe, iskolatáska, szeminárium, bőrkabát, a-folytonosságmegoldása, szopó-nyelő, cél, alacsony-férfiak-temploma, játékbolt, vízimalom, ahováSamu-bácsi-megy, műhely, tudod-mi...
Na, elég volt, mondta Plexi. Innék még egyet.
Sajnos nincs több pénzünk, mondta Zoltán. De annál több üres üvegünk van.
Fölmentek a kéglibe, Zoltán levett egy nagy, barna, papundekli bőröndöt a szekrény tetejéről. Teletöltötték üvegekkel. Kettejüknek kellett fogni, úgy vitték a másfél
sarokra levő csemegeüzletbe.
Úgy indulunk, mint zúgó vihar, és úgy áradunk, mint a szar! Édes hazánkért s
a forradalmi pártért a néppel foson-húgyon át... Plexi ezt bömbölte az utcán. Tehette állítólag papírja volt arról, hogy flúgos.
Amikor tizedszer fordultak, már a boltban is megnézték őket. Egész kis vagyon
jött össze az üres üvegekből.

1996. február

23

Plexi megtanította, hogyan kell a húst a főzelék alá nyomni a pénztárosnő előtt
és egy tízesből hogyan ehetnek hárman. A világ legtermészetesebb módján kell kinyújtani a telerakott tálcát a korláton kívül állónak. Persze csak akkor lehet megcsinálni, ha
sokan vannak a gyorsétteremben, Plexi szép szavával, a moszkovita népbüfében.
Régóta meg akartam kérdezni, Zoltán egy piálás alkalmával merészen belevágott,
tulajdonképpen te milyen művészeti ághoz tartozol?
Filmes vagyok, mondta titokzatosan Plexi. És költő. Tudod, a hold a szívem foglya, mondta. Regényt is készülök írni, de tudod, senki sem írt még regényt a diszkófényről.
És a film? Mért nem dolgozol a Bódy Gáborral.
Plexi a levegőbe csapott:
Ugyan! A Gábor az más. O könnyen talál szereplőket. A fél klub az ő filmjében
játszik. Még én is... De az enyém!
Mi a baj?
Hát az tudod, hogy én röntgenfilmet szeretnék forgatni, de senki sem hajlandó
játszani benne.
Zoltánnak el kellett ismernie, hogy ennél nagyobb porhintővel még nem találkozott.
Amíg a pénzből tartott, két összetolt ágyon aludtak hármasban a lánnyal, ami
csak éjszaka okozott gondokat.
Égy nap Zoltán korán kelt.
Most elmegyek pénzt szerezni, mondta, és Plexiékre zárta az ajtót.
Csak egy százast tudott fölhajtani, de mire visszaért, nyitva találta a konyhaablakot.
Egy kis tornamutatvány és Plexiéknek hűlt helyük volt.

00000000//////////
A napnak első dolga, hogy önmaga legyen.
Tubarózsa, te néha elfeledkezel arról, hogy én is a bölcsészkarra jártam. Porfiríj
mondja ezt a Bűn és bűnhődésben. Különben sem értem az embereket, ha a hétköznapokról beszélnek. Minden nap egy csoda, hát nem?
Fényes tekintetű nadrágfenekem csak mosolygott eme évődésen. A Kis Kört csináltam meg éppen. Ami fontos: ivás nélkül. Kezdődött ez a proletár Váci utca és
a Sörház utca sarkán nyílt általam Vermes Grűnernek titulált sörözőben, ahol ott ült
Alkalmas. Nem bánta, hogy nem iszom, nem volt pénze. Itt egy Wernesgrüner nevű
kellett-német sört ittak. Végigjártam mind a három helyet, ahol alkoholt mértek
a Vásárcsarnok melletti Pipa utcában. Nem lettem pipa, hogy nem találtam senkit.
A Havas utcai Részeggyárban, ahol fizetésnapokon úgy álltak sorba piáért az emberek,
mint a gyárban a munkabérért, már nem volt ilyen szerencsém.
Korán feltörte a bőrünket a tőke ostora! Ezt vonyította az egyik munkapadnál
Ellenség, aki Furcsa haverja volt, régóta cirógatta a cirózis, de ennyi.
Hiszek az emberben, mert nálam alábbvalóbb nincsen, nyilatkoztatta ki.
A Belgrád sörözőben (miért nem a Tengődi Borozóban?) kornyadozott Cárevics
és Korpa. Adtak egy szál cigit.

24

tiszatáj

Te ez lyukas, mondtam Korpának.
Szuvenyírna nyiháhá nyé kukucska protku, mondta Cár, akit időnként Cárevicsnek hívtak. Ajándék lónak ne nézd a fogát!
Grinzingi, Pilseni, Bécsi. Senki, sehol. Útba ejtettem a Szerb utcai pinceborozót,
melyet csak a beavatottak ismerhettek.
Az Ibolya presszóban Kamu darvadozott Hogyishívjakowal, az orosz ösztönös
díjassal.
Vanicum?, kérdezte Kamu. Azt akarta kérdezni, van-e unicum. Nem volt ott,
amikor a relativitáselmélet föltalálta Einsteint.
Nekvavami, mondta. Ez azt jelentette: Neki van valamije.
Mid van, kérdeztem Hogyishívjakovot.
Semmim. Neki van egy Chick Coreája, de én a szivart szeretem.
El El, mondtam.
Most hova mész?
Ez az Északi Szél Kapujának egyik őrzőangyala.
El El?
Igen, El, el.
Senki se legyen más szolgája, aki a maga szolgája tud lenni.
Ezt Kati mondta, amint ott ültem a kezdő napfényben a Felszab alias Ferenciek
terén, egy padon. Már benéztem az Apostolokba és a Kárpátiába is. Akkoriban, úgy
hetvennégy-hetvenötben megengedhettük magunknak, hogy beüljünk sörözni néha.
Szerkezetek szeretkeztek munkáiban. Ezt ráírtam a borítékra, amely a mappámban volt. A tollam már alig fogott. Ilyenek voltak mellé írva: alámvaló nyomorult.
A többit most hagyjuk. Beletemetkeztem Krisztus szolgájának írásaiba.

Egy politikusról
Babó Emil, vagy ahogy rajongó tanyai hívei nevezték Milcsi, nem azt a formát
mutatta városon, mint választókörzetében. Alapjában véve nagyindulatú ember volt,
aki tartott önmagától, mert érezte, hogy nem bír a természetével. Állandóan kötekedett. Ha éjszaka, boros fejjel beállított a vendéglőbe, az első szava egy kurjantás volt:
Kifelé a zsidókkal!
A tanya népe az más. Azok előtt megalázkodott, mert tudta, hogy ők lesznek
a választói. Éppen ezért minden parasztbálon, lakodalomban, keresztelőn ott volt, s ellentétben Rupával, a tanyák kapitányával, nem hitte, hogy a bor meg a savanyú víz
megárt a tekintélyének. Á tanyai, úgynevezett Porlód Második kerületi választás^ volt
a legtisztább az országban, sose került pénzbe. És csak egyetlen egyszer győzhetett kormánypárti képviselő, a porlód-rókusi plébános, aki legyőzte Hermann Ottót, a bogaras
függetlenségi embert. Na, ezt a plébánost söpörte el a következő választáson Babó
Milcsi.
A téli választás reggelig tartott. A tanya népe a kocsiderékba húzódva, subába
bújva várta, mikor kerül rá a sor. A plébános és hívei éjfélkor már beszüntettek minden működést, tudták, hogy vesztettek. De a választási elnök hiába rimánkodott a népnek, hogy vonuljon haza, eldőlt a küzdelem.
Azt má' nem tösszük, mondták az emberek. Ha begyüttünk, szavazunk is!
Reggel hat órakor, a derengő februári szürkeségben a tanyai magyarság egetverő
kurjongatásokkal kísérte új követét a rókusi iskolától az alsóvárosi népkörbe. A tömeg
élén Babó Milcsi haladt lakkcipőben, a bokáig érő hóban,~a vagy három kilométeres úton.

1996. február

25

Ivánkovicsot, a rókusi plébánost kárpótolták egy kultuszminiszteri osztálytanácsossággal. Valamikor ez az állás volt a püspöki méltóság lépcsője, ő is onnan jutott
a rozsnyói egyházmegye élére. De ebben se maradhatott haláláig.
Babó Milcsi még rosszabbul járt, szállóige lett a nevéből, s egy időben annyit emlegették Porlódot, hogy a város nem győzött csuklani. Az történt, hogy egy országgyűlési képviselőkkel folytatott kártyacsatában Babó Milcsi segített a szerencsének.
Kosztka törzsorvos, a rettegett párbajhős észrevette.
Emil, te csalsz!, kiáltotta.
A porlódi tanyai nép nem ábrándult ki olyan könnyen választottjából.
Sémmi az, nyilatkoztatta ki Hódi, Mucsi vagy Biacsi, szóval valamely igaz porlódi lélök a Kisparaszt becenevű kocsmában. Ha tudják rúla, hogy paklizik, né üljenek
lé vele játszani! Mink is kidobtuk a Savanya Janit a kocsmábul, azóta nem adunk neki
lapot. Azért mégis vezetőgazda, lőhet rá hallgatni! Babó úr is nagyon jó követnek.
Kár, hogy ezt a védőbeszédet Babó Milcsi már nem hallotta. A botrány után
nyoma veszett. Volt, aki szerint amerikai gyémántmezőket kutat, mások szerint részt
vett az orosz-japán háborúban. Egy biztos: élve többé senki se látta.

A kispap
Dezsőnek hívta az egész város, a vezetéknevét senki se tudta. Hosszú, szívós férfi,
a haját bezsírozva, elválasztva viselte. A Tisza-partnak ő volt a legerősebb munkása,
szenet lapátolt, búzás zsákokat cipelt. A munkabírásban páratlan, engedelmes, tisztességes ember volt. Mihelyst azonban pár hatost keresett, azonnal elitta és aludt utána
egy egész napot.
Részegen megjelent különféle jótevői ablak alatt, és órákon át hálálkodott az ócska
ruhákért, éjszakai felköszöntőit latin imádságokkal fűszerezve. Fölsővároson mindenki
meg volt győződve róla, hogy fölszentelés előtt álló kispap vala valamikor.
Asszonyi históriába keverödött, mondogatták az öregasszonyok. Kicsapták, és
így csúszott léfele a zsákolásig.
Dezső egy éjszaka Kószó István ügyvédet látogatta meg.
Hogy a jóságos Atyaúristen árassza kögyelmét nagyságodra, még pedig oly fórmába', hogy kedves, szeretött családjáva éggyütt éltesse mindnyájukat az emböri kor
legvégső határáig... Adveniat regnum tuum, fiat voluntas tua sicut in coelis et in terra...
Tömörkény ifjúkori cimborája felébredt és kinyitotta az ablakot.
Micsoda dolog ez, Dezső! Mán mögén ivott? Mér nem mén haza?
Nagyságos úr, a tisztöletöm végtelen, én szögény, nyomorútt embör mög akarom hálálni nagyságod jóságát!
Azér ver föl az álmombul? Hát ilyen a maga tisztölete?!
Könyörgöm, né tessék rám haragudni - et ne nos inducas in tentationem - hogy
az a jóságos Atyaúristen árassza...
Elég, Dezső, ezt mán hallottam.
Mögyök mán, mögyök, et cum Lazaro, quondam paupere, de tessék mögmondani, mikó gyüjjek e'?
Amikó józan lössz, Dezső.
Né tessék azt kívánni, nagyságos úr!
Na, ide figyejjön, Dezső! Ha e'mondja, hány iskolát végzött, mi történt kispap
korába, mögbocsájtok.

tiszatáj

26

Dezső közelebb ment az ablakhoz, de csak annyira, hogy a pálinkaszag ne riassza
el jótevőjét.
Csak négy osztályt végeztem, nagyságos uram. Kis-Zomborban csak annyi vót.
Az apám postakezelő vót, 1876-ba möghótt. Rá éggy évre léégött a házunk. Kódusok
lőttünk.
Hát aztán mi vót.
Sömmi, mondta nagyon halkan Dezső. Mindig dogoztam válogatás né'kű.
Hogy ragadt rá mégis a kispapság híre?
Kérőm szépen, mindig vallásos embör vótam. Dezső arca egész áhítatos lett
a lámpafényben. A latin miatyánkot mög a ministrálást kisgyerökkorom óta tudom.
A zsákolókka' nem barátkozok, me' csúny szavú népek. Déli pihenőn, mikó kalap levéve magamba szálltam, e'kezdtek csúfóni: Ni, mán mögén az Istenne' beszél a kispap!
Hát így vót. Mondtak mán olyasmit is rúlam, hogy misétem is. Az igaz, hogy velem
minönrű e' lőhet beszélgetni, me olvasni azt nagyon szeretök. De Mihálynak hívnak,
nem is Dezsőnek.
No jól van, Mihály. Hónap gyűjjön el, kap éggy nadrágot.
Itt kéne abbahagyni, mert a legendák halála csaknem olyan érdekes, mint maga
a legenda. De a legendák makacs dolgok. Zsákszámra szálltak továbbra is Dezsőről.
Minoréta vót, mondta egy ráncos, töppedt szájú néne.
Ami azt mutatja, hogy a minorita rend milyen népszerű is volt Fölsővároson.

A név kötelez
A karcsú kis újporlódi templomot egy külön erre a célra szerveződött társaság,
a Szent Erzsébet-egyesület emelte, meglehetősen nehéz körülmények között. A szerény
hatósági támogatáson kívül mulatságokból, népünnepélyekből gyűltek a garasok, nemkülönben az egyesületi tagdíjakból. Belépési nyilatkozatot szívesen aláír mindenki, de
fizetni már kevésbé szeret. Az újporlódiak nem teketóriáztak sokat, pöröltek. így jött
össze végül az a 76 000 békebeli korona. Valóságos csoda, hogy sikerült összeszedni
a pénzt. Az erős akarat, a buzgóság megtermi gyümölcsét. Főleg, ha olyan segítője akad
az ügynek, mint a derék Kohn Náci, a fiatalon elhunyt, mindig jókedvű újporlódi téglagyáros, aki hitelbe szállította a téglát.
Az 1910. év Erzsébet napjára volt kitűzve a templomszentelés. A baj csak az volt,
hogy Kohnnak is fizetési kötelezettségei voltak, és járt neki a téglákért még tízezer korona. Ám sajnos kiapadt minden forrás, az egyesület képtelen volt a legcsekélyebb öszszeget is előteremteni.
Pézt, uraim, pézt, mondogatta a jóságos téglagyáros, engöm is fojtogatnak!
A fölszentelés előtt a kétségbeesés gyötörte a templom jótevőjét.
Foglalja lé a templomot, tanácsolta Serfi András, egy ügyvéd. Fölszentelés előtt
csak éggy magánépület, kövek tömege. Nem védi a törvény, mint fölszentelés után. Ha
most nem siet, örökre elkésött.
Kohn Ignác, aki megelégedett volna már hatezer koronával is, kétségbeesetten
vakargatta az üstökét.
Uram, föltétlenül mögtenném, mög én, gondolkozás nélkül. Hogyha...
Mi az a hogyha?, fakadt ki a fiatal, ám mohó ügyvéd. Joga van hozzá, de csak Erzsébet napjáig.

1996. február

27

Löhetetlen, tört ki Náciból a kétségbeesés. Ha Kovácsnak, vagy Szabónak hívnának, éggy pillanatig sé tétováznék. De tessék elképzelni, mekkora botrány lössz belüle,
ha éggy Kohn léfoglal éggy katolikus templomot! A nevöm az átkom.
Szerencsére azonban ott volt Lázár György is, aki nemcsak a város polgármestere, de az egyesület díszelnöke is volt. O kifizettette a várossal a tartozást.
Kohn Nácinak pedig első dolga volt, hogy megmagyarosította a nevét Ivánra.
Sosé lőhet tudni, mikó építenek Porlódon mögén templomot!, mondta.
Édes párom, ne kívánj vissza engemet, mondta a hang bennem. Közelebb vagyok
hozzád, mint valaha is voltam.
Néztem a Ferenciek temploma előtt levő feszületet, amelyet nem olyan rég helyeztek volt vissza, renoválás után. Néztem csak, néztem.

aranyszöcske
levedlik
hártya

X L
ftX

1967-77-ben mindenki gyanús volt, akinek hosszú haja volt és három akkordnál
többet tudott. Mert hogy a punkok maximum annyit bírtak megtanulni. Egyik cimborámnak se volt hosszú haja, egyik sem tudott három akkordnál többet; mégis bajba
keveredtek.
Az egész ott kezdődött, hogy a Fiatal Fűrészekben Plexi leszólított egy amerikai
csajt. Nem lett volna semmi, de Plexi a leszólításon kívül Hi, how you're dóin'? csak
néhány sort tudott a The Grateful Dead (A Hálás Holtak) hippizenekar BEST O F
GREATEST HITS vagy valami hasonló című albumáról. Hogy aszongya: There's
a road / No simple highway / Between the dawn / And the dark of the night / And if
you go / Noone may follow... Hogy Plexi mennyire volt szöveghű, azt csak sejteni lehet, de hogy mennyire volt Juli-hű, azt tudni. Nem is hagytam annyiban a dolgot. Oda
ültem a csaj asztalához és elárasztottam hatalmas dumámmal, amely így, éjfél felé, általában hitelesnek hangzott. Barbara Rabinovitz, ez a szép, tipikusan szőke, kék szemű
New York-i zsidólány a gyökereit jött keresni Magyarországra. Éjfél után Wroclawot,
magyarul Boroszlót kezdte emlegetni, és kiderült, valójában azért utazott ide, mert Párizsban egy ideig egy magyar festővel élt együtt.
Velem pechje volt, mert azon az éjszakán egyáltalán nem óhajtottam megdugni
őt, a magyar fasz nagyobb dicsőségére. A jegyzeteimet bámultam, a kis, barna noteszt,
amelynek részegen tett feljegyzéseiből úgyszólván semmit sem tudtam elolvasni. Különösen bosszantott a név nélküli telefonszámok, valamint program nélküli időpontok
nagy száma. Egyetlen bejegyzést tudtam kibetűzni: RENGETEG SEMMI SE TÖRTÉNT MA.

28

tiszatáj

Barbara a fürdőszobából visszajött és zokogni kezdett, hogy mióta ő Magyarországon van, nem akarja meghágni senki.
Miért ilyen az orrod?
Apám betörte.
Levette a huzatot a paplanomról és azzal takarózott.
Bika jutott eszembe a klubból, aki hajlandó volt ilyen lány körüli szolgáltatások
vállalására. Bika különben villanyt és biztonsági berendezéseket szerelt. Az apja partizántábornok volt valaha Görögországban, és egy időben együtt ült Csermanek-Kádárral. Egyszer elmesélte, hogy a magyar aranykincs körül is szorgoskodott, csak az volt
a furcsa neki, hogy egy orosz laktanyán vezetett át az út a trezorhoz. Rendkívül leleményes volt mindenben. Ha nem volt pénzünk, végigmentünk az éjszakai nagykörúton
és Bika, míg mi a bakot tartottuk, egy kétforintos néhány koccantásával kiiktatta a maszekok neonfeliratait. Aztán másnap, vagy harmadnap beállított a delikvenshez. Magát
az Isten küldte, hálálkodott a maszek. Bizony, mondta Bika, akinek görög keresztneve
azt jelentette „Isten ajándéka". Az ajándékozás előnyeiről kevésbé voltak meggyőzve
azok, akiket Bika kénytelen volt megverni. Talán elég annyit mondanom, hogy a magyarországi görögök is féltek tőle, mint a tűztől.
Barbara, a legősibb női praktikához folyamodott: megpróbált féltékennyé tenni.
Bemutatott egy Baltaváry pontosabban Baltavary nevű amerikai magyar srácot, aki itt
tanult az orvosegyetemen a bátyjával egyetemben. Szálfa termetű, szelíd óriás volt Almos. A bátyját Elődnek hívták. A többi öt fivér a hét vezér többi nevét kapta a keresztségben - ilyen névvel annyit kell verekedni az amerikai iskolákban, hogy mindegyik Baltavary duzzadt az erőtől. Pszichiáter apjuknak tehát sikerült erős férfivá nevelni őket, de azt a parancsot, hogy csak magyar lányt lehet feleségül venni, mindegyik
megszegte.
Helyrehoztuk, amit apánk elrontott. Az én feleségem félig eszkimó, félig skót.
Ahogy Almos szelídkék szemébe és rozmárbajszára pillantottam, mindjárt tudtam, hogy mi ketten barátok leszünk. Egymás szavába vágva meséltünk, Barbarára
ügyet sem vetettünk.
Tudod, ma én új-zélandi író lennék, ha apám úgy dönt ötvenhatban, mint a tied,
mondtam neki. Barbarát az is idegesítette, hogy magyarul beszélünk, mert magyar szókincse csupán ennyiből állt:
Kóúrjaál agyjon!
Nézd, magyaráztam Barbarának Dzsuge Liang egyik hadi cselét. Egy igazi fickó
olyan, mint a kígyó. Ha a fejét támadod, a farkával csap oda. Ha a farkát támadod, a fejét hívja segítségül.
És ha a közepére lépek?
Akkor mindkettővel visszaüt.
Barbara szemét elfutotta a könny.
Mit csináljak?
Olvasd el a Harminchat kínai hadicselt. Angolul biztosan megvan.
Kivittem őket Rákosmákosra egy kirándulásra. Már attól el voltak ájulva, hogy
az előkertekben mákot láttak hajladozni.
Ezt itt lehet?, kérdezte Almos.
Te, ez a mákos tésztához kell, mondtam neki. Gyerekkoromban éltem-haltam érte.
Itt már gyerekkorban rászoktatják a drogra az embert?, kérdezte Barbara.
Nem, csak a mákos tésztára, mondta Nadine.

1996. február

29

A két amerikai akkor vadult meg igazán, amikor kiértünk a Rákosmákos határában elterülő természetvédelmi területre.
Ez maga a paradicsom, kiáltott fel Almos, és valami magas gazok tetejét kezdte
tépkedni. De Barbara is ám. Amikor már tele volt vele egy szütyő, megkérdeztem:
Mi ez?
Vadkender, mondta Almos. Nem olyan jó, mint az igazi marcsa, de megteszi. Ha
süteményt csinálsz belőle, meghatszorozod az erejét.
Mari és Juana találkozása?, kérdeztem.
Ühüm, mondta Almos. Nadine-nál letépdeste a legfinomabb leveleket, főleg a nőstény egyedekről, mert azok (úgy látszik ebben is) erősebbek és egy lábosban szárítani
kezdte a tűzhelyen. Abban a pillanatban megértettem, hogy miért hívják a füvet az ami
szlengben pornak, vagyis lábosnak. A száz másik neve mellett.
Take a walk on the wild side! Almos rám nevetett.
Szívtam, mint a megveszekedett, a fulladásig a tüdőmben tartottam az Álmos sodorta cigaretta füstjét, de bizony nem éreztem semmit. Nadine se.
Túlságosan az alkoholhoz vagy szokva, mondta Álmos, aki olyan magas volt,
mint én, csak kétszer olyan széles. Az alkohol olyan, mintha egy huszonöt kilós kalapáccsal basznád fejbe magad, a fű meg olyan finom érintés, mint egy hangvilláé.
Keep off the grass, replikáztam. Szeretem a kezed, mondtam Nadine-nak, mert
olyan munkás. Nem olyan puha, mint a pesti csajoké.
Barbara nem nagyon érdekelte Almost, ezért én megszereztem neki Bikát. Bika
oda is költözött a lányhoz, aki teljesen belezúgott. Nem csoda. Bika volt az a srác, aki
orvoshoz fordult azzal a panasszal, hogy neki azután is kemény marad a farka, ha elmegy. Az orvos a praxisát ajánlotta volna föl cserébe és kidobta.
De egy nap megesett a baj. Az aranyszöcske levedlette hártyáját, ahogy Béla
mondta volna. Bika elment reggel dolgozni, de valahogy Barbara lakásának környékén
akadt dolguk, és Bikára rájött a szarás.
Fölugrom, srácok, mondta a munkatársainak.
Nem engedlek be, mondta neki Barbara.
Miért?
Mert agyonversz.
A nyelvi nehézségek áthidalása végett Bika rugdosni kezdte az ajtót.
Shit, üvöltötte, betöröm az ajtót.
Ezt valamiképp Barbara is megértette, mert azonnal fordult a kulcs a zárban.
Valóban: görög volt a falóban, mondta volna Béla. Bika mint az őrült berontott
a fürdőszobába, de azt azért észrevette, hogy a szobaajtó előtt legalább akkora pár férfi
cipő áll, mint az övé. Szarás közben rájött, hogy csakis Álmosé lehet. Mivel kettejük
verekedéséből a lakás romhalmazzá válása következett volna, ezért szó nélkül elment,
dolgavégezetten.
Ez persze nem akadályozta meg abban, hogy este ne verje meg Barbarát.
Lehet, hogy még nyílnak a völgyben a kerti virágok, Zoli, mondta nekem a klubban. Lehet, hogy nem. De mindig a csajok a bűnösök.
Nézd, Barbara, mondtam a véraláfutásos szemű lánynak a pályaudvaron. A mostani fájdalom egy jövendő boldogság része, ami Lengyelországban vár rád. Ott vannak
a te gyökereid.
De itt vagytok ti, mondta Barbara és zokogva a vállamra borult.

tiszatáj

30

Az aranyszöcske, ha le is veti a hártyáját, aranyszöcske marad, akartam neki mondani búcsúzóul, de aztán eszembe jutott, hogy majd eladtam volt Barbarát a vásárcsarnok talponállójában egy szemetesnek, aki „háztakarítónak" mondta magát.
Szótlanul simogattam mézszőke haját.

000000000/////////
A kettes villamossal utaztam az Erzsébet hídtól a Margit hídig. Olyan volt az egész,
mint egy városnézés: Buda Buddha módjára terpeszkedett a folyó túlsó oldalán, rejtélyesen, naptól bearanyozott háztetőivel. Az autók szélvédőinek csillámai a szélben.
Mennyi egyforma kocsi, gondoltam. Három-négy típus volt az összes. A villamos kattogásától nem lehetett hallani semmit.
Néztem a Margit hidat, amelynek felrobbantásáról és '45 utáni állapotáról olyan
pontos haraggal ír az örökösen sértődött és persze betiltott Márai. „írhat még egy könyvet, építhet még egy hidat", írta nem túl elismerően az „Egy polgár vallomásaiban".
Valójában a hidak és a könyvek sose folynak el. Nem tudni, miért, Magritte édesanyja
úszott elém, amint a vizet néztem a hídról - az a mozdulat, amellyel a Saar folyóba
ugrott, mikor a festő tízéves se volt.
A u soleil parce que tu l'aimes
Je t'ai monté souviens en bien
Ténébreuse épouse que j'aime
Tu es à moi en n 'étant rien
O mon ombre en deuil de moi-même.
Apollinaire néhány sora járt a fejemben, ahogy a Margitszigethez közeledtem.
Szerettem a helyet, mert le lehetett ülni a fűre, végigheveredni az eget bámulva, csaholó
kutyák, csacsogó szerelmespárok és pattogó labdák közepette. Egy kicsit Londont juttatta az eszembe, az első nagyvárost, amelyben két hétnél tovább laktam. Belém villant
az a gyerekkori két hét a Szentkirályi utcában, ahol csak bizonyos időszakokban lehetett látni a napot. Az apám elvitt a vidéki gyerekek által kötelezően bejárt körbe:
Állatkert, Vidám Park, na, és a Palatínus, mely utóbbi persze itt volt a szigeten. Ez a Dunától ölelt darabka föld viselte már a Nagyboldogasszony, Úr, Budai, Dunai, Nádor
vagy Palatínus nevet is. Na, meg persze a Nyulak szigete is volt. Várak és kolostorok
álltak volt itt, de inkább az ütött kést a szívembe, hogy Arany itt őszikélt, az öregedő
Krúdynál (aki még az 55-öt se érte meg, csak 60 regényt) itt kapcsolták ki a villanyt.
A szökőkutat sosem álltam, kikerültem, és addig gyalogoltam, amíg már csak
gyep volt a talpam alatt. Feküdtem a füvön, valami nemzeti ünnep lehetett, mert egy
srác piros-fehér-zöld zászlóval a vállán ment át a szemhatáromon.
Micsoda hely az, ahol feltűnhet valaki azzal, hogy az ország színeit viselő zászló
van nála?
Bánatosan bújtam a kéziratba, amelyben - mind jobban be kellett vallanom keszekuszasága, szerkesztetlensége, alacsonyan szálló volta ellenére mégiscsak ott bujkált valami béke, megbocsájtás, köszörületlen éle, mézes móka.

1996. február

31

Magyar koponyák
Seemayer Vilibáld - igaz magyar ember lévén - mindent gyűjtött, ami a Nemzeti
Múzeum számára fontos lehetett a magyar múltból. Eget-földet ígért Tömörkénynek,
ha szerez neki egy marhalábszárcsontból készült korcsolyát, meg a hozzávaló gusztonyi,
egy embernél magasabb, hegyes, vasvégű botot, amellyel a régi porlódiak lökték volt
előre magukat a jégen. Meg is kapta egy jó ebédért. Mármint hogy ő ebédelt Tömörkénynél.
Seemayer bele volt pistulva az akkoriban divatos koponyatanba, a frenológiába
is és meg volt győződve róla, hogy a porlódi ember feje a magyar fajta legszebb példánya.
Ünnep volt hát számára a következő vasárnap. Ilyenkor a városi Bérház előtt
gyülekezett a nép, pipával, szivarral a szájukban tárgyalták meg az eseményeket. Seemayer fogott egy fotográfust, bevitte a Bérház udvarára, maga pedig kutakodni kezdett
a tömegben alkalmas koponyák után.
Remek fej! Ez még remekebb. Ez aztán az igazi magyar!
Kiválogatott néhány embert, azokat állította a gép elé. Javában dolgoztak már,
amikor kétségbeesetten rohan ki az udvarra Fodor Károly adóügyi tanácsnok.
Az istenért, Vilibáld, mit csinálsz?
Igazi porlódi koponyákat fotografálok.
Aztán mire jó ez?
Felhasználom egy tanulmányomban.
Egyszóval mögjelönnek az arcképök valamelyik újságban?
Esetleg könyvben.
Hát akkó, Porlód nevibe kérlek, hogy né folytasd!
Ugyan már, miért?
Először is ezök az embörök, jórészt nem is porlódi származásúak, s csak a sok körösztöződés folyamán lőttek magyarok. Ha akarod, mögmondom, melyiknek az ereibe' csörgedöz túlnyomórészt szláv vagy cigány vér. Aztán mög, valami csuda folytán
éppen a végrehajtóimat válogattad ki. Hidd el, most sé bírok velük. Mi lössz akkó, ha
mögjelönnek éggy könyvbe'?!

Tanyai véreink
Büszke magyarok lakták a Város óriási tanyakörzetét is. Kifigurázták azt a porlódit, aki olyan feszes nadrágot hordott, hogy a bolha ríva fakad alatta; számon tartották
a sok beszédű, vagyis slingölt szájú, rúgott mönyecskéket, akiket az uruk elkergetett, aztán az alsóvárosi gavar a hitös mellett tartott; vagy akár a pásztorok által megunt szárnyékléjányokat meg a nótás Katákat is.
Akármit rá lehetett fogni tanyai (de nem tanyasi) véreinkre, csak azt nem, hogy
a szenvedélyük lett volna a gavalléria. Takarékosak voltak a végtelenségig, garast hiába
ki nem adtak és tüneményesebben alkudtak a cigánynál is. Még a vasúti viteldíjból is
szerettek volna lecsípni egy kicsit.
Nézze mán, no, mondta egy külső embör a pénztárosnak, a vasútnak sémmi az, ha
eggyel több vagy kevesebb embör ül rajta. Még ha mögérözné! De nem érzi.
Kedves tanyai szokásnak tartották azt is, hogy a tarhonyás hasú tanyai magyar sosem engedett el egy vendéget egy ajándékba adott alma nélkül. Hát ez is csak úgy van,
hogy almából terem rendszerint a legtöbb. Meg aztán azt se a fáról szedték, hanem azt
adták, amit levert a szél.

tiszatáj

32

Szél Sándor, a tanyai költő és időjós nagyon szeretett dörgölőzni a városi urakhoz, hosszasan elbeszélgetett a hivatalokban és kinézte az ember szájából a szivart.
Gyün az újév, azt1 majd gyün vele a malac!, mondogatta jelentőségteljesen.
Soha élő ember nem látott Sándor bácsitól egy szem tökmagot se.

Rupa
A külső világ koronázatlan fejedelme kétségtelenül Pálfy Antal tanyai kapitány
volt. A „tanyai kapitányság" intézményét azért hozták volt létre, hogy értelmes, módos
gazdák össze tudjak szedni közmunkákra a tanyai népet. Később aztán az lett a dolguk,
hogy a választásokon előkészítsék a lelkeket a kormánypárt számára. Már az első kísérlet sikerült: a rókusi plébános kibuktatta Hermann Ottót, a nagy természettudóst.
Ilyen kapitány volt a himlőhelyes arca miatt Rupának nevezett Pálfy Antal is,
akit nagy becsben tartott minden hatósági ember. Hat gimnáziumot végzett, úgy látott
hozzá a gazdálkodáshoz. A kisgazdák hiába hívogatták, se lakodalomba, se névnapra
nem ment el sehova, mégis hallgatott rá mindenki.
Az embör többet iszik éggy-két pohár borra', azt' mingyár e'veszti a tekintélyit,
mondogatta.
Hangyaszorgalommal gyűjtögette a vagyonát. Nem félt a munkától: olyan ereje
volt, hogy hetvenéves korában fogadásból fölemelt egy ökröt. (1907-ben halt meg 87
éves korában.)
Egyszer a tanyán bérmált Dessewffy Sándor csanádi püspök. Rupa adta a díszebédet.
Szentatyám, mondta, hozok én magának ojjan bort, hogy a király is mögihatja!
Harmincéves lössz ősszel, a magam szüretölése. Azúta palackba' hever a pincébe.
Lemegy az öreg Rupa, de sokáig elmarad. Amikor megjön, hatalmas palack van
nála, ott tisztítja le róla a társaság előtt a pókhálót.
Mesés bor ez, mögvan harmincéves!, mondja és a dugóhúzóval erőlködik.
Ejnye, no, a fene beléd, de mögszorultá'!
Végre kipattan a dugó, a palackból pedig kiszáll egy kis légy és odarepül a kegyelmes püspök elé.
Akkoriban nagy viták estek a tanyavilágban arról, hogy meddig él egy légy.
Csak mosolyogtam a bajszom alatt. Aki azt hiszi, hogy művészetét írásban hátrahagyhatja, nemkülönben az, aki átveszi, együgyűséggel van telítve, gondoltam. Az eget
néztem: csak a fecskéknek van igazuk.

távol
kapcsolatteremtés
hall
támadás

1996. február

33

Csak a jó Isten tudta, hányadik pártkongresszus előestéje volt, ezt a négy jelet
firkantotta TZ egy papírszalvétára a Hungária kávéház tükör előtti asztalánál a bejárat
mellett. Póccsal, a költővel és1 Királlyal, az íróval ittak egész délután és mostanra már
elfogyott a pénzük.
Minek ide szuperfoszfát / Amikor a muter hoz fát, rikkantotta a szomszéd asztaltól feléjük Balázs, aki költő létére halálpontosan fütyülni kezdte a normál „A" hangot. Neki még tartott a bora. Ha nem hiszitek, hogy ez az a hang, amelyhez minden
hangszert hangolni kell, hívjátok a 117-822-es számot!
Pócs és Király egyáltalán nem tűnt olyannak, mint akik rohannának telefonálni.
Mit játszod meg magad ezekkel az írásjegyekkel, mondta Pócs, akinek lófeje rendkívül rövid testen szomorkodott. Tudtommal ma már a kínaiak is balról jobbra írnak.
Pócs sok mindent tudhatott Kínáról, tagja volt annak a vagy tucatnyi szélsőbalos
ellenzékinek, akik a Beszélő című szamizdatot szerkesztették és írták. Csakhogy Pócs ellentétben az ellenzékiek egy részével - nem állt rokonságban a pártelittel. Mögötte
nem állt senki, csak a költészete. A verseit betiltották, de egyáltalán nem bánta. Vagy
ki tudja. Napi egy liter cseresznyepálinkánál tartott már. Egész Magyarországon nem
volt annyi cseresznyefa, mint amennyi pálinkát kimértek, talán ezért is állították elő
földgázból.
Ez a négy szó: távol, messze - kapcsolatteremtés - hall - támadás, folytatta TZ,
mintha mi sem történt volna, így nem jelent semmit nektek. Valójában azt mondja:
a távolról beszélek, közelről támadok. Vagyis: egy távol fekvő országot kell szövetségesnek választani és meg kell támadni a szomszédot.
Most mi a fenét akarsz ezzel mondani, mordult föl Király, akiben semmi hajlandóság nem volt az elvont dolgok, szimbólumok iránt - mindenre elszánt realista volt.
Mintha az este lökte volna az asztalukhoz: megállt előttük Cserke. Hírhedett kártyás, kurvás, lovis volt, de több színház is játszotta darabjait, volt miből. Már amikor
nem kapott egy év szilenciumot alkotóházbeli zsidózás miatt. Most épp nem kapott.
Mi van, báránykáim, napoztatok, hogy így le vagytok égve? Évődve, de bizonytalan lábakon állt.
Egyikük se szólt semmit.
Na, akkor égessetek ki elém egy Adyt.
Az ötszázason, a kor legnagyobb értékű bankjegyén volt Ady szomorú arca, kicsit későn nyerte meg a csatát a disznófejű Nagyúr ellen.
Artány az ólban, béklyó a barmon, mondta Király, aki ujgur szavakat gyűjtött.
Bő ködmön, gyáva oroszlán. Az öreg orvost bosszantja a bosszú. Te gödény, mondta
Cserkének.
Cserke disznószeme értetlenséget tükrözött.
Mik ezek?
Ujgur eredetű szavainkból néhány.
Hány van?
Kábé ötven.
Kábé kétszázharmincezer szótározott szavunk van, böfögte Cserke, és rátenyerelt
a márványasztalra.
Központi Bizottság! Pócs sötét apró, barna szemében tűz lobbant, egyáltalán nem
a pálinkától. Ez azt jelentette nála: kábé. Pócs még ittasan is csöndes beszédű volt.
Nyolcszázezer szavunk van, mondta Cserkének. De ha a határozókat, a főnévi és melléknévi igeneveket is beleszámítjuk, több mint egymillió.

34

tiszatáj

Van kedvetek inni? Akkor gyertek velem. Cserke hátra se nézett.
Az utcán azt mondta egy részeg a másiknak:
Nekem mondod, rákosborzasztóinak, hogy messze van Újpest?!
Baszd ki anyádból a hajszálrugót!, okádta ki a másik.
Országomat egy lóért, mondta Cserke színpadiasan. Mindannyian tudták, hogy
a Kertész utcából mindjárt kifordul egy taxi.
Árpád gyakorlatiasabj) volt, mondta Király a térdközépig érő kabátjában, amely
egyetlen támasztéka volt. Ő azt mondta: egy országot a lovamért.
Munkásököl: vasököl, odacsap, ahova köll, mondta az egyik, talán az újpesti részeg.
Persze, mellé, tette hozzá a másik.
Némelyik emberrel csak vánszorog az élet, másnak meg túl rövid, jegyezte meg
Pócs, a betiltott költő.
A Búsuló Juhászba, vetette oda foghegyről a taxisnak Cserke. Az unokabátyám
küldött tízezer üres géppapírt Svédországból, folytatta. Képzeljétek el azt a vámost,
akinek ezt mind el kell olvasnia.
TZ-nek mindjárt gyanús volt, hogy Cserke behívta a taxisofőrt is ebbe az éjszakai, budai kocsmába. Hátramaradt.
Figyeled, hogy teszi magát, mondta az egyik öreg pincér a másiknak Cserke háta
mögött.
Cserke megetette, megitatta a három írót, a taxist is vendégül látta.
Neked mi a foglalkozásod?, kérdezte TZ-től.
Diszpécser, mondta TZ. A munkakönyvében valóban ez állt: Nadine így oldotta
meg, hogy igazoltatáskor ne vigyék el TZ-t a rendőrök. Munkahelyének lennie kellett
akkoriban mindenkinek ebben az országban.
Ha nem végzel fizikai munkát, sosem lesz belőled író, pöfögte Cserke. A kabátját
nem vetette le. Szkanderozzunk, mondta Királynak. Cserke fiatal éveiben nehézatléta
volt, még mindig azt hitte magáról, hogy erős, pedig csak kövér volt. Király, aki a börtönben tanulta ki ezt a sportot, egyből leszorította a kézfejét az asztalra.
Akkor nőt akart nekik szerezni, de udvariasan elhárították.
Az emberiség ötvenezer nemzedéknyi idő, mondta TZ, akit a bor fölbátorított.
Négyszáz nemzedékkel ezelőtt még barlangban laktunk. Százötven nemzedékkel ezelőtt találtuk föl az írást. Tizenhat nemzedékkel ezelőtt a nyomtatást, egy nemzedékkel ezelőtt a számítógépet. Ma már percenként kettővel több ember születik, mint
amennyi meghal.
Csak nem Magyarországon, mondta Cserke, s mintha egy külvárosi csehóban
lenne, a földre köpött. Mit mondott Aczél-Appel elvtárs? Nem hirdetünk idillt, de a felesleges, őrlő gondoktól meg kell szabadítanunk az embereket. Figyelmünket a nagyközösség gondjaira kell irányítanunk, amelyek javarészt a mindnyájunk által elismert
eredményekből, pozitív változásokból állnak.
Nekem az tetszett az írószövetségi beszédében, amikor azt mondta: Elvtársak, mi
azokat a korlátokat valljuk!... Ez Pócs volt. Mi különbözteti meg a jó verset a rossztól?
Hogy a jót a túlvilági hatalom diktálja, Weöres Sanyi manó szerint.
Király szemében az alkohol dühe villogott. Áczél mondta azt is, hogy az embereket úgy kell bevonnunk a politikába, hogy távol tartsuk őket tőle. Ebből lett a Hazafias Pépfront.
Cserke csekkel akart fizetni, de ezt akkoriban Magyarországon nem fogadták el.
Végül a taxisnak kellett állnia a számlát. Király megígérte, hogy otthon kifizeti. A ta-

1996. február

35

xiban azt dúdolta: Hull az elvtárs, mint a légy, nem baj, van belőle még. Üssed-vágjad
nem apád, majd csak feloszlik a Párt...
Jaj annak a népnek, amelynek ellenségei írják a történelmét, mondta Cserke feketén.
Amikor Király magas, karcsú, szőke felesége meglátta a négyesfogatot a kilencedik emeleti óbudai panellakásban, majdnem elsírta magát. Már a hajnal is hazament.
Király kifizette a számlát, és ittak tovább.
Minek aludni?, mondta. Aki valóra akarja váltani az álmait, keveset alszik.
T Z ott ült Cserkével szemben az asztalnál. Cserke hirtelen a fiatalember hosszú
hajába kapott, a csuklójára tekerte, és leszorította a fejét az asztalra.
Engedj el, mert megöllek, hörögte TZ.
Cserke elengedte.
T Z az ablak alá ült Póccsal. Sakkozni kezdtek. Olyan részegek voltak, hogy már
beszélni se tudtak, de úgy sakkoztak, mint az angyalok. Legalábbis úgy hitték.
Reggel Cserkére tört az alkoholista önvád.
Hogy én megbántottam ezt a tiszta, egyenes gyereket!, zokogta. Az ablakhoz rohant, föltépte. Pócs és TZ reflexszerűen a lábára vetették magukat. Ott imbolyogtak
előre-hátra a hatalmas testű Cserkével, míg Király vissza nem rántotta az ablakból.
Egyikük sem sejtette, hogy Cserkét ötvenhatos dolgai miatt beszervezték volt, vagyis
tégla, susogó, kagyló, fülemüle vagy vamzer volt - kinek mi tetszik.
Délelőtt útnak eredtek. A játszótéren, a gyerekek szeme láttára, Cserke letolta
a nadrágját, és hugyozott egyet a homokozónál. Combközépig érő, világoskék, paraszti
alsógatyája volt.
T Z mocskos disznóknak látta társait, egy szekér ördögnek. Mindig a nála különb
emberek barátságára vágyott, de mindig a nála gyöngébbeknél kötött ki.
A taxit szabályosan elfoglalták. Amikor a sofőr megérezte a négyükből áradó
szagot, ütni kezdte a volánt. Magát nem viszem el, mondta Cserkének, aki a mellette
levő ülésen tornyosult.
Tényleg?, mondta Cserke és röhögött. Azonnal elaludt. A taxis segítséget kért
társaitól rádión, de senki se jött. Erre befuvarozta az egész társaságot a Tímár utcai
rendőrkapitányságra. Király, aki mintha kezdett volna kijózanodni, utána ment az
épületbe.
Olyan vagyok, mint a farmeringem, mondta a kocsiban TZ Pócsnak. Kifakultam
a mosásban: már nem engedek. De téged szeretlek. Szeretlek, mint az ingem.
Pócs nagy, borostás arcát felé fordította. Mosolygott. Ma délután, a pártkongreszszuson Brezsnyev elvtárs nyelves puszit ad Kádárnak, aztán előveszi húgyfoltos gatyájából a Nagy Októberit. Akár ez itt ni, bökött Cserke felé a fejével.
Egy fiatal hadnagy jött ki az épületből a taxissal és Királlyal.
El tudják maguk intézni ezt a dolgot, nem?
Hát persze, mondta Pócs.
Én szerzek egy másik kocsit, mondta TZ és kiállt a sarokra. Négy író balhéja
órákkal a pártkongresszus előtt nem kellett a rendőrségnek. Ezt nem tudta a taxis.
TZ leintett egy kocsit. Röviden elmondta, mi a helyzet.
Hányós?, kérdezte az öreg, sokat látott sofőr.
A, dehogy, mondta TZ.
Akkor hozhatják!

36

tiszatáj

0000000000////////
A Dimitrov (vagy más néven Fővám tér) Tolbuhin marsaliba torkollott. Kevés
nép van, amely leigázóiról nevezte el körútjait, köztereit. Ügyet sem vetettem az útba
eső becsületsüllyesztőkre, bár még mindig italmérések szerint tájékozódtam Pesten,
amelynek bolgár eredetű neve kemencét vagy barlangot jelentett volt valamikor. A Kálvin térnél befordultam a Ráday utcába (hogy ezt mért nem keresztelték át?) és caplattam a Vörös Postakocsi felé, ahol Krúdy néhány személyes vacakját őrizték vitrinben
a rossz modorú pincérek.
Ma az itt található kicsiny, belső udvarokat kerestem föl. Az egyikben ismertem
egy kőpadot, amelyen halottak napján gyertyát szoktak gyújtani. Egy másikban a poroló szakrális négyszögétől nem messze egy kádban két kukoricát nevelt valaki. Leültem a padra. A körfolyosón az emberek a sámlikon és hokedliken a nap járása szerint
változtatták helyüket, krumplit hámoztak, borsót morzsoltak és beszélgettek. A második emelet magasságában összesűrűsödött a lecsónak, a rántott húsnak, a pörköltnek
valami mély, egyetemes pesti szaga, amelyet szerettem. Ügyet sem vetettek rám (KÉREGETNI, KINTORNAZNI TILOS!) - csak ezt tiltotta a tábla a kapu alatt.
Elővettem a vak pap által rámtestált irományokat.

Bálóné
Volt akkora teremtménye a földnek, mint Blaha Lujza! 1922 telén hazament meghalni Porlódra. Mert hát a Fölsővárosról indult valamikor Budapestre, ahol sokat kellett küszködnie, míg fogalom lett belőle. Vonszol annyi népet magával a gyomor, mint
amennyit a szív.
A savanyú káposzta addig valami alárendelt, szegény szagú étel volt, Bálónénál
költemény lett belőle. A tejföl márvány csíkokban úszott rajta, de nem annyira, hogy
rejtekeiben elbújhasson a dagadó, tetején pedig mellőzés érje a gyönge malackarmondádlit. Kenyeret talán sose sütöttek Bálónénál, a fonatos kalács járta ott. Azért volt
minden tökéletes, mert Bálóné maga dirigált a konyhában, és a legkisebb porció is azzal a gonddal készült, mint ami az előkelőségek tányérjára került.
Aki egyszer megfordult Bálónénál, az visszament máskor is. A patikusok választmányi gyűlése is ott tartotta üléseit. Ennél jobb reklámja nem lehetett a reklámot
sose hajszoló vendéglőnek - mert ha ők nem félnek, akkor mi félnivalója lehet a keverékeikre rászoruló emberiségnek?
A bohémek nála vertek tanyát, de súlyos politikai harcok estvéin itt pihente ki
magát Tisza István is. (Jóllehet cigányt sose tartott Bálóné.)
Porlódról származó szokásához híven, vacsora végével megjelent érdeklődni, hogy
ízlett-e minden? Szerényen elhárította a dicséreteket (épp ma bolondult meg a lemi
azaz a sütő, mondogatta), aztán, hogy unszolták, leült a társaságba, megnedvesítette
ajkát egy csöpp borral, és egy kis táblára krétával fölírta az elszámolást, s alig várta,
hogy mindenki korán hazatérjen, mert szeretett idejében lefeküdni.
A háborúval járó fejadagok korában nagy veszedelem fenyegette Bálónét. De csodák csodája, mindig akadt valami „illetékes", aki egy zsákocska liszttel kedveskedett,
egy méltóságos úr, aki konflison érkezvén beszólt, hogy emeljék le a kocsiról a bebugyolált holmit, ami egy bödön zsír volt. Mindig akadt egy-egy jótét lélek, mert a szomorúságok idején az lett volna a még nagyobb szomorúság, ha Bálónénak is hideg
marad a kéménye.

1996. február

37

Féltékenység
Hogy Lipcsey Ádám miért vonzódott annyira Porlódhoz, azt soha el nem árulta:
Ügyvéd volt, befolyásos publicista, a Borsszem Jankó gyilkos szatirikusa, de a pesti
nagyképűségek elől idejárt pihenni, legalább két szombatján egy hónapnak. Hogy mást
ne mondjak, az ő ötlete volt a Vörösmarty-szobor mellékalakjait a koalíció tagjaiként
ábrázolni, s a szobor feliratát imigyen megváltoztatni:
Hazudnak rendületlenül...
A felesége beteges, törékeny asszony volt, hagyta, hogy az ura rajongjon Porlódért, ritkán mozdult ki hazulról. Legfeljebb azután érdeklődött vasárnap este a barátoktól, hogyan szórakoztak (Lipcsey mindig vitt magával egy művészt vagy tudóst,
hogy ismerje meg a várost, meg a porlódiak főztjét).
Reiniger Simi volt az egyikük, nagy tréfacsináló. Tőle kérdezte meg egyszer Lipcseyné:
Olyan páratlan az a porlódi halpaprikás?
Simi ravaszul hunyorított:
Nem is az a fő, hanem a csárdásné! Tudja, nem akarok bajt keverni, de nagy
a gyanúm, hogy Ádám a Bitóné kedvéért jár annyit Porlódra.
Milyen asszony az?
Nem lehet azt elmondani, mondta Simi. Láthatja abból, hogy Ádám szombatonként nem sajnálja a fáradságot érte.
Erre aztán működni kezdett a pesti dáma fantáziája. Halászcsárda? Egyáltalán
csárda az? Megelevenedett minden betyárromantika az asszonyban, a menyecskés kontyú pusztai démon ringó derekáról, a könyökön felül meztelen karjáról, a bokor átugrásához alkalmas kurta szoknyájáról, amelybe nem a tövis akad bele, hanem az éhes
férfiszem.
így hát egy szombat déli búcsúzkodáskor Lipcseyné is szedelőzködni kezd.
Hová készül, fiam?
Porlódra.
Tessék?!
Nagyon megkívántam azt a híres porlódi halpaprikást.
Hiszen az nagyszerű, lelkendezett Lipcsey. De nem árt meg az egészségének
a hosszú utazás?
Áhá, gondolta a felesége, vissza akar tartani! Most már gyalog is lemegyek arra
a híres Porlódra.
Sosem éreztem magam jobban, mondta a férjének.
Este megvolt a Bitó sógor csárdájában a fölséges vacsora. Csak Lipcseyné hiányolt
valamit.
Hogy van a család?, kérdezte a csárdagazdát.
Köszönöm, kézit csókolom, csak mögvagyunk.
Hát a felesége egészséges?
Nincs annak sémmi baja.
Mondja meg neki, hogy életemben nem ettem ilyen jót.
De csak tessék azt néki szömélyösen mögmondani!
Hát hol van?
Majd begyün.
Mikor?
Amikó annak a röndje kívánja.

38

tiszatáj

Az aranysárga tejfölös lében úszó túrós csusza után egyszer csak beállít Bitóné és
illedelmes régi szokás szerint megkérdezi, hogy jó volt-e minden. Ugyancsak a hagyományok követelik meg, hogy ilyenkor hágjék tetőfokára a dicséret.
A feleségöm! Bitó széles mozdulattal mutatta be élete párját.
Lipcseyné csak nézi az egyszerű, szolid polgári ruhás asszonyt, és mindjobban
benapsugározódik az arca.
De Reiniger Simi nem azért volt Simi, hogy azt a napsugarat be ne felhőzze.
Micsoda ravaszok! Eldugták az igazi Bitónét, és mit tudom én kit küldenek most
ide az ő képében!
Fölnevettem, s ez lett a vesztem. Fölfigyeltek rám. Mennem kellett.

megtévesztő

ifi
1

/.. / /
atjaras
megtámad
Kuo

a

€

Az Őszök és Tavaszok, a Hadakozó Fejedelemségek korszakában Tyin hercege
meg akarta kérni Jü uralkodóját: engedje át országán csapatait, hogy megtámadhassa
Kuót. Hszün Hszi, a hadvezére azt tanácsolta neki:
Ajándékozza neki felséged legszebb jádéját és legjobb négyesfogatát, hogy megnyissa előttünk határait.
De a jáde családi kincsem és azok a lovak drágák nekem! Mi van, ha elfogadja az
ajándékot, de nem enged át bennünket területén?
Nem fogadná el az ajándékot, ha nem adná meg a jogot. Ha beleegyezik, olyan
ez, mintha felséged egy másik kincstárba és egy másik istállóba helyezné értékeit,
amely rövidesen úgyis az öné lesz.
Jü uralkodójának nagyon tetszettek az ajándékok. Tanácsadója, Kong-dze Tycsi
azonban óva intette őt:
Nem fogadhatja el fenséged ezt az ajánlatot. Kuo, a szomszédunk, úgy véd bennünket, miként az ajkak védik a fogakat. Ha átengedjük Tyin csapatait, Kuo után mi is
elesünk.
Az uralkodó nem hallgatott rá és átengedte Tyin seregét. Hszün Hszi legyőzte
Kuo csapatait és meghódította az országot. Három évvel később megtámadta és megsemmisítette Jü országát is. Vitte a jádét és a négyesfogatot uralkodójának, aki megjegyezte:
A jáde éppoly jó, mint annak előtte, de a lovak öregebbek!
TZ-t pont ezzel tanította újabb és újabb kínai szavakra Béla (mint például a kvadriga: két kerekű, négyfogatú harci szekér), amikor a Váci utcai szomszéd fiatal párból
a feleség szemet vetett reá. Ezt onnan tudhatta volna TZ (ha lett volna egy csöppnyi

1996. február

39

esze), hogy a nő minden alkalmat megragadott a vele való gúnyolódásra. A közös telefon, amelynek használata során faldörömböléssel adták tudtul a másiknak, ha őt keresik, bepillantást engedett a némbernek TZ életébe. A nő szép is volt, hibátlan alakú és
még okos is, de TZ-t zavarta a férj, akit még Porlódról ismert volt és kedvelt.
Leila, aki pszichológus volt egy üzemben, egy napon azzal állt elő, hogy most
alakul az első pszichodrámacsoport az országban, és jó volna, ha ő is részt venne
benne. A férfinak fogalma sem volt róla, hogy a pszichodráma nem más, mint átmenet
egy amatőrszínjátszó csoport és egy irodalmi szeánsz között, amelyet természetesen
egy amerikai faszkalap, bizonyos Moreno doktor talált ki. Azt mondta a lánynak:
A neurotikus az az ember, aki légvárakat épít. Minden nagyot a világon neurotikusok alkottak, ők alapították a vallásokat is, mondá Proust. A pszichopata az az ember, aki már e légvárakban él. A pszichiáter meg az az ember, aki beszedi a házbért.
Egy csomó pénzt kér azért, hogy feltegye azokat a kérdéseket, amelyeket az ember nője
ingyen is feltesz az embernek.
Leilának elkerekedett zöldesbarna szeme, de így csak még szebb volt.
Szerinted őrültek sincsenek? A lány megfeszítette pulóverében pompás melleit.
Mindannyian őrültnek születünk.
Némelyek azok is maradnak.
T Z elgondolkodva babrált egy hosszú hajcsimbókjával.
Unom, hogy ha az ember az Istenhez beszél, akkor imádkozik, de ha Isten szól
hozzá, akkor skizofrén. Az emberek mindig őrültek maradnak, és azok a legőrültebbek, akik azt hiszik, hogy meg tudják gyógyítani őket.
A lány fölkacagott.
Minden eset egyedi és mindegyik nagyon hasonlít a másikhoz, tudod. De te, szerintem, félsz a pszichológusoktól.
Tőled félek, gondolta TZ, de azt mondta:
A pszichiátria legnagyobb hozzájárulása a filozófiához az a felfedezés, hogy a vécé
a lélek ülőkéje. Az ember, aki régen átkozta sorsát, ma önmagát átkozza és tejel a pszichiáternek. A pszichoanalitikus meg egy olyan ember, akinek van egy díványa és ezért
pénzt kér.
Itt nem kell fizetni, mondta Leila. Hetenként egyszer találkozunk egy éven át,
ennyit vállalunk. Csupa jó fej jön össze. És szép lányok! Leila TZ-re nevetett.
Te is?
Én is, mondta sokatmondóan a nő.
Na jó, egyszer elmegyek és kipróbálom.
A foglalkozás a Farkasréti temető közelében volt, egy villában. Leila egy barátnőjét is elhozta, bizonyos Nórát, aki klinikai pszichológus volt. TZ már a bemutatkozáskor tudta, hogy ezzel a lánnyal ő le fog feküdni. Tőle nem félt.
Ahogy leszálltak az 59-es villamosról, TZ két öregembert pillantott meg. Az egyik
alacsony volt, borostás, hóna alatt egy kályhacsövet vitt. Fél arca tokába fúlt, szemöldökével együtt rángott simléderes sapkája. Nem sokkal előtte egy szikár, ősz, angolos
felöltőt viselő, esernyős férfi haladt.
Mindketten a temető felé tartanak, mondta Nóra, aki kitalálta TZ gondolatát.
A foglalkozást a híres professzor két női tanítványa vezette. A résztvevők - vagy
húszan - mind pszichológusok valának, kivéve Jorge-t, akit a kolumbiai kommunista
párt taníttatott itt orvosnak, meg egy szakállas matematikust és persze TZ-t, aki most
is ittas volt.

40

tiszatáj

A dolog úgy működött, hogy mindenki eljátszhatta a maga választotta szereplőkkel saját konfliktusait. Önmaga is részt vehetett a jelenetben, vagy másokkal megrendezhette saját gondját-baját. A résztvevők benső hangként is csatlakozhattak a játékhoz - ezek persze többnyire a szeánszot vezető terapeuták voltak, akik Freud tudja
miért, minden szituációt a nemiségbe kormányoztak. Klitorizmus, az interszexualitás,
a panhipopituitarizmus - ilyen szavak röpködtek a levegőben.
TZ az első pillanattól naplót vezetett a találkozókról, akárcsak a terapeuták, akik
nem is csináltak titkot belőle, hogy figyelik a résztvevőket.
Az első foglalkozás nagy csönddel kezdődött.
Szép időnk van, jegyezte meg T Z a mellette ülő lánynak, aki hülyéskedését félreértve rögtön vele kívánt játszani. Apjául választotta TZ-t. A játék szerint egy konyhában ültek.
Apu, ne fogdoss, kérlek, mondta a lány, kislányosra vékonyított hangon.
De hát nem fogdoslak, mondta TZ, aki még nem azonosult a szereppel.
Dehogynem. Simogassál, mondta a lány, és az ölébe ült.
Eridj innen, mert a seggedre verek, mondta TZ. A lány erre elsírta magát.
Na, ez is jól kezdődik, gondolta a férfi, akinek megfigyelési lapján valószínűleg
minden alkalommal szerepelt az „ittas" kifejezés. Azt hitte, ezzel majdnem mindent elrontott, de tévedett. Szinte mindenki vele akart játszani. Volt ő apa, nagybácsi, férj,
szerető, tanár, öccs, báty meg minden.
Legjobban Gusztit utálta a résztvevők közül, aki minden alkalommal szerepelni
próbált. Öntelt, életképtelen alak volt, de nagy nőcsábásznak képzelte magát. Pipázott.
Egyszer Leilát és Nórát választotta ki játszótársnak. A buszon akart velük megismerkedni. Állandóan azt hajtogatta:
Már ismerjük egymást.
Miért érdeklik a nők jobban a férfiakat, mint fordítva?, mondta Nóra.
T Z ezt megjegyezte magának. Feltűnt neki egy Ágnes nevű szerencsétlen aggszűz.
Jorge eljátsszatta a többiekkel, hogy Eszter, akit tiniként ismert meg, négy és fél év
után otthagyja. Erre jön egy Anna nevű harmincas, akit bosszúból a férfi rúg ki. Ezután felbukkan Jorge életében Nika, aki fél évig jár vele, de attól való félelmében, hogy
pillanatokon belül negyven lesz, inkább visszafogadja férjét, Tutut. TZ játszotta a két
éve különváltan élő férjet. Jorge-hoz ezután egy huszonéves lány tapad, akinek természetesen Nika miatt kell elvinnie a balhét. És így tovább, körbe-körbe, végeérhetetlenül. Egy hivatalnok külsejű srác állandóan TZ-be kötött, aki már laposüveggel jelent
meg a foglalkozásokon. Leila minden áron le akarta győzni a szőke, különben jó nőnek látszó vezető terapeutát, de persze nem ment neki.
Guszti egy ízben végre szerelmi csalódását akarta eljátszani, először az Ernő nevű
terapeutával; de aztán Leilát választotta, aki ki is rúgta őt. Guszti gyerekesen viselkedett mindkét esetben, férfiatlanul. TZ egyszer az életben segíteni akart neki: szerette
volna feloldani a görcsöt Gusztiban. Az volt az elképzelése, hogy mint régi, kidobott
szerető állítana be Gusztihoz és Leilához. Gusztiról azt hiszi, hogy egykori szerelme
mostani társa. A szituációt nem sikerült megoldani, mert a Guszti-Leila, a jelenet rendezője és a külső hangok mind állandóan az elhagyásról pofáztak. TZ-t legjobban az
lepte meg, hogy a jelenlevők szinte kivétel nélkül úgy tartották, hogy helyre lehet
hozni a kapcsolatot.
T Z a tizedik foglalkozás után lefeküdt Nórával. Ez hiányzott csak a boldogsághoz! A lány rögtön elmondta barátnőjének, Leilának a dolgot és TZ egyszer csak harapófogóban találta magát, mint Jü uralkodója, Tyin és Kuo országai között.

1996. február

41

Menekülni próbált, de Nórát nem lehetett olyan könnyen levakarni. Egy nap
rajzzal állított be hozzá.

Mi ez?
Ez egy neurolingvisztikai ábra. Kérdéseidre a szem mozgása azt árulja el, mire
gondol épp az illető. Kivéve, ha balkezes vagy japán.
Az enyém?, kérdezte TZ.
Igen, mondta a lány. Talán segít a munkádban.
TZ a Nórától legmesszebbre levő székre ült, és azt mondta:
Kösz. De már mindegy. Én nem megyek többé abba a nevetséges bolhacirkuszba.
Tudta, most erősnek keli mutatkoznia, különben nem szabadul.
Ezt nem teheted meg, most fél úton, mert megfogadtad, hogy végigcsinálod.
Nóra barna szemére felhő ült.
Fogadta a fene! Unlak benneteket, mindenkit. Egyszerűen már nem tudtok nekem adni semmit.
A művészetednek sem?
A művészet nem föltétlenül terapikus hatású. A tükörben nemcsak a világ mutatkozik meg, de önmagad is, s ez a tudás jóvátehetetlenül megváltoztat. A képmáshoz
kezdesz idomulni.
Nem értem, mondta Nóra, aki bármilyen odaadó volt, nem tudta feledtetni
Nadine-t, ráadásul titkos költő volt. Széplélek.
TZ a rajzzal játszadozott.
A parasztok, de általában a vidékiek a hallgatásukkal együtt bonyolultabbak,
mint ti. Négyetekből-ötötökből tudnék megírni egy eleven, porlódi figurát!
Felállt, sétálni kezdett a szobában.
De a legszomorúbb az az egészben, hogy ti még önmagatokat sem ismeritek. Ez
volt a legrémísztőbb ebben a fél évben: arra gondoltam, hogy ti egy állásra való alkalmasságról vagy arról döntőtök, bolond-e egy ember, s közben azt sem tudjátok, kik
vagytok. Ez ijesztő.
Megállt, megigazított egy vázát a polcon. Nemzeti színű papírzászló volt benne
virág helyett.
Az igazság az, mondta halkan, hogy nem tudom, hol végződöm én és hol kezdődtök ti. Ti persze őrültnek tartjátok azt, aki így beszél. Pedig az őrült nem az, aki
elvesztette a józan eszét, hanem az, aki mindent elvesztett, kivéve a józanságot.

42

tiszatáj

Józanság, mondta a lány gúnyosan, de TZ mintha nem is hallotta volna.
Ti őrültségnek tartjátok azt is, ha valaki hisz a magyarság jövőjében az orosz
megszállás ellenére.
Hogy jött ide a magyarság?, kérdezte a lány.
Lóháton, felelte a férfi. Elkapta tekintetét a lányról. Megtudni, hogyan változtassuk a múltat szomorkás mosollyá, hát nem ez a jövő birtoklásának kulcsa?, mondta.
A lány hallgatott.
Nem szeretlek, mondta TZ. Sosem szerettelek. Ezt megmondtam Leilának is, aki
hiába álmodozik arról, hogy egyszer az ágyamba fekszik. Mert mindkettőtöket megvallottalak Nadine-nak.
A lány fölsírt. TZ kézen fogta, és kikísérte.
Ha Jü uralkodója rögtön követeket küld Kuo urához, és azt üzeni, hogy a tőle
kapott némi területi engedményért cserébe Tyinre uszít egy másik fejedelemséget, Jü
gyarapodva került volna ki a két nagyobb ország halálos öleléséből, mondta Béla,
aki végig a másik szobában olvasott. Egy kis országnak nagyon észnél kell lennie.
Van cigid?

00000000000///////
Elballagtam egy közeli, kicsiny játszótérre, mert már figyelni kezdtek a lakók mit olvasgatok én az ő házuk udvarán. A játszótér jóval kisebb volt, mint gyerekkoromé és elég szegényes volt a felszerelése, de minden hely jó, ahol a játék az úr. Valószínűleg így gondolkodott az ifjú, vagyis Juvenal tollnevet használó egykori földim
is, akinek a következő írást köszönhette Kornél atya.

A Próféta

Juvenáltól el nem múló hálával

írtam már volt róla talán, de hál' Istennek az ember elfelejti írásait. A legkedvesebb vacsora előtti sörözőhely volt az öreg Porlódon, ahol a kispolgárokból álló törzsközönség minden este be akarta bizonyítani, hogy a kormánypártok veszedelembe
döntik az országot. (Hát nem azt teszik?) Nem gazdagok gyülekezőhelye volt tehát e
hely, s erről leginkább azok a főpincérek tudnának szólani, akik összegyűjtött pénzecskéjüket egy nyár alatt elveszítették itt.
Hanem a honmentő szólamok valahogy így kezdődtek az asztaloknál:
Odamöntem hozzá, és azt mondtam neki: te minisztör, kedves barátom, kérlek...
Szörnyen tegezték errefelé a minisztereket.
Akkor azt mondta a kögyelmes úr: nézd, kedvesöm, jól tudod, hogy szeretlek...
Hogy mit akart mondani a kegyelmes úr, az nem volt lényeges. A kapcsolatokon
volt itt a hangsúly. Tisza István itt Pista volt, Andrássy Gyula csak Duci. Képzelhetni,
hogy bántak a náluk kisebb hatalmasságokkal.
Aminthogy a Schlesinger bádogos is el volt ragadtatva „Miksza" Kálmántól, mert
lehetetlennek tartotta, hogy valakinek tárgyas raggal végződik a neve.

1996. február

43

A nagyasztal
A Kass-kávéház nagyasztala volt a legtüzesebb sarokasztal Porlódon. Itt folytak
a legviharosabb vitatkozások, itt mentek csaknem ökölre az emberek. Akik közül a legtöbbnek volt esze hozzá, hogy soha meg ne nősüljön, vagyishogy az öreglegények gyülekezőhelye volt ez.
Közülük az egyik legderűsebb szellem Lichtenegger Gyula volt, hosszú vergónia
szivarjával a szájában, gyilkosan gúnyos arckifejezéssel az arcán. Történt egyszer, hogy
Platz Bonifác tankerületi főigazgatót, a vasúti állomáson meglökdöste egy részeg iparossegéd. A hírt némileg felfújta a helyi sajtó, innen átvették a szenzációhajhász fővárosi lapok is, immár olyanképpen feltüntetve a dolgot, mintha Platzot lepedőben vitték volna haza.
Akkor mondta Lichtenegger tompa hangján, lustás és kissé szaggatott beszédmodorában:
Érdekös dolog az, hogy ha éggy papot möglök éggy italos asztaloslegény az „Mögvert pap" címmel jelenik mög. Ellenbe' ha úgy helybe hagynak éggy zugújságírót, hogy
kanállal szödik össze, az erről szóló riport az „Inzultált hírlapíró" címöt kapja.
Érdekes: ez az egy azóta sem változott.
Ennél az asztalnál esett meg az is, hogy a porlódi nagy árvíz képének megfestője,
Vágó Pál, azt találta mondani Nyilassy Pálnak.
Druszám, dzsentlemennek tartod te magad?
Hogyne, hogyne!
Akkor miért rakod úgy keresztbe a lábadat, hogy a jobbik van a balon, mikor
a dzsentlemen a balt helyezi a jobbra.
Na. Vannak dolgok, amiket tudni kell.
Eme nevezetes sarokasztalnál Brauswetter Ottó órásmestert, becenevén Spinglit
lehetett a legjobban ugratni. Ugyanezen okból ó volt egyben az asztal poéngyilkosa is.
Teszem azt, valaki el akarta mondani azt a régi adomát, hogy sóért, paprikáért
küldték a gyereket.
Spingii nyomban előrehajolt és egy felfedező arckifejezésével magyarázta:
Tudniillik a szülők kútték a bótba a gyerököt, mer ott kapni sót mög paprikát.
Korán meghalt, önkezével vetett véget életének. Azért a merészségéért, hogy az
egész világgal dacolva jobban bízott a magyar koronában, mint a svájci frankban a spekuláció éppen esedékes korszakában.

A Stróbl
Ismét egy régi kávéház, ami ráadásul Tömörkény István rokonságával volt kapcsolatban. Kimúlt ez is, a régi emberekkel együtt, mint a többi nevezetes kávézó, a Bergl,
a Basevitz, a Szőlőfürt (hogy hívhatnak így egy kávéforrást?), a sokkal jobb nevű Botrány, vagy a Sugi.
Este fél tizenegykor már eloltották a lámpást. Addig unatkozva sétálgatott az
egyetlen pincér, hogy a vendégek - mármint Wagner Gyula és Kókay Gusztáv elolvassák az este érkezett bécsi lapokat.
Mit szól ehhöz az ügyvéd úr?, szólalt meg nagyritkán Wagner.
Megbökött az ujjával egy közleményt, s átadta Kókaynak a lapot.
Kókay elolvasta, visszaadta.
^

44

tiszatáj

Hát nagyon derék dolog ez, Wagner úr, nagyon derék!
Ennél több szó nem hangzott a kávéházban. Még a pincérrel se kellett beszélni,
mert az úgyis tudta, hogy csak pikoló kapucíner volt a fogyasztás.
Csak akkor lehetünk komolyak, ha játszunk. Elnéztem a mászó, hintázó, labdázó gyerekeket, aztán fogtam a motyómat és elslattyogtam a Kinizsi utca sarkán leledző névtelen lélekmosodába egy pohár sörre. Ennél kisebb mértékegységet itt nem is
mertek ismerni.

1996. február

LAZARYRENÉ

45

SÁNDOR

Itinerarium Transsylvaniáim
Tizennégy strófácskák
Szép Erdélyországról,
Kiket is szerzettem
Jártomban-keltemben,
Szomorúságomban
Papírszeletekre,
Gyakor vígságomban
Vándorolván egyre,
Rögtönözvén egybűl
Régi emlékekbűi
Sok utazásokbúi,
Okozatbúi s okbúl.

Invokáció
Nagyságos Gedeon, nézz le, Bethlen Gábor:
Fővesztő futásban nincs egyetlen tábor!
Nincsen Corvin Mátyás, Báthory, Bocskai Fecsegnek a fosztás tántori mocskai!

Kuruc nóta
Szatmár, Vetés, Peleske!
Tündér Erdély eleste!
Török, tatár, bohém, német
Üdvét rajtunk kereste:
Nemzetségünk pár lókötő
Öt darabbá felezte!

Szebeni táncszó
Sej, Porumbák, Vidombák:
Ki húst eszen, ki gombát!
Haj, Vidombák, Porumbák:
Más király küld porunkát!

Máramarosban
Életem folyása csak akkó' vóna szép,
Ha papnak fogadna Nagybocskó, Rónaszéki
Ha boltosnak Bánya, grófnak pedig Koltó,
Mert nyomorgó voltom egekre rikoltó!

tiszatáj

46

Sóhajtás
Szentgerice,
Kibéd, Szabéd!
Emberice
Ki véd, ha védf

Corvina
Hollóiddá lettünk, hősi Vajdahunyad,
Hajdan vidám lelkünk főlehajtva szunnyad:
Szétlődörgó gyásznép, fekete sereg,
Aki temetkezvén egyre kesereg.
Olyanokká lettünk, vitéz Vajdahunyad,
Hollósodó lelkünk főlehajtva szunnyad:
Ritka címerállat, kőbe zárt madár,
Századok szorítják, földre szállna már!

Kézdiszék,
Szentlélek,
Bálványos,
Altorja:
Mélységből
Föl nem visz
Ármányos
Lajtorja.

Ifjúság
Erdő.
Kőszegremete.
Felhők,
Őzek menete.

Udvarhelyről Szeredába
Erdőt-mezőt, dűlőt
De örökkön zöldell
Tél közelít, dér ver,
Elmegyek havasnak,

az ősz megtarkita,
az öreg Hargitabánátim benőnek:
elmegyek fenyőnek.

Megváltás
Karácsonyfalva
Alvó hópehely... Örök
Itta karácsony!

1996. február

47

Öregség
Akárha Fogaras, Hargita, Vlegyásza:
Hófúvásos a szív. Öröme, se gyásza.

Elmúlás
Abafája, Sárpatak,
Keresztúr meg Galambod:
Álmomban is, holtomban is
Hallom egyre harangod.

Szekvencia
Üdvözlégy, Mária!
Téged áld Ménaság
Mennyeknek rózsája,
Törékeny némaság!
Könyörgőn dicsérnek Kászonok, Gyímesek!
Nélküled nemzeted vánszorog ím, esett!
Patrónánk, tekints ránk:
Néped már így romló!
Téged áld Csíkszépvíz,
Szentlélek, Csíksomlyó!
Rengeteg Csillaga,
Égi Kálvária:
Ragyogó szívünk is
Téged áld, Mária!

Marosszéki sorok
Magas a mi lelkűnk, mint az Istenszéke:
Sanyarú sorsunknak soha sincsen vége...
írtam volt Csíkszeredában, Felsőbányán,
Homoródfürdőn, Kézdivásárhelyen, Makfalván,
Marossárpatakon, Nagyenyeden, Nagyszebenben,
Őraljaboldogfalván, Ratosnyán,
Szatmárnémetiben és Székelyudvarhelyen.
Egybeszerkesztém
Marosvásárhelyt, 1924 novemberében.

48

tiszatáj

BOZSIK PÉTER

Weissbrunni töredék
Anakrónnak, a bérces Balkánra

Prológus:
a vers számodra
rég nem látott vendég
ahogy rákiáltasz
hogy vagy? élsz még?
ahogy fölismered a rég
nem látott arcot
megfogod megtapintod
megcsókolod szádba veszed
mint játékát a gyerek

1. álmodban jő a feleség
egyik kezében
rummal leöntött torta ég
másikban részeg fürj
hever ezüst ágyán
szájában tőr
álmodban ledöf
ez lesz a semleges vég
a végleges
úgy mindent egybevetve
meddig tarthat létezésem kedve
átjár a szégyen férge
s butaságom hurka
múlt ideibe bújna
láthatatlan homlokom
árnyba vonja
homályos alakom
a balvégzet ritmikus
hordaléka
:(s látod ez máris
para-frázis):
lüktetve élek az
érveléssel
a fölösleges érveréssel

2. jő jő a feleség
egyik kezében
rumostorta ég

1996. február

49
elvágta a fürj torkát
akár szerbét a horvát
vagy megfordítva
ahogy olvasok valami
belső titkos hangon
a nyitott és zárt
pogromok
átszűrődnek
a programon
állva künn a hideg gangon
s ahogy hallani
vélem fals hangom:
gyógyvers vagy vallomás
vagy csak egy zsúfolt állomás
e végnélküli látomás
(utánzás utóhang
futóhomok futó rang)
?vajon milyen lehet
egy sörétben
süvítő sötétben}

3. ebédre részeg fürj lesz
kezében égő rumostorta
ebédre jönnek szeretői
a rémes horda
a fürj vérében hentereg
itt a pina üvölt a horda
hempereg
milyen lehet sötétben
egy süvítő sörétben
[ka a lélek egy nem látható atommag
(neutron proton vagy elektron
nagyságú égi lektor)
mint az istenek térbe-időbe dobtak
akkor ennek ismerete
lenne
a lelkiismereti]

4. ott meg mi ég
ni csak egy feleség
kezében rumostorta
fele ép
fele meg szénné égett
mikor megszületett
disznók közé dobták
mint az egyszeri korpát
s azok fol is falták
majd kiszarták

50

tiszatáj
5 így él tovább
bogárban légyben
lósőrényben és növényben
benned és bennem
a lírai énben
a tizenkettes számban*
a szájban
megalvadt
tejben vagy vérben
időn és téren is túl
ott ahol a kis Túr...
ott ahol a kurta farkú
malac is túr

5. ott meg egy másik feleség
nézzétek nézzétek hogyan ég
szégyentől ég
a testem
fekszem itt elesetten
részeg férj
a részeg fürjben
ott álltam higgadtan
nyakig a bigganyban
sfélrebeszéltem
éppen:
konyakom konyakom
erősbik konyakom
vodkám és borocskám
kiket épp nyakalok
melyikőtök mondaná
meg hogy a wojwodschafti
padláson állomáson
hova kerülne került volna
láztól tüzes testem
és mondjátok hova estem
hova estem volna
hova párolognék
hova párlódott volna kimúlásom
azúrkék sója
ha ott maradnék
ha ott maradtam volna
mint az Úr Kék Hajója
akkor ki ízesítené velem
hullakék
életét
* E szám szenvedést és szorongást jelent. Az áldozattal is szokás jelölni, s általában azt jelzi,
hogy az egyént föláldozzák mások tervei vagy összeesküvései érdekében.

1996. február

51

6. és jő jő mindig egy feleség
kezükben rumostorta ég
de lehet épp konyakkal
leöntött vérpuding
csillogóak és kedvesek
olykor
szépek és nedvesek
bennük valami ég
vállukon vér
kék véredény
Posta festa:

kilépni kilépni kéne
már e testből
belebújni egy
asztráltestbe
vagy eltűnni egy
kasztrált estbe'
Weissbrunn, 1995. eleje

52

tiszatáj

PINTÉR LAJOS

Szökő kutak
A József Attila-pör
Nekem az egyik legnagyobb magyar vers Juhász Gyula verse, a Tiszai csönd.
S milyen megható szülővárosomban, Szegeden a szökőkút, melynek padjaihoz oly
gyakran odaülök. Juhász Gyula-szökőkút, a kövekre, melyeken csobban a víz, a kövekre, Juhász Gyula Szonett Szegedhez versének sorait íratta rá az emlékezet.
Szeged még igen, hogy ott születtem, ezt elmondhatom könyveim fülszövegein
s megírják a nagy, komoly lexikonok. Amit utána szoktam írni, életrajzom vagy önéletrajzom két-három mondata azonban rendre kimarad. Hogy nekem - ha nem is
szülővárosom, de szülőváros értékű városom, szüleim városa: Csongrád. Folyópartjához futsz, gátjáról láthatod, amit Juhász Gyula is látott, a csöndes Tiszát.
Itt jártam általános iskolába, és itt jártam gimnáziumba. Utána a pesti bölcsészkar
és az Eötvös Kollégium, erről már beszélnek a könyvek. Ez már nem a csend, a Csönd.
Ebben a városban jártam gimnáziumba, e város tanárát idézi az emlékezet. A Batsányi Gimnázium tanára, magyartanára Fehér Ede már meghalt, elsős egyetemista voltam, másodikos, amikor halálhíre hazaszólított.
Tanárunk, Ede bácsi; mennyire boldogok voltunk, mikor másodikos gimnazista
korunkban, 1968-ban ő jött be az órára. Ő lett a tanárunk, a legendás tanár. Akiről
egymás közötti beszélgetésekből, félmondatokból tudtuk előbb is, hogy diákévei alatt
József Attila egyetemi társa, barátja, padtársa volt, s véletlenül - s ez már irodalomtörténeti mozzanat - a Horger-ügy, a József Attila-pör koronatanúja. Ede bácsi csöndes, szerény ember volt. Ezekről a dolgokról ritkán beszélt, mondjam, hogy sohasem?
Tanította a Kosztolányi-verset, a Boldog, szomorú dalt, olyan fájdalommal, mintha a saját életét mondaná el benne. Ki otthonos volt a földön, már nem volt otthonos az égben? Pedig dehogy: láttam én őt, az öregurat, a tudós tanárt, amint - ahogy kell - égi és
földi dolgok között kötéltáncos: a por fölött, a dolgozatok fölött és szakfelügyelők fölött és kordivatok fölött - ég s föld között ott lebeg.
A tananyagban, amikor odaértünk, akkor hozott csak be egy-egy dedikált József
Attila-kötetet, egy-egy J. A.-levelet. Akkor említette, hogy megírta a Horger-ügy történetét a József Attila emlékkönyvbe, az emlékkönyvet is behozta egyszer. Félmondatokat mondott arról, hogy Horger jó nyelvész volt, hogy József Attila máskülönben is
elhidegült volna az egyetemtől. Máskor, hogy Horger dadogós volt, az ő dadogós beszédét gúnyolja a Születésnapomra „dadogós" rímelése. S milyen fájdalommal üt vissza
a pörre a késői József Attila-fölismerés: kiröhögtem az oktatómat.
Milyen jó, hogy megvan a József Attila emlékkönyv, jó, hogy polcomról levehetem. Milyen jó, hogy föllapozhatom benne a Horger-ügy leírását. Megtalálhatom kedves magyartanárom írását.
De magát a dolgot ne mentegessük: Horger otromba volt, a költészetre süket.
Mennyit tanulhatott volna Juhász Gyulától! Mert ő, Juhász Gyula, már a tizenhét éves
József Attiláról tudta, hogy kicsoda, s tudta: ki csoda lesz. S ahol ezekre először eszméltem: Csongrádra, városomba hazamennék én is. Haza oda, ahonnan mint szökő-

1996. február

53

kútból a víz, mint Juhász Gyula szökőkútjából a víz, elszöktem. Rétjén tudnám, melyik az a fűszál, amelyik térdemet sebezhetné. De - ahogy törvényszerű - nem találok
haza többé már soha.
Radnóti napjai
Október. Konyhaablakomból ha kinézek, látom, miként váltanak sárgára és pirosra az előbb még zöld levelek. Egyik fa ebben az októberi pompában elől jár színeivel. Lombozata alján sárgák a levelek, lángsárgák, följebb pirosak, a piros levélvégek
pedig már szinte feketék. Ez a gyertyaforma fa mintha maga is valóban égő gyertya
lenne: láng-sárga és tűz-piros és korom-fekete színeivel.
Állok a bolt előtt, várok valakire, kezemben forgatok egy október festette falevelet. Kilép a boltból egy óvodás kislány, megszólít: de szép leveled van! Anyja elhúzza
onnan, mielőtt zavartan válaszolnék. Csak a tűnődés marad: e szépséget ki vette észre
ma rajta kívül még? S ha észre is vette: mit ér?
Kedves költőm? - e kifejezés mit jelent? Persze, egy könyvtárat, könyvtárnyi
költőt. De azon belül? Radnótit például. 1979-ben - persze még előbb, 1979-ben a kötet már megjelent - Kormos István fölkérésére válogattam is kötetnyi versét a legendás
Magyar Irodalom Gyöngyszemei sorozatnak. Most a polcon látom, hogy másik „kedves költőm", Szilágyi Domokos is válogatta, az ő válogatása 1976-ban jelent meg a Kriterionnál. Most beleolvasok a válogatásokba. Szilágyi Domokos torzó-költőnek mondja
Radnótit, akiben ottszorult egy babitsi pálya lehetősége. (Babits nevét, mily játékos félreütés, babaitsnak ütöm először az írógépen.) Én meg azt írom válogatásom kommentárjában: Radnóti világirodalmi rangú alkotó. A két véleményt most hasonlítgatom,
méregetem.
És mégis, és mégse: én mégse félek a jelzőtől: nekem Radnóti világirodalmi rangú
költő. Persze, mint mások is a magyar irodalomból. Aki olyannyira rokon a világ nagy
áramlataival. És aki olyannyira „kívül" rajtuk. Akinek sorai érvényesek és érvényüket
nem veszthetők. S akinél a forma... az miért ne érdemelne rendkívüli jelzőt? Napjai
közepette, napjai mélyén ül, aki él. O pedig azt tudta írni Férfinapló című versében:
Napjaim tetején ülök. Ez is egy árulkodó és tanúskodó adalék.
Előveszem a Radnóti-kötetet. Gondolom, ezen az októberi napon el kellene olvasni az októberi verseket. Megszámolom, van belőlük öt darab. Olvasni tájleírásait,
a leírásokat átütő történelmi látomásokat, látomás-töredékeket. S az apró mozzanatok,
a sorok közötti remegés: hogy mennyi még? Kormos például azt írta: az év októbere,
s életem októbere. E kis játékkal, e kis októberi metaforával hatvan megélhető évet jósolt magának; héttel lettünk neki adósai. Szilágyi Domokos pedig azt írta: szeretnék
élni 2000-ig. Nála mennyi az adósság? S kié az adósság, a hiányzó huszonnégy év? (Érdekes, öregjeinktől hallom ezredvég közeledtén egyre többször, többjüktől: szeretnék
élni 2000-ig. Visszhangoznak a Szilágyi Domokos-i sorok.) És Radnóti? O pedig azt
írja le 1932-ben, odalapozok a kötetben egyik versére: „Huszonharmadik évem huppan
le / súlyosan most a bokrom alá: / kenyerem fele már komoly / fogaim között..." Nicsak, ez is egy játszi, szemérmes, megbúvó jóslás: a remélt - s mily szerényen kiszámolt! - megélhető negyvenhat évről. S hol a harmadik tizenegy év?
Radnótit lapozom, s végül is nem az októberi verseket olvasom újra, mint készültem, hanem a dátumos verseket, amelyekre ráakadtam. Ezt a férfinaplót, melyben
„napjaim tetején ülök", s melyben a „Huszonharmadik évem huppan le" jóslatát is

tiszatáj

54

megtaláltam épp. 1931-ból, 1932-ből nyolc verset találok, melyek címe: dátum. Érdemes lenne keresni társait a „magyar" irodalomban, a „világbirodalomban. Keresni ezen
oly különös dátum-verseket! Ezekben biztos ott a költő valamennyiben, amint napjai
mélyéről - mint aki szakadékba esett - mászik föl napjai tetejére lucskosan, sárosan.
Kormos István egyik mondata. Alapmondata. Nem tudom, leírta-e? Nekem
mondotta, ekképpen: Radnóti... ő volt, aki azokban az években megmentette a magyar
költészet becsületét.
Jó erre a mondatra gondolni. Kormos. Radnóti. Magyar költészet. A költészet
becsülete. Mennyi mozaikszerű szép részlet ebben a mondatban. Persze a legszebb ez:
a magyar költészet becsülete. „Azokban az években." És persze gondolni arra is: ezekben az években!
Illyés és a fiatalok
Fölírom a címet: Illyés és a fiatalok, és hirtelenjében nem megy tovább, sétálok
a szobában, keresem a mondatokat. A konyhába megyek, apró kalapáccsal diót török,
a dió még a csongrádi kert hangulatát idézi. Fiam rázta le egy héttel korábban a dédnagyapja vagy dédnagyanyja ültette fáról.
Apró jegyzetkék, effélék: nem hiszem, hogy Illyésnek és a fiatal íróknak - mi is
az, hogy fiatal író? melyik korosztály? - , tehát nem hiszem, hogy Illyésnek és a fiatal
íróknak különösebben szoros kapcsolatáról tudnánk beszélni. S ez senki hibája, senki
érdeme. Illyés rendkívüli csillaga a magyar irodalomnak, olyan alkotó, aki évszázadonként ha egyszer születik. Külsőségeiben mímelni lehetne, s erre lehetne mondani, hogy
„hatás", de ez édeskevés. Érdekes: szerepét mímelni se nagyon próbálja senki, epizödistáknak nem való e főszerep. Életművéből azok az egyszerű modorosságok is hiányoznak, amelyek vonzanák az utánzókat. Illyésnek így epigonja sincs.
Száz év múlva talán, valamikor a következő évszázadban egyszer születik .egy
költő, egy író. Egészen mást ír, mint Illyés. Más témái lesznek, egészen másként is ír,
mint Illyés. S valaki majd azt mondja rá mégis: egészen Ülyés-i. S mások rábólintanak.
Elképzelésem szerint így akad méltó követőre.
Egy fényes, keretes napot járok körül. Fölírom a dátumot, mint előbb a címet:
1979. május 19. Nézd, tizenöt évvel ezelőtt. Illyés ekkor találkozott Lakiteleken a fiatal
írókkal. Illyés a fiatal írók lakiteleki találkozóját ekkor tisztelte meg jelenlétével, s mondott rögtönzött beszédet. Lakitelek akkor még nem volt politikai metafora, sikeres íróolvasó találkozók sora irányította rá a figyelmet. S a sikeres író-olvasó találkozók hamuja alatt izzó parázs keltett figyelmet.
Illyés elmondta rögtönzött beszédét, autóba ült s elutazott. Illyés „nyomdakész"
beszéde lenyűgöző volt, valamennyiünk számára meggyőző: akkor még, mint egy leejtett vizespohár, nem tört darabjaira, üvegszilánkjaira a szellemi társaság.
Egyik mérvadó kritikusunk azt súgta a fülembe később: Illyés egyik legjobb esszéje. A beszédre gondolt. Újraolvasom, egyetértőn mondom: a remekmívű esszéket
író Illyés tényleg egyik legszebb esszéje. Megható tárgya szerint is figyelmet érdemlő:
egy búcsúzó, öreg író üzenete a fiataloknak, az utána jövőknek.
Tíz év múltán, 1989-ben egyik írónk így idézi fel a beszéd, az esszé-beszéd hangulatát: hosszúkás ebédlőben, ahol zsongott önfeledten a legalább száz főre rúgó, többségében ifjú írósereg, és ahol délben Illyés Gyula ült az asztalfőn.
Valahogyan így volt, így emlékezem én is. Illyési mondatok, tételek. Újraolvasom beszédét, itt-ott belekapok. Például ez, amely a nemzedéki „összeállás"-ra figyel-

1996. február

55

meztet, az 6 szava ez is, az új nemzedék legyen tényleges nemzedék: „együttesen sokkal
jelentékenyebb szerepet töltsön be a magyar irodalomban, mint közös vállalkozás híján". A nemzedék milyen gyönyörű metaforái, figyeld csak, előbb: összeállás, majd itt:
közös vállalkozás.
Rosszhiszemű kritikusairól szól, hogyan is írta, akik torka helyett csak bokáját
harapták, a mindenkori önjelölt csaholó kutyák. Illyés azt mondja: de nekik nincsenek
műveik! „Nem alkottak művet... a ti gondotok, tehát az igazi erőfeszítés az legyen..."
Meghallgatásra talált-e, kérdezem, az illyési szó? Ki a több: az alkotó, akinek gondja
a mű legyen, vagy? Vagy? Vagy az önjelölt hallgató?
S a beszédet lezáró hatalmas ívű mondatok: „Mert az sem mindegy, hogy a kivégzőosztag elé milyen lelkülettel áll ki az ember. A nemzet műhelyébe léptek és - éltesse
isten a tisztes ipart!"
Szép látomás: hosszúkás ebédlőben, ahol zsong önfeledten a legalább száz fős,
többségében ifjú írósereg, és ahol délben Illyés Gyula ül az asztalfőn. Csak épp: sehol
az önfeledt írósereg. Üres az asztalfő: különös látomás, üres, lángoló Dózsa-trón. Üres
teremben a huzat csukja-nyitja az ajtót; egy régi jegyzetlapról elmosódó - de érvényes félmondat: „éltesse isten a tisztes ipart!".
Tóth Menyhért fehérsége
Illyés kortársa, Weöresé és Radnótié az 1904-ben született festő, Tóth Menyhért.
Eletét engedjék meg, hogy elmondjam, nem életrajz-író módjára, módszeresen és
pontosan, hanem szubjektíven, ahogy bennem kavarog. Á leghosszabb század, a X X .
század elején született egy Kalocsa környéki faluban, Miskén. Ahol paprikát termesztenek az emberek, ritkábban majorannát, ebből élnek, a földből. A közöttük cseperedő
Tóth Menyhért a művészeteket szereti, különösen a festészetet, ezért szobafestő-inasnak adják. Ott majd festhet, bemeszelheti fehérre az összes házfalat, portát: bemeszelheti nagy igyekezetében még az eget is. Gyerekkori csámborgásai közepette megharapják a disznók. Nem fellökik, mint gyereket szokás, nem lábon dörgölik, mint hinnénk,
hanem arcon harapják: megharapják az egyik arcfelét, kiharapják a fél szemét. Eltorzul
az arca, hinnénk. De arcában annyi angyali szépség és kedvesség, hogy később e torzulást észre se vennéd. Közreadja később valaki a munkakönyvét, így sorakoznak foglalkozásai: szobafestő-inas, szobafestő, festőművész. Szobafestő-inasként jéghideg templomfalakat meszel egész télen át, megfázik, átfázik a lába, s olyannyira megbetegszik,
hogy egyik lábát amputálni kell. Ezt se vennéd észre rajta, egyenesen és büszkén jár,
mint a maga módján Nagy László. Később főiskolára megy Pestre, ahol - vallomása
szerint legbensőbb társai a prostituált modellek, árvaságukban, pőreségükben, kiszolgáltatottságukban. Létrehozza a század egyik legjelentősebb festői életművét, szinte
visszhangtalanul. Visszatelepül falujába, festi fehér izzásban a képeit, s műveli földjét,
mint a többiek. Ha művésztelepre hívják, visszakérdez: de lesz-e addig, aki otthon megkapálja a majoránnát? Életműve javát, szinte egészét, öregségére megveszi - s ez csodálatos felismerés - a Bács megyei Tanács. Az érte kapott honoráriumot gondolkodás nélkül arra költi, hogy elutazzon a Kanári-szigetekre és megláthassa (ahogy mondja) apjátanyját, a tengert. Temetésén ott álltam én is a Farkasréti temetőben, csontigható hidegben, hófödte tájon. Voltunk nyolcan-tízen összesen. Szinte nem tudtuk, kit temetünk:
olyan volt, olyan lehetett, mint mikor Mozartot temették.

58

tiszatáj

Tessék, itt ez a szubjektíven elmondott életrajz. Tessék, ez alá írd oda, amit Tornyai János festménye alá odaírt címül, mert odaillik: bús magyar sors.
De nem élte búsan sorsát. Például a falusi zenekarral lakodalomról lakodalomra
járt zenélni, s a lakodalom egyik fénypontja volt, amikor először tangóharmonikán
eljátszotta, majd énekelve, dobolva, dudálva előadta a „Taxi Manci dudál, Gyalog
Manci megáll..." kezdetű divatos számot. Nem volt ebben bússág, sőt: „Kerestem az
emberek kedvét, örültem az örömüknek" - mondotta.
Képeiről is ez az áradó derű sugárzik, ez a paraszti panteizmus, amely világban
nincs isten, amely világban nincsen isten, már Auswitz előtt sincsen, s Adorno előtt se
lehet verset írni, se képet festeni. De ahol a természetben mégis a tarack szárától a lég
madaráig és a fentjáró, izzó Napig minden isteni.
1975-76 táján, amikor Kecskemétre kerültem dolgozni, letelepedni, akkor Kormos István mondott nekem egy mondatot. Ez is alapmondat. „El ott egy festő, aki fehérre fehérrel fest." Ekkor hallottam először - épp Kormostól - Tóth Menyhért nevét. így
közvetve neki köszönhetem Tóth Menyhért röpke barátságát.
'78-ban házigazdája lehettem annak a beszélgetésnek, amelynek (utóbb kiderült)
megmaradt a hangfölvétele: Tóth Menyhért beszél életéről, művészetéről, de ne „realista" mesére gondoljatok. Eletét kitette a napra, minden mondatán átüt a fény, mint festményei alakjain és tárgyain. Minden mondatát - itt is „fehérre fehérrel" festi.
Gyönyörű albumok járnának neki, mert képei csak a legfinomabb műnyomó
papírra másolhatók. De e gyönyörű albumok nincsenek. S későbbi korok majd fölemelik, vagy végképp elfelejtik? - na látod, ezt nem tudja senki. Tél jön, Tóth Menyhért-fehéren, puhán hullni kezd most a hó.
A szegénylegény-Szilágyi D o m o k o s
„Tocsogó, zsombék, vadonerdő édesfiai, szegénylegények, véreim" - tudjátok-e,
ki a költő, aki e sorokat írta? O a Szegénylegények című nagy vers költője, maga is szegénylegény, Szilágyi Domokos. Nem azért szegénylegény, mert erdőben bujdosó. Hanem azért, mert versben bujdosó, mint Nagy László. Versben bujdosó haramia. Nem
azért szegénylegény, mert erdőben bujdosó. Hanem mert környülkerítették a kakastollak, emberi fájdalmak, kard-pengék, mint Jancsó Miklós szegénylegényeit.
Nevével az 1972. novemberi Tiszatájban találkoztam, személyével soha. Az 1972es Tiszatáj a hetven esztendős Illyés Gyulát köszöntötte épp, akkor közölték az ő verseit is, többek között a Lilla Vitézre emlékezik címűt. Játékát. Játékát, de az akkor 34
esztendős költő klasszikus verse a játék. Mit csináltál, Dia Mihály szerkesztő úr? Dyen
rangos összeállításba beillesztetted egy előtte sose publikált, tizenkilenc esztendős ifjú
verseit is. Bevallom bűnömet, én voltam az az ifjú. Tükörbe nézek, fürkészem hovalett kamaszarcomat. Eltelt azóta huszonkét év.
Meghalt időközben Szilágyi Domokos; ezen emlékezetes Tiszatáj-szám után négy
évvel, 1976-ban, harmincnyolc évesen. Azt írta Radnótiról: egy babitsi lehetőségű
életmű, de töredékes. Védtem Radnótit, védem Szilágyi Domokost is: életműve e rövid
élet keretében is egész. A Hegyek, fák, füvek, a Bartók Amerikában, az idézett Szegénylegények, Lilla Vitézre emlékezik, az Öregek könyve, a Círcumdederunt, a Vád nagy
költője ő.
A „szeretnék élni 2000-ig" költője. Egyik versében írta e sort, huszonnégy évvel
maradt neki adósa... valaki. Sors, isten, kitől is kérte?

1996. február

57

Posztmodern kor e mai. Posztmodernizmus... mit jelentenek a kifejezések?
Semmit. Poszt-Szilágyi Domokos-i kor! Az igen, az jelentene valamit. Hisz egy életműve példájában követhető költő halála után (mondjuk kétezerig) huszonnégy éven
keresztül elárvultan a poszt. Tessék, modernek, üres a poszt, üres az őrhely.
Ahogy Bartók zenéje modern, olyan értelemben modern - a szó legnemesebb értelmében - az ő költészete is. Megújító költő. Babits és a szintén erdélyi Dsida Jenő
formakultúrája, zenei kultúrája verseiben. S a hagyományok jelen ideje, mint Nagy
Lászlónál, Juhásznál. S mint Weöresnél: minden játék és szerepjáték nála, minden
kísérlet. Vendégszövegek verseiben, forma-összetörések, tipográfiai eszközök versformáló elemként. Idézeteket épít versbe és filozófiai tételeket, számokat emel versbe,
az Öregek könyvét 1-től 700-ig megszámozza soronként. Trubadúrköltők és amerikai
beatnikek párban. O volt, aki mintha Weöresnek mutatná: minden formát, minden
szerepet ismerek én is. S ő volt, aki - emlékezések szerint - egyetlen éjszaka alatt kézírással lemásolt (hogy megmaradjon neki, mert egyetlen éjszakára kapta kölcsön csak),
egyetlen éjszaka alatt lemásolt megőrizendő egy Nagy László-kötetet.
Láttam, hogy Ruttkai, a színészkirálynő, egyetlen pillanat alatt hogy megszerette.
Műsort állítottam össze Szilágyi Domokos verseiből a rádiónak halálakor, valamikor
76-77 táján. Ruttkai mondta a Lilla Vitézre emlékeziktt és a Tücsök és a hangyát. Milyen
kár, hogy sehol a hangszalag.
Versei végül is rendkívüli előadóra találtak. Mint Berek Kati a Menyegzőt, mint
Latinovits az Anyámat, úgy mondja teljes művészi azonosulással Szilágyi Domokos
verseit Illyés Kinga. Illyés Kinga versmondása, egyik oldalról maga az akadémiai székfoglaló Szilágyi Domokos verseiről, oly pontos versmondás. Másrészről maga a megismételhetetlen egyszeri csoda, királynő ő is.
Ruttkai Éva tudott hasonlót. Ékkor, az Eötvös kollégiumi 1977-es rádiós est után
követtem autóját autómmal. A sötétben rosszabbul látok, kértem, lassan vezessen:
majd megyek fényei után. Talán még mindig ott megy előttem, látom fényeit örökre
a sötétben. Ott megy szívében a Lilla Vitézre emlékezik verssel. Ott megy szívében Lillával; ott megy szívében Vitézzel.

58

tiszatáj

SZÖLLŐSI ZOLTÁN

Fehér számok
Leverhet sötét öklöd,
kilencig beledöglök,
de tízre csak folállok,
Szívemben fehér számok
s fényben vibrál az ördög Kilencig beledöglök,
de tízre csak folállok.
Teszem, mit eddig tettem,
sebet nyitok a sebben,
csontommal folkarózva
pompázom, mint a rózsa Talán Krisztus sem szebben.
Sebet nyitok a sebben,
pompázom, mint a rózsa.
Még nyár van. Szegett dinnye:
édes az alkony ínye Szél után szellő marad,
akadó, bomló szalag
s fű hajlik rozsdás sínre.
Szerelmem hová vinne?
akadó, bomló szalag.
Lélekzetem fellebeg,
kibéleli az eget fészket rak, ím, a bánat,
madár, magyar hazámat
kiköltse s énekemet
Kibéleli az eget,
fészket rak, ím, a bánat
Leverhet sötét öklöd,
kilencig beledöglök,
de tízre csak folállok.
Szívemben fehér számok
s fényben vibrál az ördög kilencig beledöglök,
de tízre csak folállok.

1996. február

59
Férfi létem nem adom,
Volt Annám, volt Margitom
s anyám. Napba szállt tanyám
hull, mint Éva bűne rám Őszöm, ha lesz, tört ikon.
Volt Annám, volt Margitom
s anyám, Napba szállt tanyám.
Száraz sóm oldja harmat,
könnyeim megint marnak.
Nyers Holdra nyílnak fogak,
kutya s menny összeugat adj, Istenem, hatalmat!
Adj, Istenem, hatalmat,
kutya s menny összeugat!
Teszem, mit eddig tettem,
sebet nyitok a sebben,
csontommal fólkarózva
pompázom, mint a rózsa Talán Krisztus sem szebben.
Sebet nyitok a sebben,
pompázom, minta rózsa.
Leverhet sötét öklöd,
kilencig beledöglök,
de tízre csak fölállok.
Szívemben fehér számok
s fényben vibrál az ördög Kilencig beledöglök,
de tízre csak folállok
Lélekzetem fellebeg,
kibéleli az eget fészket rak, ím, a bánat,
madár, magyar hazámat
kiköltse s énekemet.
Kibéleli az eget,
fészket rak, ím, a bánat

60

KONTRA

tiszatáj

FERENC

Vasárnap délután kevesebben őgyelegtek a rücskös oszlopok között, a peronok
aszfaltvájataiban felgyűlt a hétvégi szemét, napraforgóavar borította a padok környékét, mintha szándékosan szórták volna körül mindegyiket szépen, egyenletesen. Sercegtek a héjak a közeledő lépések alatt, mintha bogarakat nyomtak volna el. A férfi azt
a padot választotta, melyet még elért a tető árnyéka. Felpillantott a derűs, világosszürke
égre, mintha némi ellentmondást érzett volna. Persze, a peronon mindig fúj a szél, és
aki menni készül, az sokkal jobban fázik. Levette a kisfiú hátizsákját és közéjük tette,
mintha hatalmas érték lenne benne, mint az este felolvasott mesében, amely a halász fiairól szólt, annyi búcsúzás volt benne, hogy még ő is meghatódott tőle, de aki hallgatta,
annak az arcán semmi jelét nem látta effélének, szürcsölte közben a kakaóját, és a felületesen szétfutó buborékokat követte a tekintetével. Mint pelenkás korában, csak
a mozgó tárgyakra figyelt. Zavartan kalimpált a lábával, talán maga is csodálkozott rajta,
hogy megnőtt; hófehér tornacipőjén látszott, hogy egészen új, talán büszke rá, hogy
nem a legolcsóbbat vették, talán csak kényelmetlen neki. Majd belenősz hamarosan,
meglátod, ebben a korban a fiúk hirtelen nőnek, ilyen voltam én is. Emlékszel, mutattam azt a kutyás képet az albumban, éppen ilyen pipaszár lábam volt, mint neked. Azt
a szandált, amit a nyár elején vettek, őszre már nem bírtam felhúzni az iskolába. Éppen
akkora voltam, mint most te. Nézte a kalimpáló lábakat, közben mintha akaratlanul
irigység lopakodott volna a szavai mögé: néha meg is tisztíthatod. Anyádnak is biztosan
tetszeni fog. A kisfiú a pad alá ikszelte a lábát, mint aki ráunt a céltalan ingázásra, mint
aki másról szeretne beszélni, kicsit szaporábban lélegzett, és mozgáskényszerét a karjára vitte át, lóbálta a térdétől a pad széléig. A férfi megköszörülte a torkát: E-e-engem az
apám soha nem akart elvinni a tóhoz, inkább aludt délutánonként. Nekem nem volt
kedvem akkor fürdeni, amikor a többiek szedelőzködtek haza, kilabdázták magukat
a vízben. Apám meg ott lebegett az alkonyatban a tó közepén, mi pedig anyámmal csapkodtuk a szúnyogokat a parton egy nyárfagallyal. Igen, a te nagyanyáddal, mintha
most lett volna. Akkoriban is szedertortát sütött, mint tegnap neked, és ott, a tó körül
szedtük hozzá a szedret, tintás lett tőle a nyelvünk, azt mondtam, sötétlila tintás...
Miért hadonászol annyit a karjaiddal? Menj, vegyél magadnak fagylaltot a peron végén,
van elég aprópénz a zsebedben, azt költsd el. Tudod, hogyan kell kérni? Málnásat meg
csokoládésat vegyél, az a legjobb.
Elnézte a fiát, ahogyan kerülgette az oszlopokat, mintha félt volna egyenesen végigmenni. Rájött, hogy miért csúfolták kiskorában csámpásnak a focipályán, éppen így
köszörülhette össze a vékony lábát, és a rövidnadrág is éppen így lóghatott rajta a hozzá
nem illő színű pólóval együtt. Két idősebb asszony érkezett nejlonszatyrokkal, elhelyezkedtek a szomszédos padon, még a szoknyájukat is elrendezgették, aztán néztek mindketten ugyanabban az irányban, mintha fényképezkednének. Erjedt dinnyehéjszagot
hozott a konténerek felől a szél. Az első peronra befutott egy kék színű busz, néhányan
kiszálltak. Türelmesen várták, hogy előkerüljön a jegyadó, aki kinyitja a csomagteret.
Az álldogáló, csomagcédulájukat keresgélő utasok között bukkant elő a gyerek, kezében tölcséres fagylalttal, benne két sárga és egy fehér gömbbel. Megárthat a torkodnak,

1996. február

61

ha hirtelen sokat eszel, még az orrod is beleért, van a hátizsákodban papír zsebkendő!
Cipzár sercent, és már elő is vett egyet. Miközben a fia állát törölgette, a csónakra tért
át, amit kimondottan azért vett, ha majd szünidőre eljön, akkor legyen mivel beevezni
a tó közepére, mert ő mindig oda szeretett volna bemenni, úgy érezni onnan, mintha
a világ közepén lenne az ember, csupa visszhang a lég, nem érnek el óda a szúnyogok,
olyan tiszta a víz, hogy néha látni a halakat, úgy váj utat az evezőlapát, mint kés a vajban, egy pillanatra megállapodnak a hasíték mentén a hullámok, ettől jobb még mindig
az evezés, a motoros csónak csak felberregi a környéket. Emlékszel a kis ragadozó
halakra, hogy követtek bennünket, pedig csak egy kevés morzsát szórtunk a vízbe... és
meséld el a süllőt is, amit kifogtunk, és megsütöttünk, ezzel el lehet dicsekedni az osztályban, meg a szarvasbogárral is, ilyesmit találni kész szerencse. Hagyod, hogy kiszáradjon rendesen, szellős helyen tartod, nehogy befülledjen, akkor a páncélja épségben marad, a fülpucoló áttetsző doboza éppen megfelel neki. A mi tavunkban lehet
csak igazán jót fürödni, nem a betonmedencében! Arra gondolt a férfi, hogy talán most
válaszol vagy kérdez valamit, az lenne a legjobb, ha kérdezne. De melyiküknek kellene
kérdeznie? Talán a Turbo rágógumiból gyűjtött autós képeket gyűrögeti a zsebében.
Talán másról kellene beszélni: jövőre már akkora lesz az öcséd, hogy játszhatsz vele,
kimondja rendesen a nevedet. A kisfiú most nézett először az apja szemébe, de mintha
nyomban meg is bánta volna. Jól van, nem vagytok édestestvérek, de akkor is az öcséd,
mindketten rám hasonlítotok, bárki megmondhatja. Kevés volt ez a két hónap, tudom,
hogy kevés. Ne nézd már a cipőd orrát, mintha megkukultál volna!
Ujabb lendületet vett a szél, a buszmegálló állandó szele, ami a huzat miatt tűnt
egyre erősebbnek, újságpapír-foszlányok bukdácsoltak az oszlopok között. Egy bordó
ruhás nő közeledett súlyosnak látszó bőröndjével a pad felé. Szabadon maradó kezével
állandóan a szoknyája szélét fogta a szél ellen. Leült az első útjába eső padra, közvetlenül a kisfiú mellé. A férfi figyelmesen biccentett ugyan a fejével, de úgy folytatta a történetet, mintha semmi sem történt volna, hosszú mondatókban beszélt, lélegzetvételnyi szünetekkel, mintha eszében sem lenne átadni a szót, leltárszerűen felidézte a nyár
vidámabb jeleneteit, legfinomabb ételeit, közben folyton a fiára sandított, mennyit ért
meg a szándékából, hogy ezt a nyarat így szeretné visszahallani, még ha nem is lehet jelen az élménybeszámolónál, azért biztos szeretne lenni a dolgában, hogy nem fáradt
hiába, az vésődik az emlékezet szalagjára, amit ő szeretne. Maga sem tudta, mit várt a fiától, talán csak azt, hogy némi érdeklődést mutasson, még ha megjátszott illemből is,
felcsillanjon a szeme, mert a gyerekek ösztönösen megérzik a szeretetet; milyen jó lett
volna, ha valamelyik nyári szünidőben az apja csak fele ennyi időt pazarolt volna rá,
mert már biztosan tudta, hogy időpazarlásnak gondolta a veie való foglalkozást. Megköszörülte a torkát, és arról beszélt, hogy ugyanúgy várta a szünidőt, mint hajdan,
hogy együtt legyen a család, mert azért így egész, ha csak nyárra is tud eljönni a városból, és Metti néni sem mostohaanya. Ugye nem is ejtetted ki a szádon ezt a szót?!
A hangosbemondó pléhhangon közölte, hogy a városba induló busz negyedórát
késik. A nő lehajolt, tenyere teljesen eltűnt a bőrönd mellékfiókjában, halvány mosoly
futott az arcára az elégedettségtől, amikor megtalálta, amit keresett: erről nem tudtam
leszokni, mondta hangosan, mégsem erőltetve a társalgást, amikor előhúzott egy csomag felbontott rágógumit. Megkínálta a kisfiút is, köszönömfélét mormolt a tornacipő
orra felé, gyors mozdulattal elvett egyet. Nem csomagolta mindjárt ki, előbb megszagolta. Mindig éppen nálunk késik a busz, tette maga előtt karba a kezét a férfi, lábát
előrenyújtotta, nekidőlt a falnak. A nő felé fordult, mintha eszébe jutott volna valami,

62

tiszatáj

aztán újra visszatért a tekintete abba az irányba, ahonnan a busznak kellene érkeznie.
Éppen úgy, mint amikor egy tárgyat a régi helyére illesztenek, mint egy szobor arca,
gondolta a férfi, az ágyban biztosan frigid lehet. Metti néni is nagyon szeret téged,
folytatta mechanikusan a megjegyzendő emlékek sorolását, emlékszem, amikor esett az
eső, mindig hagyta, hogy te győzz a tetrisben. Majd nektek is lesz otthon. Ha anyád
egy kicsit takarékosabb lenne, már régen vehetett volna neked egy komputert. Te még
nem tudhatod, hogy múlik az idő: jövő nyáron már teremnek rendesen a nagyanyádéit
gyümölcsösében a cseresznyefák, meglátod, mennyi lesz rajta. Hat szem lett az idén.
Az első termésnél az a szokás, hogy az egész család egyen belőle: egyet a nagyanya,
a nagyapa, Metti néni, az öcséd, te és én... mennyit bosszantottuk egymást az osztozkodásnál, hogy a száránál fogva ki húzza ki a tenyeremből a pirosabbat. A férfi sehogy
sem értette, hogy ennek a gyereknek a fejében miféle vevőkészülék van, hiába tekergette egyre rafináltabban a rádió állomáskereső gombját, az ismeretlen csatornákon
folyton a csend jött be, a várakozás huzatos oszlopközei, a szálkás fapad, néhány szem
pattogatott kukorica, ahogy kihull egy arra elhaladó zacskójából. A várakozás olyan
kásás és hideg, mint a hó.
A kisfiú átkarolta a hátizsákját, mert a távolban, az utca végén megpillantotta
buszt, amely sárga hernyó módjára araszolt a kanyarban. Megkérhetem egy szívességre,
fordult a férfi a bordó ruhás nőhöz, a fiam a városba utazik, az édesanyja várja a pályaudvar bejáratánál, nagyon hálás lennék, ha szemmel tartaná, odatalálna egyedül is, de
azért így nyugodtabb lennék, nem lesz vele semmi baj, most lesz másodikos. Széles tenyere végigszántott a gyerek fején. A nő felállt, már fogta a bőröndjét, gyors pillantással végigmérte a gyereket, mintha ezen a pillanaton múlna, hogy vállalja-e a rábízott
feladatot, inkább rutinszerűen bólintott, mintsem meggyőződésből: jól megleszünk
egymás mellett, igaz, nagylegény, paskolta meg a gyerek vézna vállát.
A kisfiú meglepetten nézett az apjára, mint aki csaláson kapta rajta a játékban:
azt mondtad, hogy elkísérsz, és a következő busszal visszajössz! A férfi a fejét csóválta:
így sokkal egyszerűbb lesz. Felsegítette a hátizsákot. Kipufogógáz-szagot hozott a busz.
A nő maga elé engedte a gyereket. Leszálló nem volt. Az ülések felén sem ültek utasok.
A kisfiú az ablak mellett foglalt helyet, hátizsákját az ölébe vette. Az apja lezseren,
zsebre tett kézzel nézett a busz után. A hangosbemondó éppen a következő járatot
konferálta be, amikor megállt a fagylaltos bódéja előtt: málnásat és csokoládésat kért.
1995 szeptembere

1996. február

63

BENCZE BALÁZS

Mese a hatalomról
Történt egyszer, hogy a kalifa nagyon szomorú volt. Nem vidította fel a zene,
nem hozta lázba a tánc, eltolta magától az illatos gyümölcsökkel megrakott tálat, még
az udvari fűzfapoétát is elkergette, mikor az egy hosszú verssel próbálta elűzni a ráncokat a kalifa homlokáról.
- Mit gagyogsz itt nekem te hurikról és csorgó levű fügéről! Mutass nekem egy
csorgó levű fügét, te nyomorult! - förmedt rá dühösen.
- Parancsodra, ó fénylő tekintetű kalifa... - emelt fel egy lottyadt fügét a szolga.
- Ez csorgó levű füge? - nézett le a kalifa. - Hiszen ez egyszerűen rohadt! Takarodjon mindenki a szemem elől, vagy megvesszőztetlek mindnyájatokat!
így aztán magára maradt. De nem bánta; mint már mondtam, igen szomorú volt,
és egy kalifa azt is megteheti, hogy amikor szomorú, akkor egyben nagyon dühös is legyen, épp azért, mert szomorú. És ez most is így volt. Csakhogy ez a kalifa nem veszszőztette volna meg az alattvalóit akkor sem, ha történetesen nem hagyják őt rögtön
magára, mivel nem volt rossz ember, legfőképpen pedig nem volt gonosz és kegyetlen
sem. Mindössze csak szomorú volt és magányra vágyott, mert elmélkedni akart a szomorúságán.
Amikor már egy órája ült egyedül a palotájában, megéhezett és elvett egy fügét
a tálból.
- Rohadt, az igaz - mondta - , de mégiscsak füge... - és beleharapott. A lé végigcsorgott a kaftánja ujján és a kalifa ingerülten törölte le az állát. Aztán folytatta az elmélkedést.
Szeretnétek tudni, hogy pontosan min elmélkedett a kalifa? Nos, az az igazság,
hogy ő maga sem tudta igazán. Egyszer csak azon kapta magát, hogy irigyli a kertészt
és nem tudta megmagyarázni magának, hogy miért. Ez pedig először meglehetősen
megrémítette, később meg annyira rátelepedett a lelkére, hogy nem is tudott másra
gondolni.
- Lássuk csak! - gondolkodott. - Mi az, amit a kertész megtehet és én nem; mert
belátható, hogy csak akkor irigyelhetek valakit, ha annak valamiért jobb, mint nekem
- morogta, és elkezdte lajstromozni a kertész dolgait. A szabadban van - de ő is bármikor kimehet a szabadba, sőt, ő valóban szabad ember, míg a kertész egyszerű szolga.
Vagy talán a virágok közt szeretne lenni? Hiszen ezek az ő virágai. Akkor nézi,
érinti és szakítja le őket, amikor akarja; a kertész pedig, ha leszakítana egyet is, hóhérkézre jutna. Esetleg a kertész ebédjét irigyelné? Ugyan, ez csak az ostoba érzelmes történetekben van így; egy kalifa is ehetne hagymát és kenyeret, de egy kertész pacsirtanyelv-pástétomot zsenge héjas zöldborsóval sohasem. De hát akkor mije van ennek
a kertésznek, ami neki nincs?
És mitől ilyen szomorú? Merthogy nem attól, hogy irigyli a kertészt, az biztos;
ő férfi, aki hadat vezet, vadászik, ítélkezik - ő nem lehet ilyen érzelgős, mint egy aszszony.
- A pokolba az egésszel! - fakadt ki a kalifa délután és behívta az egyik szolgáját.
- Vezesd fel ide a kertészt! - parancsolta.

64

tiszatáj

A kertész halálra rémült arccal állt meg az ajtóban. Alacsony, tömzsi kis ember
volt, alázatos tekintetén látszott, hogy ugrásra kész vadállatot rejt benne az állandó bizonytalanság és a halálfélelem. A kalifa mozdulatára óvatosan beljebb lépett, és elhatározta, hogy ha kell, azt is letagadja, hogy már megszületett.
- Hogy hívnak? - kérdezte a kalifa.
A kertész hasra vágta magát és csak annyit mondott:
- Juszuf, nagyuram...
- Állj fel, Juszuf! - mondta a kalifa. - Azért hívattalak, hogy mondd meg nekem,
miért irigyellek én téged. Ha pedig nem tudod megmondani, akkor...
- Kegyelem, fényességes tekintetű, hatalmas kalifa! - ordította a kertész, és az arcát a palota padlójához csapkodta. - Kegyelem!!!
- ...akkor legalább segíts nekem kitalálni! - fejezte be a kalifa. - És hagyd ezt
abba!^
így aztán Juszuf felállt, és követni kezdte tekintetével urát, aki fel-alá sétált a palotában, mialatt beszélt:
- Tudod, Juszuf, én nagyjából egykorú vagyok veled - kezdte a kalifa, mivel mindketten a negyvenes éveik közepén jártak már. - És mégis, az én életem teljesen más,
mint a tied, de persze ez természetes, ha meggondoljuk, hogy én palotában születtem,
te meg valahol Anatólia egy kis viskójában. De mégis ugyanazok vagyunk mindketten,
holott teljesen különbözőek vagyunk. Érted te ezt, mondd, Juszuf?
Juszuf nem értette, de mivel csapdát sejtett a kérdésben, ezt válaszolta:
- Igen, hatalmas és bölcs kalifa, értem.
- Helyes. És mondd csak, kit irigyelsz te, mikor kint dolgozol a kertben?
Juszufot ez a kérdés zavarba ejtette. Úgy emlékezett, hogy valamikor régen hallott egy történetet, amelyben egy szultán ugyanezt kérdezte a szakácsától, és mikor az
azt felelte, hogy ő bizony a vadászmestert irigyli, a szultán előhívatta a vadászmestert
és lecsapatta a fejét. Aztán pedig azt mondta a szakácsnak: - Látod, nem szabad irigykedni, mert a sors kiszámíthatatlan. Légy hát olyan, mint a vadászmester, ha már olyan
nagyon irigyled... - és azzal lecsapatta a szakács fejét is. Ezért Juszuf így felelt:
- Senkit, fényes orcájú, hatalmas...
- Ne hazudj!
- Téged, hatalmas és dicsőséges kalifa! - vágta rá a kertész, mivel úgy vélte, ezzel
legalább a fejlecsapást elkerülheti.
- Gondoltam - felelte a kalifa. - Pedig Allah legszentebb tetteire mondom neked,
fogalmad sincs, milyen fárasztó dolog kalifának lenni - és azzal odalépett az ablakhoz.
- Te vágyakozol egy korty hideg vízre is, ha a napon dolgozol, és ha megkapod,
jólesik. Én pedig a legfinomabb frissítőket is úgy iszom nap mint nap, mint a teve a vizet, és kérnem se kell. Te minden tíz nap után egy napig otthon lehetsz a családodnál
és játszhatsz a gyerekeiddel - én pedig minden nap otthon vagyok és azt csinálok, amit
akarok, még gyerekeim sincsenek, mert azokat is külön nevelik tőlem a bölcs mesterek, így nem tudok mit kezdeni se velük, se a szabadságommal. Neked fáj a derekad,
megkened valami szerrel és elmúlik. De én nem kenhetem, mert nem fáj. Következésképp soha nem ismerem meg a megkönnyebbülést, a gondoktól való szabadulást, ha egyszer nincsenek gondjaim - mondta és elgondolkodva megjegyezte: - Bizony, bizony,
igaza van a költőnek, nem köszöntené a csalogány dallal a hajnalt, ha nem volna éjszaka... De ez még nem minden. Mondd csak, Juszuf, tudsz te olvasni?
- Nem, méltóságos és hatalmas...

1996. február

65

- És azt tudod, mit mondott a tudós al-Fargáni az égen gördülő gömbök nagyságáról és a Legelső Mozgató hatalmáról?
- Nem tudom, hatalmas...
- És tudod-e, mitől esik az eső, Juszuf?
A kertész rémülten állt és összegörnyedve próbált válaszolni, miközben meg volt
győződve arról, hogy tudatlansága miatt máris lecsapják a fejét:
- Nem tudom, kegyelmes...
^
- És mitől lesz a magból narancsfa? És mi tartja az eget? És mitől kering a véred?...
A kérdést sem hallotta már a nyomorult, csak nyögött. De a kalifa nem hagyta
abba:
- Miért fekete a szerecsen és mitől születik a tarka kutyának fehér kölyke? És
mennyi rizsszem lesz a sakktábla utolsó kockáján, ha az elsőre tett egyetlen szemet
mindig megkétszerezed? És hol a világ vége? És mi hajtja a szelet? Tudod-e, Juszuf,
hogy mitől forog a vaspálca a vízre tett fadarabon? Tudod-e, hogy miből van a világ?
- Nem tudom, kegyelmes kalifa... - reszketett a kertész, várva a halált.
- Tudom, hogy nem tudod - mondta csendesen a kalifa. - De mondd, nem is
gondolkoztál még ezekről sohasem?
- Nem, felséges és hatalmas kalifa - sunyta le a fejét a kertész, és azt remélte,
hogy ezúttal jó szolgálatot tesz neki ez az igazság, mert ezáltal kiderülhet, hogy nem
tehet arról, amit azért nem tud mert, még nem is gondolkodott soha róla.
- Ugye félsz most, Juszuf? - nézett rá a kalifa.
- Igen, méltóságos és mindennél kegyelmesebb, nagybölcsességű és igazságos kalifa - remegte a kertész.
- Úgy - morogta a kalifa. - Hát még akkor hogy félnél, ha már gondolkodtál
volna ezekről a dolgokról - vetette oda, és járkálni kezdett fel-alá a palotában.
- Tudod, Juszuf, ha azt hiszed, hogy minden csak azért van, mert éppenséggel
van, akkor nem kell félned attól, hogy valami fontos dolog talán épp azért veszhet el,
mert te elpusztítod. Ha nem tudod, mitől forog a csillagos ég, akkor attól sem félsz,
hogy egyszer talán megáll. Ha nem tudod, mitől dörög a villám, akkor csak a hangjától
félsz. De ha tudnád a dolgok okát, akkor attól félnél csak igazán, ami ezt az okot megalkotta. Mert akkor látnád, hogy mégiscsak egyformák vagyunk mi mindketten, hiszen
mindannyian csak ezeknek az okoknak a játéka szerint létezünk. Érted te ezt?
Juszuf nem tudta, mit válaszoljon. De a kalifa nem is várta meg, akármit is akart
mondani, hanem folytatta:
- A tudás, Juszuf, veszélyes és kegyetlen dolog. Minden válasz legalább két új kérdést szül. Amikor a ganéjtúró bogár elkezdi gyúrni a galacsint, még kicsi, de ahogy
görgeti, egyre több föld tapad rá, és épp ettől lesz egyre nagyobb - hogy még több föld
ragadjon rá. És így aztán a bogár egyre nehezebben tudja görgetni - , de egyre fontosabb neki, hiszen épp az a célja, hogy nagyra hizlalja. Csakhogy a hatalmas galacsin
sokszor olyan nehéz lesz, hogy a szegény bogár meg sem tudja mozdítani végül. Pedig
még annyi föld sem kellett hozzá, amennyi a papucsodra ragad a kertben: hát még milyen kevés ez az egész világ összes földjéhez képest - és látod, mégis túl sok az apró bogárnak. Érted te ezt, Juszuf?
A kertész kezdett megnyugodni. Elterelődött róla a szó, a ganéjtúró bogarat ismerte, nem egyet agyon is taposott már, ha a lába alá került, így hát nyugodtan felelte:
- Értem, méltóságos és hatalmas kalifa...

66

tiszatáj

- Látod, ilyen ganéjtúró bogár vagyok én. Csak azt nem értem, hogy lehet az,
hogy végül mégiscsak a tudásom által értem meg, milyen meddő dolog a tudást hajszolni - mondta ekkor a kalifa. Juszuf bólintott, mert nem tudta, milyen meddő dolog
a tudást hajszolni, mégse hajszolta.
- Igen - fordult felé a kalifa. - Alighanem ezért irigyeltelek ma már reggel óta,
mióta láttalak a kertben dolgozni. Mert te boldog vagy. Benned megvan a szükséges
arány vágy és megelégedés között, mert arra vágysz, ami hasznodra válik - szomjazol,
hogy ihass és elfáradsz, hogy pihenhess - , míg ami nem válik hasznodra, abból beéred
a legkevesebbel - nemigen gondolkodsz. Jól van ez így. Csak arra kérlek, ne irigyeld
a kalifát, ha a kalifa irigyel téged... - mondta és tapsolt egyet.
- Adj neki egy fügét és bocsásd el - szólt a belépő szolgához, majd ismét az ablakhoz lépett.
Juszuf boldog volt, hogy túlélte ezt a veszélyes kalandot. Amikor a kertben körülvették a többiek és megtapogatták, hogy valóban épen maradt-e, azt is megkérdezték tőle, hogy mit akart a kalifa a szegény kertésztől. O pedig ezt válaszolta:
- Mit tudom én! Bizonygatta, hogy neki sokkal rosszabb, mint nekem. Hát ki látott már ilyet! Mindene megvan és mégis panaszkodik. Ostobaság! Én mondom, olyan
ostoba ez a kalifa, mint egy... mint egy... ganéjtúró bogár...

1996. február

67

„Induljunk tehát: otthonról - haza!"
BESZÉLGETÉS ZALABAI ZSIGMONDDAL
Zalabai Zsigmond a szlovákiai magyar esszéirodalomnak abba a folyamatába tartozik,
amelynek forrásvidékét Fábry Zoltán, Duba Gyula, Koncsol László, Tóth László neve jelzii
Részint igen, részint nem. Ez a négy név meglehetősen különböző szekértábort és
más-más irodalmi felfogást képvisel. Tudniillik a Fábry-féle szociografikus és az irodalom értékét csak a közösségi küldetéstudaton, az etikai üzeneten mérő irodalomfelfogás és szemlélet - amelyet Duba Gyula is képvisel - , semmiképpen sem hozható
közös nevezőre azzal a felfogással, amely Koncsol László, Tóth László sajátja: vagyis
amely az irodalmat - Adyval szólva - mégiscsak irodalomnak, tehát esztétikai képződménynek tekinti. A szlovákiai magyar irodalomnak erre a hasadtságára, arra nevezetesen, hogy létezik az egyik oldalon az irodalom valósága (ahogy ezt Tőzsér Árpád
megfogalmazta), a másik oldalon pedig létezik a valóság irodalma (Fábry-féle felfogás),
tehát erre a kettősségre már az 1970-es évek elején megpróbáltam választ adni egy eszszémmel: az Ars criticával. Ebben szembenézek azzal a kettősséggel, amely ugyan nem
tagadta az irodalomnak azt a képességét, hogy a benne megformálódó világértelmezés
valamiképpen átváltható cselekvő energiára, hasznosítható tettre - persze bármilyen
politikai és társadalmi prakticizmus nélkül - , de ugyanakkor az egyre erőteljésebben
jelentkező strukturalista szemlélet hatására a művek belső, immanens értékelését is erőteljesen hangsúlyozza. Én hiszek abban, hogy nemzetiségi körülmények között van
valamiféle szerepe, küldetése az írónak, az irodalmi tudatformának pedig pótolnia kell
olyan egyéb - nem létező, vagy csökevényes - tudatformákat, amelyek a nemzetiségi
irodalomból hiányoznak.
Ugyanakkor jottányit sem vagyok hajlandó engedni abból, hogy az író, gondolkozzék bár népben, nemzetben, és művei révén formálja a közösségi tudatot, ám az
irodalmat mégiscsak irodalomként, a maga saját esztétikai törvényeinek megfelelően
kell megélnie. Tehát a szlovákiai magyar írónak kijáró jelzők a következő sorrendben
kellene, hogy álljanak: nem szlovákiai és magyar és író, hanem író és magyar és azon
belül - történetesen, mert a sorsa úgy hozta - szlovákiai. De megméretése az egyetemes
magyar irodalom értékrendszerén belül legyen, sőt azon túlmenően a közép-európaiság, európaiság vagy az íróság legáltalánosabb - a nemzetiségeket nem ismerő - kritériuma szerint. Mert az esztétika végül is egyetemes, szlovákiai magyar esztétika nincs.
Az Ön kritikusi feladata: megóvni a nemzetiségi irodalmat a provincializmustól. Ehhez gyakran éles, kemény hangra van szükség. Miért vállalja ezt a korántsem hálás szerepeti
Féja Gézának, aki meglehetősen kemény hangú kritikákat írt a két háború között,
azzal a véleményével tudok azonosulni, amely szerint tévedés azt gondolni, hogy határon túli körülmények között minden magyarul leírt verssornak, prózarészletnek nemzetmentő funkciója van. Tudniillik rossz versekkel, rossz novellákkal, félig gondolt tanulmányokkal, meg nem gondolt gondolatokkal nem lehet nemzetet menteni, csak
meggyalázni lehet, és leszakítani a nagy véráldozatok árán ezerszáz év alatt kivívott európai rangú kultúra értékszintjéről. Es erre nincs felmentés.
Integrálódott-e a szlovákiai magyar irodalom az egységes magyar irodalombai
Részben igen, részben nem. Voltak olyan évtizedek, 1918 és 38 között, amikor
politikai okok miatt magára hagyatva, elszigeteltségben, önnön belső - vélt vagy valós -

68

tiszatáj

törvényeire hagyatkozva élt a szlovákiai magyar irodalom. De 1948-tól két évtizedig
ugyanígy volt. A fordulat a 70-es évek elején következett be, amikor a figyelem fokozottabban fordult a határon túli magyar irodalmak felé, és ez magával hozta azt, ahogy
a szlovákiai magyar irodalom élvonalbeli alkotói integrálódtak a kortárs magyar irodalomba, beilleszkedtek annak értékrendjébe. De ezt az integrálódást akadályozza néhány anomália. Összeomlott például a valamikor jól működő csehszlovák-magyar közös könyvkiadás, és a helyébe nem lépett semmi más. A határok állítólag légiesültek,
átjárhatók, a demokrácia tombolása közben soha ilyen közel nem lehetnénk egymáshoz, ugyanakkor hiányzik egy átgondolt, folyamatos, rendszeres kulturális csere az
anyaország és a nemzetiségi magyarság között.
Saját példámra is hivatkozhatok. Kiadtam két könyvecskét, az egyik Szenczi
Molnár Albert rekonstruált önéletírása, a másik Baróti Szabó Dávid verseskötete. Itt
nem az az érdekes, hogy én csináltam, mert csinálhatta volna más is, hanem az az abszurdum, hogy megjelenik száz év után egy új, korszerű válogatás, ami a maga nemében hiányt akar pótolni, és ha az összeállító nem ad két darabot az Országos Széchényi
Könyvtárnak, akkor a nemzet legnagyobb könyvtárában nincs egyetlen darab sem
ezekből. Addig az esztétikai integrálódás is kínos-keservesen fog megvalósulni, ameddig
egy csomó olyan tényezőt kell leküzdenie, amely a virtuális magyar szellemi egység
megteremtése ellenében működik.
Tanulmányainak témái igen változatosak. Vajon egyforma alapossággal, tudományos
hitelességgel lehet írni Ipolypásztó történetéről és a szinesztézia felhasználásának
módjairól?
Ez a sokoldalúság nem az én vélt vagy valós érdemeimet dicséri. A nemzeti kultúra összkomfortjához viszonyítva meglehetősen mostoha körülmények között működő nemzetiségi irodalmi, művészeti, kulturális élet kihívása ez (pl. információhiány,
az intézmények hiánya), és erre a maga módján a legtöbb kisebbségi alkotó kényszerül
is választ adni. Ezzeí magyarázható a többműfajúság, a tematikai sokoldalúság. Szellemi mindenevő azért én sem vagyok. De amikor a szülőföldemről írott két kötetem
kapcsán bele kellett ásni magam a magyar történelem ezerszáz évébe, és azt lehetőleg
nem is racionálisan, hanem egy esszéisztikusan fölhevített stílusban úgy kellett előadnom, hogy a tizenöt éves kamasz olvasótól kezdve a hetvenéves János bácsihoz is szóljon, meg kellett tanulnom egy csomó művelődéstörténeti, helytörténeti, történelmi,
néprajzi dolgot, amelyet különben nem tanultam volna meg: hogy mennyi pl. egy
„pozsonyi mérő", mi az, hogy „icce", meg hogyan volt Mária Teréziával az úrbérrendezés, meg mikor alakult ki a magyar oskolarendszer, és még sok mindent, mert „mindenekről számot adok" - határoztam el.
Szülőfalujának története valamint szociográfiája, a Hazahív a harangszó talán egy
szélesebb közösség bemutatásának szándékával is íródott?
Pontosan. A szándékom az volt, hogy „cseppben a tenger" - alapon egy tipikusnak mondható magyar parasztközösség életének változásait fogjam meg. Úgy tűnik, ez
sikerült. Egyik olvasóm, egy idősebb parasztember szavait idézem: „Tudja, író úr, az a jó
a maga könyvében, hogy ha az ember ezt a könyvet olvassa, akkor két könyvet olvas."
Úgy kell ezt értenünk, hogy egyrészt a saját életére ismer rá, másrészt egy esszéisztikus
tálalású, ezerszáz éves krónikát forgat, amely a magyar történelemnek a honfoglalástól
kezdve a második világháborúig valamennyi lényeges elemét tartalmazza úgy, ahogy
azt történelmi alulnézetben egy parasztközösség megélte. Tehát e könyv múltfelidéző
esszéstílusa óhatatlanul kiváltja az olvasóból az emlékezés folyamatát. Mert hát ki gon-

1996. február

69

dol arra, hogy összegereblyézze az agyában a maga falujának az ötven évvel ezelőtti dűlőneveit? Az emberi tudat védekezik az ilyen ballasztokkal szemben. Akkor gondol erre,
amikor olvassa az ipolypásztói faluneveket, és akkor végigzongorázza a maga mátyusföldi vagy bodrogközi falujának dűlőneveit. Vagy olvasva áz ilyen-olyan népszokásokat, megmozdul benne egy saját élményréteg. Tehát Ipolypásztó története csak apropó,
hiszen alkalmazható egy sereg olyan más magyar településre, amely sok évszázados sorsát magyarként élte meg a Kárpát-medencében. Ez a falu szellemi kincsesbánya. Én
ugyan fizikai értelemben huszonöt éve elszakadtam tőle, de szellemileg sose szakadtam
el, és igyekszem a közösség javára visszaforgatni azt a hagyományanyagot és értéket,
amely időtállónak bizonyult, amely méltó arra, hogy visszaforgattassék.
Es a folytatás, a trilógiává szélesítés gondolata nem foglalkoztatja?
De igen. Valószínűleg az lesz a címe, hogy „Falu a határon". 1945-től napjainkig
mondja el a falu történetét. A második kötet 1948-ig ment volna el, de az 1945 és 48
közötti évek történetét hiába keresi ott az olvasó a kötetben. Ez a három ominózus év
a hontalanság, a deportálások időszaka volt, és bármilyen tompítottan és ravaszul is írtam meg, a pártállam idején nem jelenhetett meg a kötetben, csupán folyóiratokban
néhány részlet: a Vasárnap és a Tiszatáj közölte. A rendszerváltozás után Madách Imredíjat kaptam a két falukötetemért.
A Csallóköztől Bodrogközig című antológiában megjelent egy írása Séták a szülőhelyem körül címmel. Ebben olvashatjuk: „...induljunk tehát: otthonrál-haza". Hogyan
kell érteni ezt a tautologikusnak tűnő felszólítást?
Az otthon a mostani lakóhelyem, Somorja, a haza pedig Ipolypásztó, a fölnevelő
szülőföld, a maga hallatlan érzelmi kisugárzásával, amit át kell élni és fölerősítve továbbsugározni. Az igazi nagy vállalkozások most vannak készülőben. Egy verses magyar
történelemkönyvet, művelődéstörténetet tervezek Felvidéki utazások címmel (Kassáktól kölcsönözve), a felvidéki magyar költészet hét évszázadának ismeretében. Olyan
térbeli és időbeli utazás lesz ez, amely a Felvidék valamennyi négyzetméterét behinti
a magyar történelmi, politikai, közéleti vonatkozású szülőföld-élményt sugárzó versekkel. Különben a hatalmas, több mint négyszáz költő működésére, két-háromezer verseskötetére, több százezer verssorára kiterjedő anyaggyűjtés közben szép számmal találtam
cseh vonatkozású anyagokat is.
Talán ebből is összegyűlhetne egy antológiára való?
De még mennyire! 160-180 olyan verset találtam, amely a honfoglalás korától
kezdve a Csehszlovák Köztársaság széteséséig követi nyomon a Kárpát-medence magyar-cseh kapcsolatainak alakulását. Meggyőződésem, hogy a közép-európai, a magyarral szomszédos népek vonatkozásában nem lehetne még egy ilyen, valóban elképesztően
gazdag és hatalmas méretű antológiát összegyűjteni. Szeretném azt hinni, hogy nem is
annyira a magyarok, hanem elsősorban a csehek számára lesz ez meglepetés. Énnek az
1100 éves egymás mellett élésnek, kapcsolattörténetnek vannak olyan fejezetei, amelyek
példaszerűen beillenek a Németh László-i koncepcióba, miszerint ezek a kis- vagy középméretű közép-európai nemzetek rokonai, szellemi tejtestvérei egymásnak. Vannak
fejezetei, amelyek mintaszerű együttműködésről tanúskodnak, például Bethlen Gábor
és a csehekkel közösen folytatott harc a protestantizmus védelmében. Vannak fejezetei,
amelyek megdobogtatják az ember szívét, például az 1848-as események közé sűrűsödő
cseh. anyag,, amikor a Százat álköltött formában, Árpád helyén a cseh uralkodóház megfelelő neveivel behelyettesítve, a cseh nemzeti ellenállás dalaként terjedt három-négy

70

tiszatáj

különböző kéziratos formában. Vagy Petőfi Ha férfi vagy, légy férfi című költeményének 1880 körüli naptárak, népi kiadványok formájában megjelent átvétele, amely az akkori szociáldemokrata mozgalomnak lett a cseh himnusza.
De térjünk vissza a „túloldalra7 Egyik esztétikai tanulmánykötetének címe A vers
túloldalán. Valóban, mi lehet a vers túloldalán? Ez az oldal csak a beavatottak számára létezik?
Remélem, hogy nem. A beavatottak számára a mű élménnyé transzponálása létezik, talán mint titok, vagy mint olyan feladat, amellyel szembesülni kell. A vers túloldalán mégis csak kell, hogy létezzen a könyvcsinálásnak, az irodalomnak, a költészetnek egy olyan imperatívusza, amelyből az alkotó hitet meríthet. Azt a hitet, hogy ez
a rossz, tökéletlen, sebeket osztó világ az irodalom által mégis csak helyreállítható. Ha
másutt nem, az agyakban, a lelkekben, az érzelmek szintjén létrehozható egy olyan
virtuális, vágyott, elképzelt világ, amely a jelenleginél otthonosabb létezést biztosít számunkra. Tehát az esztétikumot én a magam módján szeretném etikai üzenetté lefordítani, és azt hiszem, hogy ennek kellene a vers túloldalán- lennie.
A „szellemi mindenes" számára a szépirodalom - regény, novella, vers - sohasem jelentett kísértést?
Jelentett. Kinőttem. Gyermekbetegség. Nyolcadikos általános iskolás voltam,
amikor egy nőnapi drámámat bemutatták az osztálytársaim. Ugyanebben az időben
kezdtem el mindenféle cikkeket küldözgetni a járási lapoknak, meg a szlovákiai magyar ifjúsági lapoknak. Aztán jött az a korszak, amikor az ember szerelmes, és akkor
verset írni muszáj. Produkáltam is egy karcsú kötetre való költeményt, meg körülbelül
ugyanannyi gyermekverset is. Tőzsér Árpád viszont eltanácsolt engem erről a pályáról
- hálás is vagyok neki érte. O nagyon korán észrevette bennem a bontakozó irodalomkritikust vagy esztétát, és azt tanácsolta, hogy neked az eszed túl racionálisan vág
ahhoz, hogy elemi élményanyagot meg tudj fogalmazni. Ezek jó szövegek, de nem elevenek. írjál nekem kritikát! S az ő felhívására írtam meg az első irodalomkritikámat
másodéves egyetemista koromban, 1970-ben, így kötöttem ki ezen a pályán - felW-va
és fel-ed-ve a versírást, de nem a költészetet. Hiszen az egyetemen irodalomelméletet,
verstant, poétikát, stilisztikát és műelemzés-elméletet és gyakorlatot oktatok - szigorúan csak a versek műfajában. Én afféle féloldalas kritikus vagyok, mert egész életemben talán csak két-három recenziót ejtettem el prózáról és egyebekről, tehát afféle
Komlós Aladár-i alkattal mindig csak a líra körében mozgok. Másrészt egy Baróti, vagy
Amadé, vagy mások esetében irodalomtörténészi-újrafelfedezői módszerrel irodalomkritikusként, esztétaként a jelenlegi irodalmat figyelem. Tőzsérnek volt aztán egy észrevétele a falukönyveim stílusát illetően is. Azt mondta: „No látod, most jött vissza az
elhagyott költő benned." Hát így vagyok én költő: irodalomtörténészként és esztétaként, kritikusként és tanárként.
Budapest, ,1995. február 28.
¿svw&^á

W/'zJáÁkt—.A'pffV?.fbá,

1996. február

71

TANULMÁNY
VIRÁG ZOLTÁN

(Sub)cultura iríterrupta
FENYVESI O T T Ó KÖLTÉSZETÉRŐL
„I am what is around me."
Wallace Stevens
„...és kit gyűlöl az emberi
Semmi kétség: saját típusának
hanyatlását"
Friedrich Nietzsche
„ When you are philosophizing
you have to descend intoprimeval
chaos andfeel at home there."

Ludwig Wittgenstein

„Egy kis káosz és zűrzavar
alighanem segíti az alkotóerők
felszínre törését."

Edgár Wind

Az eltérő tevékenységformákat próbára tevő művészi gyakorlat erőt fokozó, terepfelfedező, fogékonyságformáló és tökéletesítő kilátásait, a reneszánszhoz hasonlóan,
ismételten folyamatos működésbe hozta a huszadik századi művészet megannyi irányzata, a klasszikus avantgardizmustól a konceptualizmuson és a fluxuson át, a jelenlegi
neo-transz-poszt állapotokig. A hatvanas, hetvenes és nyolcvanas évek magyarországi
művészetében és irodalmában olyan horizonttágulásként jelenik meg ez a kibontakozási irány, amely kontrakulturális, intermediális tendenciákkal töltődve, az életvilág
struktúrákat átszínező változékony tudatállapotok iránti fogékonyságot sugallja, egy
körültekintő, integratív megismerést gondolva lehetségesnek. E kivételes hajlamú látásmód igényes formanyelvű, különleges műalkotásképző eljárásokat kimunkáló, sajátos szöveglétrehozói szándékot felmutató megnyilatkozásait leginkább az új magyar
avantgárd jeleseinek (Erdély Miklós, Hajas Tibor, Lajtai Péter, Algol László, Molnár Gergely, Najmányi László, Szentjóby Tamás) munkássága reprezentálja Magyarországon, míg
a nyugati magyar irodalomban részint időben előttük haladóan, majd velük szinkronban is tevékenykedően, az Atelier-ben, az Új Látóhatárban, azArkánumban és a Magyar
Műhelyben publikáló alkotók (Bakucz József, Zend Róbert, Horváth Elemér, Vitéz
György, Makkai Ádám, Baránszky László, Mózsi Ferenc, Kemenes Géfin László, Nagy Pál,
Bujdosó Alpár, Papp Tibor) törekvései számítanak előremutatónak.

72

tiszatáj

Mindkét tapasztalat hagyományaiból építkezett, merített az egymásnak feszülő
értékrendek nyugtalan szellemi körülményei közepette új irodalmi nyelvet létrehozni
igyekező Symposion-nemzedékek majdnem mindegyike. A vajdasági nemzedékeknek
a szubjektív artikuláció vagylagosságát a könnyen indulatba jövő történelem dimenziójából, a hasadtság tudatában, a repedezett kultúra nomadológiájában kellett tekintetbe
venni, beleszédülve a kritikai érzékenység transzcendenciájába is, amely a symposionista költészet nyelvét „a szabadság felindult pillanatai, a radikális nyelvteremtés, a vers
fetisizálása (Domonkos István), (...) a megalkuvás nélküli guevarai cselekvés (Tolnai
Ottó) etbosza, a költészet önállósága, a negativitás forradalma''2 felől egy lendületes atavizmus, a nyelvi és testi szétforgácsolódás parapoézise, a frusztráció kárhozat-poétikája
irányába is billentette Sziveri János, Csorba Béla és Fenyvesi Ottó költészetében.
A legszerteágazóbb inspiráció és ízlésrétegződés talán a jelenleg már az Ex Symposion grafikai szerkesztőjeként Veszprémben élő Fenyvesi Ottó „lendület-indulat tükröződéseket" mutató művészetének izgalmas értékkontúr-szövevényében figyelhető meg.
A Sziveri János által szerkesztett, majd botrányosan betiltott Új Symposion Bácskából
származó egykori munkatársa az „elhtdegedés", a „magányholnapok" erőterében álló személyiség világérzésének zaklatott mozzanataiban teljesedő művészet értékrend-kialakító
lehetőségeivel kísérletezik, költészetünkben szinte teljesen egyedülálló módon.
Művészi magatartásának támpontkereső gesztusai 1978-as, ezüstpatkányok áttetsző
selyemzónákon című bemutatkozó kötetében szorosan kapcsolódnak a határtalan vízőselem sejtelmes, hely- és irányváltoztató hullámjátékaihoz, az ezzel összefüggő érzékeny iramlás „ csönd-atom-kohéziójának " némaság és alig hallhatóság közötti hangzásalakmódosulásaihoz, kötődve a tér állapotának rejtett szintjeihez, a szétválasztódás, elágazódás leszűrődő és tisztázódó tudásához, amely a természet komplexitása, „minden
ősföldi rend" mögött a véletlenszerűség következményeit valamiféle beágyazódott lefolyásmenet kínos emlékezetében kutatja „valahol a csönd lendületében /[...] valahol lenn
mesz-sze talán /millió holtfáradtfényévre / ahol az elnémult percek / ezüstiramú évek végeláthatatlanul beárulnak" (Csönd-Óceán). Ebben a memóriábán a szakadatlan hömpölygés
hangkulisszája a bizonytalan, tehát kockázatos nyugalom által meghatározott sűrűség
és mélység felfedezésére váró, láthatatlan szerkezetét takarja, melynek láthatóvá tételére,
felfedetté változtatására a dinamikus látás érzéki határokat átminősítő művészete képes
egyedül. Ilyen határozottságé szemlélet Fenyvesi Ottóé, amely az élet („a termékenység
illatában türelmes /dermedt vegetáció /jelentéktelenség áradata /határozatlan egykedvű /
érdektelenül sátáni hidegség" [Iramszarvas-agancs]) és az álmok („álmaimba barna ködök
közelednek /soha sehol sem állnak meg /míg mindennek a végére nem érnek /céljuk és rendeltetésük az / időtlenség megtestesülése / kifürkészhetetlen eredetű / kiapadhatatlan forrású
/ egybeforrt mindenség hol / örökös végtelen fehér csend / az alvó időtlen jeges centrumában" [Iramszarvas-agancs]) valóságának rétegeiben egyszerre haladva kémleli az esetlegesen és hirtelen érkező progresszív helyzeteket, belátván, hogy ezek határozott menete
egyfajta apokalipszis felé lopakodik előre a hétköznapok történéseiben ugyanúgy, mint
a lélek belső tereiben. Kérlelhetetlenül körvonalazódó, az elveszés félelmét, a pusztulás
fájdalmát, a megszűnés érvényességét módosulni sem látó tapasztalat ez, amely ellen
nem lehet tenni semmit: „ most minden puha /most minden iramlik / most minden nyúlik
/most minden nyúlik /most minden pihenni vágyik /most csak csend / most csak reng /
most csak sikamló terek / most lélekpusztulás" (Zágráb 74). A hatalmas óceán vízfelületének lenyűgöző hatalma ugyancsak ebben a tornyosuló, újból szétterjedő, azután megint összerendeződő erőeloszlásban („szétszerelhetetlen tisztaság / elindul és megérkezik

1996. február

73

szétfolyik / és egybegyűlik tágul és zsugorodik" [Iramszarvas-agancsJ), feltartóztathatatlan
változatlanságban jelenik meg, amely a maga módján, összes régiójában örökérvényű
szervezője az apokalipszis áramlásának, a hullámok tengerparti megtörésében minden
pillanatban azt a másik arcát mutatván meg, amely magával a világot mozgató energiával esik egybe. A költő szorult helyzete és az írás nehézsége a megkerülhetetlen bizonyosság értesültségéből ered, hiszen maguk a szavak is sérültek, terebélyesedik körülöttük a reménytelenség, siklik bennük a gyötrelem, akárcsak a hullámokban. Fenyvesi
Ottó hasonló gondolkodású, példamutató elődre William Carlos Williamsben találhatott, aki Tél jövetele című versében3 már érzékeny sorokat írt erről a kényszerűségről:
„ Tökéletes hullám nincs- /Amit írsz, eltévesztett /szavak és hibás mondatok / tengere. Lapos. Zaklatott// Középpont messze a parttól, / melyet szárnyukkal érintenek / majdnem néma madarak, /nyugodni sose látszók- //A tenger szomorúsága ilyen- /mint a szó, a hullám
mind törött- / bukás és emelkedés egyhangúsága." A „kihűlő világ" perspektívájában
kínlódva, a fajsúly nélküli élet („Talán egész életed elpazarlod jelszavakra, / üres okoskodásokban, szenzációkra, vezény- / szavakban, neveltetésed piszkos hordalékaiban." [A tengernél]) reménytelenségében vergődve, első kötetében Fenyvesi Ottó a közlésforma
olyan algebráját alkotja meg, amellyel az új és új állapotokon áthaladó, önműködően
visszatérő, ritmusváltó és moduláló nyelvi felületek létrehozásában („mielőtt tehát a szerelvényt útra bocsátanád / nézd át a szelepeket a szóhasadások réseit / a szótőalakulásokat
a szófúziókat / (nehogy bombát rejtsenek be valahová) / a sorompókat is le kell majd csukatni" [Westinghouse-fék]) az ösztönösségen jócskán túlmutató szövegképző tehetségét,
verseinek üresjáratai ellenére, már 1978-as indulásakor felmutatja.
A tengerfelszín mozgásélményének továbbképződése, valamint az óceáneszmény
átformálódása mellett, e zöld színű, kilencedik Gemma könyvet követő kötetének megoldásai határozott folytonosságot tartanak fenn a felelősséggel újrarendezés felbátorodó,
szokatlan irányaiban, amikor a „pannon léthuzat" (Mák Ferenc) tengerüledéki panorámáját az indusztriális mechanizmusok („csütörtököt kiabálunk fél lábbal vízben állunk /
a gyár ad kalapot kalácsot biciklicsiptetőt /gyakoriak a csőrepedések/fater a gyárkapuban /
a gépek működnek a termelés zavartalan / csak így tovább olajtól pezsgő demiurgoszi büszkeséggel / mondom élet mondom halál / még mindig jól állunk mondhatnám /(...) progresszívabb a produktív munka mint a tarzan-mítosz / csak a lelkesedést nehogy lelohassza
/ majd a pesszimista befejezés a sikertelen vendégszereplés"[Légkondicionált tükörtojás]) és
a kommerciális kizsákmányolás („erőszakos sebességgel tör ránk a technológiai reprodukció
/posztpolitika kosztreklám szórakoztatóipar / egyre több a tánciskola az éltáncos és sportoló
sztár / a döglött bokszoló az autóversenyző a mániákus / a kábítószerbajnok a szeretkezési
rekorder és a beszari / és az igazmondás formái nem kívánatosak / gyanúsak és veszedelmesek /NE

SÉRTSD AZ ELEKTRONIKUS CSOPORTÉRZÉKENYSÉGET/csak semleges

beszéd-téma-

forma-szándék-igény / jaj neked egyenes itt jönnek a görbék"[Poetica licentiaf) elviselhetetlen közérzetében gyötrődve, a marginális kultúrákat toborzó alternatív rockzenei irányzatok művészeti tapasztalat- és látásmódjában megmártózva deríti fel. Már korábban
felismert állapotváltozásoknak, tudatrétegző hangbenyomásoknak az emberre omló
univerzumon belüli, aggasztó tértapasztalásához illeszkednek 1988-as, Kollapszus című
második kötetének versei és kollázsai, amelyek az élet elemi és közönséges eseményeinek súlyos összefoglalóiként, a kiszolgáltatottság, a reménytelenség áradásának dinamikájában élő ember benyomásait, a ködképekké és zajhullámokká feslő világ tébolyult
ritmikájában jelenítik meg.

74

tiszatáj

A felszámolódás álcázhatatlan porondján, ahol „sehova sem mehetsz / semmi életmentő ötletre nincs kilátás / a horoszkópban összkomfortos jelen és még összesebb jövő"
(Légkondicionált tükörtojás), az élet kínzó zajként vagy néma csöndként egyaránt megmutatja zűrzavarát a megváltatlanság kárhozatában („A bágyatag katarzisok korát, a középszerűség idejét / éljük. A manierizmus idejét. Testünkbe lerakódnak az eperfaoltványok,
a piszok átüt a körömlakkon. / A kompromisszumok ideje ez. Mindennapi szükségletek / és
planetáris víziók fonnyasztják látásunk. /Micsoda kancsal ködlámpák, micsoda / neoprimitív barokk fesztivál. / A város és a szülőföld via negatíva. / Indijferensen." [Via negatíva]),
amelyben „a világ önmaga ismétlése által Zajjá és Erőszakká fog mállani" . Fenyvesi Ottó
megérzi, mennyire hitelesen mutatkozik meg a civilizáció-krízis teremtette paranoia és
a pánik okozta morális egyensúlyvesztés a hetvenes évek második felének, meg a nyolcvanas évtized egészének zenei szubkultúráiban, abban a sokrétű művészetben, amely
a klasszikus értelemben vett zene fogalmát kiüresedettnek, idegennek, halottnak tekinti.
E független zenei színtereknek (punk, postpunk, industrial, no-wave, trash, hardcore,
nőise, grindcore stb.) az élmény anyagából, magaslatokat és mélységeket pásztázó ösztönzéseiből szerveződik költői világa, amelyben a rádiós műsorszerkesztő, az ifjúsági
lap rock and roll rovatának vezetője, a kiváló zenei szakíró is megjelenik a maga izgalmas egyéniségeivel. Többes számot kell használnunk, hiszen 1981-es és 1983-as irodalmi félreállításának kényszerűségéből következően, szellemes fantázianevek (Koko press,
Koko lexikon press, Koko Kommandó, Koko Taylor, Rudi Radiátor, Dirty Johnny Bolfek
stb.) rejtekéből bukkan elő megannyi értékes, önálló ízlésvilág menedékhelyeiről hozott szellemi útravalókra támaszkodó lírája, amelynek eredői mögött a vizualitásnak,
a képi gondolkodásnak lényeges alkotóerői is csoportosulnak. Megalkuvásmentes művészetében különleges szerepet juttat saját vizuális költeményeinek, kollázsainak, nem
elégedve meg ezek illusztráló lehetőségeivel, hiszen komponálástechnikai értelemben
ugyanazokat az eljárásokat alkalmazza létrehozásukkor, amelyeket szöveglétrehozó gyakorlatában követ: „amikor kollázst csinálok, vagy-verset montázsolok, írok, akkor a dolgokat viszonyítom, hasonlítom egymáshoz. Az elemek között feszültséget teremtek. Kondenzátorokat, tranzisztorokat, ellenállásokat, csippeket szerelek, géneket, szerveket, végtagokat
ültetek át. "5
A rockzene társadalmi tevékenységének jelentőségét Fenyvesi Ottó abban az új
kommunikációs kötődésben fedezi fel, amelyben a féktelen ritmus, a fülrepesztő robaj,
a totális, semerre sem tartó dübörgés az entrópia folyamatának alanyaként azonos önmagával, hangtükröt tartva így felénk, hogy megláthassuk, merre bujkálunk, amikor
a zaj végső határainak, a morajlásnak („túlnépesedés mindent behálózó
elektronikával
kommunikációval /nincs hely nincs hely"[Poetica licentiaj; „Mögöttem, /hallom,
/hideg
huzat, /csontzene közeleg."[A tenger óraszerkezete]; „mindent leint a kozmikus sújtólég /
fennáll a helyzet glorifikáZása"[Ostromállapot keresztfonállal]) és a némaságnak („itt valami nincs rendjén /merem mondani /érdekes milyen csönd van"[Légkondicionált
tükörtojás]; „nem vitás körös-körül az éjszaka, ki foga ezt megemészteni, / csak ne veszítsünk csatát bekergítve"[Halló Pannónia]; „most már nem kell siránkozni /az uralkodó ideológia szerint este aludni kell /a lét és a semmi egyneműek"[Angolkeserű]) számbavételekor olyan
helyzetbe kerülünk, amelyben rádöbbenhetnénk, fizikai vagy mentális peremek-e ezek.
Ő maga így nyilatkozott erről az érdekeltségéről: „A világ ma már egy nagy globális falu,
ennek az egyik legkorszerűbb és legkimódoltabb »médiuma*, nyelve a rock and roll. A magyar nyelvterületen sokáig évtizedekig olyan nézetek uralkodtak, melyek szerint az öntudatos dolgozó nem dőzsöl szórakozóhelyeken, nem érdekli a nagyvilág szemétdombjáról össze-

1996. február

75

hordott ordenáréság, »ez az újfajta amerikanizmus megrontja a dolgozók és a fiatalok egészséges életszemléletét és ízlését*. Ettől az idegeket rongáló zenétől, »kultúrmocsoktól* még ma
is idegenkedik a magyar kultúrelit. Idegenkednek azoktól a változásoktól, amelyek a technika és a tudomány térhódításából fakadnak. [...] Az új szenzibilitás kevesebb »tartalmat*
igényel a művészetben, és nyitottabb a »forma* és a stílus élvezetei iránt, kevésbé sznob,
kevésbé moralista - nem igényli, hogy az élvezet a művészetben szükségképpen kapcsolódjék
a tudás gyarapításához. [..JA marxista-leninista önkényuralom idején volt szokás klasszikusokat erőltetni, miközben a fiatalok sokasága heavy-metalra, pop-zenére vágyott. Helytelenítem azt a művészi és kritikai álláspontot, amelynek képviselői az egész modernista és posztmodernista tevékenységet félresiklásnak bélyegeik és úgy viselkednek, mintha ez a mozgalom sohase létezett volna, úgy sietnek vissza a gyalogjáró realizmushoz, mintha Freud,
Einstein, a világháborúk, a szexuális forradalom, a Playboy, a gépkocsik, a távbeszélők,
a rádió, a mozi, a városiasodás, a nukleáris fegyverzet, az LSD, a tévé, a Beatles, a videó,
a csipek technológiája, a szervátültetések és a többi subi-dubi nem történt volna meg. Mindez végbement és nincs mód arra, hogy visszatérjünk. " 6 Kiderül a hosszabban idézett előszámláló s félreérthetetlen véleménynyilvánításból, hogy a dezintegrálódó univerzumon belüli térkeresésben, a zúdulás cserbenhagyás-rituáléjában, az „extrémebb zenei
tudatállapotok" befolyásolta szemlélet a fonetizálódó jelenéseket, a zaj végső határait
mentális mezsgyeként felfogva, a testek megváltoztatásában képes összpontosítani.
Egyáltalán nem jelenti ez azt, hogy az egyetemesség határát fürkésző művészi létezésmódjában és mediátor-praxisában, amelyben a kollázs maga is sex and drugs and rock
and roll, a testre ható zene banális tartalmú fenomén is egyben, mert Fenyvesi Ottó
elfogadja és megbecsüli azt a tényt, hogy bármely effektusnak, amely magával ragadja
a tudatot, sokkal mélyebb és tartósan elhúzódó visszhangja, hosszan tartó lecsengése
lehet a lélekben: „Nem fogok végérvényesen elvérezni / Könyörögni, jajgatni sem fogok /
Kaszabolj, marcangolj, szabdalj, tépázz /Szurkálj, a sebek úgyis behegednek /Dobj sebességbe, gyorsíts / Gyötörj, üss a kifulladásig / Akkor is üde, százszorszép főnixként fogom / Túlélni az egész karambolt / A sebhelyek ugyan megmaradnak / De gyógyulást hoznak / Kezdetben vörösek és mélyek /Később részemmé lesznek, mint /Születésem, nemem, históriám
/[...]Felkészültem a megrázkódtatásokra /A szférák zenéjére, a legnagyobb zuhanásra /Ez
még nem a paradicsom, de nem is a pokol /Nincs tornác és árboc sincs /Szétmarcangolva
heverek a nagy buli után /Szoríts, nehogy elveszíts /[...] Kínozz, sarkantyúzz, rázz, rázz /
Kíméletlen a játék értelme / A tűk fokára hágok, úgysem szökhetek meg / Forrázz, bombázz, tőlem úgysem szabadulsz / En leszek a te aerodinamikus ámyéklovasod" (Hardcore
punk blues).
A valóság szenvedélyes és tartalmas totális érzékelésére, azaz a változékonyságnak, az átmeneteknek az összetevőire irányuló figyelem a féktelenebb hangzásokban
gyönyörködve is képes ráismerni az örökké változó, nyughatatlan élet képére. A tapasztalatok átminősülésének, az érzelmek felfordulásának ezredvégi, felpörgő dekádjaiban pedig az intenzív elégedetlenség visszafoghatatlan, elnémíthatatlan életformái zenei
megnyilvánulásaikkal ugyanúgy érvényesülhetnek, mint más masszív mechanizmusokban. Kizárólag olyan művészi beállítódás számára jelentőségteljes ez a világérzés-átalakulás, amely egy sajátos kulturális rebellió elméleti és gyakorlati megvalósítójaként,
egymásnak teljesen megfelelő zenei és általános művészeti tudatformákban hozza működésbe az alkotó eredeti forrásokon alapuló, hiteles világlátás-teremtő képességét.
Fenyvesi Ottó a saját lélekbe tekintő, a belsőt elemző, módosított „audition colorée"
füllel is gondolkodó hanghadviselési metaformáját teremti meg költészetében, amely-

76

tiszatáj

ben a korláttalan hangzás elektro-kémiája a ritmust, a dinamikát, a harmóniát technológia és szellem hatékony összeműködésében, szimbolikus mozgatóerőként mutatja
fel: „good evening are you ready to rock / mindig frekvencián vagyok / a színpad kíméletlen ritmusban lángol / vízszintes dinamika / pógó és hasonló / tövig felhúzott hangszínszabályozó / egyenes adásba megyünk / ultrafast trash / megkíméltek bennünket a formaságoktól / valami nehézbe kezdenek / valami ólomsúlyúba / valami nehéz lassú punkba /
izmos bluesba /tele vagyok tablettával és itallal/bezenéltem"
(Gimmie, gimmie, gimmie).
A zene harmóniaként, a harmónia pedig a világegyetem misztériumaként7, a sejtések
végső beteljesedéseként tárulkozik elő e felfogásban/megértésben, amelyben az önnön
mélységes tökéletességét kommentáló csönd is a hanghadviselés egyik változata, ahol
a hang, a zajos tonalitás fegyver, olyan szono-nukleáris szerkezet, amely a közönyösség
és a semlegesség hervasztó állapotának akadályait átszelve, szét tudja vágni, darabokra
képes törni a lélektani, emocionális korlátokat. Semmilyen módon nem választható el
ez a bizonyosság irányította elegáns, ugyanakkor mégis rejtelmes világnyelvi technogeist befolyásoltság attól a kaleidoszkópikus szemléletmódtól, amely a művészeti és
irodalmi hagyományokat egyetlen hatalmas összefüggésrendszerben helyezi el úgy,
hogy e láthatatlanul jelenlévő testületi rendszer élményanyagából, erudícióiból teremt
önálló versbeszédet, sűrít egybe megemésztett gondolkodásmódokat, alakít ki energikus élet- és magatartásmintákat. Ráadásul, mindezt határozott céllal teszi: „egy kicsivel
jobban és másképpen csinálni a »régi dolgokat«, újra szólni külvárosi éjről, a tehervonatokról, az éjből jött asszonyról, az Üllői úti fákról, a hintaszékről, a tengerről, az őszről, a halálról. Üj viszonyokat keresni és felállítani közöttük; »gesztusokat« tenni az örökkévalóság
oltárára"*. A Kollapszus kötet verseiben a művészi törekvés lírai nyomatékot, kifinomult érzelmi hangsúlyokat kap a könnyedén felismerhető olvasmányemlékektől, apró
utalásoktól és vonzalmaktól, amelyek ihletettségének szélességi köreit Arany János, Vörösmarty Mihály, Ady Endre, Kosztolányi Dezső, József Attila, Kassák Lajos, Szabó Lőrinc,
Füst Milán, Domonkos István, Koncz István, Tolnai Ottó, Walt Whitman, Aflen Ginsberg
Charles Bukowski költészetének irányába húzzák meg, hogy csak a legszembeötlőbbeket említsük. Mák Ferenc finom érzékkel állapítja meg költőnk élményvilágával kapcsolatosan, hogy Fenyvesi Ottó, „az amerikai beat-nemzedék révén, közvetlen örököse
annak a világlátásnak és életérzésnek, amely a század harmincas éveiben kísérti meg először
az embereket, s amelyet akár antiintellektualizmusnak, akár babbitizmusnak
nevezünk,
mindenképpen az ipari civilizáció átkainak jelenségét kell benne látnunk"'*. Olyan irodalmi hagyomány hagyományáról van itt szó, amely a prózában is, de főleg a költészetben, megpróbált tárgykeresésében az értelem és a hangzás egyensúlya felőli fogékonyságban gondolkodni, az élet sebességének és sűrűségének dialektikájában érzékelve,
hogy a művészet csak azokban a valóságviszonyokban képzelhető el, amelyekben
a zeneiséghez, a látványhoz és a képiséghez kötődő, érzéssel telített, örökösen ismétlő
nyugtalan nyelv mond valamit az emberi önfelismerés kezdetiségéről, az énnek saját
magával való első összeütközéseiről. Ebben az összefüggésben, a beat-mozgalom fontos
tanítómesteréhez, William Carlos Williamshez kell visszatérnünk ismét, aki Paterson című, öt könyvből álló nagyszabású művével a betétes szövegfelület-képzés kapcsolatteremtő eljárásait mintaadó érvényességgel hagyományozta az utána induló, új
költőnemzedékekre. A maga ambientális versépítő technikáival szintúgy örököse
e tradíciónak Fenyvesi Ottó, ahogy.a rá erősen ható Allén Ginsberg és költőtársai. Talán
ennél is lényegesebb azonban, hogy éppen William Carlos Williams révén örököse annak a tapasztalatnak is, amely az írás státusának művészi felelősségét a Paterson harma-

1996. február

77

dik könyvének második részében („Az írás semmi, az írás /helyzetéből (abban / / kapnak
el) adódik a bajok /kilenctized része: a csábítás / / vagy az erőszak. Az írásnak /enyhületet
kéne hoznia, / enyhületet arra az állapotra, / melybe időközben kerülünk - a tűzre, //az
emésztő tűzre. Mert az írás / is támadás, és kell lennie módnak arra, / / hogy elfojthassák gyökerében, / ha lehet. Azaz írni // kilenctized részben annyi, mint / élni." ) az élettel
kötötte össze. A Kollapszus kötet tárgyköreiben, a bénító dezoláció morális leszorítottságában („ Viharkék, megkínzott szemhéjak, / ontológiai daganat. / Keskeny a lélek, csupa
új és parázna nyílás, / csorognak a tengerévek, /[...] Itt vagyok hát félúton, / sehol, / a szememet kibököm, / tíz év jobbra, tíz év balra, / jobbára balul eltékozolva" [A tenger óraszerkezete]) a williamsi szellemi örökség kemény és szigorú változatban bukkan fel, mert
részesültsége miatt, az élet veszélyeit a költő és a költészet sem kerülheti meg: „Számomra a költészet olyan tevékenység amely túllép az élet legszélsőségesebb végletein is,
egészen az életen túliig ahol a lét hagyományos fogalma már elveszti értelmét és jelentését.
A létezésszakmában dolgozom, a széthulló kozmosz démonikus mélységeit kutatom. A költészet a teremtés aktusával egyenlő: a túlvilágban gyökerezik. Ha a költészet valódi költészet
akar lenni, akkora veszély állapotában kell lennie. "u
Teljesen nyilvánvaló, hogy olyan művészi állásfoglalással találkozunk Fenyvesi
Ottónál amely az érzéki, vizuális hatásokat mérlegelő és az „extrém tudatformák sokféleségére" összpontosító, spirituális határokat tágító költészet lényegiségét mindenek fölé
helyezi, és a költészet fontosságánál érdemibb, mélyebb tartalmasságot életelvként nem
szándékozik a magáénak vallani. Még akkor sem, ha a világ széthullásának, az élet zsugorodásának a tapasztalata igen erőteljesen nehezedik is rá, hiszen számára a költemény
írása az élet meggyőző felfedésének, a költészet pedig az élet helyettesíthető megváltásának a hitében gyökerezik: „Az igazán jól megírt vers, szöveg az igazat, a jót és a szépet
celebrálja, Azzal, hogy a szép nem mindig jó, az igaz pedig gyakran csúnya. De ezek a felismerések nem fosztanak meg optimizmusomtól"12. Mindenfajta érvényesülési törekvéstől
érzékenyen tartózkodó közelítésmódjában a költészet, úgyis, mint a maga teóriájának
a szüntelen megnyilatkozása, á költemény kérdésévé és témájává, sallangmentes gyakorlatává, az élet elméletévé rendeződik össze. Ilyen vonatkozásban viszont semmiképpen nem szabad elfelejtkeznünk századunk amerikai költészetének arról a reprezentáns
örökhagyójáról sem, akinek költői munkássága, a William Carlos Williams-i hagyomány méltó kiegészítőjeként, közvetlen vagy közvetett módon, szintén alapvető befolyásolója világszemléletének és művészetfelfogásának.
Wallace Stevens volt az a kiemelkedő amerikai költő, aki a harmincas évek második felében elhallgathatatlan érvényességgé deklarálta a saját magával foglalkozó,
önmagához odaforduló és visszaköltöző költészet cifrázatlan alapszabályát: „Poetry is the
subject of thépoem, / From this the poem issues and / To this retums." (The man with the
blue guitarf2. Számolt a lényeg megragadása felé igyekvő vers továbbiakat létrehozó teremtőerejével („A lényegi vers nemzi a többit. Fénye / Nem külön égő fény, nem messzi
bolygó."[Tőszó, akár egy gömb]u), megérezte a jelentős költeménynek az egészhez, a teljességhez kapcsolódó sajátosságát (jl központi vers: verse az egésznek,
/Kompozíciójának
költeménye" [Tőszó, akár egy gömbfb), végigjárta a szűnni, nem tudó, újabb és újabb
formákban megjelenő elrendező elragadtatás hosszúvers-képző szükségállapotának valamennyi nyugtalanító és zaklató, felindító és lelkesítő periódusát. Pontosan ilyennemű
mélyreható átlényegülési fellobbanásokból halmozódik egybe meg hangolódik össze
Fenyvesi Ottó költészete is: „Ami írás közben velem történik, az nem más, mint hogy
a nyelvben élek, a gondolataimban araszolok. A versírás extázis, transz. Nincsenek meg-

78

tiszatáj

szabott esztétikai elveim, amelyek eleve meghatároznák, miről írjak, vagy elrendeljék, így
írjak vagy amúgy. Legfontosabb, hogy a vers, a szöveg megtalálja önnön
létformáját.
A felgyülemlésnek ez a nyelvi meghatározottsága, amelyről lehetetlen lemondani, és
amely semmiféle preparált költészetnek nem kíván engedményeket tenni („A világ dolgai közt szelektálok, guberálok, a számomra fontos adatokat, problémákat gyűjtöm egy
helyre: versbe vagy képbe. Részben harc is ez, hogy ne kelljen mindenről tudomást vennem.
Nem minden illik bele a kompozícióba, a szövegkörnyezetbe. Verseim, kollázsaim tele vannak utalásokkal, reminiszcenciákkal,
idézetekkel képkivágásokkal
stb.-vel.
Számomra
a nyelv a legtisztátalanabb, a legfertőzöttebb, a leginkább elhasznált mindazon anyagok közül, amelyekből a művészet készül. A nyelv kettős természetű, absztraktsága és bűnbeesettsége a mai művészetek boldogtalan természetének mikrokozmoszául szolgál. "v), kényszeríti
ki Fenyvesi Ottóból a Kollapszus kötet szövegeiben és kollázsaiban azt a kemény versbeszédet, kép-beszédet, erős írást, amellyel a szennyeződő világ előbbiekben áttekintett
zenei energiatartományainak zonális beutazásában kalandozva, és fertőzött nyelvi panorámájának artisztikus, anartisztikus és antiartisztikus regisztereiben cikázva, a maga
poetica licentiájaként, egy tekintélyromboló art-huliganizmus rebellis infekció-poétikáját teljesen egyedül hívja életre a nyolcvanas évek magyar költészetében.
Megszakadás nélkül, virtuóz kisprózai formákba állítva továbbszerveződik körmönfont, ironikus és groteszk eltökéltséggel ez a különleges gyakorlat az 1990-es Ex
évkönyvben megjelent, A dolgok állása című, Wim Wenders híres filmjeire nemegyszer
célzó ciklusában, amelyben többek között a képregények (Flash Gordon), a Kari Mayféle vadnyugati históriák (Big Bili Hunter) otthonos és vidám közvetítő közege, valamint
a gátlástalan élet kerouac-i világának (Dovm On The Highway) céltalan spontaneitása
a road-movie-kat idéző utazás-metaforika maradványokból és törmelékekből montírozódé, filmszerű közelképeiben átformálódva jelenik meg. A meghökkentő kontaminá-

c i ó k b a n f e l b u k k a n ó élettel szembesülve („ANARCHIA, TRANSZVfZIÓ, AUZARIN, VAMP,
DRAPÉRIA, MŰHELY-SZÖVEG, KONSTELLÁCIÓ, ÁTIRAT, PRÓZAHELYZET, PLÁGIUM, VENDÉGSZÖVEGEK, PUNK, LOGIKA, HARDCORE, METAFORA, BETEGSÉG, SUSAN SONTAG, NEGYEDDÖNTŐ, PALACSINTASÜTŐ, BALÖSSZEKÖTŐ,JOBBFEDEZET, ROSSZ KÖZÉRZET, MAXIMUM,
JAMBUS, OSZTALÉK, DOGMA, INJEKCIÓ, MINIMÁL ART, BUKSZA, BLABLA, ÁRKÁDIA, CSIMBORASSZÓ, REPRESSZIÓ, CSIMBÓK, BALKÁN, FINN-UGOR, FRONTÁTVONULÁS, LABDASZEDŐ, ALBÉRLŐ, NÉP-SORVADÁS, KERESZTREJTVÉNY, LUFT, MÚLTHIÁNY, CSELEKVÉSHIÁNY,

IDENTITÁSHIÁNY" [Újvidék, Párizs, Texas]) érez rá itt, műveinek ebben a miniatűr sorozatában is Fenyvesi Ottó a megbomlott világ hajthatatlanságára.
A meglazult, széthulló élet inerciális feszültsége az újrakezdés kínos kényszerét,
az elölről nekiindulás presszióját zúdítja a Kollapszus kötet versalanyára („Nehezebben,
mint bármikor. / Az új szövegek. / Nem úgy, mint sírjukban halottaink. Nem,
/ahogy
a futómester a célba. Nehezebb változatában. Mindig / újra. A kezdethez, a rajtvonalhoz /
vonzódva. A résztől az egészig. Az egésztől /visszafelé. Legyen ez egészen más. / Mondjuk,
lejgyen ez egyszerűen csak /szabad. írjuk le számtalanszor, mert / még nincs sok örömünk.
Újrakezdésre / vetkőzünk, öltözünk, készülődünk, szeretkezünk. Újból és újból, naponta /
többször." [Proletárdal]), a szülőföld elhagyásának lelki megrázkódtatása pedig a hontalan kallódás borzalmának káosz-matematikáját („Elölről kezdeni az egészet? / Ige nélkül.
Tanulni: honnan - hová. /Harminc előre, húsz^ hátra. / Tovább lapozol. Vajon mennyit.
Mit, minek. /Keresed a megtanulhatatlant. / Újrarendezed a homályt. /Már semmi sem
mindegy. Minden számít. / Előállítod magad magadból. / Vagy ki tudja
honnan."[Finis
Bohemiae]) is megismerteti vele 1993-as, A káosz angyala című kötetében, amely Feny-

1996. február

79

vesi Ottónak az első magyarországi versgyűjteménye. Mesterkéletlen alternatív művészeti irányultságában, kontrakulturális radikalizmusában nagyon határozott debütálás
az övé, amely már címével és Neue Slowenische Kunst-os, Laibach-i - IR WIN-i ihletésű
borítólapjával jelzi, milyen hírnöki képviselet gondosságával és figyelmességével néz
szembe a világ állapotával. Azzal a megváltozott állapottal, ahol „Mára jövő sem a régi.
/A hír igaz, a helyzet változatlan. / Viszont volt egyszer egy vadkelet." (Bácsmegyei napló),
ahol „Semmi sem örök, / de még minden megtörténhet, / azaz: már minden lehetséges. /
Az élet egy genetikai költemény." (Örök conditional)
Újra meg újra kell próbálnia a visszakapaszkodást valamilyen bizonyossághoz:
„egy megvadult poétikai mikrobusz rohan / hagyd hadd sodorjon magával / a kistotálba /
a nagy semmibe /addig én behúzok két sört és transzliterálok/lehúz-behúz
húz húzzz / hú
isz disz göl / ágálok darálok transzliterálok / transz-liter-árok rendületlenül
darálok"
(Commando dance), tartósítva és abszolutizálva rendkívüli érzéki tehetségének erőből
és mozgásból, állandó nyugtalanságból és egymásutániságból összeadódó gazdagságát
a zene tökéletes, érvényességében független lírai közvetlenségében: „engem is a föld alá
löktek /lesz nafta csak szárnyalni kéne /szárnyalni bátran hetedhét országon át /az Óperencián túlra /vissza a rock and rollba / ván-tú-frí-fór/[...] én vagyok az utolsó simára borotvált messzeség /[...] én vagyok az utolsó bőrzekés szalmaszál /[...] vegyék kilogrammjaim /
a túlhevült bácskai szent naftát /[...] this is not a love song /nem merek napfényre lépni /
hátha fölfal valami buzgó mócsing / ibolyántúlról esetleg zeppelin indul / lassú nehéz punkba" (Commando dance). Ahogy a Kollapszus kötet címe egyértelműen utal a nyolcvanas
évtized independens rock-kultúrájának egyik meghatározó lemezalbumára (Einstürzende Neubauten: Kollaps, 1982), sőt dalszöveg-mottót is választ a költő a belgrádi Partibrejkerstol, úgy A káosz angyala kötetében is megidézi az alternatív zene kultikus zenekarait(Van aki nyugtalan), verscímben evokál klasszikus punk-slágert (London calling),
vagy verssorrá képzi azt („this is not a love song"), a könyv általa készített kollázsaiban
pedig több helyütt, rockzenei magazinok képanyagát, szakcikk-darabkáit, koncert- és
lemezhirdetéseit használja fel. Megelevenedik utolsó rádiós zenei műsorának fájdalmas
emléke is az életveszély elviselhetetlenségének és az emigráció elkerülhetetlenségének
kilátástalanságában: „A föld alatt / a ritmus lágyan bekeményedik. / Füstöl a víz. Gerjednek-zúgnak a hangfalak. / Egy apró padon a gonosz örökkévalóság, / a látszatba betört
ádényegíthetetlen. / Az utolsó éjszakai műsor, az utolsó dal. / Azóta is hangolom, stimmelem önmagam. / Mindenütt és sehol. / Jól van, nincs jól. Minden, ami van. Úgy, ahogy. /
[...] Csak semmi katasztrófa. Csak semmi lélekharang. / Az egyik vidéki forgatagból a másikba. Hang se ki, se be. Ólom az egész világ." (Éjszakai műsor). Az életnek az apokalipszis
irreparábilis helyzetének átlátása felé tendáló élménye („Mindennapi apokalipszisünket
add meg nekünk ma, / segg alá rejtett magyaroknak, / nehéz hitünkben megmaradni, /
add meg nekünk, add meg / mindennapi tudathasadásunkat" [Idézőjelben]); („Szóbakon
a lét nyomorizált / tüneményei Meg a kálváriák: /Az élet babrál, variál. Irtja, / öldökli
önmagát. Felpörgetett mondatoknak tépi gyökerét. / A lehetséges módok alibijét." [Veszprémi tél]), mellyel szemben az ember gyámoltalan („Ráng a szívem / kihagy sorsom riadt
mellkasában /gyomirtózzák az életet / tikkad a tenger / nagybőgők bőgnek a szakadékban
/ semmilyen élet-halál kérdésben nem vagyok illetékes" [Algol minimumban]), és amely
a végtelen sötétség és mélység, kusza összevisszaság érzetét tapasztalni engedi („de most
apokalipszis és hiba / van a tengerben a napban / beteg a föld / benyőtte a füvet a plasztika" [Commando dance]); („minél nagyobb a robbanás, annál nagyobb a csönd, / igen,
mondanád, a klíma, a szellem, a médium teszi, / borsózik a hátam az egész zűrzavartól".
Jr-

80

tiszatáj

[A dolgok állása]); („Csapongni, várni a sötétkamrát Zaj-csend. Mostmár minden fontos.
Vérgyors áramlás." [Visszaszámlálás]), döbbenetes benyomásként nehezedik a költőre.
Teleologikus teljesedés ez, amelyben az apokalipszis elsősorban nem katasztrófaként,
hanem a káosz siklásának, az idő szívén belüli suhanásának, szabad állapotba az univerzumon keresztüli utazással tartó, hihetetlenül erős, ugyanakkor egyszerű és elemi energia-aspektusaként bontakozik ki, amelynek valódi hordereje csak a furor poeticus angyali állapotának tisztaságában és magasztosságában mérhető fel. Fenyvesi Ottó vállalja
a tétlenségtől, a haszontalanságtól és hálátlanságtól annyira távoli angyali makulátlanságot, ám a költészetében megjelenő angyal („az idő relatív, s nekünk dolgozik, isten
tudja, / hogy ti milyen puhák vagytok, az én kedvemért / nem muszáj rímeket faragni, vár
a káosz angyala, / vízen jár, valahol mosolyog s nem hisz a / szemének, fülének / dühöngenek a megvadult centrifugák / tövig benne az időben"[A dolgok állása]) nem pusztán
valamilyen divinális intervenció közkatonája, hanem az űr, a véges, ámde határtalan
téridő, a sötétség, a feneketlen mélység kulcsának is birtokosa, a káosz őszinte organizátora, a világgal és önmagunkkal most már elkerülhetetlen^találkozás és az önmagunk
valódi igényeire való kötelező visszaeszmélés hírhozója. O a valóságnak ugyanaz az
angyala („the angel of reality"), a föld kellő és szükséges angyala („the necessary angel of
earth"), akit Wallace Stevens Stéphane Mallarmé és Rainer Maria Rilke angyalának
elválaszthatatlan társaként, a mindenség tragikus zümmögésének meghalló jaként ábrázolt Angel surrounded by paysans című versében.18 A megszüntethetetlen káosz mindannyiunkhoz beszélő fegyelmezett angyala, aki leplezetlen erélyességgel és méltósággal
adja értésünkre: „mindenkinek meg kell magában szerveznie a káoszt, hogy visszaeszméljen
valódi szükségleteire. Tisztességének, derék és igaz jellemének valamikor egyszer fel kell
lázadnia az ellen, hogy mindig csak utánamondó, utánatanuló, utánacsináló; akkor kezdi
majd megérteni, hogy a kultúra még valami más is lehet, mint az élet dekorációja, vagyis
alapjában mindig csak álcázás és leplezés, mert minden díszítés elrejti a díszítette t."19
A világ kaotikus viselkedésének hallucináció-óceánjában a zene elhalkulása, a ritmus fogyása („nem hallani a zenét, nem hallani, valami zavarja, /(...) ennek a kurva világnak
fogytán a ritmusa, /[...]fogytán a ritmus, fogytán a nóta"[A káosz angyala]), a hallhatóság
legmélyebb fokának, a harmónia eredethelyének a megsemmisülése („az élet dunsztol
vala, fogytán a célja, fogytán a basszus, most vagy soha, az idő fogát csikorgatja" [A káosz
angyala]) az életerő megszűnésének előidézője ugyan lehet, mivel az „alapbasszus [...]
a harmóniában [...]az, ami a világban a szervetlen természet, a legnyersebb tömeg amelyen
minden nyugszik, és amelyből minden kiemelkedik s fejlődik"10, de a fogyatkozó élet sohasem válhat az immuzikalitás mnemonikájává, mert a zene „megnevezése az élet megnevezésének„képmása
az akaratnak"21, „magáról a lényegről"11 szólván/ Állhatatos lélekjelenléttel muszáj egyre mélyebbre és mélyebbre süppednünk a világ zajának és csendjének hangavarjába, hogy a káosz angyalának nyomába eredhessünk, akinek otthona
szüntelenül újraszerveződő, hatálytalaníthatatlan fennállású létállapot-tér, olyan absztrakt tér, amely minden életmechanizmusban magából működő rezonancia, és tükörképe a világmindenség teljes és globális természetének. Saját koordinátái mozgásrendszerének szabadsági fokai, hiszen fáradhatatlan, végleges nyugalomponttal semmikor
nem találkozó ciklikus állandósággal tudja feltérképezni a kultúra „álca és konvenció"
nélküli, „élet, gondolkodás, látszat és akarás" egyetmondásában24 teljes halmaz-állapotát.
Ilyen értelemben a káosz elegáns alakzatok fraktál-szerkezetének rejtőzködő rendje,
ahol az ismétlődések hajtásain belül további hajtások, egyre újabb hajtások jelennek
meg, egyre több részletüket mutatva, ha minél jobban közelítjük őket, minden dimen-

1996. február

81

ziójukban önhasonlóságukkal emlékeztetve egész-ségükre. Az angyal a káosz határtalanságának és szabadságának az énekese, valóra váltója a végtelenségnek, és a káosz kényelmességével olyan létfolyamat teljességét kínálja, amely lehetővé teszi a szabad akaratot
a determinizmus könyörtelen törvényei irányította, zavaros világban. Fenyvesi Ottó
angyala lelkiismeretesen sugallja, hogy sürgető kötelesség viaskodni önmagunkkal
a nyugalom minden eshetősége nélkül (hiába szeretnénk erre törekedni örökösen),
mert az élet működésképtelensége, hajtóanyaghiánya („ennek a kurva világnak fogytán
a benzinje, / fogytán a dunsztja, egyáltalán és általában /fogytán az értelem, fogytán az
élet, a kurva /fogytán a szféra, az energia, fogytán a bio"[A káosz angyala]), a világ elsötétedése, a lankadatlan rombolódás kozmikus kálijugája veszélyeztet (fogytán az élet,
saját farkát harapdálja, / belehajtott egy nagy büdös kómába, egy vesz- / teglő koszos kukába, zúg a beállítóminta, /[...] egy rossz és egy / rosszabb nyavalya között tankol nirvána
/[...] kevés a félhomály, fogytán a tartalom, a válaszok / túl bonyolultak, kétszer használt
levegőt szívnak /a halál turbinái, elsikkadnak az évek"[A káosz angyala]), és csak diadalmentes felszabadulás képzelhető el a billegő és dülékeny emberi helyzet rémületéből:
szembenézés a boldogság reményének veszésével és randevúzás a nyughatatlansággal,
a lét archétípusával.
Nem lehet kétséges, mennyire igaza van Borbély Jánosnak, amikor megállapítja:
„Fenyvesi Ottó A káosz angyala című kötetével egy nagy jelentőségű verseskönyv első kiadásának, őskiadásának vagyunk kortársai, melynek darabjaival még sokszor találkozunk majd
irodalomtörténetekben, fontos antológiákban, tankönyvekben mi is meg a kései utánunk
jövők is."25 Nyugodtan hozzátehetjük: mindez érvényes Fenyvesi Ottó korábbi köteteinek jónéhány versére meg kollázsára, és már csak abban kell reménykednünk, hogy
azt is sikerül megmutatni: ez a kiváló költő a Jarmemadrágos
próza" (Aleksandar
Fiáker) leszármazási vonalának nyolcvanas évtizedbeli költészeti ikertöredékeként,
egyedül teremtette meg a poétikai invenciózusság bórdzsekis anarcho-líráját a magyar
irodalomban.

JEGYZETEK
1.
2.
3.
4.
5.
6.
7.
8.
9.
10.
11.
12.
13.

Vö. Losoncz Alpár: Hiányvonatkozások. Újvidék, 1988. 171.
uo. 171.
William Carlos Williams: Amerikai beszédre. Bp., 1984. 34.
Jacques Attali: Zaj: tanulmány a zene politikai gazdaságtanáról, in. A posztmodem. Bp.,
1992. 331.
Bama Róbert: „A lázadás öröméért." Beszélgetés Fenyvesi Ottóval, in. Eletünk, 1991/6.
519.
Barna Róbert i. m. 518.
Vö. Kurt Seligmann: Mágia és okkultizmus az európai gondolkodásban. Bp., 1987. 232.
Bama Róbert i. m. 516.
Mák Ferenc: A magam iskolája. Újvidék, 1990. 131.
William Carlos Williams i. m. 83-84.
Barna Róbert i. m. 515.
uo. 515.
The collectedpoems of Wallace Stevens. London, mcmlxcvi. 176.

82

tiszatáj
14. Wallace Stevens: Pasziánsz a tölgyek alatt. Bp., 1981. 106.
15.
16.
17.
18.
19.
20.
21.
22.
23.
24.
25.

uo. 106.
Barna Róbert i. m. 516.
uo. 519.
The collected poems of Wallace Stevens. London, mcmlxvi. 496-497.
Friderich Nietzsche; A történelem hasznáról és káráról. Bp., 1989. 98.
Arthur Schopenhauer: A világ mint akarat és képzet. Bp., 1991. 346.
George Steiner: Real resences. London, 1989. 217.
Arthur Schopenhauer i. m. 345.
uo. 345.
Friedrich Nietzsche i. m. 98.
Borbély János: A megszenvedett versek könyve, in. Üzenet, 1994/9. 636.

1996. február

83
K R I T I K A

„Mintha elölről kezdeném"
BERTÓK LÁSZLÓ SZONETTKÖNYVE
Talán soha nem írtak annyi szonettet magyarul, mint manapság. Á legszigorúbban szabályos típustól kezdve a leglazábbig, amelynek már csak a műfaji megnevezése
utal a hagyományra, gazdag a változatok száma, felidézve szinte a kora reneszánsz kori
Itáliát, ahol kialakulásakor többféle formát próbálgatva alakult ki a klasszikus szonett
egyik alaptípusa. A mai változatosság talán a felbomlás jele lenne? A szonettek sokasága pedig inkább csak divatjelenség? Hiszen századunk második felében minden felbomlik, s minden divattá válhat, s ami divatos, az kényszerítő erejű is. Úgy gondolom,
nem erről van szó, hanem éppen a felbomlás ellen ható erőteljes törekvésről. E forma
közel nyolc évszázados múltja s az ahhoz való kapcsolódás már önmagában is állásfoglalás az ügyben, hogy a hagyományok átértelmezhetek ugyan, de ehhez kitagadni nem
szükséges őket. A klasszicizálás nem feltétlenül fantáziaszegénységet, korszerűtlenséget
jelent, hanem sok esetben tudatos választást is: az alkotó olyképpen kor-szerű, hogy
elutasított kortendenciákkal szemben foglal állást, a bomlással szemben a megmaradást,
a mindennek elmúlásával szemben az őrző fegyelmezettséget állítva. Talán túlzónak
hangzik az állítás, de a szonett valamennyire Európát, a földrész kultúráját is jelképezi:
egyike a legnemzetközibb formáknak, s ráadásul nem csupán forma, hanem olyan közlésmód, amely eszmét, szerkezetet egyaránt meghatároz, s nemcsak áttételesen, mint
bármely forma, hanem meglehetős közvetlenséggel. S az eszmei-szerkezeti mag, amely
minden igazi szonettet meghatároz: a tézisből és antitézisből kibontakozó olyan szintézis, amelyben a feloldás korántsem végérvényes, vagy ráadásul még idilli is, hanem
a korábbiakat megőrző közlés, valamiféle cselekvésre, legalábbis gondolatira sarkalló.
„Mintha elölről kezdeném" - mondja az egyik Bertók-szonett címe, s nem vág-e ez
egybe a „Változtasd meg élted!" rilkei felszólítással? A két közlés közt lepergett egy
gyötrelmes évszázad, s éppen annyiban mások Bertók László szonettjei, amennyi változás volt ezalatt a történelemben, a természetben, a személyiségben.
A szonettgyűjtemény, a Három az ötödiken - 243 szonett tartalmi-műfaji megnevezéssel - kilenc év anyagát, egy egész korszak költői termését mutatja fel. Tartalmazza két, korábban önállóan megjelent könyv anyagát, a Kő a tollpihén (1990) 81 és
a Ha van a világon tető (1992) 66 darabját, valamint Ez a semmi, két semmi közt belső
címmel a legutóbbi évek 96 alkotását is. A zárószonett eléggé egyértelművé teszi, hogy
több szonett - egyelőre legalábbis, kötetet is tervezve általuk - nem lesz, eljött az abbahagyás ideje. S itt válik egyértelművé az is, hogy miért Három az ötödiken a főcím:
a szonettek száma matematikailag így is leírható, s mivel az első szonettkötet verseinek
száma három a negyediken volt, ez már nyilván nem „véletlen". Bizonyos, hogy a többségükben föltehetően nem matematikus olvasók, s a számmisztikára kevésbé hajlamosak, a kötetcímmel találkozva csak sokadjára gondolnak erre az értelmezésre. Ez a kijelentés önmagában utalhat például arra is, hogy három ember él az ötödik emeleten,
vagy hogy három lakás vagy bármi más található ott. De - ha már játék is a kötetcím,

84

tiszatáj

engedtessék meg az olvasónak is a játszadozás - talán arra is gondolhatunk, hogy
a gyűjtemény éppen három kötet anyagát tartalmazza, s mindegyik az ötödiken, az
ötödik ikszen átlépve keletkezett.
Szonettet nem az ötven éves költő kezdett el írni, korábbi könyveiben közel félszáz, tehát szintén kötetnyi alkotás található e formában. Szonettjei eleinte hagyományos felépítésűek voltak, s még abban is hagyományhoz csatlakoztak, hogy szinte kizárólag költészettani kérdésekkel foglalkoztak. Vagy elődöt, kortárs mestert, barátot
szólítottak meg, idéztek fel, vagy valamilyen más, személytől független ars poetica jellegű kérdéskörrel néztek szembe. S egyetlen kivételtől eltekintve 4 + 4 + 3 + 3 sortagolásúak voltak. Az Agakból gyökér 1979-1982 között keletkezett anyagában jelenik meg áz
a szonett-típus, amelyik 4 + 4 + 4 + 2 osztású, s amely olykor kisciklusokba szerveződik
(Alkalmi vers József Attila hetvenötödikszületésnapjára, Babits-koszorú). S ez az új forma
már egész ciklust alkot A kettészakadt villamos (1987) Nélkülem szalad alcímű 17 darabjával. Innen már csak egyetlen lépést kellett megtenni a Kő a tollpihén szonettjeiig: a 9 10-11 szótagos sorokat lerövidíteni nyolc szótagosokra. S ezzel készen állt a jellegzetes
Bertók-szonett. A sorhosszúság ilyen mértékű rövidítése ugyanis nem csupán számtani
kérdés. Köztudott, hogy a sorterjedelem és a közlendő jellege, műfaja között komoly
összefüggés van: a Toldi elképzelhetetlen kétütemű hatosban vagy nyolcasban, a dalok
viszont elképzelhetetlenek a Toldi versformájában. Ugyanakkor a páratlan szótagszámú sorok valami okból mindig dinamikusabbá, zaklatottabbá teszik a verset, s talán
ezért is alkalmasabbak a komoly gondolati közlendő, az egyértelmű megoldhatatlanság, a vita-jelleg kifejezésére. Amikor Bertók László nyolc szótagossá rövidítette a sorokat, akkor kétféle hagyomány ellen is „fellázadt": sem a szinte kötelező jaxnbikus jelleget, sem a sorterjedelmet nem tekintette „szentségnek". E két dolog szorosan összefügg jelen esetben: a nyolcas, a kétütemű nyolcas a hazai fejlődésű versritmus egyik
legősibb és leggyakoribb formája, s mivel „hangsúlyos", eleve nem lehet jambikus, legfeljebb trochaikus lejtésű. Ritmus szempontjából a legmagyarosabb szonett született
így meg. Az ütemhangsúlyos ritmuskép persze egy lehetőség a több közül: Bertók nem
szakít a jambikussággal, csak nem tekinti többé kizárólagosságnak., Vannak tisztán
jambikus, kevert ritmusú, hangsúlyos, sőt tisztán trochaikus ritmusai is. Ezzel a szonett végleg betagolódott a nyugat-európai időmértékes ritmusok huszadik századi s magyar költészetbeli sorába: nem kötelező a szabályosság, s mint Ady óta a jambusvers
általában, most már a szonett is egybemintázható az ütemhangsúlyos ritmusokkal.
De mi történt-történik a szonett gondolati jellegével e sorrövidülés közben? Nem
sikkad-e el, nem válik-e fikcióvá a „dalformában"? Az olvasó tapasztalhatja, hogy szó
sincs erről, s azt is észlelheti, hogy ennek egy másik formai megoldás a magyarázata.
A sorok lerövidülnek ugyan, de nem csökken, redukálódik a beléjük zsúfolt közlendő,
sőt, még sokrétűbbé válik, s ezt a mondatépítkezés teszi lehetővé. Már Bertók korábbi
költészetében is meghatározó poétikai sajátosság volt a hiátusos építkezés és a mozaikosság. Ezek teljesednek ki az új típusú szonettekben. Korábban inkább a gondolatiképi közléssor egyes elemei maradtak ki, de a hiátus, feltűnően legalábbis, nem vonatkozott a mondatépítkezésre. E szonettek jelentős részében viszont lényegivé válik a hiányos mondatépítkezés. Mondatok sora csonka, formailag mégis lezárt. A mondatot,
tagmondatot lezáró írásjel és a befejezetlenség eleve feszültséget kelt, a hiányérzet állandósul, állandó gondolati anyaggá válik. S bár egyetlen szonetten belül a mondatok
a költői logika szerint hibátlan sort alkotnak, nemcsak a hiátusos jelleg meghökkentő,

1996. február

85

feszültségkeltő erejű, hanem a mozaikosság is, vagyis az a sajátosság, hogy az egyes közléselemek között gyakorta nemcsak mondattani a kihagyás, hanem a gondolati ugrás is
nagy, az asszociáció is távoli.
Nézzünk meg egyetlen jellegzetes és jelentős példát, a S mint aki törököt fogott
címűt: „Eddig, ami előtte ment, / most az, ami csak toporog. / Robban az egész regiment, / s mint aki törököt fogott. / / Csak a gyerekek s asszonyok. / Csak ők értik
a hirtelent. / Egy csipesz itt, egy mosoly ott, / s megvan, hogy kinek, mit üzent. / /
Egyébként elfogy, annyi szent. / Lyukas zászlók meg abroszok. / S mert mindenkinek
mást jelent, / még jőni kell, mert jőni fog. / / Hiába kavics, könny, homok, / ha se
Kelemen, se cement."
Nyilván első olvasásra is szembeötlenek a kulturális rájátszások. A Szózatot mindenki ismeri, de ki tudná egyértelműen megmondani, hogy ez a szabad idézet: „még
jőni kell, mert jőni fog" a Szózatnak melyik részére vonatkozik. Vajon nem tudatos
egybejátszása-e ez a megfogalmazás a „jobb kor" és a „nagyszerű halál" kétféle jövőképének, ráadásul olymódon, hogy a halál elől a „nagyszerű" mai jelentésköre szinte
teljesen hiányzik. Aztán könnyű ráhibázni a záró sorpár ballada-képzetére, Kőmíves
Kelemenre is. De itt kifordul az eredeti történet, a tragikust nem oldhatja fel a katarzis,
hiszen „se Kelemen, se cement", vagyis se cselekvő személy, se a cselekvést lehetővé és
értelmessé tevő eszköz nincsen. A ballada-motívum feszültsége még kiélezettebbé válik.
De a jogos asszociációnak ezzel még nincs vége. A megidézett Kelemen ugyan egyértelműen bevonható a népballada világába, de nemcsak oda. A versegész összefüggésében, történetileg a török motívummal, a jelenkorra vonatkoztatva a „lyukas zászlókéval" felidéződik Mikes Kelemen is, a bujdosó, a fejedelem leghűségesebb híve. Meg
Kossuth Lajos, aki „azt üzente: elfogyott a regimentje". Mintha arra is ráutalna a szöveg, hogy ilyenfajta emberrel - emberekkel - sem rendelkezik a mai társadalom.
Mi célt szolgálnak ezek a rájátszások? Segítenek értelmezni az alaphelyzetet, amelyet egy közismert szólással fejez ki a címbe is kiemelten a vers. Olyan helyzetben vagyunk, mint aki törököt fogott, azaz, mint aki olyasvalamire tett szert, amitől inkább
szabadulni szeretne, ami inkább teher, mint adomány. A cím egyetlen személyre utal
inkább, de a versegész összefüggésében meglehetősen egyértelmű, hogy ez a személytelenül általános egyes számú harmadik személy nem a beszélő - bár az is - , nem egyvalaki más, hanem egy nagyobb közösség, talán az ország népe. S azért nemcsak a jelentésátvitel, hanem néhány többesszám, az egész regiment, a mindenki is ezt erősíti. De
mi is ennek a „törököt fogott" helyzetnek a konkrétabb tartalma? Egyértelműsíti ezt
a „lyukas zászlók" kifejezés, amely 1956 októberében vált látvánnyá és szimbólummá.
Ezek a zászlók, ilyen zászlók 1989-ben kerülhettek ismét nyilvánosság elé. S miután
e szonett az 1989-1992 között keletkezettekhez tartozik, nyilvánvaló, hogy a rendszerváltozás verse, pontosabban a rendszerváltozás kritikája. De vajon csupán azé-e? Nem
lehet-e ezt a szonettet 1956-ra és 1989-re egyaránt vonatkoztatni? Bizonyos vagyok benne, hogy lehet, sőt, csak így válik teljessé a mű. Törököt fogtunk 1956-ban és 1989-ben is.
Mindegyikről elmondható, hogy „mindenkinek mást jelent", mindegyikre érvényes
a „se Kelemen, se cement" ítélete, erkölcsi tartalmú keserűsége. S így válhat teljesebbé
a „még jőni kell, mert jőni fog" sor polivalenciája: kétféle jövőt, s mindegyiket kétféleképp minősítő sugallata. Hiszen jöhet egy jobb kor is, s íme, 1956 után eljött 1989. Jött
a nagyszerű halál is 1956-ban, de jött utána a siralmas tetszhalottság időtelensége is. Ismét
„robbant" „az egész regiment", de vajon valóban robbant-e, nem jöhet-e ismét „1957"?
S áttételesebben: kiiktatható-e negyven év? Elszakadhatunk-e ettől a „töröktől"?

8ó

tiszatáj

Ha ehhez még hozzávesszük, hogy mind 1956 október 23-a, mind az 1989-es változások „hirtelen" következtek be, politikailag és pszichésen is váratlanul, még pontosabbá és érthetőbbé válik a versben érzékeltetett párhuzamos történelmi helyzetsor,
amely végül is sokévszázados magyar politikai és gazdasági fátumot, s ezáltal is formálódó alkatot ragad meg. S innen, a versegész felől nézve kitöltődnek az üres helyek,
eltűnnek szinte a hiátusok, láncolattá szerveződnek a mozaikok. Nem egyértelművé
válik minden, csak beilleszthetővé, szervessé, érthetővé, értelmezhetővé. Még a legtalányosabb, a nyitó sorpár is. Mi is az, ami eddig előtte ment, s most csak toporog? Elsősorban nyilván a regimentre, vagyis az eddigi hatalomra és képviselőire gondolhatunk.
Ám a tanácstalanságnak így érzékeltetett helyzete a versegészben elsősorban aligha a leváltott hatalomra vonatkozik, hanem sokkal inkább azokra a tömegekre, arra a népegészre, amelyik törököt fogott, s most se előre, se hátra. Ha lett volna, ha volna is célja,
jövőképe, az részben megfogalmazhatatlan, részben sokpólusú, tehát az egyetértést és
az abból fakadó értelmes cselekvést gátló. Nincs olyan vezető, akivel föl lehetne építeni
az országot, de kötőanyag sincs hozzá, se szellemi, se anyagi értelemben. A hétköznapi
élet szintjén ugyan megvan a találékonyság, működik az élet folytonosságának nagyüzeme, de egyébként nincs mivel vigasztalódnunk igazából, „Egyébként elfogy, annyi
szent". Ez a profán sor szinte nyeglének hat, a rá következő is, de mögöttük a keserűség munkálkodik. A Szózat „megfogyva bár" gondolatának lefokozása is ez a rejtett
megidézés, a „törve nem" közvetett cáfolata, hiszen nem a szent eszmék, csak a puszta
élet őrzi magát és így az országot. S a zászlók meg az abroszok sem csak alkalmilag
kerülnek egymás mellé. A zászló az eszme, az abrosz a mindennapi kenyér kifejezője,
ugyanakkor a zászló a forradalmas utcára, a regimentre s a férfiakra egyaránt vonatkoztatható, míg az abrosz inkább az asszonyokra, a családra, közvetve a csipeszre és a mosolyra is. Az előbbi az ember társadalmi arcát, az utóbbi a magánemberit, a családiasat
mutathatja fel. Ugyanakkor a lyukas zászló a lázadás jelképe is, az abrosz, ha fehér és
zászlóként kiterítik, viszont a megadásé. „Mindenkinek mást jelent" tehát nemcsak
a zászló, hanem az abrosz is. Ugyanakkor mindegyik egyszerre az élet és a halál szimbóluma is: a győzelemé és a vereségé egyaránt.
Az már a versen kívülre vezet, de értelmezi és érvényességét gazdagítja, hogy ez
a keletkezésekor talán túlságosan sötéten látónak mutatkozó mű néhány év elteltével
józanul kemény igazságokat kifejezővé „szelídült", s remény és reményvesztettség hullámmozgásában megváltoztathatatlannak látszó sorsképletet fejez ki.
A rájátszások, a hiátusok és a mozaikosság mellett a szonettek másik szembeötlő
vonása a paradox jelleg, amely nyelvi, képi és fogalmi szinten is megmutatkozik.
Semmi sem tekinthető egyértelműnek, bizonyosnak, kivéve azt a tényt, hogy a létezés
véges, de éppen ez a tény, élet-halál ellentéte s annak feloldhatatlansága a legnagyobb
paradoxon. Ez vezet el ahhoz, hogy mindennek a színét és a fonákját is meglássa
a szemlélő, s szinte mindig egyszerre. A szonettkönyv talán legjellemzőbb sajátossága ez
a hullámmozgásszerűen változó, de következetes villódzás: nincs nyugvópont, legfeljebb villanásnyi olykor-olykor, mert ha meg is fogalmazódhat a reményelv, mindig ott
van a kétely is mellette, ott a kérdezés, ott a feltételesség. A személyes élettapasztalat és
a nemzedékek történelmi-antropológiai tudása soha nem engedi meg a fausti szép pillanat meglátását, még virtuálisan sem, ugyanakkor a személyiség soha nem képes végleg
leszámolni a vággyal, hogy ha máshol nem, legalább a tudatban megteremthesse az
eszmény ideáját, s hogy ebből valamit tárgyiasíthasson is, legalább az írásművekben.
A tudat is törököt fogott mind a reményelvvel, mind a reménytelenséggel: egyik sem

1996. február

87

ereszti, egyiktől sem lehet soha megszabadulni, hiszen amíg él az ember, mindvégig
a halál tudatával, s amiként halad előre az időben, egyre inkább azzal is számot vetve.
Szeretett lények halála, betegségek, a történelem és a természet hullámmozgása egyaránt figyelmeztetnek az elkerülhetetlenre, mindegyre azt is sugallva, hogy az élet maga
mégis csoda, bár múlékony, de azt is, hogy a létezés minden formája hiábavalóságok
hiábavalósága. A mai költő egyre ritkábban teszi azt, szembenézve ezzel az élménykörrel, hogy megírja egyrészt a Himnuszt, másrészt a Vanitatum vanitast. Nem, a mai költő
egyszerre próbálja, sokszor egyetlen versben, sőt egyetlen képben kifejezni ezt a feloldhatatlan kettősséget. S ez a jellemző a Három az ötödiken költői világára, s az időben
előbbre haladva, egyre inkább. A harmadik kötet már címével is azt hirdeti, hogy a lét,
Ez a semmi, két semmi közt bizony szegényes és silány valami, de mégis, ez a semmi
ugyanakkor minden is, a két semmi közt mégis csak a pillanatnyi lét, maga a csoda,
még ha redukált is. E redukciót kifejezi a hiátusosság is, a paradox is, az átértelmező rájátszás is, s természetesen az irónia, a groteszk, valamint az ezek közegében maradó
fantasztikum, az abszurd.
A kétsoros strófával befejeződő szonettek rendszerint a gondolati összegzést
hagyják a zárlatra, s kedvelik a szinte tankölteményszerű összegzést, a költői didaxist,
a közmondásszerűséget. Ez az összegző jelleg a sajátja Bertók László szonettjeinek is.
Közvetlenebbül főként a korábbiakban figyelhető meg, ilyen záró sorpárosokkal például: „a világnak négy sarka volt / és mind a négy elérhető" (12.), „ki simogat láncaival
/ hogy itt élni és halni kell?" (14.), „és senki sincsen a helyén / csak a szótárban a szavak" (23.), „hogy a mindenségért felel / de csak magának tartozik" (28.), „s ha megszületik a jövő / éppen olyan lesz mint a ma" (49.), „bocsásd meg Uram hogy remél /
holott tudja az igazat" (52.), „megtartani az életet / elfogadni halálodat" (72.). A későbbi szonettek közt is található ilyesféle verszárlat, de egyre általánosabbá válik, hogy
a zárlat gondolati-képi anyaga végighullámzik az egész versen, hogy már - persze ez az
állítás is paradox - nem elvezet a vers valahonnan valahová, hanem az első perctől
kezdve közli a végeredményt is, tehát a honnant és a hovát is. Ez a sajátosság lineáris
helyett inkább körkörössé teszi a verset, pontosabban a József Attila-i értelemben spirális szerkezetűvé, s ezt leggyakrabban már nyelvi szinten is megfigyelhetjük az ismétlődő szerkezetekkel, formulákkal. A vers indítása és befejezése nemegyszer közvetlenül
is egymásra vonatkozik, de közben újabb, mélyebb felismerésekhez jutunk el, s a konkrétabb tapasztalat, felismerés rendre általánosabb érvényűnek mutatkozik. Például
a 217. szonettben: „Mint mikor egy nyárőszi nap, / s valaki a falon benyúl, / s egy
eleven halotti új / megérinti a hátadat." - majd a záróstrófában: „Mint mikor még mindent szabad, / de már senki sem szabadul." Vagy a 241. szonettben: „Majd az ötödik
temetés. / Amikor J . A. önmaga. / Se barátja, se rokona. / Helyére árvul az egész."
S a befejezés: „Majd ha kihal a mai rész, / és kit temetnek, nem hova."
A létezés feloldhatatlan ellentmondásai természetesen a motívumok szintjén is
meghatározóak. Ellentétpárokba rendeződik a legtöbb fontos motívum. Közülük a létre
s annak etikai jellegére vonatkozik az élet-halál, a remény-reménytelenség, a vannincs, a jó-rossz, az igazság-hamisság, a győzelem-vereség, a világ-egyén, a lét-semmi,
a fenséges-kisszerű, a tárgyi-gondolati ellentétpárok sora. Inkább a lét szerkezetét,
„téridejét" határozzák meg a változás-állandóság, a végtelen-pillanat, az egész-rész, az
eleje-vége,, a fent-lent, a bent-kint, az ég-föld ellentétpárjai. S e rendbe még jónéhány
kulcsfogalom, gyakori motívum épül be. Olyanok, mint az Isten, a csoda, az álom, a hatalom, a bűn, az okosság, a félelem, a kép-képzet-képzelet. Olyan tárgyak és jelensé-

88

tiszatáj

gek, mint a fény, a tejút, a fekete lyuk, általában is a lyuk, a cső, a kő, a tető, a szárny.
Olyan helyzet jelölő, fogalommá váló határozószó, mint a „között". De kulcsszóvá
válik a névelő, az „ahogy", a „csak", az „ez", a „ha", a „még", a „mikor", a „mint", a „mintha", s a „hogy". Meghatározó érzés az időélmény paradoxitása is. Az idő egyrészt rohanóan figyelmeztet az elmúlásra, másrészt viszont a tapasztalatok azt mutatják, hogy
a létezés lényege nem változik, a múlt azonos a jelennel, s az a jövővel.
Talán e felsorolásszerű vázlat, s egyetlen versben, mint cseppben a többi 242-nek
a megmutatása is érzékeltetheti, hogy Bertók László szonettkönyve a költői pálya méltó
folytatása, önmagában is jelentős alkotói korszak, ugyanakkor az ezredvég magyar lírájában is kikerülhetetlen teljesítmény, amely a jelenleginél sokkal részletesebb elemzést
igényelne és érdemelne. Ekkora anyag nyilván felfed fáradtabb pillanatokat is, olykor
szükségszerű az önismétlésre is emlékeztető motívum-visszatérés, de ettől egyetlen szonettkönyv sem maradhatott mentes. S a döntő nyilván nem ez, hanem annak a többtucatnyi műnek a megszületése, amelyeknek láncolata vivőereje a kötetegésznek, s amelyeket megjegyzünk, idézünk szinte észrevétlenül is életünk részévé teszünk. (Magvető,
1995.)

A z elIfruit lírikus
PARTI NAGY LAJOS: ESTI KRÉTA
Az elmúlt évtized s napjaink lírai műveit számbavevő irodalom, ha más és más
nézőpontból és más és más argumentációval közelítve is, jellemző specifikumnak a lírai
alany elszemélytelenedését látja, amely nemcsak a hagyományos költőszerep lefokozásához, de olykor visszavételéhez, ellehetetlenítéséhez vezet. Mindez elválaszthatatlan attól
a tapasztalattól, amely a magyar irodalomban a tradicionális beszédmód megkérdőjeleződéséből adódik. A lírai alany átértékelődése, olykor eltárgyiasodása olyan nyelvi
szövegeket eredményez, amelyeknek jellemző vonásaként nem a konstrukciót, hanem
egy sajátos dekonstrukciót ismer fel a versolvasó. Az ornamentális funkciókat elveszített, antipoetikusnak látszó szövegek természetesen nem a hagyományos lírai beszédmódot követik, s nem ennek alapján szerveződnek.
A műfaji klasszifikációra, netán a poétikai tradíciókra, szabályokra, esetleg egy
jellegzetes alkotásmódra hivatkozó interpretáció nehezen boldogul Parti Nagy Lajos
szövegével. Részben azért, mert ezek a versek nem az előre felállított szabályok szerint
jönnek létre, bármely mívesek, kimódoltnak, megcsináltnak is tűnnek. Azaz a szövegalkotás eseményjellege,_a mű nemcsak általunk, hanem előttünk való formálódása kijelöli a versek értelmezési tartományait. Parti Nagy műveiben persze nem a szöveg
gerjeszti önmagát, nem a közlés újabb és újabb információkkal vagy épp dezinformációkkal való bővülése révén teremtődik a nyelvi szöveg, hanem a versmagok vagy magmondatok pulzálása eredményeként. Annál is inkább, mivel az ő szövegei nagyon is behatároltak: egysorosak, négysorosak, leginkább szonettnyi terjedelműek. A Parti Nagyverseket a nyelvi és közlésmódbeli sokféleség alakítja, egyfajta groteszk és/vagy ironikus
eklekticizmus.

1996. február

89

Parti Nagy eddigi költői pályájáról hű áttekintést ad a némiképp talányos, némiképp játékos című válogatott kötet, az Esti kréta. Azt, hogy mikor rukkolhat elő valaki
az addigi művet számbavevő kötettel, többnyire nem poétikai tényezők - nem egy
paradigmatikus irány lezárása, nem egy kikísérletezett lírai beszédmód tiszta artikulációja, netán csődje - determinálják, hanem egészen prózai, mondhatni antipoetikus
okok. S ha Parti Nagy esetében hangsúlyozzuk a poétikai indítékokat, azt épp a kötetben feltáruló pályaív, a kísérletekből kitisztuló és jellegzetes „partinagyos" beszédmód,
steril nyelvi grammatika indokolja és hitelesíti. Nyilvánvaló ugyanis, hogy a Félkorsó
hiánytól, az első - még a pécsi nemzedék, - pályatársakkal közös - megmutatkozásától
igencsak távol állnak a Szódalovaglás nullmondatai. Még akkor is, ha úgyszólván minden mű rendkívül koncepciózus szemléletről tanúskodik. Eszerint a vers nem több,
mint nyelvi teremtmény, a versírás a grammatikai teremtődés processzusa, a szavak
hangtestének és a bennük, mögöttük feszülő szemantikai kontextusnak az átrendezése.
Olyan poétikai eszköztárral, amelyet sokkal inkább értelmezhetünk tradicionálisnak,
mint modernnek. Persze épp ez, a posztmodernnek mondott tárgyiasság - az öncenzúra, amely megfékezi a valóság felstilizálásának egyébként örök művészi vágyát - , ez
a világszemlélet érik, formálódik Parti Nagy eddigi köteteiben, s mire megteremtődnek
a nullmondatok, nemcsak a szemlélet kristályosodik, hanem a versek is. Olyan kristálydarabokká és zárványokká csiszolódnak, merevednek, amelyek töredékességükben tökéletesek, de nem építhetők tovább egy újabb szemléleti egészet teremtve. És valószínűleg már nem is csiszolhatok tovább, a zárt műalkotás még tökéletesebb nyelvi rendjét
remélve. A maga választotta úton Parti Nagy eljutott egy pontig, amelyről úgy látszik,
nincs tovább. A töredékek, a darabok tovább már nem törhetők - indokolt tehát
a Kréta, a Kérdés (esti?), a visszanézés.
Az intellektuális líra olyan változatát láthatjuk Parti Nagy köteteiben, amelynek
kétségkívül vannak földközeli vonzásai, reáliái a mindennapi létből. Ezek azonban
nem alkotnak tematikus egységet, s nem nőhetik ki magukat vershelyzetté, motívummá,
azaz a költői szemlélet lefokozza a létezés tárgyi valóságát. Nem engedi, hogy a történeti, társadalmi lét vagy a testi fiziológiai valóság a maga élményszerűségével meghatározó szerepet játsszon. Már a korai versekből is látható, hogy a valóságdarabok,
töredékek elvesztik saját viszonylataikat, létszerűségüket, s átkerülnek más összefüggésrendszerbe, s így nyerik el vagy jelzésértékű vagy ellenpontozó funkciójukat. S ha
mégis megőrzik eredetiségüket, panoptikumszerű, groteszk világ szereplőiként, kellékeiként mozognak, némiképp fellinis színekkel, máskor rejtői humorral a szándékokban hanyag eleganciával jelzett élethelyzetekben. Azaz Parti Nagy versvilágában a világszerűség csak alibi, csak véletlen intermezzo a játék közben. Mert a lényeg ez: a játék
a nyelvvel, az intellektussal, még ha az a játék kemény, gyötrő vagy véresen komoly is.
Idézhetnénk egy korai darabját, a Hazajöttél a szonettek meg strandra mentek valóságot
szinte már negligáló frenetikus humoráért, ahogy a „málé ottavák és méla tercinák" főtt
kukoricát rágcsálva elvonultak, „mint a csorda / mindent össze „enjambement-ozva".
S a Gyászvers-próba is azt bizonyítja, hogy a valóságra reflektáló, azt személyes létében
felnagyító, újraélő költői viszonyulás nem az övé. Mű és valóság viszonyának Parti
Nagy-féle értelmezését a Szódalovaglás egy lábjegyzet verse szemlélteti igazán: „A költészet tehát ilyen is, meg olyan is, csermelypatak, de hömpöjgő folyam is. A kis cseppben jól benne van a parsprotótó jól tudja ezt minden alkotó. Ami a szívét nyomja, az
a száján távozik el az ihlet óráján. De azért van a költőnek foga, hogy legyen mivel
összerágnia."

90

tiszatáj

Parti Nagy eddigi verseskötetei pontosan érzékeltetik azt a beszédmódot, amelyben illeszkedik a töredezett, redundáns elemekkel kipótolt köznapi nyelviség és az irodalmi tradíciókra visszautaló, allúziókban gazdag közlés. A köznapi beszédmód, az
élőnyelv, sőt a nyelv alatti nyelv felértékelése, művészi leképezése persze pontosan illik
abba a lassan-lassan poétikai kánonba, amely a tárgyiasság nevében és egy újfajta beszédmód igényével lemondott a feltranszformált poétikai formákról. Parti Nagy versei
azonban nemcsak a lírai közlést tárgyiasítják, s nem egyszerűen elmossák a művészi és
a nem művészi formációk közti határt. Az ő sajátos művészi eklekticizmusa az irodalmi kultúra és annak létezésmódját jelentő artisztikus nyelv fogalmának kitágításából, szinte végtelenítéséből ered. A sokféleség szabja meg verseinek világát és megjelenési módját. A hétköznapi lét apróságai és az élőbeszéd fordulatai átcsúsznak, összekeverednek a kommersz művészet világszemléletével és formanyelvével éppúgy, mint az
elit művészet absztrakciókra épülő artisztikumával. Azaz tehát az olykor imitációnak,
allúziónak, máskor paródiának tűnő irodalmi hagyatkozások, reminiszcenciák beépülnek valamilyen hétköznapi közléshelyzetbe, ily módon tanúskodva arról, a művészetfilozófiák által sokszor leírt valóságélményről, hogy a modern utáni ember a sokféleséget, az egyidejűséget és a fragmentalitást érzékeli. Ennek jegyében érzi üres fogalomnak
a hierarchiát. Különösen annak poétikai változatát, amely a valódi hétköznapi lét és
annak felstilizált létszerűsége, a művészet között hagyományosan fennállt.
A kötet többszöri újraolvasása egyre több idézetet vagy ilyen töredéket tár fel,
amelyek persze beépülnek a Parti Nagy-szövegbe s ezáltal új olvasatot szereznek.
A költő úgy parafrazál, hogy felmondja szinte a klasszikus magyar lírát, de olvashatunk
Rejtő modorában írt és az Ady-epigonokat utánzó verseket is. Az elődök vagy egy korábbi jellegzetes irodalmi beszédmód megidézése nyilvánvalóan egy érvényes jelrendszerrel teremt sajátos, diffúz kapcsolatot. A legtöbbször József Attilát látjuk, vagy sejtjük a motímuvok és sorok mögött, s ez feltehetőleg nemcsak a műnek és alkotónak
szóló figyelem. Sőt. Ne feledjük, hogy még a 70-80-as években is poétikai és politikai
hagyományt jelentett, de tabut is, akinek műveivel nem volt ildomos játszadozni, csak
mint példát megidézni. Parti Nagynál azonban ilyeneket olvasunk: „magával kötve
mint a káva". Vagy: „így öljük egymást éppen így, / ág és fűrész, fűrész és ág".
Másutt egész verset:
...mint romló kisgyerek
ki fél a spájzban, folyton biztosíték
után kutat, holott befőtt, befőtt
tábla sötétben áll a polc előtt
mögéje nyúl, de újból leveri
és már az áram is kevés neki
már a spájz kell az egész spájz amint ég
Az Esti kréta egész sor József Attila-töredéket" közöl, némiképp a Szabad ötletek
modorában. Az „ismeretlen" József Attila képéhez járul hozzá a Parti Nagy által „megtalált" notesz, amelyhez az alábbi lábjegyzetet fűzi: József Attila - firkák, keltezetlen
töredékek, feltehetően 1960-ból. A notesz Aczél György hagyatékából került elő.
Fedőlapja és korábbi sorsa ismeretlen." Persze játék ez is, de komolyan véve. A szövegtöredékek egy része kétségkívül József Attila-i allúziókkal sejteti a költő groteszk önértelmezéseit, olykor pszichózisát. Az elvtársak és főleg az ávós elvtársnő megidézése
azonban a József Attila-kép egy másik összetevőjét karikírozza. Parti Nagy töredékei

1996. február

91

nyilvánvalóan groteszk idézőjelbe teszik a kánont, amely ilyen vagy olyan érdekeknek
alárendeli a műalkotást s a költőt. A banális szituációk, poentírozó és morbid szövegek
kajánul szembenéznek nemcsak a „lekommunistázó" szemlélettel, de az „őrült zsenit"
abszolutizáló világképpel és értékrenddel is. Persze ezek a kései, „öregkori" József
Attila-versek alapvetően annak a költői gyakorlatnak a hozadékai, amely az idézetet
mindig ironikus kontextusba helyezi, ugyanis - túl a játéklehetőségen - a romlott, torzított szöveg eleve kínálja az öndefiníció lehetőségét, egy poétikai, nyelvi hagyományhoz való viszony karakterisztikus értelmezését.
Az átköltések, paródiaszerű áthallások nem az irodalmi hagyományok tagadását jelentik, hanem a hagyományos irodalom újraértelmezését. Egyes szövegek gag-szerűen
poénra kihegyezettek: „Magyar tudat hasadt. Mink világosnál alszunk. Ez már így marad." Ez a lábjegyzet-vers a retorikus formát mint magyar irodalmi tradíciót poentírozza a nyilvánvaló utalásokkal, illetve a dilettánsán harsány formájával. A közéletiség,
illetve az ennek formát adó szerepvers átértékelése persze már korábban végbement,
Parti Nagy versei már nem ennek a líratörténeti váltásnak az utórezgései (ha egyik-másiknak van is némi utánlövés jellege), hanem a komoly, a fennkölt irodalmiság kérdőjeleit láthatjuk ilyen darabjaiban, ily módon tehát az elit művészet redukciójaként,
illetve a versformákba foglalható lelki és érzelmi tartalmak átadhatóságának megkérdőjelezéseként értelmezhetjük ilyen költői gyakorlatát.
A Csuklógyakorlat egész tematikus rendje erről a széténekelt tradícióról szólt.
A vers lemegy kupiéba, slágerbe, dilettáns szövegekbe. A kötet ciklikus sorrendisége,
„pacsirták", „lamenthák", „fragmenthák", diletták" jelzik a hoch literatúra alternatív
lehetőségeit, s ezáltal a posztmodern létszemlélet viszonyát az arisztokratikusan fennkölt hoch kultúrához. Nyilvánvaló ugyanis, hogy e keresetten esetlen versezetekben,
művészien kimódolt képzavarokban mint stilizált formákban ölt testet a század-, ezredvég emberének undora a hitelüket vesztett nagy témák, nagy érzések, nagy szavak
iránt. Olyan lírai beszédmódra épülnek ezek a szövegek, amelynek tárgyiasságai, nyelvi
fordulatai, grammatikai formái a szinte már agyonbeszélt kiüresedett lét rekvizitumai
és tükörképei. Az ugyancsak sokszor értelmezett kommunikációs zavar olyan változatáról szólnak ezek a versek, amely nem á közlés képtelenségével, hanem a képtelen
közléssel vall világunkról. A valós és prózaian tárgyszerű élethelyzetek összekapcsolódnak egyfajta irodalmias, ellírizált képpel, mintha ezáltal tartalmasabbá, hitelesebbé
válna a közlés. A csasztuskák, a „pacsirthák" nyilvánvalóan az ellírult, irodalmiasan
művészkedő értelmezési módokat, közléshelyzeteket érzékeltetik, a diletták a maguk
fanyarul szellemes jópofaságaival a mondatba, képbe belezavarodó átlagember próbálkozásait. Persze nem a kisember veszti hitelét, nem is a nyelv, hanem azok az untig ismert nyelvi szituációk, klisék, amikor a hiteltelen, hazug mondatokat bornírt ostobaságok magyarázzák. Például így: „De ez nem azt jelenti, / hogy a rosszabbodó helyzetben nem lenne jó, / csak az életszínvonal elmélyültebb / és nem habroló."
Vagy: „De csitt, amikor a lélek / már teljesen ellaposodna, egy-egy haladás képében / zömmel kisüt a napos oldal." Az irónia, olykor a fekete humor hitelesíti ezeket
a nyelvi szövegeket, mint művészi közléseket, jelezve általuk a létezés bizonyos szintjét.
Azaz a Csuklógyakorlat versei nem egyszerűen paródiák, viccesen jópofa nyelvi játékok, hanem a valóság nyelvi rögzítésének kísérletei: „hisz az élet nem talajtorna / de
viszont felemáskorlát, / míg csendesen rugódzik."
Parti Nagy versei, még ha szonettformában íródtak is, fragmentumok. Olyan töredékek, amelyek olykor egy-egy ötletet, versmagot jelentenek csak, máskor ezek egy-

92

tiszatáj

más mellé kerülve, szinte fúziószerűen működnek. A töredékesség nyilván következménye annak a világszemléletnek, amely századunkban annyiszor megfogalmazta
az Egész eltörtségét, és konzekvens poétikai végigvitele. Másrészt az elit művészet és az
irodalmiság redukciója szükségszerűen vezet a megszokottan irodalmi közlésforma és
a beszédmód visszavételéhez és a visszatárgyiasításhoz. Nos, ami a szerkezeti formákat
illeti, valóban olykor a nullmondatokig jut el a lebontásos építkezési mód. A végső összevonásnak - persze már mások által is kipróbált - módozatai az egysorosokból, az
egyetlen szintagmából összeálló versek:
kabátcsönd
hokedligerinc
gyufapupilla
skatulyatüdő
Ám az elvonatkoztatott és szétdarabolt mondatok ilyen rendbe is összeállhatnak: „mögöttes te mögöttes én / az arcom szép töröttesén". A Parti Nagy-versek ugyanis legtöbbször összeállnak. Hacsak rímötletekből, szösszenetből, töredékekből is, de egymás
mellé, alá, fölé rendeződve sokértelmű, jelentésgazdag szöveget hoznak létre. Azaz
tehát a fragmentumok megőrizték a hagyományos lírai közlésmód konnotációs erejét,
amely a jelentésátvitelen, az asszociáción, a többértelműségen alapul.
Érzem magam tétnek üresnek
összetintázott csipke az eső
madzag szavaknak, megsűrűsödő
velőhálóban hulló vízszemeknek
A Parti Nagy Lajos-vers tehát olyan lírai grammatikára épül, amely a beszédmód
sokszínűségét, sokféle hangzását előlegzi, a blődlitől kezdve szinte lételméleti tételezésig. Az artisztikum látványos visszavétele egy újfajta kontextus megteremtésének igényét jelzi. Ennek megfogalmazását adja a következő szöveg, amúgy Parti Nagy-módra,
lábjegyzetként, az egyébként mélységesen emocionális tartalomra utaló és szépségesen
sokértelmű „álomba szomorím magam" sorhoz: „Tudod, azért lóg ki a rendből, hogy
meg lehetne tán haladnia. A szép és puha szókat arc kéz kíséri, gesztus, de ez betű,
a nyomnak is nyoma. Hát álom jelekké zúzza azt is, amit el kéne csak dudorásznia. így
valahogy. Mindent egy szerkezetbe. Milyen kúszás a költő holmija. Kutyát, diót, kötényt, hazát teremtene, s szemére csúszik a térdzoknija. S beledöglik, hogy szava legyen erre. Úgy valahogy. Fáradt vagyok, mama".
Az Esti kréta olyan pályaívet ír le, amely a költői teremtés kísérleteit is érzékelteti, s amely a megtalált rendről, egy szétesett, de poétikai tömegvonzás által egybetartott lírai fragmentumvilágról tanúskodik. A töredékek közt pedig feltűnik a költő,
aki csavarja, nyüstöli a nyelvet, újraértelmezve a sajátos világszemléletet, a lírát, s mint
egyik dilettájában mondja: „egészen ellírulok". (felenkor Kiadó, 1995.)
.AC

.%/A

1996. február

93

Feltépett nyelv
PARTI NAGY LAJOS: A HULLÁMZÓ BALATON
Találtam egy szót a posztmodernre. E szó nem új, és lehet, nem is jó, az én nyelvezetemben mégis ráillenék mindazon új és jó művészeti alkotásra, amelyeknek befogadás előtti stádiumában megilletődöm, szemeimet furcsán forgatom, talán még el
is káromkodom magam csöndeskén pimaszságaik láttán/olvastán/hallatán, de hogy
recepciókészségem mégse fulladjon valamiféle tősgyökeres-konzervatív szemléletbe, veszem a bátorságot, a türelmet az ismétlődő ismerkedésre. A művészetek profizmusáról
beszélek, szűkebb keretek közt az irodalmi profizmusról, a csinálás bűvéről és erejéről.
Szótáramban e profi (a csináló) döbbenetes erejű felszíni fejtéssel bányássza össze a számára még kifejézendőt, s közben bűvkörébe burkolva kívánja olvasóját meggyőzni tárnáinak gazdagságáról. Nos, e kép- és értelemzavar talán kellőképpen ábrázolja a felszíni
fejtés és a mély vágatok közt feszülő ellentétet, vagyis a nyelvi megformáltság és az - elvileg - benne megbúvó logosz egységének hiányát, amit - számomra, hangsúlyozom e (posztmodern) profizmus szinte minden szinten produkál. A primer, ábrázolási szinten a fókuszpont csillanása, a több pont cizellálása marad el, s abszolút módon, az ábrázolásokat leárnyékolni igyekvő szekunder (quantitatív másodlagosságúO kinyilatkoztatások e hiány bizonytalansági hányadosát növelik (merő tiszteletlen figyelmetlenségből). Primer és szekunder aranyló közepéből hiányzik a finomság.
Elmész megnézni egy színházi előadást, vagy fölteszel egy karctalan, dicsfénytől
övezett lemezt, esetleg becsalod magad egy frissen sült filmszeletre, s mindezek felett
metaszinten is rájuk nézel, mert annyit tudni, hogy mindez új és jó, de nem igaz, hogy
nem érezni, e bizonytalan profizmust, hogy a kritikai érzék mit sem ér (talán ezért is
játszunk diktátort?), mert éppúgy találhatni az IGEN-re, mint a NEM-re, a naiv, nem
szeretem „tetszik-e" kérdés androgün-természetű válaszaira szép argumentumokat.
Parti Nagy Lajos és A hullámzó Balaton című prózakönyv általánosította bennem
e privátgondolatokat, s e hátulról érkező fenntartást kezdettől fogva nem tagadom,
mert üldögéltem én e könyvvel, de bizonytalanul. így történt, hogy csak üldögéltem és
nézdegéltem, nem bele, de mellé a könyvnek, mellékjáratokat és segédigéket keresgetve, hógy megcsípjem csinálás közben e profi szövegcsinálót.
„Es én ott ültem egy idegen férfival, és az az idegen férfi szemben ült velem, és nem
nézett egyenesen rám, nézett ugyan, de csak a szeme sarkából, különben elnézett mellettem,
de én éreztem, hogy csak azért nem néz egyenesen rám, hogy jobban lásson, úgy, ahogyan azt
a lovak teszik. "Ahogyan azt Hrabal mondja.
Hogy műfajilag vagy műnemileg hová lehetne A hullámzó Balatont tenni, azt
nem tudom. Semmiféle klasszikus cikkelyt nem lehet Parti Nagy prózájára ráerőltetni,
de az időközben sikeresen megideologizált rövidtörténetből is kilógna a ló lába. E szövegek (vagy prózák) rendelkeznek történettel, hőssel, viszont világuk helyébe nem
egyértelműen a szöveg lép. De van olyanja is. Aztán ami a műnemiséget illeti, el tudnék képzelni bizonyos prózák esetében más textusformát is, olyan szabadon száguldó
versformát, s hogy ez a nyelv ugyanaz a nyelv, mint a mintamondatoké, csak kicsit
másfele orientálódva, az azt hiszem, az olvasási aktus kezdeti pillanatában rögvest kiderül. A szövegek ad absurdum terheltek képileg, a Parti Nagytól megszokott „rontott
nyelvi szinten", a líra sűrítettségé jut uralomra, s az epikus mesélés (vagy történetmondás) háttérbe szorul.

94

tiszatáj

Ez az androgén lelkületű könyvecske most már azt az igényt is hordozza, hogy
végre ne tekintsük szerzőnket outsidernek, besorolhatatlannak, vagy ami még zavaróbb,
mindenhova becikkelyezhetőnek. Poétikáját eddig sikerült néhány hangzatos kritériummal elintézni, kivéve Závada Pál. Az irodalmi dilettantizmus álarca és a nyelvi aura deformáló hatása, a minimális szerkezetek hangsúlyosabb szerepe és egy ars poétikus gondolat a grammatika fölkaparásáról, mindez megtanulhatóan összefoglalja Parti Nagy
művészetét egy újabb Magyar Irodalom Történetében, s mivel a föntebb említett négy
kritérium segítségével, melyek hamarabb születtek meg, mint a prózakönyv, és lírájára
vonatkozóan, kitűnően olvashatók a lírikus prózaátiratai is, nem tudom, mennyivel tud
másabb lenni, mivel tudna többet adni e líra prózaátirata, mint maga a jól bejáratott és
kanonizált Parti Nagy-féle irónia és „nyelvhús".
Kételkedésem hosszas megfontolás és olvasgatás eredménye. A NEM-re éppúgy
keresem azt a szép argumentumomat, mint az IGEN-re. Dipoláris molekulává lettem
a Balaton hullámzásában.
Magam elé képzelem a szerzőt, iratai olvastán (ez a szó új műfajteremtő: irat, átirat...), ahogy elvacakol egy-egy fékevesztett mondat alakításakor. Mert ezek a szövegek nem beszélnek arról, hogy mekkora kín, öröm, jaj, dal jut alkotójának osztályrészül, néha van csak nyom, elvétve, a nyelv szeretetéről, akkor is egy szó (selyemgyár),
egy mondat (—egy szép mondat születése egyben egy szép igazság halála is...) ihlető pillanatáról.
A szerző, mondjunk csak annyit (többet nem is illik erről tudnunk), meggyúrta,
más szóval, meggyűrte a nyelvet (az is kérdés persze, hogy melyiket, hiszen a köznyelv
mai állapotj ától elkezdve, némi berzsenyis-csokonais utánérzésen át igen gazdag nyersanyag állhatott Parti Nagy rendelkezésére. - Mikor, melyiket.) De nem árt belegondolni egy fiktív olvasó lelkivilágába, hogy az vajon hogyan helyezi vissza e „feszes kötést". És hogy egyáltalán: kit fog és mit a Parti Nagy-szövegekben találni, kit fog és mit
kiolvasni, ha végig tud rajtuk (és vissza) menni. „De nincs, és jó, hogy nincs ilyen
mozdulat, csak közelítés van, feltételezés, fedés, kitakarás. Hogy leveszed a képről a magad nézetét. Távolság, mely áthidalhatatlan, s mert változtatható, mintha önkéntes
lenne. Tapintat, mely perverz kíváncsiság. Akit a képen látsz, akit sétáló szemed hazavisz, az nincs a képen. S akit utólag kitalálsz, nem az, akiről a fénykép készült. A nézetei/mindenképp de-formáció. Aki elképzel, illetve kiegészít, az elrajzol..."
Ez lenne az auktoriális mentség? S akkor az olvasó fel van mentve kételyei alól.
A hamari belátás dobatná félre velünk a könyveket... Mert ha rejtve is, mégis történetekkel van dolgunk, csak az a kérdés, hova ez a nyelvi klisékbe öltöztetett mozaikolás? Ha
legalább lehetne szállingózni az egyes szövegrészek között - de Parti Nagy azt sem engedi, halad a maga útján, gyömöszöli belénk a trópusokat. Ezért kellett sokszor letennem
a könyvet, fárasztott az Egész, az állandó királyfivá alakítgatás (lásd Szende történetét!). És ezért vettem újra fel, mint a jó szabó, ki többször vesz fel ugyanazon méretet,
a Részekét, ha azok - szórakoztatók, (...darabjai közelről nézve tökéletesre csiszolt drágakövek, viszont távolról nézve semmilyen képet, nagyobb összefüggést, világos formát nem
pillanthatunk meg bennük. - Farkas Zsolt.)
Van egy mondat A hullámzó Balatonban. Kiszakítom szövet(szöveg)környezetéből, s felhasználom, mint valami poétikus gondolatot, azon szándékomat sem rejtegetve,
hogy e mondattal a Parti Nagy-szövegek belső mechanizmusát próbálom - magam számára, legalábbis - modellálni. A mondat: „Egy remegő érzés, hogy nagyobb az űrtartal-

1996. február

95

mad, mint amekkora vagy, hogy egyre tágulsz belülről, egyre csak növekszel, ismeretlen, mély kamrák nyílnak, és kitolod a halált." Bekezdésről bekezdésre, mondatról
mondatra, sőt, szószerkezetről szószerkezetre szorul össze az ember gyomra, az emészthetőség határain mélázva. (Azon sem csodálkoznék, ha egy-egy szövegnyi perisztaltika
után az olvasó lenulláz.) Ahogyan a történet zabálógépe is fokozatosan sajátítja el a Balaton-szeletek csodálatos felőrlését, nekem is éppoly tempósan kellett hozzászoknom
Parti Nagy történeteinek belső hullámzásához.
Talán jó szó a nyitótörténet jellemzésére, hogy mulatságos. Mulatságos a nyelvkezelés, a sztori, itt még, jelzem, nem lehet azt mondani, nincs érkezésem az emésztésre. A meghökkentés, az irónia partisan működik - kezdetben tényleg azt hittem,
hogy az igazi Balatonról olvasok („Talán meg kéne nézni egyszer, pár éve megígérte
a kedvezményes trélert a Szövetség..."), aztán amikor kezdtem megfenekleni a Balaton
iszapjában, akkor mentem vissza az elejére: „A Balaton, az valamilyen formában végigkíséri az életemet, pucéran is, meg a pici, fodros göngyölegjében is... hogyan ropog
a nád a fogam alatt, zizeg a tükre, egyik a másik után, majdnem mint a végtelenség."
Azért volt számomra döbbenetes e felismerés, és engedtessék meg ennyi szubjektivizmus, mert megrögzött Balaton-faló volnék én is.
„Befelé élek, hullámzik bennem a végtelen."
Szép argumentumom, IGEN.
Nem is tudom, hányszor siklott már végig ceruzás kezem a zárótörténet mondatain (ha a borító e kettős helyzetet exponálja, és a háttérinformáció, hogy róluk már
lehetett tudni, én is így ügyködöm a sorrenden), Waldtrocken titka - előttem - örök
homály marad. Mondhatnám azt is, ez valahol egy másik perisztaltikus szöveg, hisz
szövegszinten is megismétlődik és halad a teljes kizsigerezésig, de nem tudom, hány átiratból állnak az 'átiratok', nem tudom, ki beszél és kinek (még a grammatikai 'te' és
'Ön' is olykor egyszerre jelez egy személyt), mindenesetre az idő is átalakul, generális
múltjövővé, de kinek sikerült az időn kifognia, mindenesetre?!
„...roppant megalázó, mikor elhagyja, hogy úgy mondjam, a jelöltet a hang az erő,
a grácia, minden, ami előbb még hozzátartozott..."
Hozzám a zavar tartozik. Szép argumentumom, elhagytál.
A könyv közepén viszont van egy rendkívül üdítő mese, egy dobos, trombitás átirat a hét törpe Hófehérke-, bocsánat Hóf Egérke-, de nektek csak per Cica-kalandjáról. Az én példányom már csak itt nyílik ki, egyrészről, mert ami elmélet, az itt kész
valóság, ugyanis a kristálymozaikokból épülő történetecskék, ha többször olvasgatja
meg őket az ember, valóban mozaikokká, de legalábbis lapokká esnek szét, másrészről,
mert a Szende kiváló bevezető szöveg lehetne a Parti Nagyba, olvasgatni és tanulmányozgatni szabályosan hejhózva meg hajdehózva kell. Tanszöveg, mely „meg van beszélve
apróra". A mesesztori a maga bagatell tényeivel, ahogyan a nyelvrakász megfejeli azokat, ahogyan beléjük gyömöszöli a 'jelent' (bányashop, pramberlikőr, velorex, videó,
hajcsavaró, p&macipő, hűtőláda, bébidoll). A nyelv egyik oldalán hétköznapi bicsaklásaink forrasztódnak össze a másik pólus patetikus hanghordozásával. A narrációs stratégia: egy pillanatban adja elő Szende panaszát, s e pillanatban összevillan a múlt (a mese),
a jelen (létfontosságú bútort viszünk) és a jövő (te csak vigyázz a házra, Szende).
A törpék is csak azt akarják, amit én, olvasó. Összerakni magukat egy királyfivá.
A szétszabdalt szöveget összerakni a mi dolgunk. De ha Szendét kihagyják, milyen lesz
az a hat törpés királyfi?

96

tiszatáj

A tizedik történettől innen és onnan lehet próbálgatni a puzzle-t. Innen mintha
könnyedebb, onnan mintha nehezebb a nyomkereső munka; innen second hand és
„lekukázni a kurvaéletet", onnan „az írás mint az eltűnés nyoma". De még kérdeznék
valamit.
Szövetállomány, hússatu, hengerűrtartalom, perisztaltika, az 'átiratok' részletes
anatómiai leltára - e metzgerei-precízség és következetesség a nyelv tökéletes föltépését
és frankensteini szöveg(szövet)teremtmény csinálását jelentheti.
De hol tűnik át a vér?
„Nem kell, hogy 'értsen' (mi is az?), nem kell, hogy 'egyetértsen' (milyen is az?),
de érezzen meg önmagából, ebből az egészből valamit, legyen egy jó vagy rossz perce
tőle: ne maradjon közömbös. A befogadás kíváncsiság, s ha a másikra, akkor önmagamra." Ahogyan azt szerzőnk mondja.
Parti Nagy Lajos profi. Szép argumentumokkal, oda és vissza... a táti nyelv szerint, mit e vidéken használunk, (felenkor Kiadó, 1994.)

tTz&vkeszJrí'

TISZATÁJ-DÍJ - 1995
Alapítványunk kuratóriuma ezúttal Péter László irodalomtörténésznek és Szepesi Attila költőnek adományozta a Tiszatáj-díjat. Péter László
folyóiratunk legrégibb szerzője, már a lap indulásának percében munkatársa volt, sót - az igazolható legenda szerint - ő adta a Tiszatáj nevet, így
tehát folyóiratunk keresztapját is tisztelhetjük benne. Szepesi Attila költői
indulása óta jelen van a Tiszatájban. Kitűnő versei ma is rendszeresen megjelennek itt.
A díjat a Megyei Közgyűlés épületében január 26-án Ratkai Imre alelnök és Szokai Imre, a Kuratórium elnöke adta át. A díjazottak munkásságát Annus József és Olasz Sándor méltatta.
Ünnepi köszöntés színhelye volt 1996. január 19-én a szegedi Városháza
díszterme. Péter László egyetemi tanárt, a város díszpolgárát dr. Szalay István
polgármester köszöntötte, a Tiszatáj nevében Annus József, az Új Magyar
Irodalmi Lexikon munkatársi gárdája részéről Vörös László üdvözölte Péter
professzort. Ekkor adták át az ünnepelt tiszteletére készült tanulmánykötetet,
melynek ismertetésére később visszatérünk.
*

Néhány szerzőnkről. KONCSOL LÁSZLÓ szlovákiai magyar író, irodalomtörténész, kritikus, BOZSK PÉTER vajdasági magyar költő, jelenleg
Veszprémben él. BENCZE BALÁZS a JATE végzős hallgatója. N. HORVÁTH
BÉLA a szekszárdi Illyés Gyula Pedagógiai Főiskola főigazgatója. BOMBITZ
ATTILA, VADAI ISTVÁN és VIRÁG ZOLTÁN a szegedi bölcsészkar doktoranduszai.

Ára: 60 Ft

