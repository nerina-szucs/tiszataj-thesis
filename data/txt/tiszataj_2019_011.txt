Ára: 600 Ft
Előfizetőknek: 500 Ft

73. É V F O L Y A M

TISZATÁJ 2019/11

Benesóczky László
Boda Magdolna
Csontos Márta
Kurdy Fehér János
Mohai V. Lajos
Nagy Márta Júlia
Nagy Zopán
Schneider Éva
Simon Bettina
Szegedi Eszter
versei
Ferdinánd Zoltán
Szakács Réka
Tóbiás Krisztián
prózája
Interjú Danyi Zoltánnal
FRANCIÁK, FIGURÁK, FORDÍTÁSOK
Kovács Eszter
Kovács Ilona
Penke Olga
tanulmányai
Perovics Zoltán Artopédlandia című kiállítása

11

2019. november
9 770133 116008

19011

CMYK

Tartalom
LXXIII. évfolyam, 11. szám / 2019. november
BODA MAGDOLNA

ősz; akár; kék madár; kesztyűk időutazása; csíkok ........

3

CSONTOS MÁRTA

Fogas vers ..........................................................................................

7

SZAKÁCS RÉKA

Az emlékszoba .................................................................................

8

KURDY FEHÉR JÁNOS

A belső tapasztalat ......................................................................... 19

BENESÓCZKY LÁSZLÓ

A ház, kora tavasszal ..................................................................... 22

MOHAI V. LAJOS

Hádész címere (Rózsa utca retrospektív – Oratórium)

TÓBIÁS KRISZTIÁN

Kisrózsifalva ..................................................................................... 29

SCHNEIDER ÉVA

Opcionális .......................................................................................... 39

FERDINÁND ZOLTÁN

A Jenő nem bírja a sört; A Karcsi a mennybe megy;
A Károly megeszi saját magát; A Pista nem vette
észre; A Sanyi elissza a rokkantnyugdíját; Az Emese
feneke; Az Erika és az úthenger; Az Erzsi új mellei;
Mellesleg meghalt a Józsi; Tibi, a fordított Iggy Pop ....... 41

SIMON BETTINA

Tiszta; Haszontalan munka ....................................................... 47

NAGY MÁRTA JÚLIA

Tizenkét kép egy múzeum padlásáról .................................. 49

NAGY ZOPÁN

Film-vers-montázs (Claude Faraldo: Themroc,	 1973);
Film-vers-montázs (Buharov-fivérek: A	program,	1997) 51

SZEGEDI ESZTER

Hazafelé; Ház; Hámlik; Retour á la nature .......................... 55

23

Ez nem pesszimizmus (Interjú Danyi Zoltánnal) ................................................................. 57
Franciák,	figurák,	fordítások	
KOVÁCS ILONA

Magyar Marivaux? ......................................................................... 62

PIERRE DE MARIVAUX

A szerelem megokosítja Arlekint (Egyfelvonásos komédia prózában) Fordította Kovács	Ilona ........................... 74

PENKE OLGA

Politika és szerelem a tragédiában (Voltaire Brutusának két magyar fordítása) .......................................................... 76

„Fontosnak tartom a közvetítést” (Tóth Marcell beszélgetése Penke	Olgával) ...... 89
KOVÁCS ESZTER

Vándorló dialógusok: Diderot és egy XVIII. század
végi magyar regény (Adalékok a Német Máté koma
forrástörténetéhez) ....................................................................... 93

mérlegen	
GAJDÓ ÁGNES

Túl tömény? Az! (Ferdinánd Zoltán – Nagy M. Hedvig:
Feles) ................................................................................................... 100

BENCSIK ORSOLYA

Átugrani a határokat: Európa és Afrika bolhaperspektívából (Balázs Attila: Szökés a bolhacirkuszból) .... 102

FÖRKÖLI GÁBOR

Derűs kiábrándultság (Végel László: Temetetlen múltunk) .................................................................................................... 105

TERNOVÁCZ DÁNIEL

Pflaumné esete a vajdasági telepesek dialektusával
(Marko Čudić: Áthangolódások) .............................................. 108

VISY BEATRIX

„a 13 hattyúk húzta almárium” (Novák Anikó: A kollekció poétikája. Gyűjtés és muzealizálás Tolnai Ottó
műveiben) ......................................................................................... 111

SZABÓ GÁBOR

Hol terem az elmélet? (Kálmán C. György: „Dehogyis
terem citromfán” – Irodalomelméleti írások) ................... 117

művészet	
PEROVICS ZOLTÁN

Artopédlandia (művészetellenes ∙ anti-művészetellenes ∙ művészet) ............................................................................... 120

DANYI ZOLTÁN

Ilyen a világ ....................................................................................... 121

BAKOS PETRA

Kék mamusz (Perovics Zoltán: Artopédlandia) ................ 123

Az	utolsó	oldalon	
SZÍV ERNŐ

Kis beszéd az Énről ........................................................................ 125

Illusztrációk	
PEROVICS ZOLTÁN Artopédlandia című kiállításának anyagából (Fotók: Marko Milović)
a címlapon, a 27., 39., 47., 54., 56., 110., 116. és a 122. oldalon.

BODA MAGDOLNA

ősz
üresek a sétányon a padok
esőkabátok sietnek
hőbörgő hullámok
csapkodják a partot
itt ilyen az ősz.
se hideg se meleg
a hajlongó pálma csak
neoromantikus kellék
nem műanyag de nem is valódi mint
a gránátalmán sétáló legyek
ahogy telik az idő
az aranyfüst lemállik az arcokról
marad az egyszerű agyag
a száj mozog keskeny
hazugságok csorognak
közelről csók mézének gondolod
pedig tudod
hogy megint
megint rosszul gondolod.

„

4

tiszatáj

akár
ezek a teljes kiőrlésű
napok az agyamra mennek
mert mindig valami
csökkentett energiájú
estébe torkollnak
próbáltam elmondani
ezerszer mutatni
morzézni hogy mi az ami...
azt mondtad megoldjuk
értelmetlen bár nyugtató szavak
elcsendesítik az elmét
sima lesz tőle a kék
akár a tenger
és savanyú akár az ecet

kék madár
a frissen sült kenyér illata
emlékszel?
én igen
csirkés szendvics és
kovászos uborka
ültünk a fűben
(a szoknyám tiszta zöld lett)
aztán görögdinnyét ettünk
rámkacsintottál
„akár egy Szinyei festményen…”
mondtad
„a lila ruha is jól áll”
nevettem
most hó van a fű helyén

2019. november
de a dinnye édes ragadós leve
azóta is szüntelen folyik
a combomon lefelé
hazamegyünk
átrendezem a szobát
nem lesz benne szék csak ágy
és egy tükör
hogy bámuljuk benne a
boldogság két madarát

kesztyűk időutazása
kezem a meleg cserépkályhán
vörösek fájók
potyognak könnyeim
hiába szólt utánam anyám
hogy húzzak kesztyűt
utánam szólt egyáltalán?
vagy nem is volt otthon
még a savanyítóban toporgott
fekete gumicsizmájában
nedves nylonköténnyel maga előtt
és az ő keze is fázott?
vagy a sparhelten melegített vízben
a vájdlingban kotorászott
az elmerült villák után
keserű nótákat dúdolva
hogy ne lássam a könnyét?
apám a szánkót rázta az ajtó előtt
nem hozta be – havas volt
nem is fért volna
csak a demizson bort
Bandi bácsi kocsmájából
én az úton Pisingert majszolva
figyeltem a hóesést
volt kesztyűm egyáltalán?
most több is van küldhetnék
párat vissza a múltba

5

„

„

6

tiszatáj

csíkok
piros-fehér csíkos Jackie-kalap volt rajtam
a piros szalag a homlokodba hullott
piros-fehér csíkos volt a ruhám is.
fejed az ölemben.
kérdeztem ugye így marad örökre
de aztán láttalak elbiciklizni
az erdő melletti földúton
te is piros-fehér csíkosban voltál
hirtelen feltűnt benned néhány csík kék
szerelem? félárnyék?
korábban nem vettem észre.
mezei laborkísérlet:
a te hűvös és kék véreden
az én forró vörösöm elsistereg
az ígéret már vicces pin-up szöveg
leöntve benzinnel
gyufája szerencsére egyikünknek sincsen
már ismerem a sok halált
nem lep meg.
teljes nyugalommal ülök
ölel a kádnyi langyos víz
karomat kilógatom
nem nem semmi hitchcocki.
ereimben sós málnaszörp

2019. november

CSONTOS MÁRTA

Fogas vers
Fogaid közt növekszik az
átjárhatóság, egyre több
Corega kell a tér kitöltéséhez,
mert nem akarod, hogy kárba
vesszen a harapás ereje, még
mindig garanciát akarsz vállalni
a rágás minőségéért, s ahogy
nyelved tapogat a maradék
zománcfalon, talán egy Stonehenge
utánzatot akarsz reprodukálni,
odabent, az archaikus őscsonkokon.
Naponta többször új kötőanyaggal
erősíted meg a hidat; gömbölyíted,
öblögeted, egyengeted az extra
erős anyagot, torzókat kenegetsz,
javítgatod a bordázatot.
Most is ott állsz a mosdókagyló
sikamlós öle fölött, s ahogy a
felesleget sóhajoddal kiköpöd,
érzed régi korok és ételek illatát,
érzed, hogy ízlelőbimbóid nedvei
elidőznek az emlékezésben, önfeledt
mámorba merülsz, s nem is veszed
észre, hogy sírva öklendezel
a porceláncsésze felett.

7

„

„

8

tiszatáj

SZAKÁCS RÉKA

Az emlékszoba
1.	Antoine	meghal	
Antoine Moreau szinte minden elképzelhető módon célba vette a halált, de a halál
kitért előle. Aztán Antoine célt ért, bár nem egészen úgy, ahogyan azt elgondolta.
Sok hiábavaló kísérlet után annyi benzodiazepint és opiátot nyomott magába, hogy
megölt volna két lovat, majd konyhakéssel összekaszabolta a karját, végül felakasztotta magát. Az atlétatermetű embert azonban nem bírta el a kötél, így Antoine,
nyakában a leszakadt kötél maradékával kiugrott a harmadik emeletről, ahol a ház
előtt éppen elhaladó Nissan Qashqai elgázolta. Medencéje, mint forró cserépedény a
hideg kövön, szétpattant, és törött combcsontjai úgy fehérlettek a roncsolt lágyrészek barnás alvadékában, akár a gyertyacsonkok az ellágyult születésnapi tortán.
Antoine-t többször műtötték, míg olyan nem lett, mint egy nyitott és eleven motorház: kábelek és csövek járták keresztül-kasul csavarral rögzített fémszerkezetek és
műanyag tartályok között. Mindhiába, mert a szepszis hullámain karácsonyra eljött
érte a halál. Antoine piros volt, a város betegesen szürke, hó sehol.
A halálhír gyorsan táguló hullámokban terjedt a thouars-i kórházban: egy intenzív osztályos nővér elmondta a pszichiátrián dolgozó férjének, aki tájékoztatta az
osztályvezetőt meg a főnővért, aki viszont értesítette Bensaid doktort, Madame
Rodriguezt, a szociális munkást és Madame Nowakot, a pszichológust. Újév kezdetén megbeszélést kellett összehívni az elmeosztályon, amit az intézetvezető a növekvő kollektív nyomásra kezdeményezett, mert a balesetbe torkolt öngyilkosság
mindenkit felzaklatott. Antoine ugyanis félelemben tartotta a kisvárosi kórházat,
ebből az optikából nézve a halála váratlan karácsonyi ajándék lett volna, felszabadulás, de az általános megkönnyebbülést csakhamar meghökkenés, szégyen és tagadás váltotta fel, mintha az angyali üdvözlethez valami szörnyűséges nemi bajt is
csomagolt volna az ismeretlen feladó. És a lelkiismereti válság, mint fürtszerűen
burjánzó karfiolos szemölcs az altestet, lassacskán belepte az egész intézményt.
Mert nem lehet így viselkedni a halállal szemben, mivé lennénk, ha, és különben is.
Minden beszélgetés a titkárságon, nővérszobákban, orvosi és osztályos értekezleteken Antoine halálával kezdődött és végződött. Antoine öngyilkossága, mint kanál alól a csokoládégolyók, mindegyre fölbukkant az okfejtések, érvelések, eszmecserék mögül, és sajnálkozott, töprengett, vívódott mindenki természete és tanulmányai szerint, egyenként, együtt és egymásra licitálva, hogy miként lehetett volna
ezt a halált elkerülni. És mindeközben szigorúan kimondatlanul, de ott lebegett az

2019. november

9

„

intézetben, akár egy kecses léghajó, a csendre intett álságos öröm, hogy Antoine
magával vitte, és többé nem az elmeosztályra hozza démonjait és a poklot.
2.	Elmeosztály	francia	módra	
A karácsonyi dekoráció foghíjas kellékei, mint gyermekkori himlő maradványtünetei, csak szépséghibák a tágas és steril kórházi folyosókon. A titkárságon semmi karácsonyi flancolás, az intézetvezető hivatásos ateista, rajta kívül két marokkói, egy
algériai berber, egy hallgatag kameruni és jómagam alkotjuk a szakorvosgárdát.
November óta van két szakorvosjelöltünk is, Yves, a szurokfekete benini, meg André Madagaszkárról. Nagy szám, hogy Thouars-ba kerültek, ide ugyanis nem tülekednek az internek: a munka barátságtalanul sok, a kórház vezetése morózus, egyáltalán nem keresi az orvosok kegyeit, a város meg középkori álmát alussza. De a
két afrikainak, mert André is afrikainak tekintette magát az egyszerűség kedvéért,
és nem ragaszkodott a szigetországi önazonossághoz, szóval az afrikaiaknak nem
maradt más választásuk, mint Thouars, a jobb helyeket ugyanis elvitték a franciák.
Fél évig itt dekkolnak, aztán majd csak sikerül a következő szemeszterben megcsípniük egy helyet Blois-ban, Tours-ban vagy Poitiers-ban.
– Mi itt mindennel meg vagyunk elégedve – mondja Yves, s mint egy cukormentes szájfrissítő reklámplakátján, megvillan a fény a fogain. Beninből, a hajdani Dahomey Királyság déli területéről, az egykori rabszolgapartról jött, ahol a gazdasági
kulcspozícióban levő rokonsága manapság fekete rabszolgák helyett csak kávét és
gyapotot ad el a fehéreknek, így biztosítva az utóbbiak jólétét, amire Yves is vágyik.
Ostoba érdeklődésünket, mint színes üveggolyókat, mosolyogva nézi, és megbocsátóan beszél nekünk fon-gbé és joruba nyelveken, majd leplezetlenül szórakozik az
elképedésünkön, hogy az import katolicizmust milyen furfangosan kijátszotta az ősi
hit, a vudu: mint szénszemcsék a tüdőszövetben, masszív fekete zárvány maradt az
új vallásban. Vagy inkább fordítva: az itt gyökerező őshonos hit körbenőtte és magába zárta, ahogy a vízparti fák kérge, a messziről jött idegen anyagot.
– De nem kell félni, én nem művelem a vudut. Csak ha muszáj – kacag, és a torkában, mint egy megelevenedett barlangban, csillognak a nagy fehér fogak.
Hélène Guillet a két interne jövetelét személyes győzelemnek tekinti, és ezt nem
is vitatja el tőle senki, mivel az intézet sóvárog a siker után. Itt íratlan szabály, hogy
amit csak lehet, azt sikernek kell elkönyvelni. Mintha egy fordított, járványos neurózis kezelésébe beleragadt volna az egész elmeosztály orvosostól, ápolóstól, mindenestől, beleértve a titkárságot és a takarítókat is, és mindenki páciens és terapeuta lenne egyszemélyben. Persze mindannyian melegen gratulálunk Hélène Guilletnek, amikor bejelenti, hogy két szakorvosjelöltet tudott toborozni az osztályra. Hélène szeme, mint egy kékhátú szkarabeuszkitűző, ragyog a sikertől. Aprócska, kortalan, majdhogynem lányos alkatú teremtés, kizárólag futva közlekedik, az ajtókat a
lábával löki vagy rúgja be, a sietség pillanatnyi állása szerint. Annyira szangvinikus
temperamentum, hogy merő képtelenségnek tűnik, hogy nemsokára nyugdíjba

„

10

tiszatáj

megy, és átadja az intézet irányítását Bensaidnak vagy Ouazzaninak, Mahfoud doktor kétségbeesésére.
Mahfoud doktor ápolt jelenség, franciának kissé túl algériai, algériainak kabil,
kabilnak elég alacsony, és maga a halmozott kisebbségi lét kopog, ha a titkárság felé
vezető folyosón végigmegy kígyóbőr cipőben. Ellenszenvezik a két marokkói kollégával, mert meggyőződése szerint semmibe veszik, akárcsak a vezetés. Szüntelenül
a szemembe panaszol valamit, pislognom kell, amikor beszél, márpedig folyton beszél. Kényszeredett a kedvességem, és elámulok, hogy hitelt ad a mímelt barátságnak, ami olyan csúf, akár egy műanyag gyöngysor. Szégyenkezem, igyekszem őszintén barátságosnak lenni, de nem megy, mindez egyre rútabb. Az első vitánk
Mahfouddal az ügyeletek miatt van, kapóra jön a nézeteltérés, végre ürügyet találok
a távolságtartásra.
Mahfoud doktor ragyogóan mutat újév első hetében elegáns mustársárga kabátjában. Harcosan igényli az Antoine Moreau halála miatti vizsgálatot, nem szalaszt el
egy alkalmat sem, hogy felháborodjon a történteken, ilyenkor az indulat hevében
arcbőre barnából piszkossárgára vált és megkeményedik, mint a régi citrom héja.
Mindenfelé mulasztást és szakmai hibát szimatol, hiszen Bensaid volt a kezelőorvos. Jamal Bensaid viszont lelkiismeretes, kényszeresen precíz, olyannyira, hogy a
szüntelen szorongástól gyomorbeteg, és kibírhatatlanul büdös a szája. Ha diktál,
a titkárnő folyton legyezi magát, hogy a szagot elviselje, a legyezés miatt meg állandóan hőhullámra hivatkozik. Bensaid doktor egyébként maga ajánlotta néhány évvel korábban, hogy más páciensekkel egyetemben átveszi Antoine Moreau kezelését, amikor az előző intézetvezető, a kiváló Reynaud doktor nyugdíjba vonult, és a
nehéz betegek egész arzenálját hagyta észak-afrikai kollégáira. Reynaud doktor egy
casablancai konferencián verbuválta Ouazzanit és Bensaidot, kiállította nekik az
engedélyek és igazolások garmadáját, míg azok Agadirból családostól megtelepedhettek Thouars-ban. Mindkét marokkói orvos lekötelezettje volt Reynaud-nak, amit
ő kifejezetten el is várt tőlük. Persze, meg kell hagyni, nagy fegyvertény volt ide orvosokat szerezni, mert a városka évtizedek óta szenvedett az emberhiánytól, ipar,
termelés és látványos kultúra nélkül kiszaladt belőle az élet, és a középkori városrész ódon díszletei között, a keskeny utcák kockakövein munkanapokon is úgy
megült a melankólia, mint egy lomha, kiábrándult, sárga macska a dohos ablakközben. A maliciózus anekdota szerint Orléans-ból egyszer sikerült ide csábítani egy fiatal orvost, aki motorbiciklin érkezett, majd megállás nélkül áthajtott Thouars-on,
és visszament Orléans-ba, mivel itt nem talált semmit. A városka azért mégis bájos
volt, olyasformán, mint egy törékeny alkatú, finom vonású öregasszony, aki rég letűnt idők fahéj- és levendulaillatú lenyomatát őrzi. Nyilvánvaló, hogy filigrán öregasszonyok nem okoznak izgalmat fiatalemberekben, így jobbára csak családos maghrebiek vagy fekete-afrikai orvosok kerültek a kórházba, meg én, a kelet-európai.
– Elképesztő, hogy Bensaid nem rendelte vissza gyakrabban Antoine Moreau-t,
ez nem fordulhatott volna elő, ha én kezelem! – Mahfoud doktor, mint egy átlátszó

2019. november

11

„

műanyag dzsinn, szinte lebegett a művileg felkorbácsolt haragtól. Tartottam tőle,
hogy kifakad, s a hatalomvágy szétfröccsen, ami kockázatos, mert nem volt annyi
vezetői pozíció, mint ahányan voltunk.
3.	Antoine	gyermekkora	
Bensaid doktor persze visszarendelhette volna gyakrabban is Antoine Moreau-t a
rendelőbe, de Antoine-t sehová nem lehetett csak úgy berendelni. Az egész rohadt
világ mocskos normarendszere, mint valami fölösleges tinktúra, lefolyt róla, és úgy
dobta le magáról a szétkúrt szabályokat, mint egy gennyesül ízléstelen ruhadarabot.
A durvaság peremvidékei nyíltak meg, ha Antoine beszélt, és a szája, mint egy őrjöngő tubus, telefröcskölte szennyes mondatokkal a világot, amitől a tespedt
thouars-i vidék olyanná lett, mint egy bepiszkolódott Jackson Pollock-vászon: élénk,
izgalmas, és örvénylő. Piszkos, piszkos, de mégiscsak Pollock!
Antoine Moreau kamaszkorában kezdte szétfeszíteni a kereteket, amelyben addig
élt, egy Thouars-tól 15 kilométerre, délnyugatra fekvő tanyagazdaságot, ami Moncontour és Airvault között volt valahol félúton, és ahol egykor búzát, árpát és napraforgót termesztettek, meg számtalan kecskét tartottak. Aztán jött 1990-ben a túltermelési tejválság, és Antoine apját, az idősebb Moreau-t előnyugdíjazták. Azóta a
gazdaság kínlódva döglődött, mert az öreg Moreau teljesen megvadult az alkoholtól.
– A kurva anyját ennek az idióta kölyöknek, agyonverem az anyjával együtt! – és
Moreau úr állta is a szavát, és agyba-főbe verte Antoine-t is meg az anyját is, olyan
gyakran, ahogyan csak tehette: minden nap, amikor képes volt rá. Ha az eszméletlenségig leitta magát, akkor a verés elmaradt, így Moreau-nénak érdekében állt,
hogy az öreg nyugdíján felül is előteremtse az italra valót, és ezáltal biztosítsa a férje teljes, makulátlan részegségét. Ezért az asszony látástól vakulásig dolgozott a tanyán. Ellenkező esetben, ha Moreau csak tessék-lássék ivott és félrészeg, kegyetlen
verésnek néznek elébe. Ebből is kitűnik, hogy milyen jelentősége van az alaposságnak az embernél.
Antoine szűkölt a veréstől, szinte megőrült azokban a percekben, mielőtt az apja
rárontott, és az ütlegekre várva nem is annyira a fájdalomtól, mint a saját rettegésétől félt a legjobban a világon. Megkönnyebbült, amikor az első ütések lesújtottak, hiszen nem kellett többé tartani az eljövendőtől, a verés benne volt a jelenben, ott suhogott, vágott, csattant, sercent a bőrén. A fájdalom volt a bizonyosság arra, hogy
már nem kell félni az elkerülhetetlentől, az elképzelt kíntól, a milyen	lesz?-től, mert
itt van a jelenben. Csak a jelen elviselhető, mert csak az biztos, mint a most zuhogó
ütlegek súlya. A jövő kétségbeejtő, mint a levegőtlen barlang-labirintusok, ahol
megjósolhatatlan a lassú halálba fuldoklás gyötrelme. A kínnak ugyanis, mint a barlangoknak, mélysége van, és tárnák nyílhatnak meg a járatok mögött. De bárhogyan
is legyen mindez a szenvedés tollforgatói, esztétái és haszonlesői szerint, Antoine

„

12

tiszatáj

tudatában a verések, a jövő, a fájdalom és a rettegés végül a szorongás hatalmas,
alaktalan, szürke folyójába ömlött, és szétválaszthatatlanul elvegyült.
A szorongáson kívül azért volt még egy másik létállapota is: a gyűlölet. Gyűlölte
az anyját, hogy az nem tudja megvédeni magát, mélységes, elemi gyűlöletet érzett,
hogy ilyen gyenge, erőtlen, szerencsétlen, szégyellnivaló az anyja. Elfordította a fejét, amikor az öreg Moreau az anyját verte, annyira szégyellte magát a nő miatt. Meg
tudta volna ölni azt az asszonyt.
Így éltek. A verésekről, kimondatlan egyetértésben, nem beszéltek senkinek.
Antoine az elemi iskolában nem volt rosszabb tanuló a többinél. Bentlakásos középiskolába Parthenay-ba került, egy Thouars-tól és Moncontourtól félórányi távolságra, délre eső városkába, ahol a középkori városrészekbe úgy ékelődik be a kongresszusi palota és a sportlétesítmények korszerűsége, mint szép és öreg színésznőbe az impozáns emlőimplantátum és a színes művégtagok. A középkori város vérfrissítését a sport felfuttatásától remélték, ezért telerakták stadionokkal. Antoine,
akinek kitűnő alkata és jó labdaérzéke volt, a Marchioux-ba került, sporttagozatra.
De semmiféle sport, még a kosár, sőt a futball sem fon olyan védőhálót, amin ne
férne át a sóvárgás. A középiskola első évében kezdett füvezni, aztán jött az oldószerek, gyógyszerek, szintetikus opioidok és opiátok kavalkádja, és Antoine átmenetileg betörte, megszelídítette, kézhez szoktatta rettegése apokaliptikus lovait. De
az apokalipszis rövidesen mégis eljött, a lovak megvadultak, és Antoine elveszett.
4.	Antoine,	én	és	Molière	
Rendőrség, mentősök, elmeosztály, elkülönítő. Sorrendben a tizenharmadik elmeosztályos beszállítása volt, amikor ügyeletben találkoztam vele. Meglepett, hogy a
drogok alig hagytak nyomot a külsején, látványos emberpéldány volt még akkor is,
amikor a sokféle anyag és a téboly az elméjét szétrongyolták. Antoine fuldokolva
őrjöngött az elkülönítőben, a mentősök és férfiápolók garmadája kellett, hogy rögzíteni tudják, kiszaggatta magát a hevederekből, és elképesztő adag injekció után épp
csak lanyhult megveszekedett dühe. Azt hittem, hogy megölöm, annyit antipszichotikumot kellett belenyomni, de csak megszelídült az indulat heve, s mint az olthatatlan erdőtüzek, lángolt tovább. Mintha Marlon Brando hisztériásan kilépett volna Valentine Snakeskin szerepéből, otthagyva Sidney Lumetot az Orfeusz alászáll forgatásán, hogy pontosan ötven évvel később eljátssza Antoine Moreau szerepét, és alászálljon vele az őrjöngés poklába. Antoine-t végül egyszerűen magára kellett hagyni
az elkülönítőben, de az üvöltés és az ütemes döngetés kihallatszott, kétségbe ejtve
és felzaklatva az elmeosztály minden részlegét a legtávolabbi zugokig.
– Lógtok, mint egy szétkúrt zászló, képmutató, lélekrágó dögevők, a beleimben
kúszó szar vagytok! Tartuffe doktor, te seggnyaló hippokrita…!
Az olvasóra bízom, hogy fantáziája szerint kiegészítse a fentieket, mert ez a
hangvétel sokáig eltartott, és még sok minden elhangzott. Tagadhatatlan, hogy nem

2019. november

13

„

volt valami felemelő ez a dicstelen jelző- és metaforaáradat, aminek a sodrásában
találta magát az egész gárda, ha Antoine bekerült az osztályra. A képmutató	 segg‐
nyaló különösen az elevenembe vágott, az idő tájt ugyanis még voltak magasztos
eszméim, és határozottan jobb véleménnyel voltam saját magamról, mint Antoine
rólam. A Tartuffe-öt mindenesetre elolvastam, és meg kell mondanom, hogy nem
éreztem kellemesebben magam. Viszont Molière-t megkedveltem.
Antoine-nal egyébként nem találkoztam többet a fenti ügyeletem után. Az elkülönítőben kijavították mindazt a kárt, ami a rombolásnak ellenálló berendezésben
keletkezett, kicserélték a pókhálósra repedt törhetetlen ablaküveget meg a helyéből
kicsavart ablakrácsot. Új ágyat és hevedereket kellett rendelni, az elkülönítő hetekig nem üzemelt. Nyilvánvaló, hogy Antoine Moreau minden alkalommal elég sokba
került a kórháznak. Márpedig a kórháznak fontos volt a gazdaságosság.
5.	Senki	nem	hibázott	
Antoine halálával csökkentek az efféle rendkívüli kiadások, akárcsak az intézményes szintű nyugtalanság. Nem volt szem előtt a kezelései sikertelensége, és megszabadulhattunk a sértettség érzésétől, ami, mint egy görbelábú pekingi palotapincsi, makacsul és méltóságteljesen visszatért, ahányszor Antoine bekerült az osztályra. A megkönnyebbülés általános volt és ki nem mondható.
A kollektív nyomásra történt vizsgálat egyébként annak rendje és módja szerint
lezajlott. Nem találtak semmiféle szakmai mulasztást. A vétlenség kimondása intézményes bűnbocsánatként hatott karácsony után, és hallgatólagosan érvényes volt
mindenre, ami Antoine-nal kapcsolatos, így jótékonyan enyhítette a halála által
okozott megkönnyebbülés miatt érzett szégyent is. Kimondatott, hogy Bensaid doktor, a többi orvos, a pszichológusok, az ápolók és minden szereplő egyaránt kifogástalanul járt el Antoine Moreau kezelése során. Csak Mahfoud doktor volt elégedetlen a vizsgálat eredményével, és kitartóan lamentált még néhány hétig. Jól jött volna
neki, ha Bensaidot elmarasztalják. Ugyanis ahogy Hélène Guillet nyugdíjazása közeledett, úgy kezdett Mahfoud fokozatosan megőrülni a hatalomért, és Bensaidban
látta a legfőbb riválisát. Ha Antoine-ról vagy Bensaidról volt szó, ami egyre ment,
Mahfoud doktor fejhangon, szaggatottan rikácsolni kezdett, a tonzúrájára ráfésült
haj ferde csóvaként elemelkedett, mustárszínű kabátjának szárnyai csapkodtak.
Olyan volt, mint egy sárga festékkel leöntött mérges pálmakakadu.
6.	Antoine	szülei		
Az Antoine halálát követő nyáron került az elmeosztályra Madame Moreau. Piszkos,
piros-kék-zöld papagáj- és pálmalevélmintás karton otthonkában és elnyűtt papucsban hozta a mentő. Az otthonka alatt szabadidőruhát viselt, zsírtól lucskos
barna haja a koponyájához tapadt. A június végi melegben a mosdatlanság és a réteges áporodottság szaga hullámokban terjengett, s az otthonkán rikító papagájok-

„

14

tiszatáj

kal olyan volt a levegőtlen orvosi vizsgáló, akár egy fülledt madárház. Imbolyogtak
az érzékeim. Úgy tűnt, mintha Moreau-né a fia halotti maszkját viselné, de a halott
Antoine arcára faágak kerültek, mielőtt a lenyomatot levették, így a mélyen rovátkolt, ágszerű rajzolattól sokkal öregebb volt a maszk az anya arcán. Az asszonyt a
férje kísérte, egy rövidlábú, széles mellkasú, pinceszagú ember. Moreau úr tömzsi,
rövid orra majdhogynem az alacsonyan ülő szemek közé esett, püffedt arca kissé
rálógott az állkapcsára. A megszólalásig olyan volt, mint egy angol bulldog.
– Nem csinál semmit, amióta Antoine meghalt, csak a gyertyákat égeti a fényképei előtt! – mondta Moreau úr a nejére mutatva. Szinte meglepett, hogy beszél, anynyira bulldogszerű volt.
– Szeretem az idegeneket, és maga kétszeresen idegen – folytatta rövid szünet
után, és ferdén mosolygott, mert a bal arcfele kissé elmaradt egy régi parézis maradványaként. Egészen rövid, sötétsárga fogai voltak, de a jobb szemfoga hiányzott,
ettől disszonánssá vált a kutyaszerűsége.
– Kétszeresen? – kérdeztem vissza. Émelygés gyötört, és a rossz közérzet, mint
egy szorosra csavart lópokróc, szúrt és fojtogatott.
– Lengyel vagy szlovák zsidó, látom az arcán és a nevéből! Errefelé csak arab orvosok vannak, de én a zsidókat jobban szeretem! – füttyszerű hangot adott, amikor
a zs-ket ejtette: J’aime	mieux	les	juifs!		
A madárházszerű, levegőtlen és büdös orvosi vizsgáló zsibongani kezdett, a piros papagájok szétrepültek Madame Moreau ujjatlan pongyolájáról, bele egyenesen
a szemembe, és mindenikük apró fekete folttá változott.
– Elnézést – a szavak, mint lomha kövek, nehezen fordultak ki a számból, és
hosszú kortyokban nyeltem a vizet. A poháron keresztül láttam, ahogyan Moreau-t
körbefogják a madarak, és a papagájkoszorú felemeli, és kirepíti a szobából.
– Maga szép – folytatta Moreau, és a madarak egyszerre eltűntek –, az én feleségem is az volt, nem volt mindig ilyen undorító, de már át sem öltözik, mindig
ugyanezt a gusztustalan köpenyt hordja, és ül a fia fényképei előtt. Nem hiszi el, emlékszobát csinált neki, tele a képeivel, és gyertyákat meg füstölőket éget, pedig istenemre mondom, Antoine aztán nem érdemelte meg! – dühbe gurult, és az indulat
mint egy bolondul forgó habverő, fehér habbá korbácsolta a nyálát.
7.	Madame	Moreau	köpenye	
Anne Moreau hat hónapot feküdt az elmeosztályon. Mindvégig a papagájmintás otthonkát viselte, amit csak a mosás idejére vetett le. Fogalmam sincs, hol tehetett
szert erre a ruhadarabra, ami felemás elegye volt a szocialista vidéki háziasszonyok
munkaruhájának és a maszáj asszonyok viseletének, diszkontáru nyári ingek tahiti
mintáival. Tökéletes ízléstelenségében fölért egy kulturális lázadással, mint egy Jeff
Koons-alkotás, bár kötve hiszem, hogy Anne-t foglalkoztatta volna a popkultúra és
banalitás efféle kimódolt fricskája. Anne Moreau a kultúrköpeny két nagy, tarsolyszerű zsebében hordta Antoine fényképeit, amiket mosás előtt mindig gondosan ki-

2019. november

15

„

vett, és egy mintázat szerint elrendezte őket az asztalán. A fényképek némelyikén
idegen hangzású szavak, feliratok vagy betűk voltak. Yves az egyik viziten elmélyülten szemléli a rituálisan elhelyezett képekből és furcsa szavakból kirakott alakzatot,
majd halkan megjegyzi: szegény Madame Moreau, ez a nagy szerelmek és a halál
loája, szelleme, a vudu szerint!
Anne Moreau sokáig nem volt hajlandó beszélni, a kérdésekre nem válaszolt, az
arcán viselt, agyonbarázdált halotti maszkon érzelemnek semmi nyomát nem adta.
Olyan élettelen és merev volt a tekintete, mint egy műanyag sétapálca.
Az egyik alkalommal hosszasan listázza a nővér, hogy mi mindent nem eszik
Anne Moreau, és milyen nyűg a táplálása, így kilátásba helyezi a gyomorszondát. Jószerével csak almát, gyümölcslevet, almakompótot eszik, ez utóbbi az almalekvárhoz vagy almaszószhoz hasonlatos pürészerűség, a francia gasztronómia afféle
zsákutcája, mint a palacsintába sütött csiga vagy a boudin, a hófehér hurkaszörny.
Anne viszont csak ezt ette, almát, almalevet, almakompótot.
– Hagyják, hadd egyen almát almával, nem kell szondával fenyegetni! Egyáltalán,
ne fenyegessék semmivel! – kértem. Később hallottam, hogy almadoktorként gúnyoltak a nővérek, és az almaterápiát, mint hóbortos magyar módszert, a nyakamba
varrták, viszont attól kezdve Anne Moreau viselkedése megváltozott. Egyszavas válaszokat adott, de azok szavak voltak, szavak! Aztán az egyszavas mondatok lassacskán bővülni kezdtek.
– Ön ismerte a fiamat? – ez volt az első kérdése. A hosszú hallgatás után, amit a
rövid mondatok ritkás szövete követett, megjelent az első kérdés a maga konzisztens mivoltában, hogy összekösse Anne-t a külvilággal, és benne velem.
Anne Moreau története lépésről lépésre bomlott ki, mindig egy fénykép apropóján,
amit a papagájos köpenye zsebéből vett elő, hetente kétszer, az orvosi vizsgálóban
ülve.
– Ez itt, a hátsó sor szélén Antoine, a kosárcsapatban. Ritkán jött haza Parthenay-ből, és én nem is akartam, hogy jöjjön – réveteg maradt Anne tekintete akkor is,
amikor már képes volt beszélni.
– Itt Antoine 8 éves, apák napjára készült a kép az iskolában. Mindig vigyáztam,
hogy Moreau ne verje meg Antoine-t, ha ott vagyok. Csak engem üssön, ha szükségét érzi. De ha Antoine keresztezte az útját, megverte, apák napján is megverte.
– Anne, hogy érti azt, hogy Antoine apja szükségét érezte a verésnek?! – nyers
indulat volt a kérdésem, nem tudtam tárgyilagos maradni, mert mélységesen irtózom a veréstől. Nyeljenek le, mint Kronosz a gyermekeit, elevenen, hadd fulladozzak a bűzlő gyomorsavban, csak ne üssenek meg, és látnom vagy hallanom se kelljen, ahogy csattan az ütés. Elmém gyorsan pergő vetítőgép, s gyermekkorom képei,
mint hús a nyárson, forognak és égnek, miközben apám bulldogmaszkot ölt.
– Moreau nem Antoine apja – mondta Anne, s a gyomorsav, ami az imént kikezdett, hirtelen elült. Kézügyemben volt a víz, hosszan elnyúlt a pohár árnyéka az író-

„

16

tiszatáj

asztalon, esteledett, apró kortyokban ittam. Anne-t is vízzel kínáltam, de ő nem volt
szomjas. Éhes sem volt soha, és nem fázott a papagájos köpenyében, pedig már
jócskán benne jártunk az őszben. Thouars-ban hideg és finoman lehangoló az október, mint az apró dísztárgyak az óváros antikvitás üzleteiben, a porcelán kentaurok,
festett madárkák és fütyis kisfiúk a dohos vitrinekben.
– Moreau nem Antoine apja – ismételte Anne, és végtelennek tetsző szünetet tartott, olyan volt, mint egy mozdulatlan vízfelület – Antoine az apámtól van. A nagyapjától.
8.	Antoine	gyermekkora	újra	és	egyéb	családi	viszonyok		
A mondatok és töredékek, mint üvegmozaikszemek a Santa Maria Maggiore mozaiksorában, apránként kirajzolták Anne Moreau képregényét. A jelenetek itt is egymásba folytak a képkockákon, és Anne volt a szereplő szinte mindeniken, de a színek sötétek, és nem volt sehol az égi fényt jelképező arany alap, mint a bazilika középhajójában. Anne-nak tizenéves kora óta viszonya volt az apjával. Hogy a kapcsolat vérfertőző volt-e, csak Anne anyja tudta volna megmondani, de ő a lánya születése után meghalt. Az apa, vér szerinti-e vagy sem, rejtély maradt, mert genetikai
vizsgálatot senki nem kért, kamaszkorában kezdett vonzódni Anne-hoz. Ahogy nőtt
a vonzalom, úgy kezdte sejtetni a lányával, majd egyre gyakrabban csepegtetni a lehetőséget, később pedig bizonyosságként kezelni a tényt, hogy Anne csak a nevelt
lánya. Bárhogyan is volt, ezt végül mindketten elhitték. A viszonyuk teljes titokban
maradt. Anne terhes volt, amikor megismerte, majd rövidesen feleségül ment Jacques
Moreau-hoz, egy Moncontour környékbeli termelőhöz, aki átadta a saját gazdaságát
az öccsének, és az esküvő után Anne-ék tanyájára költözött. Anne nemsokára megszülte a gyermekét, akit a Saint-Nicolas-templomban Antoine névre kereszteltek.
A gazdaság jól ment, volt kereslet a kecsketejre. És Anne folytatta a viszonyt az
apjával Antoine születése után is. Jacques Moreau akkor jött rá mindenre, amikor
Antoine elmúlt hároméves. A bulldogképű férj egy vacsorán követte a felesége számára ismeretlen tekintetét, és a vágyakozás látómezejében, az asztal végén, ott ült
az apósa.
– Én csak apámat szerettem, és Antoine-t – mondta Anne, és kinézett az orvosi
szoba ablakán a Thouet völgye felé, amerre a folyót sejteni lehetett, mert a kilátást
elbarikádozták a kórházépületek sárga, fehér és szürke kockái.
– Én csak apámat szerettem, és Antoine-t – mondta Jacques Moreau-nak is, amikor az rájött a viszonyra, nem tagadott semmit, de többet sem mondott soha. Azonnal megadta magát Moreau haragjának, legitimnek érezte a veréseket, hiszen megcsalta őt, és meg sem próbált védekezni, vagy kitérni az ütlegei elől. Csak Antoine-t
menekítette a férje útjából, mert a gyermeknek Moreau előtt többé nem volt maradása. Jacques gyűlölte a fiút, jobban, mint az anyját, mert állandóan emlékeztette
mindkettőre, az asszonyra és az após-szeretőre, akik ocsmányul egymással üzekedtek, mint a kecskéi, és őt kizárták maguk közül. Az undor, harag és irigység olyan

2019. november

17

„

hévvel égett benne, amit csak az alkoholmérgezés teljes öntudatlansága tudott kioltani. Jacques Moreau többé nem tudott nem részeg lenni.
Mindeközben a gyermek Antoine Moreau szerette az apját, vagyis azt, akit annak
tudott, és az értelmét letaglózta az apja iránta való gyűlölete. Sejtette, hogy ezt valahogyan ő, a gyermek okozta, csak azt nem értette, hogyan. Érzékelte, hogy az anyja is benne van ebben az ügyben, és haragudott rá konokul és keservesen, mert elválasztotta az apjától. Kamaszkora kezdetén aztán felfogta, hogy az anyja őt védi,
mikor az ütlegek elé áll, ekkor megérzett valami megfogalmazhatatlant a titokból,
és elöntötte a szeretet anyja iránt. De a gyengédség szinte azonnal olajos fekete
gyűlöletté és megvetéssé változott benne, mert az egyedüli lény, aki őt szereti, az
anyja, képes alávetni magát egy mocskos részeg állatnak. Az apja iránti szeretetének már az emléke sem volt meg, és önmaga számára sem maradt más, mint az öngyűlölet, meg az ősvigasztalás, az anyag.
– Ez egy koncerten készült Poitiers-ban – mutatott Anne a papagájos zsebből
előhúzott képre – Antoine balján Naima áll, a barátnője. Naima mellett nem volt Antoine-ban akkora űr és szenvedés. Ha vele marad, Antoine ma is élne – mondta
Anne, majd a fényképet a zsebébe süllyesztette –, de Bensaid doktor ezt nem engedte, mert szerinte Antoine nem volt a lányához való. Tudja, Naima az Ön kollégájának
a lánya. De én megátkoztam őket, vudu babát készítettem mindnek, és tűvel átszúrtam a lábukat, hogy ne legyen többé sehol maradásuk!
9.	Utóirat	
Antoine halála nem múlt el nyomtalanul. Anne Moreau emlékszobát csinált a fiának,
ahol helyet kapott minden fényképe. Miután hazament a kórházból, Anne lényegében nem mozdult ki többet otthonról, leszámítva a havi találkozásainkat a szakrendelőben, és szinte minden idejét Antoine emlékének szentelte. Mikor bejelentettem
neki, hogy elmegyek Thouars-ból, Anne Moreau rezignáltan csak annyit mondott,
hogy ez esetben többé nem kell majd az emlékszobát és a fia loáját elhagynia. Mi
nem sokkal azután költöztünk el a városból, hogy Bensaid és Ouazzani doktorék egy
normandiai magánklinikára szerződtek, és mindkét család elhagyta Thouars-t. Néhány évvel később úgy hírlett, hogy onnan is tovább álltak, és talán Reimsbe, majd
Limoges-ba költöztek. Hélène Guillet nyugdíjba ment, az intézet vezetését pedig
Mahfoud doktor vette át. Karrierje csúcsán Mahfoud doktor a névtáblákat aranyszínűre cseréltette az elmeosztályon.

„

18

tiszatáj

KURDY FEHÉR JÁNOS

A belső tapasztalat
„(…)	elgyengülve	ebben	az	ürességben,	de	erőt	
véve	magamon,	ki	kell	mondanom:	»Szégyenke‐
zem,	hogy	mindenné	akartam	válni,	hiszen	most	
már	látom,	hogy	ez	csak	álom	volt«,	és	ezzel	kü‐
lönleges	tapasztalat	veszi	kezdetét.”
(Georges Bataille: Belső tapasztalat. Előszó)

SZERDA [Felemeli fejét]
vékony fénycsíkot látok, magasan,
az ajtó alatt, egy lépcső
emelkedik oda meredeken.
(Rádöbben) végre eljött a nap,
nem le, hanem fel kell mennem.
A parancs szerint
a „le és fel” nem napi gyakorlat,
hanem végleges evakuálás
a „vékony derengésben”.
(Hála ébred benne) az eltöltött
évtizedek zavart otthonosságát
páni rémület váltja, mint telítődő
tartályban víz a levegőt. Itt
rendjén való, hogy ami úszik,
az elmerül, a lent helyet cserél, és
a fent magasabbra jut. Ami fordítva van,
úgy is marad, de minden más
helyére kerül. Ezt
leginkább a lépcsőből meredő
szög mutatja. Ha belé botlom
végem, ha sikerül, a SzögOltárra
teszem szerdánként a
cetlit, törekvésem üzenetét
(mert figyelmét a

2019. november
szögre csavarva áthúzta
magát az Éberlétbe).
Szekrény és ölelés úszik,
egy komor nap rögeszmés
sarokpontjai ütődnek
a hokedliknek, de ez csak
a feltartózhatatlan előre
jutás része (amint
levegőt vesz és elindul, hogy
ott legyen, amiről lemaradt).
SZOMBAT [Orfeusz úgy véli]
a halál és a megtisztulás átvitele
hajtja, és egyszerre kezdené mindkettőt,
(mondja) a mozdonyvezető a tavaszi éjszakában
egy lassan kibontakozó beszélgetésben,
melyben a bizalom a rettenettel egybeér
a hasban, bár egy teával indul ártatlanul,
valami melegre vágyok, ami átforrósít
lefekvés előtt a hálóhelyemen,
vizet adok az álmaimhoz, hullámokat,
hogy lágyan, tompítva érkezzen tudatom
partjára a világ, míg
a zakatoló kerekek és a vágányok
kapcsoló szerkezete le- és felkapcsolja bennem,
„a tudom hol, bár már
egészen máshol vagyok” díszleteit, és
mivel a hálókocsi-kalauz telefonja foglalt,
elindulok a büfékocsiba,
az egyik vagonból a másikba jutva,
végül a mozdonyfülkében lépve,
hová egyáltalán nem kellene,
de a kínosan induló beszélgetés
megenyhül, mire érthető lesz,
ez nem támadás a vonat ellen,
csak egy „teára vágytam”,
de senki sincs a helyén,
és „tényleg hová is tűnhettek”
veszi át a mozdonyvezető,

19

„

„

20

tiszatáj
akinek végül is jól esik (mondja), hogy szolgálat
közben figyelmét úgy fokozza,
hogy a kapcsolók és műszerek
pásztázása közben fel-felmerülő
gondolatait egy beszélgetésben megossza,
bár mindig így lenne, és az „éberség”
nem egy „veszély-eseményben” állna elő,
hanem csak úgy,
magától lenne,
mert bennünk van folytonosan,
„mint másik személy”, aki
nem eltereli,
hanem épp ráirányítja figyelmünk,
tudatosítva mit és miért, vagy nem teszünk,
a kivetülések és a konkrétumok,
a száguldás-jelek és a száguldás
könnyen összetéveszthető tényeit
jelenlétével kiigazítja,
így segít egybeolvasni hibát és kontrollt,
hogy még lehessen valami (mondja),
a biztonság kerekedjen felül,
bár az igazat megvallva,
szinte semmi valószínűsége,
hogy kijavíthatom,
amit én vagy más okozott,
vagy ami csak úgy lett,
és épp az én „üzem-utamon” jelentkezik,
de ez ilyen menet (mondja), nem nevetek,
csak megkönnyebbültem, hogy értem,
amit érzek, de nem gondolok, kimondva
sokkal könnyebb, mert elismerem, megtörténhet,
bár ellene dolgozom, hogy bekövetkezzen.

2019. november

BENESÓCZKY LÁSZLÓ

A ház, kora tavasszal
A töltés, amelyre néz a lakásom,
még titkolja, hogy lesz majd máshogy is,
az ablakban viszont már
elpirulnak a virágcserepek
már, amikor fáradt vagyok,
parketták kelnek táncra,
és hagyom magamat megfázni,
látva egy kinyitott ablakot –
búg a gyár, sivít a fűrész – ugyanúgy, mint eddig,
s ez csak álom? Pár hónapja az, hogy vidám tudok
lenni a tónál – csak jóslat volt. De most már látom:
csecsemők álmukban rügyeket lehelnek,
fecskét óbégatnak jámbor bolondok.
És focizó gyerekek fogják megtölteni
a vasút melletti, ázó grundokat.
És orrok és tüdők fognak kihajolni a város fölé az ablakon, és
beleszippantani a melegedő szélbe.

21

„

„

22

tiszatáj

MOHAI V. LAJOS

Hádész címere
RÓZSA UTCA RETROSPEKTÍV – O RATÓRIUM
LOVAK
Skarlátvörös-kísértetek
halálra ítélten a lovak.
Szobor-alakjuk lassított kép,
bronzba csomózott mozdulat.

APOKALIPSZIS
Ágaskodnak letepert hegyek.
Istállók. Lovak. Szenesek.
Házsorok közt levegőprésben
ölelkeztek a Föld melegével.

A KOCSISZÍN
Széttört az Ég: ez a halál.
A szalmabála sarkainál.
A kapun kifordult pántok:
Jégszürke pára-forgácsok.
Megroppant a Föld. És megállt a Nap.
Angyalszót citált a pillanat.
Fölsorakoztak a szenesek.
A fekete körmű óriások.
Lovak tetemeit vezetik
A fekete körmű óriások.
Kantárszáron kérges tenyerek.
Átvérzett szókra felelet.

2019. november
Megroppant a Föld. És megállt a Nap.
Bűnrészes minden pillanat.
Fölsorakoztak a szenesek.
A fekete körmű óriások:
és	a	füstölgő	ammónia‐pára	
rápállott	a	reggel	ajakára	
utoljára	még,	a	vége	előtt,	
az	élet	keserves	rendje	előtt.

KOCSISOK
Merre dobognak a kocsisok?
Fújtatva a lovak, lovasok?
Kantárszáron kérges tenyerű
szenesek -Mit vezetnek a szenesek?
Lovat vezetnek a szenesek.
A lovak teste remegett.
Megfeszült a kantárok szára,
haragos Égbe kiáltva
fújtattak a szenesek.
Vasabroncsok alól kipörgött
kő és kavics karcolta az Eget,
a járda szalagjára fűzött házsor
térdre ereszkedett,
és fölsóhajtottak a drótfonatú
pincetorkok,
félig-alvón
a pincetorkok –
Vajon merre dobognak a kocsisok?
Fújtatva a lovak, lovasok?

LAUDATIO FUNEBRIS
Ki vezeti kantárszáron őket,
hogy az istállók összedőltek?

23

„

„

24

tiszatáj
Ha elnyelné testüket az emlék,
ki fogadna, ha innen	elmennék?
Ahogy vonszolták a menetet,
a testek vonalkódja remegett.
Az árnyak lehasaltak a porba,
meszet lehelt ki a pincék torka.
Hidegen sorakoztak a házak.
Égi mezőn dobogtak a lábak.		
Szerencsére,	roppant	út	ez	valóban.	
Mérgét fújta az Isten a porba!

SZÍNEZÜST
A füst, a füst. Elhamvad az avarban.
Isten lesütött szeme. Földön. Fagyban.
A fal, a fal. Ócskavas roskadt árnya.
Bádog-hullám hideg aritmiája.
A kert, a kert. A föld alatti sebhely.
Angyaljelmez. Bombatölcsér. Dermedt hely.
A hó, a hó. Tuják. Fenyők gyantája.
Meszesgödör jég-szilánkos határa.
A test, a test. Körték az alvadt szélben.
Hátukon a gömbölyű Nap. Sötétben.
Tükörhomályos az ég. Az ég. Akna.
A hang egy cérnaszálban elakadna.

HÁDÉSZ PARANCSA
Halálra ítélt állatok mellett lépdeltek a szenesek.
A testük megreccsent,
az óriás sereglet remegett.
	
A	feledés	egyszer	majd	mindent	elmos.

2019. november
A bakancsok alól sár fröccsen szét.
Az utolsó ítélet hangja.
A vágóhíd kapuját nyitni
Hádész parancsa.
	
Kondul	a	lélek	harangja.	
Nyöszörögtek az istállók és a szélfútta pajták.
Befogták szemüket.
Mindenük odalett.
Az udvarok szárítókötelein
bukott angyalok
a hiszékeny hajnalok.
Isten festőállványán rajzok.
Nincs	öröklét.	
	
Boldogtalan fényforgácsok jelenései a falakon.
Csúnya forradás.
Hádész olajképe a vakolaton.	
	
Halotti maszkok az úton,
a sárban.
A lovak és a szenesek a világvégi leárazásban.
De az utolsó álmok még
a szív szégyenét visszaverték.
Visszapattant ezer alakban
az átizzadt félelem.
Békét kötni nem lehet.
Nincs ellenkező eset.
A lovak nem visszakoztak,
sem a szenesek.
Újra besötétedett.
Öklüket rázták a szelek.
Szörnyülködtek az elemek.

25

„

„

26

tiszatáj
A megeredt ég átkait szórta.
Ki állítaná, hogy a természet demagógja?
Az eső nem ismert mértéket.
A vasból öntött csatornarács tölcsérként szívta el,
mit a szenny odasodort.
A kátrányos lé huzalként tölt ki réseket.
A padkaszegélye kalapáccsal egyengetett bádoglemez.
Csillog az esőben. Mutatja ragyáit.
Lámpasugárban városi gyom virágzik.
Özönvíz pusztít.
A lovak teste parázslik.
Ütött	az	óra.
A lovak nem visszakoztak,
sem a szenesek.
Békét kötni nem lehet.
Nincs ellenkező eset.
Hosszútűrő	a	szeretet.
Hogy végleg nyoma veszne,
s tovább angyalszárnyon lebegne,
a lélekbe nyilallt még
a végsőnek maradt emlék.
Mert győzték a durva terhet, megcsikordultak a fogak.
A pincetoroknál döntötték be a rakományukat.
A vesszőkosarak a kövezet pereméhez csapódtak.
Megszólaltak az égbecsattanó korbácsütések.
A kikeményített tenyerek.
Föl-le jártak fulladásig a fejek.
A papírcsákóra írt elkínzott üzenetek.
Káromkodások jégtalpain szívlapátok döngenek.
Hosszútűrő	a	szeretet.
A karokra hímzett szentképre szénpor tapadt.
Haragra gerjedt az indulat.

2019. november
És a lovak lecövekeltek a fényben,
a Nap csontszilánkja alatt.
Isten földet ért szívverése dobogott értük.
Csalogató remény nem marad kocsirúd nélkül.
Az a reggel majd hamuszínre vált.
Vágóhídon hasad a világ.
Csont-kézzel készült vésetek.
Hádész címerén ékezet.

27

„

„

28

tiszatáj

TÓBIÁS KRISZTIÁN

Kisrózsifalva
	
Minden	szereplő	a	képzelet	szüleménye,	mindennemű	hasonlóságtól	a	mindenható	óv‐
jon	meg	bennünket.	
A FALU
Kisék (így, egy s-sel) a falu legősibb családjának számítottak. Kis Ignátz, megrögzött
házasságszédelgő és Sorbonne-on képzett matematikus a 18. század elején érkezett
ide, menekülve a törvény lesújtó keze elől. Egyetemi tanulmányát kénytelen volt idő
előtt megszakítani, mivel közszeméremsértésért üldözte a hatóság. Alaptalanul,
természetesen, hiszen ő csak a tanulatlan tömeg életét szerette volna megszépíteni
azzal, hogy kiállt Párizs főterére meztelenül, demonstrálva a leonardói arányokat.
Szentül hitt benne, hogy ha a nép felfedezi önmagában a matematikai törvényszerűségeket, amelyek egyben a természet törvényszerűségei is, könnyebben elfogadják sorsukat, és ezzel megteremthető a világbéke. De a nép még nem volt elég érett
minderre.
Kora este ért a minden nagyvárostól félreeső vidékre, leült az erdőszélen álló
hatalmas szomorúfűz alá, és nézegette a völgyben elszórtan épített viskókat. Önmaga szórakoztatására azzal töltötte az időt, hogy képzeletbeli párhuzamosokat húzott, merőlegeseket az egyik kéménytől a másikig, azzal próbálkozott, hogy hátha
talál valami logikus rendszert a házak és a górék elhelyezésében. Mindhiába. Összevissza épült itt minden. Semmi rendszert, semmi logikát nem tudott fölfedezni. Embertelen, civilizálatlan, barbár vidéknek látta az előtte elterülő tanyát. Még aznap
éjszaka óvatosan közelebb kúszott, és felgyújtotta az összes házat. Porrá égett az
összes épület, békésen szunnyadó lakóival együtt. Mikor az utolsó tartógerenda is
hamuvá lett, elégedetten nézett körül. Sima, szürke tájat látott immár, egy üres papírlapot, amire újjá lehet teremteni, rajzolni mindent, logikus egységek keretei között természetesen. Az imaházat kímélte meg egyedül, mint kiindulási pontot. Az
tetszett neki. Fenn állt a domb tetején, kőből épült, amit isten tudja honnan szállítottak ide, hiszen közel s távol még kavicsot sem lehetett találni, nem hogy követ.
Arról nem is beszélve, hogy a kő nem ég el, és mint civilizált ember, tisztában volt a
saját korlátaival. Beköltözött, és elnevezte Kis-kastélynak. Még vizesárkot is ásott
köréje, láncon felhúzható pallóval.
Hamarosan más telepesek is érkeztek a környékre, a gondosan, egyenlő oldalú
háromszögekre parcellázott földekre. Kis Ignátz pedig mint várnagy és hűbérúr,

2019. november

29

„

apostoli király (ld. imaház) és könyörtelen fejedelem, és mikor mi, ahogy azt a helyzet megkívánta, és amely titulusokat alázattal viselt, uralkodott a kemény munkával
megszerzett birtokán. Tizedet szedett, adót, vámot és természetesen a ius primae
noctis-ra is igényt tartott, teljes joggal.
A háromszög alakú parcellák első pillanatra furcsának tűntek, de Kis Ignátz
bölcs előrelátással oldotta meg a közbiztonságot. Úgy vélekedett, hogy minden
probléma a hátsó kijáratokból adódik, hogy az embereknek hátsó kapujuk is van, és
idővel hozzászoknak, hogy a hátsó kijáraton, észrevétlen somfordáljanak ki, és aki
ezt teszi, az egyéb borzalmakra is képes. Így szépen egymás mellé illesztett hegyes
háromszögekből tervezte meg a házsorokat, amelyeknek csak egyetlen oldaluk volt
párhuzamos az utcával, és ezzel együtt csak egyetlen oldalon nyithattak kaput az
utca felé. Ki kell tartani az elveink és a terveink mellett, mondogatta, a többiek meg
majd megszokják.
Így népesült be Kis-kastély környéke és élt mindenki békében és boldogan. Elsősorban Kis Ignátz utódai. Idővel már akkora befolyással bírtak, hogy mikor államosításra került sor, bár az államosítás az imaházat sem kerülhette el, a párt odafigyelt, hogy a mindenkori tanácselnök a Kis családból kerüljön ki, és a rezidenciát, illetve a kiutalt szállást ugyanitt, az egykori imaházban rendezzék be. Így semmi sem
változott, mindössze annyi, hogy ezek után a rezsit és a tatarozást a központi költségvetésből lehetett finanszírozni, ami a tized és a sarc megszűnésével egyébként is
jól jött Kiséknek.
Rendszerváltáskor, ekkor már Puskin telepnek hívták, az új szelek hatására,
mert mindig vannak újabbnál újabb és fényesebb szelek, új nevet kellett adni a falunak.
Történt épp ekkor, hogy Kis Hugó tanácselnök lánya, Rózsi, aki nemrég még az
itt elszállásolt orosz katonák közül remélt magának férjet, egy ködös hajnalon a főtéren álló régi kútba ugrott. Az ok egyszerű volt. Az orosz katonáknak el kellett
hagyni az országot és a férjjelölt szőrös kozák úgy gondolta, legalább egy utódot
hagy hátra itt, ajándékba, ahol békében tivornyázhatott, és verhette agyba-főbe a
helyieket évtizedeken keresztül. Tökéletes hely ez egy kozák kisbabának. Még aznap délután hanyatt döntötte a tyúkokat etető Rózsit a takarmányos zsákok tetején,
majd dolga végeztével elhagyta a házat, és soha többé nem látták. Rózsi meg idővel,
azon a bizonyos ködös hajnalon megszédült, ahogy az lenni szokott az állapotos
asszonyoknál, megbotlott, és beleesett a kútba amely az egykori imaház, jelenleg
immár polgármesteri rezidencia, takarmányraktár és illegális pálinkafőzde körüli
kis vizesárkot látta el vízzel.
Idősebbik Fuharos Kálmán talált rá az árokban, ahová félrevonult a sás közé
dolgát végezni, még mielőtt az ízfokozóként használt körtehéjat és csutkát talicskájával betolta volna az imaházba.
Kis Hugó tanácselnökből lett polgármester gondterhelten állt a hatalmas rézüst
mellett. Büszke volt a külföldi receptúra alapján gyártott kukorica alapú főzeteire,

„

30

tiszatáj

amelyekkel bátran dicsekedhetett, hogy ő bezzeg nem vizezi az alkoholt, de az oroszok távozása óta a tankokban használt, olcsón beraktározott fagyálló utolsó cseppje is elfogyott, a megsemmisülés felé sodorva az eddig jól bevált összetételt. Már
épp nyúlt a vödör felé, hogy ő vesse az első liter vizet arra a lőrére, mikor Kálmán
jajgatását hallva, mozdulat közben lemerevedett. Nem értette, ettől nagyobb baj
még mi lehet. Kirohant az imaházból, át a pallón egyenesen a hang irányába.
– Mi a baj Kálmán? – kérdezte.
– A derekam, hogy enné meg a fene, ki akartam húzni a vízből, de becsípődött a
derekam – jajgatott tovább idősebbik Fuharos Kálmán. A lányod, ott a lányod az
árokban.
Hugó csak most vette észre a fehér, rózsákkal kivarrt, domborodó vásznat a sás
között. Rögtön tudta, hogy ez ám még nagyobb baj.
Még alig múltak el a gyász hónapjai, mikor megérkezett a fővárosból az akadémiai állásfoglalás, Puskin mégsem volt akkora író, hogy itt egy egész falut nevezzenek el róla, magyar földnek magyar író kell. Ha nincs, akkor legyen bármi más, de
legyen magyar.
A gyászoló apa, aki még csak most tanulta a demokráciát, rögtön össze is hívta a
képviselőtestületet az imaházba, ahová erre az alkalomra különféle szalonbútorokat hozatott, kanapékat, sakkasztalt, plüssfoteleket. A falra vörös festékkel, ebből
volt még raktáron néhány hordónyi vésztartalék, hátha még kelleni fog, felírta nagy,
kacskaringós betűkkel: Látványfőzde.
A kihelyezett testületi ülésen mindenki megjelent, kormánypárti, ellenzéki, független képviselő, mind ott tolongtak összekucorodva a rögtönzött szalonban.
– Tisztelt képviselőtársak – kezdte nyitóbeszédét –, Puskin élt, Puskin él, Puskin
élni is fog mindannyiunk szívében, de mostantól itten változásokat kell eszközölni.
Mielőtt azonban rátérnék a mondandóm lényegére, egy koccintással adózzunk a
szovjet nép emlékének, amelyre oly régóta vártunk. Mármint, hogy emlékké legyen.
Egy választáson túl, már annyit pedzett a demokrácia nevezetű furcsa és felettébb kacifántos rendszerből, hogy ugyanazt egy kicsit másképpen kell csinálni.
A nép jólétéért kell harcolni, küzdeni, dolgozni, mint eddig, de másképp. Most már
úgy is kell tenni mintha. Ehhez meg épp kapóra jött a pálinkafőzde. Lehetett akciózni, pult alól a jobbikból tölteni meg mindenféle kedvezményeket tenni a biztos szavazóknak, és be is vált. Az első szabad választásokon nagy fölénnyel verte ellenfelét
Schlickmayer Donát virágkertész mérnököt. Nem ellenfél, mondogatta, mit tud az
adni a választóinak, rebarbarát?
Miután maradéktalanul leöblítették a szovjet nép emlékét, megköszörülte a torkát, és folytatta a nyitóbeszédet.
– Képviselőtársaim, lehetne Petőfi is, az sokat kóválygott ebben az országban,
akár ide is betérhetett a maga idejében, vagy lehetne Jókai is, az meg annak okán,
hogy Petőfi barátja volt, aki lehet betért ide is, lásd előbbi felvetésem, jelképezhetné
a mi szeretett falunk a barátságot is, Petőfi, Jókai és a nép barátságát, de azt hiszem,

2019. november

31

„

tudunk mi jobbat is kitalálni. Most van lehetőségünk megmutatni, hogy mit is jelent
a demokrácia. Számítok tehát egyhangú, demokratikus szavazatotokra. De még
mielőtt felvezetném az ötletet, ami, bízom benne, mindannyiótok tetszését el fogja
nyerni, igyunk egyet Petőfire is, aki valaha minden bizonnyal itt járt köztünk.
A kiszolgálószemélyzetnek meghagyta, hogy mindig töltsék tele az üres poharakat, egész addig, amíg újból meg nem szólal. Így is történt, sorra hozták, literszám a
frissen főzött, még langymeleg pálinkát, és töltögették az egyre inkább kókadozó
képviselőtársaknak. Majd, mintha véletlenül, odasúgta a mellette ülőnek, hogy a
most felszolgált pálinka kész vagyon, amiből most őt kiissza a társaság. Sok pénzbe
fog ez kerülni. Ahogy az a sükettelefonnál is lenni szokott, csakhamar arról suttogott mindenki, hogy az elfogyasztott pálinkát, a kihelyezett testületi ülés végeztével
ki kell majd fizetniük, és bár eléggé részegek voltak ekkorra, azt még ki tudták számolni, hogy az alacsony, a demokratikus többség biztosítása miatt szándékosan alacsony képviselői fizetésből erre nem futja. Egyesek már a házukra terhelhető kölcsönök futamidejéről és kamatairól elmélkedtek, nézegették az időközben a sakkasztalra csempészett takarékszövetkezeti tájékoztatófüzeteket, mikor Hugó ismét
megszólalt.
– Képviselőtársak, én azt javasolom, hogy szegény lányom emlékére, aki immár
ténylegesen jelképévé vált a mi szabadság utáni vágyunknak, az életét adta hazánk
felszabadulásáért, nevezzük el Puskin telepet Kisrózsifalvának. Mert ez jelkép. Mint
a mi falunk. Kicsi is, rózsa is, ami itt virágzik a nagy lapály közepén. Ez jelkép, elv- és
képviselőtársaim. És még mielőtt ezt szavazásra bocsájtanám, hallom, hogy az a
szóbeszéd járja, hogy ki akarom veletek fizettetni az itt felszolgált pálinkát. Ebből
egy szó sem igaz. Ugyanazt akarjuk mi mindannyian, azt, hogy a mi kis közösségünknek jó legyen, egyhangúlag erre esküdtünk föl, szavazzunk hát erre most egyhangúlag.
Egyedül Schlickmayer Donát hezitált egy rövid ideig, ő ugyanis egyrészt ellenzéki volt, másrészt megrögzött antialkoholista, de hamar belátta, hogy nem szavazhat
szembe a saját frakciójával, és titkon abban is reménykedett, hogy ha látják, menynyire összezárnak ilyen sarkalatos témákban, talán néhány kormánypárti is átáll
közéjük.
Így történt, hogy a képviselőtestület, fennállása alatt először, és, mint azt a későbbiekben látni fogjuk, utoljára, diadalittasan és egyhangúlag szavazott, és így virradt a másnap a helyi képviselőtestület minden tagjára. Schlickmayer Donátot kivéve, aki azonban elkötelezettségét és csapatjátékosi mivoltát bizonyítva, másnap
reggel betért a kocsmába, rendelt két deci savanyúkáposzta-levet, majd kisétált a
kopott falutáblához, és a nála is minden eshetőségre felkészülve raktáron lévő maradék vörös festékkel, szép cikornyás betűkkel ráírta: Kisrózsifalva.

„

32

tiszatáj

NIKON
Pékné Szukics Emília helyi önkormányzati képviselő asszony telefonnal a kezében
idegesen sétált a nappaliban fel s alá.
Szerette a telefonját. Óvatosan kicsomagolta, a dobozát eltette a szekrény tetejére, a többi mobiltelefon-doboz mellé, amelyeket nagy szenvedéllyel gyűjtött, kapott
apróbb szívességekért cserébe, elolvasta a használati utasítást pontról pontra, majd
oroszul is elolvasta, és végül szótár segítségével az angol utasítást is leellenőrizte,
hátha valamit félrefordítottak.
Mióta megkapta, lelkendezve újságolta mindenkinek, hogy ezen a telefonon sms
szolgáltatás is van, meg számológép. Pontosabban számológép helyett digitront
mondott, ezt a horvát tengerparton hallotta, ahol egyszer testvérvárosi látogatáson
vett részt, így hallotta, digitron, és azóta ő is így emlegeti, idehaza meg persze senki
nem értette, és mindenki csodálkozva nézte a fekete, nagy érintőkijelzős szerkezetet, amit elsősorban gyengénlátóknak fejlesztettek ki, és kedvezményes előfizetéssel árultak nyugdíjigazolás felmutatásával, de nagy volt, fekete, érintőkijelzős és
komoly eszköz. Még digitron is volt rajta.
Biztonságban érezte magát, felszabadultan és legyőzhetetlenül. Soha nem volt
mersze ellentmondani senkinek, szembeszállni senkivel. Félénk volt és óvatos. Tisztában volt a korlátaival, tudta, és frusztrálta is ez a mérhetetlen meghunyászkodás.
De mióta telefonja van, ez is kezdett megváltozni. Szemtől szemben még most sem
merészelt volna konfrontálódni, de telefonon már igen. Néha már elég ügyesen rendezte le utólagosan az ügyes-bajos dolgait.
Például hétfőn a varrónőjénél járt, és mikor a mindig mosolygó negyvenes Rózsika a szekrényből előkotorta a már hetek óta próbára váró kosztümöt, látta, hogy
a drága, helyi önkormányzati képviselői pénzen Bécsből hozatott kék-fehér csíkos
anyagot rosszul szabták ki. Nem hosszanti, hanem keresztbe csíkos lett a végeredmény. Ez most karcsúsít, vagy nem karcsúsít? – kérdezte diplomatikusan erőltetett,
kedves hangon, a tükör előtt méregetve magán a ruhadarabot. Rózsika beszélt valami szálirányról meg a megbeszéltekről, a Burda szabásminta kisbetűs instrukcióiról, de erre már Emília oda sem figyelt. Kedvesen megköszönte a munkát, megígérte, hogy a következő próbára időben jön, nem késik, nem utazik el, majd hazament,
tárcsázta a varroda számát, és csak annyit hörgött bele: Ki van rúgva!
Fel s alá sétált a nappaliban. Ideges volt. Vedd már fel azt a kurva telefont. Minek
az ilyennek telefon egyáltalán? Lehet, galambpostát kéne küldenem a szomszédba.
Mégiscsak falun vagyunk, még nem ért el mindenkihez a civilizáció.
Szia Szukicska, szólalt meg a telefon túloldalán Savanyú Enci, a vegyesbolt tulajának mindig unatkozó, ezzel együtt unott hangú kis felesége.
Na végre, szólalt meg Emília, végre felvetted.
Szukicskám, nyugodjál már meg, integettem az ablakból, csak nem vetted észre.
Kérsz kávét?

2019. november

33

„

Emília leült a fotelba. Nem Encikém, nem kérek kávét, nem kérek semmit, csak
annyit, hogy hallgass már meg, legalább te hallgass meg.
A Szukicskám becenév csak a nagyon közeli barátoknak volt megengedett, és a
nagyon távoli képviselőkollégáknak a konvencionálisabb hangzású Szukics asszony.
A barátoknak természetesen azért, mert még gyerekkori barátok, már akkor ismerték egymást, mikor még a férje Pék Donát kereskedelmi utazó az Alföldön terítette
az Izraelből importált tisztítószereket, a távoli kollégák előtt meg jobban hangzott a
Szukics képviselőasszony megnevezés, mint a Pék. Pék névvel nem lehet képviselni.
A Szukics név egyébként is adott neki némi eleganciát, tekintettel a könyvkiadóra,
ismerősen cseng, és aki könyvet ad ki, az általában intelligens, olvasott, művelt.
Tudta, hogy ennek a műveltségnek a szellője őt is, az ő orcáját, egész karakterét is
megérinti, ha mindenhol, ahol az lehetséges volt, értsük ezalatt, ahol a férje nem
volt jelen, Szukics Emília helyi önkormányzati képviselőként mutatkozott be.
Encikém, drága Encikém, mondta félig-meddig zokogva a telefonba. Hogy ezt is
meg kellett érnem. Hogy én milyen szerencsétlen vagyok.
Te vagy szerencsétlen? kérdezett vissza a szomszédasszony meg sem várva,
hogy végigmondja. Neked státuszod van Szukicskám, szimbólum vagy minálunk, de
én… én csak egy kettőspont vagyok egy ponyvaregényben. Egy kettőspont, ami előtt
elmondják, hogy mi lesz, és ami után elmondják, hogy mit mondanak. Te panaszkodsz? Neked mindened megvan.
Ne kezd már te is. Betemettük. Nincs. Nem is volt.
Emília ezzel a nemrégiben szárnyra kelt pletykára utalt, ami szerint egy dízelmotoros mercédeszt rejtegetnek a pincéjükben, arra várva, hogy megnyerjék a
közelgő választásokat, és diadalmasan vonuljanak végig a kövesúton kis trikolór
zászlócskával a visszapillantó tükrön. Mikor a fülébe jutott a történet, az első teendője volt, hogy hozatott két utánfutónyi jó, sárga, agyagos földet és betemettette a
pincét, mindenestül. Még a télire elvermelt sárgarépát sem kímélte. Amikor elmentek a munkások, kiengedte a tyúkokat is. Szarjanak csak oda arra a pincelejáróra.
Volt pince, nincs pince. Volt pletyka, nincs pletyka. A mendemondák elhalványultak,
de néhányan azért sejteni vélték, hogy mégiscsak lehetett valami abban a pincében,
ha már semmit nem hozott fel, nem pakolta ki a pincét, csak úgy bedöntötték a lejárón azt a rengeteg földet. Lehet, hogy az unokáiknak rejtegetik. Igaz még kicsik, de
egy ilyen autó nem lesz elavult sohasem, legvégső esetben oldtimer, de elavult, divatjamúlt az sosem.
Jól van, na, drágám, mondjad csak, mi nyomja a szívecskédet.
Az útfelújítás. Tudod, a Pitypang utca. Most jövök az egyeztetésről és majd felrobbanok. Tudom, fel fogok robbanni.
A szomszéd ablak hatalmas csattanással becsukódott. Emília felugrott a fotelből,
és kinézett az ablakon. A túlsó ház ablaka mögül Enci integetett vissza rémülten.
Szia!

„

34

tiszatáj

Szia, Encikém. Megtennéd, hogy átmégy a másik szobába? Vagy még jobb, le a
földszintre, ki a hátsókertbe. Tudod, telefonálunk, és ha telefonálunk, nem bámuljuk
egymást. Nem illik bámulni. Ez a lényege a telefonnak.
Enci hátrálni kezdett, szép lassan eltűnt a látótérből.
Így jó, Emikém? Így már nem látlak. Jó lesz így?
Jó. Na, figyelj ide, Pitypang utcai útfelújítás. Összehívtak bennünket ma egy
egyeztetésre. Volt kávé meg ásványvíz…
Tudom, Emikém, reggel beállított hozzánk a sofőr Pityu, és vitt a boltból tíz liter
ásványvizet meg egy kiló kávét. Tudtam, hogy ez jelent valamit. Tudtam.
Helyes, tudod, hogy legközelebb is melyik számot kell bekarikázni, és akkor nem
lesz baj az önkormányzati megrendelésekkel.
A kölcsönös haszonnal járó együttműködés iskolapéldáját láthatta a kedves kalandor, ha idetévedt Kisrózsifalvára. A helyi önkormányzati képviselők mind, egytől
egyig a pedagógusok és a szociális munkások közül kerültek ki. Nem kérdés, hogy
melyik számot kell bekarikázni a választásokon, ha azt akarta a szülő, hogy az iskola
udvarán ne az ő gyereke szedegesse össze a sportpályán szétdobált almacsutkákat,
vagy vakarja az iskolapad aljára ragasztott rágógumit. Ugyanígy ismerték a helyes
karikázás szabályát azok a nyugdíjasok is, akik a létminimumtól bőven elmaradt
nyugdíjuk mellé számítottak a nyugati országok által küldött segélycsomagokra,
konzervbefőttekre, lisztre, cukorra. Egyszer még mobiltelefon is volt a dobozban.
A falu első mobiltelefon-tulajdonosa az öreg Mári néni volt, aki két héttel a segélyosztás után meg is halt. Utolsó kívánsága volt, hogy a telefonját és a műfogsorát tegyék mellé a koporsóba, egy ideig még csipogott a telefon, aztán végleg lemerült.
Egyszerű volt, kiszámítható és békés a politikai közélet. Csak néhány újonnan ideköltözött városi fiatal házaspár, akik a biogazdálkodás vagy mifene elkötelezett hívei – a falusi szlengben egyszerűen csak hippik – voltak, zavarták meg a nyugalmat.
A polgármester a pártegyeztetéseken nyugtatgatta a képviselőket. Ellenzék is kell,
ugyebár, nem sok, de kell. Ez így demokratikus.
Na de ezen az egyeztetésen nagyon felhúztam magam, folytatta Pékné Szukics
Emília helyi önkormányzati képviselő a történetet. Milyen világ ez, hogy az ellenzékben sem lehet megbízni? Most mondd meg. Milyen világot élünk?
Szukicska, ne haragudj, de egy kicsit gyorsabban mondd, mert odaég a paprikás
krumpli.
Ezért hívtalak telefonon, Encikém, te csak menj és kevergesd, engem nem zavar,
ha te közben kevergetsz, de ezt valakinek el kell mondanom. Ki kell öntenem a szívemet, és te vagy az én legeslegjobb barátnőm, akinek nyugodtan önthetem. Kevergesd csak nyugodtan.
Várjál, majd kihangosítalak.
Ez a „kihangosítalak” nagyon tetszett Emíliának. Látott már ilyet a tévében, amikor a filmben az amerikai elnök az ovális irodában megnyomta az íróasztalán a
hangszóró gombját, és máris lehetett konferenciabeszélgetést tartani. Ez kellene ide

2019. november

35

„

is, tűnődött el, lehetne nekünk is konferenciázni, miközben a képviselő kollégákkal
házimunkázunk. A vasalás úgyis olyan unalmas, legalább elütnénk valamivel az
időt.
Te, Enci, azt hogy kell?
Hát van itt rajta egy hangszóró gomb, azt kell megnyomni.
Már épp kereste volna azt a bizonyos gombot, amelyiket meg kell nyomni, mikor
eszébe jutott, hogy ezt, amit most mondani akar, mégsem lenne jó kihangosítani, ez
még csendben is kínos.
Tehát a Pitypang utca. Tudod, megnyertük a tendert, és felújítjuk az utakat.
Ez a tender szó is tetszett neki, csakúgy, mint a digitron. Művelt ember választékosan beszél.
Megnyertük a tendert. Ez eddig jó is lenne, de leszóltak a pártból, hogy a Fuharos Kálmánékat kellene megbízni. A Fuharosékat. Akinek az apja egy szál talicskával
működtette a szállítmányozási vállalatát, egész addig, amíg Kálmánka ki nem járta a
nyolc elemit. Aztán kapott egy kis pléhtalicskát, és az árakat is felemelték, mintha
egész talicskaflottájuk lett volna. Mári néni naponta velük hordatta az almát meg a
retket. Most meg ide jutottunk. Föntről leszólnak, és mi meg ugorjunk. Hát ezért vagyok én képviselő, hogy föntről leszóljanak? Én, kérlek, dönteni vagyok ott a hivatalban. Tudod, Encikém, döntsd a tőkét. Én dönteni akarom azt a tőkét, el is dönteném, ha engednék. De persze amikor megnyerünk egy ilyen tendert, elvégezzük a
piszkos munkát, akkor leszólnak.
De mi köze van ennek az ellenzékhez?
Hát csak annyi, hogy mikor ezt így előadta a polgármester, csak lapultak. Milyen
ellenzék ez. Legalább ők tiltakozhattak volna. Azért hagyjuk őket, hogy legyen ellenzék, hogy tiltakozzanak helyettünk is. Nálunk fegyelem van. Ha valaki nem tartja
magát ehhez, akkor azt szankcionálják. Már láttam szankcionált képviselőt, ne
akard tudni, az szörnyű volt, nagyon szörnyű.
Emíliának hirtelen remegni kezdett a keze. Letette a telefont, és a kötényéből
előhalászott egy zsebkendőt, hogy megtörölje a homlokát. Kopogás hallatszott az
ablak felől. Odanézett. Enci integetett a szomszéd ablakból mosolyogva. Emília ismét felvette a telefont.
Leég a krumpli.
Jajj, de kedves, hogy aggódsz értem, nem kell. Felöntöttem vízzel. De mi a baj a
Fuharosékkal? Kikupálták magukat. Addig tolták, zörgették azt a talicskát, hogy végül még a párt is fölfigyelt rájuk. Nincs ezzel semmi baj szerintem.
Nincs? Azt mondod, nincs? Hát hogy képviseljem én a népet? A szavazóimat,
akik megválasztottak. Hogyan? Ha egyszer csak föntről leszólnak. Az ellenzék meg
lapul. Értem én, hogy Fuharosék a legolcsóbbak. Azt is értem, hogy helyben vannak,
és ide fizetik majd azt a rengeteg adót, nem is ezzel van a gond, hanem hogy engem
megaláztak. Ezek után hogy vegyem fel a fizetésem, ha meg sem dolgoztam érte, ha

„

36

tiszatáj

csak azért adják, hogy bólogassak, ha engem nyilvánosan megaláznak, ha azt sugallják, hogy én még arra sem vagyok méltó, hogy döntsek egy tender ügyében?
Szukicska, nyugodj meg, ne idegesítsd fel magad. Emlékezz Tóni bácsira, úgy
akarsz járni, mint ő? Megállt a szíve a sok idegeskedéstől. Az autópályán egyenesen
nekihajtott a tejeskamionnak, és nem volt neki elég, hogy meghalt, aznap még az
egész megyében őt szidták, amiért elmaradt az iskolatej. Megríkatott több száz kisgyereket. Na, neki aztán nem fognak szobrot állítani. Pedig jó ember volt.
Mért, nekem fognak? Ha igen, akkor csak azért, hogy a Rózsitól kötelezően megrendelendő koszorúkat el tudják helyezni valahol. Én még szobornak is csak egy indok lennék.
Rózsinak varrodája van, nem?
Két hete nyitott egy virágüzletet is. Tudod, ő azért mégiscsak sok szavazatot hoz,
ha több üzlete van, többen járnak hozzá, és több lesz a szavazat is. Ez politika kérlek, nehéz ügy. El sem tudod képzelni, milyen nehéz. Jut eszembe, fel kell hívnom,
hogy bocsánatot kérjek tőle. Hétfőn elgurult a pirulám, mert elszabta a kosztümömet, de ugye nem tehetem meg, hogy kirúgjam. Márpedig megtettem, és most bocsánatot kell kérnem tőle. Ezt már elszabta, de ha nem kérek tőle bocsánatot, nincs
szavazat, ha nincs szavazat, nem leszek képviselő, és ha nem leszek képviselő, esélyem se lesz még egyszer Bécsből ruhaanyagot hozatni.
Meg nekünk is hiányoznál Szukicskám, ne feledd. Már úgy megszoktunk. Mikor a
delegációval elutaztál Horvátországba, most bevallom neked, még a tévét is kikapcsoltam, hiányoztál a közvetítésből. Ott árválkodott az a szegény szék nélküled, csak
a mikrofon meredezett gazdátlanul, rossz volt nézni. Inkább kikapcsoltam.
Édesem, tudod, hogy te vagy az én legeslegjobb barátnőm? Muszáj volt mennem.
El sem tudod képzelni mit vakaróztam. Az a sós tengervíz teljesen kiszárította a bőrömet. Persze erről is elkezdtek pletykálni, hogy annyit napoztam, hogy teljesen leégtem ott a tengerparton. Tudod, nekem ez kötelesség. Ha ide jön testvérvárosi delegáció, elvisszük őket a Tibi-pajtába lovakat simogatni, megetetjük őket bikatökepaprikással, mert ez a mi kuriózumunk, nekik meg tengerük van. Illik megnézni. Ez
diplomácia.
Meg magadat mégsem tudod elásni a pincébe…
Na ne viccelj. Ez még viccnek is rossz.
Erről jut eszembe, Steve-et már egy ideje nem látom a közvetítésekben.
Fű István, alias Steve okleveles biokertész néhány éve költözött Kisrózsifalvára.
Nem mintha túlságosan megtetszett volna neki a falu, de az alacsony vidéki ingatlanárak miatt csak itt tudott házat, földet vásárolni. Kihasználva a gazdasági világválságot elég takaros kis tulajdont szerzett. Természetesen, mint ahogy a falubeliek
hívták őket, gyüttment migráns hippi, csakis az ellenzék soraiban kaphatott helyet,
akiknek oly mindegy volt, kicsoda-micsoda, a lényeg, hogy egy új taggal bővül a hatalom megdöntésére felesküdtek tábora. Steve nem akart politikailag állást foglalni,
az volt az álma, hogy teljesen visszavonulva olyan káposztát fog kifejleszteni, vagy

2019. november

37

„

hogy a csudába mondják, amire nem másznak rá a csigák. Csigamentes káposztát.
Így alakult. A helyiek nem nagyon akartak vele szóba állni, a pékségben eléfurakodtak, a hivatalban mielőtt sorra került volna, a dolgozók épp akkor mentek el kávészünetre stb. Lassan rá kellett döbbennie, hogy össze kell fognia a többiekkel.
A „hippikkel”. Fű István-Steve azonban néhány hete eltűnt. Nem járt boltba, hivatalba, önkormányzati egyeztetésekre, egyszerűen felszívódott.
Steve cserben hagyott bennünket. Látod, mondom én, még ellenzéknek se jók
ezek.
Szukicskám, nem akarlak én hírbe hozni, de amikor hozták a földet a pincédbe,
én mintha őt láttam volna itt az utcában. Itt sétálgatott fel s alá egy fényképezőgéppel. Ugyanolyan Nikonom van nekem is. Születésnapomra kaptam, hogy fényképezzek, ha nyaralunk, meg az Alpokban is telente. Olcsóbb, mint felvásárolni a fél szuvenírboltot, szokta mondogatni a férjem. Aztán meg lehet a képeket mutogatni meg
nézegetni egész évben. Steve Nikonja tűnt fel, mert nem egy olcsó darab. A konyhapénzből kellett félretennie az uramnak, hogy meg tudja venni a születésnapomra.
Na, utoljára itt láttam a Steve-et. Aztán meg eltűnt.
Encikém, felejtsd el. Biztos exportálta magát is a káposztáival együtt, nem olyan
nagy cucc. Kemény vidék ez, nem a városiaknak való. Eddig bírta.
Nekem akkor is furcsa.
Pékné Szukics Emília önkormányzati képviselő hangja egyre idegesebbé vált.
Hagyd abba! Én vagyok a képviselő, és nekem kötelességem tudni, hogy mi van a
választóimmal, figyelek rájuk, még ha ellenzék is. Ha azt mondom, hogy exportálták,
akkor exportálták. Te csak foglalkozz a paprikás krumplival, meg hogy engem hallgass, neked ez a dolgod. Nekem meg, hogy figyeljek az exportra.
Jól van, na. Ne idegesítsd fel magad, mert ráncos lesz tőle a homlokod.
Hogyne idegesíteném fel magam. Olyan jó lenne, ha ebben a faluban mindenki a
maga dolgával foglalkozna. Mi meg majd foglalkozunk mással. Azért fizetnek.
Szukicskám, inkább akkor mesélj arról az útfelújításról. Pitypang utca…
Egy perc néma csend következett. Emília elvette a fülétől a telefont, és idegesen
bámult maga elé. Nikon, gondolkodott, az tényleg jó márka, ez a telefon is jó képeket készít, sok megapixel van benne, emlékezett vissza az eladó szavaira. Vajon a
Nikonban is van megapixel? Biztos, ha már ennyire dicsérik, ha már Encinek is van,
pedig ő csak háztartásbeli. Majd hirtelen ismét felemelte a telefont.
Encikém, az utat felújítják, majd küldök fotókat, most mennem kell.

„

38

tiszatáj

SCHNEIDER ÉVA

Opcionális
Duna ezerhétszázas folyamkilométer
vajúdás a jégtörő hajón
csettintés te jössz:
improvizálsz az életben maradásért
hajad koriander-erdő
könnyeid víznyelő nyeli
Harlequin vagy
előregyártott szerelmünk próbaüzeme:
én a párnáimon krátereket hagyok magam után
te átharapott jelzőlámpákat
vizesek a falak a csempe csak mellig ér
az éhség maszkja előtt a szagok frakciókra bomlanak
suttogások és csókok szele
kötéltáncot járva haladunk a nap felé
nekimegyünk a szalagkorlátnak
megtörök egy pontban
az éretlen epreket eszem meg először
***
apád visszavitte a szódásüvegeket a boltba
a cirkusz mellett csak lovak legeltek
és elefántok
az elefántokhoz szaladtál
másnap pizsamában tárcsáztad a cirkusz számát
lyukas ereszcsatornán kopogott az eső
apád csak 8 év múlva engedett el meghallgatásra

2019. november
a ponyva alatt ülve
mindent egy garbóval akartál megoldani
deutérium voltál a sok hidrogén között
a cirkuszigazgató orrod alá tolt egy papírt
munkaköri leírás:
szomorkodni gyűlölni megengedett
szeretni opcionális

39

„

„

40

tiszatáj

FERDINÁND ZOLTÁN

A Jenő nem bírja a sört
A Jenő néha teljesen elveszíti a fejét. De tényleg, szó szerint, ha túl sokat iszik, egyszerűen leesik neki a feje. A Jenő valahogy így van összerakva. A Jenővel általában a
tizenötödik sör után szokott megtörténni az ilyesmi, ha meginná a tizenhatodikat,
akkor a tizenhatodik után történne, de a Jenő nem iszik meg tizenhat sört, mert a tizenhatodikat nem bírná elviselni a szervezete, pedig a Jenő szervezete sok mindent
elviselt már eddig is, de a tizenhatodik sör azért mégiscsak túlzás lenne, még neki is.
Egyszer megpróbáltuk megitatni vele a tizenhatodikat, de nem kellett volna, valószínűleg már nem is kívánta igazán. Az egésznek az lett a vége, hogy másnap sehol
sem találtuk a Jenő fejét, egyszerűen elveszett. Hová lett a fejed, Jenő, kérdeztük, de
nem kaptunk választ, mert a Jenőnek a fejével együtt a szája is elveszett. A Lajos sörével ezek szerint valami tényleg nincsen rendben, de a mi gyomrunk azért szerencsére bírja, a fejünk legalábbis még a helyén van.

A Karcsi a mennybe megy
A Karcsi mindig biciklivel ment a kocsmába. Mivel józanul nem tudott biciklizni,
odafelé csak tolta a kerékpárját, tizenhat sörrel később viszont nem ismert lehetetlent. A részegen tekerő Karcsi persze ön- és közveszélyes volt, a Görbe néni egyszer
ijedtében bele is ájult az egyik kukába, amikor az artikulátlanul ordító Karcsi majdnem elgázolta. Nem akart a Karcsi ártani a Görbe néninek, de mivel a biciklijén nem
volt fék, kénytelen volt ordítani, ordítani pedig csak artikulátlanul tudott a Karcsi.
Józanon nem volt vele semmi baj, de mivel ritkán volt józan, általában csak a baj
volt vele.
A Tour de France nagy királyság lehet, mondogatta mindig a Karcsi, nagyjából a
tizedik söre környékén, de mivel tizenhat sört kellett meginnia, hogy föl tudjon ülni
a biciklijére, nem tizenötöt, mert az kevés lett volna az ilyesmihez, és nem is tizenhetet, mert az meg túlságosan sok, a mértékletesség, intett mindig józanságra a
Karcsi, a mértékletesség kurvára fontos, meg kellett várnunk, hogy megigya a tizenhatodik sörét is, ezért aztán csak éjfél körül kezdődhetett a verseny.
Amit aztán a Karcsi meg is nyert. Mondjuk nem volt nehéz dolga, mert mindjárt
az első kanyarban az összes többi versenyzőt halálra gázolta az éjszakai busz. De a

2019. november

41

„

Karcsi azért így is boldog volt, mi meg annak örültünk, hogy végre boldognak láthattuk a Karcsit.

A Károly megeszi saját magát
A Karcsi apja, az idősebbik Károly, a lakótelep közkedvelt hajléktalanja, akit a
kocsmában mindenki csak Carlosnak hívott, mert a hetvenes években állítólag
együtt terroristáskodott a Sakállal, imádott fogadni. Minden második mondatát azzal kezdte, hogy: „Fogadjunk, hogy...” És mivel általában talált valami hülyét, aki fogadott vele, egyszerűen képtelenség volt leállítani. Fogadjunk, hogy mindjárt idehugyozok a kocsmapultra, kiáltotta valamelyik este, a Proletármulató közönsége meg
persze egy emberként kezdett őrjöngeni. Szegény Lajos hiába tiltakozott, a Károly,
ez a lakótelepi Sid Vicious, már húzta is le a cipzárját, aztán fölmászott a kocsmapultra. Károly, bazdmeg, állítsd már le magad, kiáltott rá a Lajos, én aztán nem fogok takarítani utánad. Nyugi, Lajos, röhögött a Károly, fogadjunk, hogy nem tudsz
olyat kitalálni, amit én ne csinálnék meg. És ha mégis, kérdezte reménykedve a Lajos, akkor mi lesz? Akkor föltakarítok magam után. Rendben, fogadjunk, hogy nem
tudod megenni saját magadat. Nem ismersz te engem eléggé, Lajos. És a Károly a
következő pillanatban tényleg elkezdte megenni saját magát, durva volt még nézni
is. Nemsokára tiszta Károly lett az egész kocsma, fröcsögött a vére mindenfelé,
a végére csak a csontok maradtak. Azért a söreidet legalább kifizethetted volna,
morogta a Lajos, aztán egy újabb adag hipót löttyintett a kocsmapultra, mert a
múltkor világosan megmondta az áentéeszes csávó, hogy még egy szabálytalanság,
és a Proletármulató lehúzhatja a rolót.

A Pista nem vette észre
A Pista nem vette észre, hogy meghalt. A Pista sosem vett észre semmit, azt se, hogy
élt, miért is vette volna észre éppen a saját halálát? De még az is lehet, hogy nem is
halt meg, igazából sosem lehetett eligazodni a Pistán. A Lajos szerint a Pista éjfél
körül indult haza seggrészegen. Valószínűleg elcsúszhatott a jeges úton, mert másnap reggel a Görbe néni talált rá a kocsmától nem messze, eléggé meghalva, betört
fejjel. Aztán a Pista hirtelen föltámadt, fölkelt és járt, majd elővette a farkát, és
megmutatta a Görbe néninek.
A Görbe nénit váratlanul érte a rég nem látott testrész látványa, el is ájult azonnal, a Pistának kellett szájon át lélegeztetnie, hogy visszahozza az életbe, ami a Pista

„

42

tiszatáj

szájszagát ismerve nem végződhetett sikertelenül. A Görbe néni persze hálás volt,
régóta nem csókolta már senki, de a Pista nem állt készen egy tartós kapcsolatra,
így aztán a románcuknak a továbbiakban nem lett folytatása.
A Pista azóta a lakótelepen szatírkodik, mert nekünk már saját szatírunk is van.
És a Pistának, mi sem értjük, hogy honnan és miért, de van valami erotikus kisugárzása. Csak széttárja a kabátját, és a nők már ájulnak is elfelé. Bár az is igaz, hogy
nem a Pista farkának a látványától, láttak ők már farkat eleget, szebbet is, nagyobbat is, hanem mert a Pista, nincs erre jobb szó, ki van lyukadva. Egy nagy lyuk van
neki a mellkasa közepén, tisztára mintha ágyúval lett volna öngyilkos. És a Pista,
amekkora egy marha, még arra sem emlékezett, hogy hol és mikor lyukadt ki. Pedig
erre akár emlékezhetne is, mégsem szokás csak úgy kilyukadni, egyik napról a másikra.

A Sanyi elissza a rokkantnyugdíját
A Sanyit elronthatták az ufók, mert amióta visszahozták, egyszerűen képtelen berúgni. Pedig nagyon igyekszik. De hiába iszik háromszor olyan gyorsan háromszor
annyit, a negyvennyolcadik söre után éppen annyira józan, mintha nem ivott volna
egy kortyot sem. Én ezt a kibaszott életet józanul nem bírom elviselni, kesergett a
Sanyi, aztán kiment hugyozni, aznap este már tizenhatodszor. Miután végzett, folytatta a panaszkodást. Egyébként sem engedhetem meg magamnak, hogy ennyit
igyak. Ezeknek a szemeteknek meg, mutatott a Proletármulató nikotintól megsárgult plafonjára, eszükbe nem jutna megemelni a rokkantnyugdíjamat. Te tiszta hülye vagy, Sanyi, szólalt meg valaki az egyik sarokból, ha úgyse tudsz berúgni, minek
baszod el a pénzedet piára? Nagy csönd lett erre a Proletármulatóban, a tekintetek
mind a Sanyira szegeződtek, de ő egyáltalán nem jött zavarba. Mégis mi másra költhetném, szólalt meg kisvártatva, csak előbb még ledöntött egy újabb korsó sört, talán spóroljak a temetésemre? Mivel ez a kikezdhetetlen érv mindenkit elgondolkodtatott, a Sanyi aznap este tizenhetedszerre is kiment hugyozni, hogy aztán a klotyóból már megvilágosodva térjen vissza. Be kell őket perelni a picsába. Hogy ez eddig
nem jutott eszembe. Ha megítélik a kártérítést, és hát miért ne ítélnék meg, hiszen
el lettem rontva, azért ez elég nyilvánvaló, életem végéig egyfolytában hullarészeg
lehetek, hullarészegen pedig még ez a kibaszott élet is elviselhető. Sanyi, te tényleg
tiszta hülye vagy, szólalt meg valaki egy másik sarokból, hát nem érted, hogy nem
az a baj, hogy nincs elég pénzed, hanem az, hogy képtelen vagy berúgni? És erre
már a Sanyi sem tudott mit mondani, de mielőtt hazament, bánatában megivott még
harmincegy sört. Azért csak harmincegyet, mert a rokkantnyugdíjából nem futotta
volna a harminckettedikre. Mondom én, hogy igyekezett a Sanyi, csak hát hiába.

2019. november

43

„

Az Emese feneke
Magunktól eszünkbe nem jutott volna egészségesebben élni, de miután az Emese a
lakótelepre költözött, elkezdtünk kimaradozni a kocsmából, hogy együtt kocoghassunk vele esténként. Ennyire jó nő volt az Emese. A Lajosnak ez persze nem tetszett,
de minket akkoriban nem igazán érdekelt a Lajos lelkivilága, nekünk csak az Emese
izmos feneke járt a fejünkben egész nap, azt akartuk megszerezni mindenáron. Az
Emese fenekével keltünk, az Emese fenekével feküdtünk, de hiába szoktunk le a cigarettáról, hiába kezdtünk alkoholmentes sört vedelni kocogás közben, az Emese az
istenért sem akart lefeküdni senkivel. És annyira azért nem volt jó nő az Emese.
Hamarosan elegünk lett belőle meg az egészséges életmódból is, ezért aztán szóltunk a Lajosnak, hogy intézkedjen, és hát a Lajosnak az ilyesmit sosem kellett kétszer mondani. Azóta sem tudjuk, hogy pontosan mi történt az Emesével, de miután
a Lajos a kezébe vette a dolgokat, többet nem látta az Emesét senki. A feneke mondjuk hiányzik, de annyira azért nem, hogy még egyszer alkoholmentes sörre költsük
a nehezen megkeresett pénzünket.

Az Erika és az úthenger
A János túlságosan szerette a feleségét. De annyira, hogy a Jánost meg az Erikát még
a halál sem tudta elválasztani egymástól, pedig az Erikát egyik nap váratlanul elgázolta egy úthenger. Amikor az Erika kijött a közértből, sajnos jobbra nézett, nem
pedig balra, valószínűleg azt hitte, hogy már Londonban van, pedig még nem volt, és
aztán már nem is lett, bár a halála után mégis, mert a János annyira szerette, hogy
amikor végre megkapta azt a mosogatói állást Londonban, magával vitte az Erikát is
a bőröndjében, mert a megismerkedésük napján megígérte neki, hogy egyszer
együtt fognak teázni a királynővel, és aztán így is tettek, hiába volt az Erika egy lapos halott. A Jánosnak nem volt szokása csak úgy a levegőbe beszélni, ezért is ment
hozzá annak idején az Erika, és tessék, most meg az angol királynővel teáznak, azért
ez mégiscsak valami, még akkor is, ha az angol királynő egy szenilis vén hülye.

„

44

tiszatáj

Az Erzsi új mellei
Az Erzsinek annyira jó lábai voltak, hogy minket már az sem érdekelt különösebben, hogy a melleit szabad szemmel alig lehetett látni. Az Erzsi tudta, hogy jók a lábai, nadrágban nem is látta soha senki, mindig csak miniszoknyában, de mivel a
spórolt pénzéből csak az egyik csöcsének a renoválására futotta volna, inkább kinyúlt ruhákban járkált állandóan.
Mivel deréktól fölfelé elviselhetetlen látványt nyújtott az Erzsi, úgy döntöttünk,
majd mi összedobjuk neki a hiányzó pénzt a csöcsműtétre, ne járkáljon már boldogtalanul a világban.
Egy egész hétig nem cigarettázott, nem ivott senki, de megérte, mondjuk a Lajos
majdnem csődbe ment, de akkor is megérte, mert az Erzsi végre aláfeküdt a késnek.
Az új csöcseivel már egészen tűrhetően nézett ki, bár a fejével továbbra sem voltunk kibékülve, de az újabb elvonóra egy emberként mondott nemet mindenki. Végül azt találtuk ki, hogy egy papírzacskót húzunk a fejére. Ne haragudj, Erzsi, mondtuk neki, de túlságosan jól nézel ki nyaktól lefelé, a fejed meg csak elrontaná az
összképet. Semmi gond, tudom, hogy még nem vagyok teljesen készen, de legalább
a csöcseim már rendben vannak, válaszolta az Erzsi. Majd kevesebbet költök fodrászra, hogy félre tudjak tenni az új fejemre. Látod, Erzsi, érted te lényeget, mondtuk neki, az élet lemondások sorozata. Az a lényeg, hogy bízz önmagadban, mert mi
szeretjük az erős és magabiztos nőket.

Mellesleg meghalt a Józsi
Ma van a Józsi halálának az évfordulója. A Józsit hirtelen felindulásból szúrták le pillangókéssel, egy tettlegességig fajuló szóváltást követően, nem sokkal éjfél után, a
kocsma bejáratánál, mert a Józsi állítólag beleivott valaki másnak a sörébe. És hát
ilyet azért mégsem kellene csinálni. Emlékezetes nap volt tehát, de nem a Józsi halála miatt, hanem azért, mert aznap vittek el mindenkit az ufók. Mindenkit, kivéve a
Lajost, mert a Lajost valamiért még az ufók sem akarták magukkal vinni.
Másnap mesélte, hogy ilyet még nem látott, amit azért el lehet hinni a Lajosnak,
mert a Lajos tényleg sok mindent látott már. Félig megivott sörök, félig elszívott cigaretták. Mifelénk nem szokták félbehagyni az ilyesmit. Aztán meg azon volt kiborulva, hogy őt miért nem vitték magukkal, pedig annyira el szeretne már menni innen a picsába.
Amúgy eléggé rendesek voltak az ufók, mert még mielőtt eltűnt volna a hab a sörökről, visszahoztak mindenkit, nyilván rájöttek, hogy semmi értelme velünk kísér-

2019. november

45

„

letezgetni, de még az is lehet, hogy megrémültek attól, amit láttak. Ekkor mondta a
Lajos, hogy neki most lett elege, ennyi erővel őt is magukkal vihették volna, de hát a
Lajost nem kell komolyan venni, mert a Lajos mindig összevissza beszél. Néha tényleg nehezen lehet eligazodni a Lajoson, mert a Lajos olyan, hogy neki semmi sem
elég jó, de aggódni azért nem kell miatta, túl fogja élni ezt is, mert valahogy eddig is
túlélt mindent. Ami errefelé azért mégiscsak egy kisebbfajta csoda.

Tibi, a fordított Iggy Pop
A Tibi állandóan félmeztelenül járkált, csak sajnos nem úgy, mint az Iggy Pop.
Mondjuk az Erzsi szerint nem is lett volna hozzá elég jó a felsőteste, és az Erzsi már
csak tudja, hogy miről beszél, mert a Tibi volt az egyik legrégebbi kuncsaftja. A Tibi
alul nem viselt semmit, arról meg valamiért hallani sem akart, hogy legalább egy alsónadrágot magára vegyen. Én így érzem jól magam, mondta mindig, ha nem tetszik, kapjátok be. A Tibi volt a postásunk, tőle kaptuk a rokkantnyugdíjat meg a segélyt, szóval ki voltunk neki szolgáltatva rendesen, de azért valamit mégis csak ki
kellett találnunk, mert nagyon untuk már, hogy állandóan a farkát kell bámulnunk.
A Görbe néniről mindenki tudta, hogy úgy kézimunkázik, mint valami istennő,
ezért aztán megkértük, hogy csináljon már valamit a Tibi farkával. És amikor a Tibi
kivitte neki decemberben a nyugdíját, a Görbe néni meglepte őt egy karácsonyi
ajándékkal. Tibikém, kötöttem magának egy fél pár zoknit, húzza már a micsodájára, a végén még megfázik itt nekem. Látja, még a Magyar Posta emblémáját is belehímeztem. A Tibi meg nem mert ellentmondani a Görbe néninek, talán azért, mert
hallott már róla, hogyan járt a múltkor a Karcsi, mindenesetre azóta egyszer sem
láttuk a Tibi farkát. Már csak a seggével kellene kezdenünk valamit, de hát mindent
a szegény Görbe néni se tud megoldani a tehetségével.

„

46

tiszatáj

SIMON BETTINA

Tiszta
A legjobban azt szeretem, amikor ki van előttem nyitva egy kötetnyi vers,
és az nem a Pilinszky-összes.
Hanem bármi, amit nem olvashattam még.
Ilyen lenne, ha anyámnál kéztisztító gélt hagynék,
és megtalálná. (Mondjuk a fürdőszobában –
ez persze fölösleges, mint Pilinszkytől
idézni egy Petrit idéző versben.)
Felnyitná a tetejét, és nem értené,
ilyen anyagba még nem nyúlhatott.
Talán ezzel tudnék neki a leginkább örömet okozni,
mert azt szokta hazudni, hogy neki az én vagyok.
Kíváncsi vagyok, mondaná-e ezek után, hogy
a legnagyobb öröme a kéztisztító, amit tőlem kapott.
De versekről akarok beszélni, azok
fontosabbak, vagy erről a furcsa,
gyorsan száradó anyagról. Tisztább
tőle a kezem, anélkül, hogy érteném az okát,
ezért viszem magammal, vagyis
pontosabban azért, mert megnyugtat.
Csakhogy olvasás közben néha
magamhoz nyúlok, és ilyenkor
nem a fürdőszobában vagyok általában.
Anyám meg végre beköltözhetne
valamelyik versembe, sok lehetőséget adtam rá
a Strand című kötetben. Előtte elbúcsúznék tőle,
és ez a találkozás pont olyan lenne, mintha először látnám,
mint kipróbálni a tisztítógélt kézmosás helyett.

2019. november

47

Haszontalan munka
„Néha	megijedek	ha	megszólalok” T. K.

Szeretem, ahogy nem pontosak a versek.
Szeretek télen poliésztert hordani.
Túl könnyen mondom ki, hogy abortusz,
vagy isten. Pedig vannak szavak, amiket csak
nehezen lenne szabad. A szarásból is van könnyebb,
nehezebb. És egy nehéz szarásról sem lehet könnyedén
beszélni. Nehéz dolgokról csak nehezen. Sőt. Az abortuszról
csak véresen. Lehetőleg az abortusz közben kell verset írni.
A csecsemőszínű (félreolvasás) ruha
sem a meztelenségre, hanem a születésre utal.
A születés sem szülés, új élet. Szépek az anyádról írt versek,
biztos szép nő lehetett. Még él. Utána már csak meztelen.

„

„

48

tiszatáj

NAGY MÁRTA JÚLIA

Tizenkét kép egy múzeum padlásáról
I.
Vihar tépi a loncot, a szivarfát,
könny csorog a kitárt szív-levélről.
Elszáradt ág nyúl át a kerítésen,
és karcolja meg a lábam,
hogy ne siessek, nem várnak.
Hazudik, sziszegem, és letöröm az ágat.
II.
A pocsolyába csorgó véremből
átfut egy tüköreget egy alkony.
A jószágainkat tereled a másik világban.
III.
A nyakam kitekernéd a másik világban.
IV.
Néztem, hogyan sugárzik derekat
a nap egy körte homorulatára.
Így válunk gyümölccsé a szemedben,
pásztor. Mondod te, aki semmit
sem tudsz rólunk, növényekről.
V.
Az eperfa széttaposott gyümölcse.
A szegénység. Az általad annyira
ócsárolt éhség. Az állataink vérhabos
bőgése, a szénakazlak.
A fapadra lapuló árnyam máshol,
amit ignorálsz, és mégis így veszel tudomásul.
VI.
Csak az egyikünk vallása kong délben,
hogy megsüketüljünk egymás szavától.

2019. november
VII.
De mégis mit jelent neked ez a sárga oromzat,
ez a kőporsivatag, hogy alávetsz engem,
miközben te magad sem hiszed;
mindennek mi értelme volna?
Adoremus	te.	
Végül is ez kell, oktalan állatok ura,
indokolatlan csodálat.
VIII.
A fehér falakra árnyat vető
petúniáktól káprázó szem
délibábot teremt az előző esti
lucskos időben
erjedt halálból.
IX.
Voltak pedig viharok,
amiken átvágtam érted.
Felnyaláboltalak,
és vittelek, hogy lefektesselek,
és férgeket fejtem a mellemből.
X.
Felégettelek, mint egy gabonaraktárat.
Varjak köröztek feletted,
és lepkék szálltak a szemedre,
amint kisütött a nap.
Csodáltam messziről kékre-zöldre
vert, horzsolásokkal átszőtt testedet.
XI.
Kukoricaszárak között
felbukkan egy kócos, szőke kísértet.
Kíváncsian nézi, a kerítésen túl
mennyire rettegnek tőle a lények.
XII.
Ezért ásított röhögés közben
a májfoltos szikla és a ráncosodó ég,
bármilyen virágzat fajzott el fölötte, alatta.

49

„

„

50

tiszatáj

NAGY ZOPÁN

Film-vers-montázs
(CLAUDE F ARALDO: THEMROC,	1973)
a mogorva
(ceruzahegyezőt tekergető
túlöltözött): Ceruzahegyező
megnyalja tűhegyesre
lakkozott bajszát
ám csak épp nyelv-heggyel
mert délelőtt fél tíz múlt egy perccel
és csupán hatvanhét penicilus készült el
szertartás
hegyek csorbulnak
szertartás
a mogorva előtt egy elítélt áll
észre sem veszi
úgy tesz – mintha
(a törött hegyű ceruzákat
külön-sorba rendezgeti)
hegyez
újra hegyez
nyalint
pödör
ismét tördel
az elítélt köhécsel
az elítélt hörög
ó – a vérző orrú kirohanó
a mosdóból őrök hozzák vissza
(klausztrofóbiából ácsol tervezetet)
most ő hozza vissza az őröket

2019. november

51

az irodából kirohannak
rebellió
az irodába berohannak
rebellió
az üvöltő elítélt kiront
másik irodában egy miniruhás nő
körmeit reszeli
az üvöltő visszaront
a flegma nő lábai közé
asztal alá menedékbe
a nő terpeszt-kacag
unalma elszállt
hevesebben reszel
túlórában
az üvöltő kiszabadul
letépi a gyári overallt
még hörög rángatódzik
de nem orr-vérzik
az utcákon ismét üvölt
rohan – rohan
áram-rázta bőrkabátban
őrjöng a metróban
s egyre lejjebb – csövek között
felüvölt az éjszakában
*
a gyárban rebellió
megrongált hangszórók ezt üvöltik:
koros	kosok		
foszforos	torzók	
gondos	(poroltós)	otthon		
borongós	rokonok	fronton	
gonosz	konok	robotok	
szorongó	rondó	
	

„

„

52

tiszatáj
ostorozott	komondorok	
ó	–	foncsorozott	modor	
sokkos	szoros‐szopósból:		
szoft	popó‐pornó	
ostorozott	sznobok	
romlott	morcos	kotlók		
rokokó	posztón		
*
reggelre otthon az ámokfutó
anyját találja pongyolában
a faliórát leszakítja
(azt tépi le legelőször)
halálra unott bérlakásban
mellharcot nyer a félhomályban
a tárgyakat zúzza – meg is marja
ki is végzi nemsokára
a mama csuklik
ismételt képsor
a sufniban fingik
ismételt	képsor	
befogott szájjal
visszajátszás
befogott	szájjal	
a kamrába tolat
az őrjöngő szobát bont le
hétköznapját kidobálja
minden kelléket a mélybe
szemét közé veti – hágja
nincs többé közfal
ott barlang tátog
és egy buja majd egy néma
szomszéd nő a csodálója
akik immár meztelenül
másznak át hozzá begerjedve

2019. november
s rajongják nyalják az üvöltőt
a vonyító nők hasonulva
leütött rendőr elrabolva
talán ő fortyog fönt az üstben
emeleti orgia-barlang
(a rohamosztag tehetetlen)
lakásukat bontják és hörögnek
az őrjöngővel egyre többen
…

Film-vers-montázs
(BUHAROV-FIVÉREK: A	PROGRAM,	1997)
koporsót
leveszi
vadiúj
Volgáról
fényezett
Moszkvicsról
át-teszi
át-teszi
egyedül emeli
mezőre cipeli
elegáns öltözet
elegáns koporsó
a mezőn kinyitva
feléje megbillen
belseje fehéren
titkokat tátogó
koporsót tetőre
elegáns visszatesz
eltévedt stopossal
rezignált diskurzus

53

„

„

54

tiszatáj
filozóf
tova-megy
álmatag
sétaút
ter-mész-et
vissza-vesz

2019. november

SZEGEDI ESZTER

Hazafelé
Bizonyos távolság után
elszáradnak a léptek,
és rózsafüzérként foglalják
keretbe az otthont.
A belső kontúron
átsejlik a puszpáng.
Anyám szembogara
a levelek között.

Ház
	
Szelek és penészgombák a sarokban,
homlokzatán ragacsos alkony szivárog át.
Napról napra hordják el belőle emlékeid,
kóbor állatok költöznek helyükre.
Az utca elfordítja róla tekintetét – elkanyarodik.
Lassan lebontja a város gyomra.

Hámlik
	
A hámréteg földszagú
széle alagúttá pöndörödik,
az irha lemezeihez ragaszkodik.
A kurkászó levegő túlterhelt
szavak töltését veszi át.
Feloldja a felesleges kötéseket.
Lecserélem a bőröm.
	

55

„

„

56

tiszatáj

Retour á la nature
	
A hegy derekába oltott házban emberek.
Tartják a hegyet, konzerválódnak a tájban –
ráncaik mélyítik a völgyet.
Munkájuk gyümölcse 1000 méter felett terem,
lekvár készül belőle.

2019. november

57

„

DANYI ZOLTÁN
	

Ez nem pesszimizmus
RUTH RENÉE REIF INTERJÚJA*
–	„Egy	nép	sem	élhet	feledésben”	–	mondta	Bora	Ćosić	a	jugoszláv	polgárháború	kapcsán,	mikor	
hangot	adott	annak	a	félelmének,	hogy	a	háborúban	elkövetett	rémtettek	feledésbe	merülhet‐
nek.	A	feledéstől	való	félelem	késztette	Önt	arra,	hogy	megírja	A dögeltakarítót?	
– Több dolog hat egyszerre, mikor egy könyvön kezd dolgozni az ember. Minden bizonnyal a
feledéstől való félelem is köztük van, legalábbis el tudom képzelni, hogy ez is benne lehet abban az összetett érzelmi állapotban, amelyből a művek táplálkoznak. Nálam egy másmilyen
félelem is jelentkezett, emellett haragot és gyűlöletet éreztem. Nagyon összetett érzelmi állapot volt, ha jól emlékszek, és mindezek az érzelmek hozzájárultak az íráshoz, ezek táplálták a
mondataimat. Féltem attól, hogy a biztonságosnak feltételezett világom akármelyik pillanatban újra összeomolhat, haragot éreztem amiatt, hogy az életemet döntően befolyásolta egy
háború, amelyhez nem sok közöm volt, vagy amelyről úgy hittem, hogy nem sok közöm van
hozzá, és gyűlölet is volt bennem, valószínűleg ugyanazt a gyűlöletet éreztem, amelyik a háborút szította.
–	Úgy	tudom,	hogy	Ön	két	évtizedig	kereste	a	megfelelő	nyelvet	ennek	a	rettenetes	háborúnak	
az	elbeszéléséhez.	Mitől	volt	ilyen	felfoghatatlan	ez	a	háború?	
– Egyáltalán nem volt felfoghatatlan. Még csak érthetetlen se volt, ellenkezőleg, ez a háború
nagyon is logikus, úgyszólván természetes volt. Éppen ezért nem akartam foglalkozni vele,
úgy gondoltam, hogy ez közhely, banalitás, nem érdemes foglalkozni vele, és nincs is mit
mondani róla. Másról akartam írni, akármi másról. Fákról és gyümölcsökről írtam verseket,
és egy folyóról, egy befagyott folyó jégbordáiról. Nem akartam, hogy közöm legyen a szerbek
és a horvátok és a bosnyákok háborújához, és nem akartam, hogy a háború hatással legyen
arra, amit írok. Megpróbáltam úgy élni, mintha ez a háború nem lett volna, megpróbáltam
egy másik sorsot elképzelni magamnak, ugyanakkor mégse voltam képes elhagyni az országot, nem tudtam elszakadni ettől a földtől, és nem tudtam például Angliába menni, ahol egész
biztos, hogy más lett volna az életem, vagy legalábbis így gondoltam azokban az években.
Nem mentem sehova, maradtam abban az országban, ahol születtem, pedig ez az ország nem
létezett többé, mégis megpróbáltam úgy tenni, mintha mindannak, ami történt, semmilyen
hatása nem lett volna rám. Egy idő után viszont a testem különféle tüneteket kezdett mutatni, fejfájásaim, szívdobogásaim, pánikrohamaim voltak. Eltartott egy darabig, mire megértettem, hogy ezek a tünetek azért vannak, mert évek óta hazudok magamnak, és próbálok elszökni valami olyantól, amitől elszökni nem lehetséges. Meg kellett értenem, hogy ebben a
*

Az interjú eredetileg angol nyelven készült. Német fordításban egy rövidített, szerkesztett változata
jelent meg (Der Standard, 2018. november 10.). A magyar fordítás a teljes változatot veszi alapul.

„

58

tiszatáj

háborúban mélyen benne vagyok én is, meg kellett értenem, hogy az én életem éppen úgy
tönkrement, mint ahogy sok más emberé, és el kellett fogadnom azt is, hogy a sorsom pontosan az a sors, amelyik elől szökni próbáltam.
–	Ön	 szerint	 lehet‐e	 az	 irodalom	 a	 felfoghatatlan	ábrázolásának,	a	traumatikus	élmények	fel‐
dolgozásának	az	egyik	módja?	
– Különösebben nem rajongok az ábrázolásokért. Az írásban leginkább a nyelv érdekel,
a nyelv működése, vagyis hogy mit lehet elérni a nyelv ritmusával, lüktetésével. Miközben írtam, a mondatok lüktetése érdekelt, a mondatok ritmusa és tüze segített abban, hogy a történetet elmondhassam. A traumákkal nem sokat foglalkoztam, egyedül a mondataimra próbáltam összpontosítani, minden mást a képzeletemre bíztam. Egyébként nem vagyok teljesen
meggyőződve arról, hogy a traumák feldolgozásának sok köze lenne az irodalomhoz. Ha meg
tudod mutatni, hogyan oldottad meg a problémáidat, vagy ha meg tudod mutatni, hogy keményen küzdöttél, mégse sikerült megoldanod őket, és ha minderről elég hitelesen tudsz beszélni, akkor talán lehet belőle irodalom, de még ebben sem vagyok teljesen biztos. Ha a fő
célom az lett volna, hogy a traumáimat feldolgozzam, akkor nem tudtam volna regénnyé
formálni a könyvet, ez viszont majdnem biztos.
–	„Az	igazság	az”,	mondja	a	könyv	főhőse,	„hogy	senki	nem	kérdezte	meg	tőle,	akar‐e	háborúzni	
a	horvátok,	a	bosnyákok,	az	albánok	ellen...”	Önnek	sikerült	választ	találnia	arra	a	kérdésre,	hogy	
tulajdonképpen	mi	volt	az,	ami	a	délszláv	háborúhoz,	a	jugoszláv	polgárháborúhoz	vezetett?	
– Több oka szokott lenni egy háborúnak, éppen úgy, ahogy a zivatar vagy a jégeső kialakulásához is több meteorológiai tényező együttállása kell, vagy ahogy a test betegségeihez is
rendszerint több kedvezőtlen feltétel teljesülése szükséges. Ha őszintén akarok válaszolni,
akkor azt kell mondanom, hogy ezek az okok engem nem érdekeltek különösebben, habár
nem tartom kizártnak, hogy a magyarázatok iránti szükséglet is része volt annak az érzelmi
állapotnak, amelyből ez a könyv született. Mégis úgy gondolom, hogy engem sokkal jobban
érdekeltek azok az egyszerű, régi kérdések, hogy mit jelent embernek lenni, hogy hol húzódnak ennek a határai, és hogy mivé válunk akkor, ha ezeket a határokat felfüggesztjük.
–	A	könyvében	egy	szerbiai	húsgyárat	említ,	melyet	1992‐ben	alapítottak,	miután	a	polcokról	el‐
tűntek	a	horvát	és	a	szlovén	termékek.	Azt	írja,	hogy	leginkább	ezzel	a	húsgyárral	lehetne	kifejez‐
ni,	hogy	mi	történt	azokban	az	években,	nemcsak	Szerbiában,	hanem	az	egész	Balkánon.	Ezzel	a	
mészárlásra	utal?	Ez	lett	volna,	ami	Jugoszláviában	történt,	tíz	évvel	Tito	elnök	halála	után?	
– Ha nagyon leegyszerűsítjük, akkor nevezhetjük mészárlásnak is, de ha ennyire leegyszerűsítjük, akkor a húsgyár metaforája erejét veszti, semmitmondóvá válik. Ahhoz, hogy megértsem, mi történt velünk, Ivo Andrić Híd	a	Drinán című regényét kellett elolvasnom. A háború
közepén olvastam ezt a könyvet, körülbelül húszéves voltam akkor. Ebben a Nobel-díjas regényben van egy rövid jelenet, mindössze négy vagy öt oldal, melyben Andrić nagyon precízen leírja, hogyan húzzák karóba az embert. Néhány száz éve ilyeneket csináltunk egymással,
és ezek a dolgok nem tűnnek el nyomtalanul. Mikor ezt a regényt elolvastam, úgy éreztem,
hogy ami velünk történik, nem más, mint ennek a könyvnek a következő fejezete.
–	A	 történészek	 a	 múltban	 keresik	 ennek	 a	 háborúnak	 az	 okait,	 az	 első	 világháborúban,	 az	
Osztrák–Magyar	 Monarchia	 felbomlásában,	 az	 oszmán	 hódításban.	 Úgy	 tűnik,	 „az	 ember	 egy	
kurva	lépést	se	tehet	anélkül,	hogy	bele	ne	botlana	az	elcseszett	múltba”,	mondja	a	könyvének	
főhőse	zaklatottan.	Tényleg	a	múlt	lenne	az,	ami	fogva	tartja	az	embereket?	

2019. november

59

„

– A történészek munkáit, bevallom, nem nagyon ismerem. Engem inkább a természettudományok érdekelnek, az egzakt tudományok, melyek precizitásra törekednek, éppen úgy,
ahogy Ivo Andrić is, mikor leírja az említett jelenetet. Következésképpen a történelemre vonatkozó nézeteimet az irodalom formálta. Például hogy milyen okok vezettek az első világháborúhoz, azt akkor értettem meg, mikor elolvastam Proust regényét. Vannak, akik szerint
Proust a felső tízezer szenvedélyeiről beszél, mások azt mondják, hogy az érzelmi rugóink
szerkezetéről tudunk meg fontos dolgokat tőle, és persze mindkét tábornak igaza van, Proust
csakugyan foglalkozik ezekkel a dolgokkal. Mindamellett ez a regény elmondja a háború történetét is, és ha figyelmesen olvassuk, akkor fokról fokra végigkövethetjük azokat a finom
hangulati változásokat, ugyanakkor pedig a politikai nézetek kevésbe finom átalakulásait is,
melyek szép lassan olyan helyzetet idéznek elő, melyben a háború már elkerülhetetlen. Úgy
gondolom, Proustnak igaza van, a háborúk pontosan így szoktak kezdődni. Különféle érdekek, frusztrációk, sérelmek, mint ahogy a hegyi patakok, lassan összecsordogálnak, és miután
széles folyammá egyesülnek, többé már ellenőrizhetetlen a víz sodrása. Azért használok természeti képeket, mert a háborút, részben legalábbis, természeti jelenségnek érzékelem. Tudom, hogy ez a metafora félrevezető lehet, mivel a háború sok esetben elkerülhető, és mindig
vagy majdnem mindig létezik másféle megoldás a problémáinkra. Viszont a frusztrációk,
a sérelmek, az indulatok kivétel nélkül mindannyiunkban megvannak, és így többé vagy kevésbé manipulálhatók vagyunk mindannyian, attól függően, hogy milyen mértékben vagyunk foglyai a saját múltunknak. Ennek nem kellene szükségképpen így lennie, mégis úgy tűnik, hogy ez
történik újra és újra. De úgy hiszem, a könyvem többet tud nálam ezekről a dolgokról.
–	„Ezek	a	szikár	balkáni	férfiak	harminc‐negyven	évente	megpróbálják	kiirtani	egymást”	–	írja	
a	könyvében.	Mi	lehet	az	oka	annak,	hogy	a	Balkán‐félszigetet	rendszerint	örökös	hadszíntér‐
ként	szokták	emlegetni?	
– Ezek a szikár balkáni férfiak semmivel nem rosszabbak, mint a többiek Európában vagy
bárhol a világon. Még csak azt se mondanám, hogy harciasabbak lennének másoknál. Ezek az
emberek olyan helyen élnek, ahol nagy kultúrák találkoznak, melyek időnként összeütköznek, harminc- vagy negyvenévente összeütköznek és összecsapnak egymással. Az ilyen helyeken viharossá válhat a történelem, de ahogy már mondtam, sok mindent lehet tenni azért,
hogy elkerüljük az összeütközések és összecsapások kockázatát.
–	A	szarajevói	könyvtár	példának	okáért	a	kultúrák	békés	egymás	mellett	élésének	egyik	meg‐
testesítője	 volt.	 Több	 ezer	 értékes	 arab,	 török,	 perzsa	 kéziratot	 őriztek	 ebben	 a	 könyvtárban.	
Mikor	 1992	 augusztusában	 lerombolták,	 ezzel	 mintha	 a	 békés	 egymás	 mellett	 élés	 emlékét	
akarták	volna	felszámolni.	
– A könyvégetés nem kifejezetten balkáni sajátosság, ennek is régi európai hagyománya van.
A könyvtár lerombolását nem feltétlenül látom jelképesnek, az emberek különben is kevesebbet járnak könyvtárba, mint piacra, így tehát ha valamilyen jelképes eseményt kellene ebben a
háborúban keresnem, akkor valószínűleg a szarajevói piac bombázása jutna inkább eszembe.
Ha viszont erre a tragédiára gondolok, akkor a komédiára is gondolnom kell, amely a támadást
követte, arra a komédiára, hogy az ENSZ békefenntartói képtelenek voltak pontosan megállapítani, hogy ki volt a támadó. Ezt pedig nagyon is jelképesnek látom, talán éppen ez lehetne a legfontosabb jelképe ennek az egész háborúnak: hogy nem tudjuk vagy nem akarjuk pontosan
megállapítani, vagy nem akarjuk őszintén elismerni, hogy kik voltak az elkövetők.

„

60

tiszatáj

–	Juan	 Goytisolo	 spanyol	 író	 példaként	 említette	 egy	 interjúban,	 hogy	 Tito	 idejében	 a	 zsidó,	
a	muszlim	és	az	ortodox	keresztény	közösségek	egymás	mellett	éltek	Szarajevóban…	
– Nem látom semmilyen okát, hogy különféle közösségek miért ne élhetnének együtt bárhol,
bármikor, legyen szó bármilyen közösségekről. Meg vagyok győződve arról, hogy az említett
sérelmek, frusztrációk és indulatok félretehetők, és mélyen meg vagyok győződve arról, hogy
a kiengesztelődés nagyon is lehetséges. Nem sokkal azután, hogy a regényt megírtam, volt
egy álmom, mely arról szólt, hogy azonos a testünk, hogy minden ember teste valahogy egylényegű. Erre a gondolatra ébredtem, hogy a testünk tulajdonképpen egyetlen test, vagyis
hogy minden test alapjában véve egy és ugyanaz a test. Mint ahogy az álmok esetében lenni
szokott, ez nagyon mély felismerésnek tűnt, epifániaszerű felismerésnek, mikor az ember
megért valami fontosat, valami lényegbe vágót. Később, miután rendesen felébredtem, már
nem láttam olyan világosnak ezt a gondolatot, de továbbra is valahogy úgy tűnt, hogy bármit
teszünk mások testével, az pontosan olyan, mint hogyha a saját testünkkel tennénk. Mások
teste az én testem is, és ha valakit megérintek, akkor magamat is megérintem, és ha valakit
felsebzek, akkor ezzel magamon is sebet ejtek. Úgy gondoltam, hogy ez erős alapja lehetne
egy valódi identitásnak és egy valódi közösségnek, de miután rendesen felébredtem, már
csak így, feltételes módban tudtam gondolni erre.
–	A	 regény	 egyik	 fejezetében	 szó	 esik	 a	 Turbo Paradiso	 című	 előadásról.	 Úgy	 tudom,	 hogy	 a	
rendező,	Urbán	András	ezzel	a	darabjával	Danilo	Kiš	előtt	tiszteleg.	Kiš,	aki	megélte	az	1942‐es	
újvidéki	vérengzést,	és	aki	az	édesapját	Auschwitzban	vesztette	el,	a	következőt	mondja	egy	in‐
terjúban:	„Alapvető	meggyőződésem,	hogy	a	történelem	nem	más,	mint	a	borzalmak	története,	
mely	újra	és	újra	a	rosszat	ismétli	meg.”	Egyetért	ezzel	a	pesszimista	nézettel?	
– Ezt nem látom pesszimizmusnak. Ahogy mondtam is, a Híd	a	Drinán nem ért véget, benne
élünk a regény következő fejezetében.
–	„És	 megint	felszakadt	 benne	a	 kérdés,	hogy	ki	ő	valójában,	és	hogy	tulajdonképpen	mi	köze	
van	ehhez	az	egészhez”	–	gondolja	a	könyv	főhőse.	Ön	miként	válaszolna	erre	a	kérdésre?	An‐
nak	 idején	 jugoszlávnak	 tekintette	 magát?	 És	 most	 minek	 érzi	 magát,	 magyarnak,	 szerbnek	
vagy	pedig	európainak?	
– Abban az összetett érzelmi állapotban, mely a regényemet táplálta, az identitás kérdése,
pontosabban az identitás megkérdőjelezése volt az egyik leghangsúlyosabb elem számomra.
Erre a kérdésre tehát nem tudok rövid és egyértelmű választ adni. Másrészt, ha a válaszomat
ezek között a koordináták között kellene megadnom, hogy szerb vagy magyar vagy európai,
akkor nem szívesen válaszolnék erre a kérdésére. A regényem vége felé a főhős a tengerre
érkezik, és valami fontos dolog történik vele Splitben, jobban mondva két fontos dolog történik, az egyik, hogy eljut a megbocsátásig, vagyis addig a pontig, ahol képessé válik a megbocsátásra, a másik pedig, hogy leveti az identitását, levetkőzi az úgynevezett nemzeti identitást. Ezen a ponton úgy látom őt, mint aki teljesen csupaszon áll a parton, szemben a tengerrel, és ez végre egy olyan helyzet, amelynek köze lehet a valódi identitásunkhoz. A csontok
identitásához, hogy úgy mondjam.
–	Pieter	M.	Judson	történész	a	nacionalizmust	egy	mesterségesen	kialakított	ideológiának	tart‐
ja,	ugyanakkor	hangsúlyozza,	hogy	nagyon	heves	érzelmeket	válthat	ki.	Egyetért	ezzel?	
– Igen, egyetértek vele. Könnyen megfigyelhetjük, hogyan alakítja, hogyan befolyásolja a családi kapcsolatok mintázata a nemzeti összetartozást. Minden nap hallunk olyan kifejezéseket,

2019. november

61

„

hogy „motherland”, „Vaterland”, „lijepa naša” vagy „szülőföld”, és ezek mindig családi kapcsolatokra, vérségi kötelékekre utalnak, noha „vér szerint” nem sok közünk van egymáshoz azzal a több millió emberrel, akikkel a közös nyelv használata és a többé-kevésbé hasonló szokások gyakorlása köt össze bennünket. Ezekkel az emberekkel még csak nem is találkozunk,
a századrészükkel sem találkozunk, és egész életünkben egy büdös szót nem fogunk váltani
az ezredrészükkel sem. Ennyiben tényleg absztrakcióról, mesterségesen kialakított közösségekről van szó, és nemcsak a nacionalizmus, hanem maga a nemzet is ideológia. Viszont a heves érzelmek, melyeket gerjeszt, nagyon is valóságosak, és ennek alapján arra következtetek,
hogy esetleg másféle magyarázatokat, másféle mentségeket is lehetne találni a nemzeti közösségek létezésére, de bevallom, hogy ezek a magyarázatok engem már nem érdekelnek.
Sokkal inkább arra vagyok kíváncsi, hogy mi az, ami összeköt bennünket, nem pedig arra,
hogy mi az, ami elválaszt. A csontok, például, összekötnek bennünket. Mindannyiunknak
vannak csontjai, mindannyiunknak van bőre és vére, nemcsak azoknak, akik ugyanazt a
nyelvet beszélik, hanem minden embernek van csontja, bőre és vére, éppen úgy, ahogy az
összes többi emlősállatnak is.
–	Mit	gondol,	milyennek	látják	ma	az	emberek	a	titói	Jugoszláviát?	Dicsőítik	vagy	démonizálják?	
– Úgy látom, a legtöbben megmaradtak ugyanabban a kedélyállapotban, amelyben én is évekig voltam. Ahogy említettem, ebben az állapotban nem akartam tudomásul venni, hogy mi
történik. Attól tartok, hogy a legtöbben még mindig nem akarják tudomásul venni, nem akarják felfogni, hogy mi történt, hogy milyen dolgokat követtek el egyik vagy másik oldalon, és
persze senki sem akarja beismerni, hogy az élete tönkrement. Pedig az igazság az, hogy még
azoknak az élete is tönkrement, akik piszkosul meggazdagodtak a háború alatt. Mert az életünk teljesen más lett, mint amilyen a kölcsönös népirtások nélkül lehetett volna, és ha ezt
nem tudjuk belátni, ha nem vagyunk képesek szembenézni azzal, ami történt, akkor valószínűleg tovább cipeljük magunkkal a frusztrációk, a sérelmek és az indulatok terhét. Ez pedig
veszélyes dolog. Mert azokat, akik nem akarják vállalni a sorsukat, akik nem a saját életüket
élik, akik nem hajlandók szembenézni azzal, ami történt, és azokat, akik nem képesek a megbocsátásra, nagyon könnyű manipulálni. És nagyon könnyen egymás ellen lehet fordítani őket,
ha az érdekek és frusztrációk patakjai megint elkezdenek széles folyammá összecsordogálni.
–	Milyennek	látja	a	jugoszláv	utódállamok	jövőjét?	Tartósak	lesznek‐e	a	mai	határok,	vagy	pe‐
dig	 elkerülhetetlenek	 a	 további	 konfliktusok,	 és	 így	 a	 következő	 nemzedéknek	 is	 meg	 kell	 ta‐
pasztalnia	a	háború	valóságát?	
– Ami engem illet, nem nagyon bánnám, ha elkövetkezne a történelem vége, abban az értelemben, ahogy egy amerikai politológus felvetette, vagyis nem bánnám, ha az ideológiák
uralma véget érne, különös tekintettel a nacionalizmus ideológiájára. A határokról is boldogan lemondanék. Nem bánnám, ha a politika ideológiamentessé válna, miközben azzal is tisztában vagyok, persze, hogy ez megint csak egy ideológia. Éppen ezért azt kell mondanom,
hogy nem tudok válaszolni erre a kérdésére. Talán még lehet reménykedni, habár a reményről T.S. Eliot egyik verssora jut eszembe: „there is yet faith, but the faith and the love and the
hope are all in the waiting”.

	Franciák,	figurák,	fordítások	

KOVÁCS ILONA

Magyar Marivaux?

1

A cím szándékosan félrevezető. Marivaux magyarországi recepciója ugyanis alig-alig történt
meg, és a nyomtatásban megtalálható szövegek száma is elenyésző a teljes életműhöz képest.
Akadtak ugyan kiváló színpadi előadások, de kis szériákat értek meg, a két jelentős (befejezetlen) regény lefordítatlan, a filozófiai esszék és publicisztikai írások pedig szinte ismeretlenek. Egy szemelvényes kötet kivételével alig szerezhet tudomást róluk a magyar olvasó.
Úgy kell tehát fogalmazni, ennek a kötetnek az egyik célja pontosan az, hogy legyen magyar
Marivaux.
A Voltaire-nek tulajdonított híres mondás, amelyet Melchior Grimm idézett annak idején,
és amely szerint Marivaux „légypetéket méricskél pókháló-mérlegen”2, jól mutatja, milyen
ironikus hangvétellel szokás emlegetni azt a szerzőt, aki maga is a humor, a paródia, a travesztia nagymestere volt. A maszkok és a szerepjátszás bravúros alkalmazása természetesen
erkölcsi problémákat is felvet, és ezek csakugyan folyton felbukkannak a szakirodalomban.
Mi tagadás, szereplői sokat „hazudnak”, tagadják valós mivoltukat hosszabb-rövidebb időre,
miközben más személyek jellemzőit veszik magukra, pontosabban őket játsszák el, bár mindig az igazság megismerésére vágyva, próbatétel gyanánt.3 „Vonzások és választások” állnak
mindenütt a cselekmények középpontjában, és a dilemmák eldöntéséhez ezeket a próbákat
használják eszközként.
Az etika és erkölcs kérdései egész életében őt magát is foglalkoztatták.4 Nem mondható
tehát, hogy reflexió nélkül teremtette volna meg ezt a játékos világot, amelyben a szerepek
következetes végigvitele persze sok-sok szenvedést és megaláztatást von maga után a színpadon és a regényekben egyaránt, de hirtelen csavarral elvezet előbb az igazsághoz, utána
pedig valamilyen keserédes „boldog” véghez, mondhatni megbéküléshez. Látni kell, hogy milyen kegyetlen az a világ, amelyben a „Szerelem és a Véletlen” játékai irányítják a játszó személyek sorsát. A játékokban rejlő veszélyek és kínzások kockázata persze minden nagy komédiaíró műveiben ott bujkál a felszín alatt, de nála elsősorban Molière öröksége idéződik
fel. Marivaux ugyan prózában írta összes darabját, helyenként versbetétekkel, Molière hatása
1

2

3

4

A tanulmány a KRE–L’Harmattan Kiadónál készülő Magyar	 Marivaux című kötet Utószavaként fog
megjelenni, előreláthatólag a jövő évben.
Voltaire maga nem írta le, csak mások idézik tőle ezt a mondást (elsőnek Grimm), amely egyszerre
találó és hamis, értelmezéstől függően (fr.: „peser des œufs de mouche dans une balance en toile
d’araignée”). [Ahol nem jelzem külön a fordító nevét, ott a francia szöveget én fordítottam. KI]
Ezért egyértelműen téves, legalábbis hamis képzeteket keltő, Jánosházy György fordítás-gyűjteményének címe és koncepciója: Hazugságok:	vígjátékok	a	szerelemről	(Marosvásárhely, Mentor, 2004).
Különböző periodikákat írt és szerkesztett: Lettres	 sur	les	habitants	 de	Paris	(1717–18), Le	Specta‐
teur	 français (1721–24), L’Indigent	 philosophe (1726), Le	 Cabinet	 du	 philosophe	 (1734). Magyarul
csak szemelvények olvashatók ezekből az írásokból: A	tudom‐is‐én‐micsoda	fogalma: források és tanulmányok, szerk. Bartha-Kovács Katalin és Szécsényi Endre, Budapest, L’Harmattan, 2010.

2019. november

63

„

azonban témáiban és filozófiai koncepcióiban is sokszor tetten érhető, pl. éppen a hasonló
címet viselő vígjáték (IV)5 első párbeszéde a képmutatásról A	mizantróp	(Az	embergyűlölő)	és
a	Tartuffe	egyik fő témáját idézi fel. Mindkettőjükről elmondható, hogy a mélység többé vagy
kevésbé explicit módon, de mindig érezhető a komédia mögött. Tragikus háttér és iróniával
felmutatott, de valóságos gyötrelmek ábrázolása nélkül a vígjátékok univerzuma súlytalan
lenne, és felületes fordulatok sorozatát eredményezné csak, ahogy ez a bohózatok nagy részénél tapasztalható. Még a francia vaudeville vagy a magyar népszínmű és operett-darabok
legjobbjai6 is hordoznak érdekes, áttételes, súlyosnak érzett komoly mondanivalót, amelyet a
humor, sőt a bohózat különböző szintjei sikeresen elrejtenek a kevésbé fogékony néző előtt.
Az olasz népi színjátszás és vásári komédiák szerepe mindkét életműben döntő jelentőségű, ennek emlegetése szinte már közhelyszámba megy, ha a commedia	dell'arte hatásáról
van szó. Marivaux életében és műveiben az olasz színészek szerepe, elsősorban a Balletti, Párizsban játszó olasz színészcsaláddal ápolt szoros barátsága és szakmai együttműködése miatt szintén jól ismert.7
Marivaux más műfajú műveiben, pl. egyik fontos regényében (A	törtető	paraszt)8 ugyancsak megdöbbentő a látens, gyakran mégis felszínre bukkanó mélyréteg. A főhős, Jacob
ugyanis fiatalon Párizsba kerül, és sikeres pályát fut be, amit nagy részben nála idősebb hölgyek vonzalmainak, és velük kötött házasságoknak köszönhet.9 Ezzel kapcsolatban az egyik
kiváló szakértő, René Démoris10 egyenesen a kannibalizmus metaforáját idézi fel. Hozzáfűzi
persze, hogy Jacob első házassága, amelyet egy érettebb hölggyel köt, kölcsönösen boldog,
vagyis a fiatal (a történet kezdetén 18 éves), életerős és szép vidéki fiú nem pusztán elszívja
Habert kisasszony életerejét, használja a társadalmi rangját és kapcsolatait, hanem cserébe
5

6

7

8

9

10

Az egyszerűség kedvéért az egyes komédiákra a teljes cím állandó idézése helyett a gyűjteményes
kötetben felállított sorrend római számaival utalok. A kötet tartalmát és a vonatkozó sorszámokat ld.
az írás végén.
Pl. Georges Feydeau, Eugène Labiche legjobb zenés komédiái vagy a bécsi operett olyan kiemelkedő
remekművei, mint Johann Strauss Denevérje.
Minden színháztörténeti munka foglalkozik ezzel a szoros kapcsolattal, az erre vonatkozó szakirodalom ismertetése lehetetlen itt, csak arra utalnék, hogy sok darabját a párizsi Olasz	Színház (Théâtre
des Italiens) számára írta, ott mutatták be, és még a szereplők neveiben is előfordul a színésznők neve (Silvia, Flaminia).
A cím (Le	Paysan	parvenu) fordítása igen problematikus. Az itt idézet változat Bóka Lászlóé, aki a regény első oldalát fordította le a Francia	 irodalom	 kincsesháza	 című Illyés-antológiába (Budapest,
Atheneum, 1942, 205). Valójában a parvenu jelzőnek és a parvenir	igének nem annyira erős a pejoratív jelentésárnyalata a franciában, mint a magyarban. Ez a semlegesebb jelentés ugyan mára elavult,
de a korban még azt is jelölte, hogy valakinek sikerül feljebb jutnia, persze mint újgazdagnak, a megfelelő modor és kultúra híján. Ezért talán a feltörekvő jelző helyesebb lenne, hozzátéve, hogy Jacob
tehetséges, sok kiváló tulajdonsága van (szépség, erő, bátorság, okosság-ravaszság, stb.), tehát valódi
sikertörténet az övé, még ha erkölcsi szempontból kétes is.
Marivaux házassága (1717) némiképp hasonlítható a regénybeli Jacob pályájához, legalábbis kortársai közül sokan érdekházasságnak tartották. Igaz, hogy felesége (Colombe Bologne) néhány évvel
idősebb és sokkal gazdagabb volt nála, de ez önmagában nem bizonyítja a felmerült gyanút. A komoly, 40 000 livre hozomány csaknem teljes egészében elúszott a Law bankház csődjében (1720).
Colombe 40 évesen, 1723-ban meghalt, egyetlen lányuk pedig 1745-ben, 27 éves fejjel apáca lett.
Ld. Démoris monográfiájának Marivaux-fejezetét: Le	 roman	 à	 la	 première	 personne	 du	 classicisme	
aux	Lumières, Genève, Droz, 2002, 89–106.

„

64

tiszatáj

valódi szeretetet és szerelmet ad. Mindkét fél számára gyümölcsöző tehát a kapcsolat, de Marivaux azt is sejteti, hogy másképp nem is nagyon lehet (békésen) feljebb jutni a társadalmi
ranglétrán. Jacob későbbi hódításai szintén nála idősebb hölgyek (Mme de Ferval, Madame
de Fécour), akik sokat lendítenek a pályáján, de emellett sok jó tulajdonsága is segíti, mint
például okossága és bátorsága. Így erkölcsileg vitatható, de hatékony módon emelkedik egyre magasabbra Jacob, és lesz belőle Monsieur de la Vallée, nemes és tehetős párizsi úr a (befejezetlen) regény második harmadában.
Másik fontos regénye (Marianne	 élete) szintén egy különleges pálya kezdetét meséli el,
ahol a főszereplő hősnőről, egy kisgyermekkorában árvaságra jutott lányról megtudjuk, hogy
minden támasz híján munkásnő lesz belőle egy fehérnemű-kereskedőnél, majd egy öreg libertinus vet rá szemet, és bizonyos célzattal veszi pártfogásába. Ahhoz, hogy kikerülje a
prostituálódás csapdáját, Marianne cselhez folyamodik. Egy nap, a miséről kifelé jövet, színlelt óvatlansággal egy rokonszenves fiatalember kocsija alá kerül, úgy intézi, hogy a kocsi fellökje, aminek bokaficam a következménye. Az ezt követő ápolás során megszületik az ígéretes ismeretség, és új perspektívákat nyit Marianne életében. Ugyancsak a már idézett René
Démoris elemzi szellemesen,11 hogy ez a kis, kiprovokált baleset milyen ügyesen szolgálja az
amúgy zsákutcába kerülő fiatal lány céljait, aki efféle kisebb ravaszkodások nélkül vagy megragadna a cselédsorban, vagy mindkét nembeli kerítők zsákmánya lenne.
A fentiekhez hasonló, kiélezett és ‒ hosszabb távon ‒ a hősök sorsára kiható helyzetekről
Marivaux minden műfajban, filozófiai esszéiben is elmélkedett, de itt most csak a színdarabokról beszélünk, mivel többi írása néhány kivételtől eltekintve egyelőre nem elérhető magyarul.12 A színházi termésnek is csak kisebb szeletét tudja közölni ez a kötet, de ezek között
megtalálható több olyan fő mű, mint a II,	III,	V,	VI	vagy a	IX	és	X.	Ezek a művek feltétlenül komoly figyelmet érdemelnek, mert a szereplők jellemrajza és a cselekmények felszínen zajló
történései mélyebb jelentéseket hordoznak, bár ezeket a rétegeket csak némi elemzéssel lehet feltárni. Előbb azonban érdemes röviden áttekinteni a befogadástörténet lényeges állomásait, amelyekből nálunk olyan sajnálatosan kevés van.
Magyar	recepció	
A Színházi Intézet (OSZMI) adatbázisa húsz magyar előadást tart számon az életműből,13
ezek közül néhány fordítást célszerű röviden ismertetni. A legkorábbi Radó Antal szövege a
Szerelem	játéka	[VI]14, és ez a magyar változat máig feltűnik a színpadokon. Illyés Gyula néhány soros bevezetővel közölt egy-egy nyúlfarknyi szemelvényt ugyanebből a darabból (VI),	
illetve a két regényből a Francia	irodalom	kincsesháza című antológiájában,15 ahol így exponálja a szerzőt és életművét: „A francia színdarabban ő adott először igazán méltó helyet a
szerelemnek. Ezzel forradalmat csinált. Még nagyobb érdeme azonban stílusa. Darabjait már
ő is prózában írja, de ellentétben kortársaival, a kötött forma alól a pongyolaságba szabadu-

11
12
13
14

15

Uo. 97.
A kivételekre nézve ld. fent a 4. és a 8. lábjegyzetet.
https://oszmi.hu/index.php?option
1918, Budapest, Lampel. A Nemzeti Színházban adták elő többször. Újabban pedig (1987-ben) a
Miskolci Nemzeti Színházban játszották, Valló Péter rendezésében.
Op. cit. 201–204, az ő fordítása: 201–202, az idézet: 201.

2019. november

65

„

lókkal, mondatait a versnek kijáró gondossággal csiszolja keresetlenné és egyszerűvé. Hoszszú élete mindvégig igen küzdelmes volt; derűs, szigorúan becsületes, végül mindenki által
tisztelt, öntudatos szegényként élt s halt.” Feltétlenül említendő Szerb Antal néhány soros
ismertetője a Világirodalom	történetéből, ahol ‒ részletekbe nem bocsátkozva, de dicsérőleg
– így emlékezik meg a szerző darabjairól és egyik regényéről: „A játékos és bájos rokokó szellem legjobb irodalmi képviselője Marivaux. Színdarabjai kecses és lélektanilag pontos csevegések a szerelemről ‒ a szerelemről, amely nem ismer társadalmi korlátokat, a szerelemről,
amelynek különösen a kezdete érdekes és kellemes.”16
A darabok magyarítása szempontjából fontos az egyetlen gyűjteményes kiadás megjelenése, Jánosházy György	költő és műfordító	kötete,17 benne Omnia	vincit	Amor18 mottóra felfűzött utószavával. Szerinte Marivaux egyetlen témája a szerelem, és e téren francia forrásokra hivatkozva Racine-tragédiákkal rokonítja őt, azzal a fenntartással, hogy nála nem tragikus a vég, hanem házassággal oldódnak meg a drámai konfliktusok. Illyéstől eltérően lekicsinylően beszél a nyelvezetről, tudomást sem véve arról, hogy ennek értelmezése fontos
kulcsokat nyújt a megértéshez: „Színpadi alakjai azon a finomkodó, précieux nyelven beszélnek, amelyet Molière ugyan kicsúfolt, de amely ekkor már a társadalmi élet mindennapi
nyelve volt. A mai franciát megmosolyogtatja, magyarul elviselhetetlen volna; a fordító anynyit őrzött csak meg belőle, amennyi jellemzésül szükséges.”19 A fő probléma azonban nemcsak az, hogy lebecsüli a nyelv jelentőségét, amely a szereplők jellemének letéteményese, hanem az is, hogy a játék funkcióját ugyancsak félreismeri. Erkölcsileg ítéli meg (és el) a szerepjátszók fiktív fellépéseit, holott ezek a színlelések az igazság kiderítését szolgálják, és valóban
el is vezetnek valami nagy revelációhoz. Már a cím tévútra viszi az értelmezést, mert nem a
játékra (gyakran kegyetlen játékra) helyezi a hangsúlyt, hanem pejoratív kontextusba helyezi
a műveket.
Kolozsvári Grandpierre Emil magyar variánsai	inkább az átírás mint fordítás kategóriájába tartoznak. Annyira szabadon kezeli a témákat és a szereplőket, hogy mindent újraír, így
lesz előbb Két	nő	között az Álruhás	szolgálólányból 1979-ben, az egervári Várkastély előadásához kapcsolódó munkájában, majd később még merészebben rugaszkodott el az eredetitől:
Lovag,	avagy úgy	itt	hagylak	benneteket,	mint	Szent	Pál	az	oláhokat.20
Az Épreuve szintén több címmel és szöveggel létezik. Legelőször Gáspár Mária a Népművelési Intézet21 jóvoltából fordította le (Próba),	 de nem találtam annak nyomát sehol, hogy
előadták volna, bár az amatőr társulatok produkcióit nem tartja számon a már idézett OSZMI

16
17

18
19
20

21

Budapest. Révai, 1942, II/118–119.
Marosvásárhely, Mentor Kiadó, 2004. Hazugságok	címen. A kötet négy darabot tartalmaz A	hagyaték
(Le legs), Hűtlen	hűség	(La Double Inconstance), Hazugságok (Les Fausses Confidences), Az	álruhás	
királyfi	avagy	A	fejedelmi	kalandor (Le Prince travesti ou l’Illustre Aventurier).
Uo. 277–288.
Uo. 288.
Az eredeti címe:	La	Fausse	suivante, 1995. Előbb az egervári nyári (1979), majd egy szentendrei szabadtéri előadáshoz készült a fordítás két változatban. Marosvásárhelyen is előadták ezt a darabot az
ő fordításában.
A	próba; ford. Gáspár Mária; in: A	próba.	Két klasszikus egyfelvonásos; Népművelési és Propaganda
Intézet (Színjátszók kiskönyvtára), Budapest, 1979. A fordítás elejéről olvasható egy rövid részlet a
Függelékben.

„

66

tiszatáj

színházi adatbázis. Ezt követően	Próbatétel lett belőle 1994-ben,22 egy rendezői vizsgára, és
ebből az alkalomból mindjárt két változat született. Gerelyes Edit készített belőle nyersfordítást még mint egyetemi hallgató, és Maruszki Judit dramaturgiai szempontok szerint egy másikat. Az Ódry Színpadon az utóbbi hangzott el, a kötetben Gerelyes Edit fordítását közöljük,
amelyet a kiadás számára átdolgozott.
A	(második)	Váratlan	szerelem23 szintén két fordításban létezik, bár a szó szoros értelmében egyiket sem adták elő. Az első meg is jelent, és ezt a kiadványt elég alaposan megbíráltam annak idején a litera.hu netes oldalon, 2004 júniusában,24 mivel bármilyen örvendetes
lehetne, ha megjelenik egy Marivaux-darab magyar fordításban, ez a magyarítás maga és a
kísérő szöveg nem ad alkalmat örömre. Úgy találtam, hogy a cím kivételével minden kifogásolható ebben a magyar változatban. A darab címe viszont nem a fordító vagy az előszó írójának találmánya, mert az már így szerepelt a Mesguich-társulat budapesti vendégjátéka alkalmából (1997) a Francia Intézet programfüzetében. Ettől eltekintve a magyar szöveg a tükörfordítás elrettentő példája, súlyosbítva néhány alapos melléfordítással és félreértéssel, és
az előszó is tele van pontatlanságokkal, sőt tévedésekkel. A kötetben Pacskovszky Zsolt szövege szerepel, amely egy meg nem valósult produkció számára készült, a rendező Kurucz Pál
felkérésére és vele egyetértésben.
„Fecseg	a	felszín,	hallgat	a	mély”	
Mint már eddig is utaltam rá, Marivaux három műfajban alkotott, ezek a színház, a regény és
a filozófia (esszék és periodikák), mindegyikben más-más szabályokat követve. A József Attila-idézet több jelentésben is alkalmazható az életmű több vetületének megvilágítására. A „fecsegő felszín” lehet megtévesztő látszat, amely sok kritikust és nézőt tévútra visz: a rokokó
cirádák és díszítések mögött nem mindig könnyű felfedezni a súlyosabb jelentéseket, és ez a
korabeli fogadtatásra éppen úgy jellemző, mint a művek utóéletére. Igazi jelentése azonban
az ennek a sornak, hogy a könnyed látszat mögött igenis ott lappang (majdnem mindig) valamilyen komoly dráma lehetősége, amelyet a mű nem bont ugyan ki, de sejteti vagy utal rá,
és ezzel fajsúlyossá teszi a felszínen zajló történéseket és a végül a megbékélés irányába elmozduló viszonyokat. Leginkább azonban ez a kontraszt a nyelvre és stílusra érvényes,
amely a többszörös rétegek, a polivalencia nélkül csakugyan súlytalannak tűnhet. Ide tartozik az is, hogy az irodalmi művekben szükséges feldolgozni az explicit, felszínen is jelenlévő
témák mellett a hiányokat is.25 Jelen esetben egészen meglepő, hogy a később komédiaszerzőként sikeres Marivaux a pályája kezdetén először arra tett kísérletet, hogy tragédiát írjon,
mivel annak műfaját a poétikák magasabbra értékelték. Így keletkezett a Hannibál, de olyan
nagyot bukott vele, hogy később csak egy tétova, félben maradt szöveg (II.	Mohamed) tanúskodik arról, hogy mindig erősen vonzotta volna a tragédia műfaja. Egyik méltatója egyenesen
Racine-hoz hasonlítja a vígjátékait, azzal a különbségtétellel, hogy a konfliktusok ugyan lehetnének végzetesek, de nála egy piruettel jóra fordulnak a dolgok, bár minden boldog vég
22
23

24
25

Ódry Színpad, Simon Balázs színházrendezői vizsgájára.
Budapest, Eötvös Könyvkiadó, 2001, ford. Fábri Péter, bevezető: Cseppentő István. Kétnyelvű, francia–magyar kiadás.
https://litera.hu/magazin/kritika/marivaux-a-masodik-varatlan-szerelem.html
Vö.: Roland Barthes: A	szöveg	 öröme, Budapest, Osiris, 1996. Különös tekintettel Az	 irodalom	 nulla	
foka	című tanulmányra.

2019. november

67

„

visszás érzéseket kelt(het) a befogadóban. Alighanem tudatosan van úgy felépítve ez a „szerencsés” fordulat, hogy ne legyen igazán megnyugtató.
Nem meglepő tehát, hogy a visszatérő vezérmotívumok között az egyik legfontosabb
mégis a halál. A téma a regényekben komoly szerephez jut, a darabokban viszont inkább a
mélyrétegekben lelhető fel. Az Állhatatlan	szeretők (III) megpróbáltatásaik ellen eleinte úgy
küzdenek, hogy inkább a halált választanák, mint a szerelmükről való lemondást. Silvia egyenesen „éhségsztrájkkal” fenyeget, ha szerelmét, Arlekint nem láthatja viszont. Később azonban enged a csábításoknak, és önként lemond a kedveséről. A végrendeletek, örökségek, hagyatkozások és fogadkozások mind összefüggésben vannak az elmúlással és a gyásszal, de
csak a háttérben. Valójában egyetlen darab sem forog nyíltan a betegség és a halál tematikája
körül, mint pl. Molière Képzelt	 betege,	 de a szegénység sem explicit problematika, hatásai
mégis (házasságok és szerelmek relációiban) döntő fontosságúak. Szinte minden műben hajtóerőnek és próbatételnek bizonyul a vagyoni helyzet és a társadalmi rang, de csak ha születőben lévő érzelmek irányítják rájuk a figyelmet. A társadalmi osztályok léte és hierarchiája
sem olyan formát ölt, mint számos kortársánál, pl. Beaumarchais műveiben, és nem mint lázító, igazságtalan realitás kerül reflektorfénybe, hanem éppen azzal, hogy a társadalmi ranglétra állandónak bizonyul. A rangbeli különbség (úr-szolga, úrnő-szobalány), áthidalhatatlan
távolságot képez az emberek között, és determinálja a szereplők sorsát. Ebben a vígjátéki világban semmi nyoma forradalmi indulatoknak és lázadásnak, a társadalmi rend elleni harcnak. Sőt, a nyelv és a gondolkodás annyira jellemző kinek-kinek a társadalmi állására, hogy
az álruhák és szerepcserék ellenére állandó tényezőnek bizonyul. A Játék (VI) alapvetően
szimmetrikus szerkezetében a kétoldalú szerepcsere és alakoskodás ellenére a két pár egyegy tagja, mintegy „véletlenül”, a rangban hozzáillő felet szereti meg. Ez a meglepő determináltság elég bonyolult ideológiai hátteret feltételez, de a szöveg csak a probléma meglétét
jelzi, megoldást nem kínál rá. Az is fontos tényező, hogy bár a fiatalok mindkét oldalon látszólag szabadon döntenek, előbb az álruhás játék, majd a párválasztás kérdésében sorsuk
mintha előre kijelölt úton haladna. A két apa végig szemmel tartja a fejleményeket, és szükség esetén talán (vagy biztosan?) közbelépne, hogy a kívánatos rendet fenntartsa. Erre azonban nem kerül sor, mert a „vonzások és választások” jó irányba (azaz egymáshoz) terelik a fiatalokat. Véletlenül vagy végzetszerűen?
Az örökségek más téren is sok fontos témát hoznak felszínre, hiszen a vagyon természetesen éppen olyan sorsdöntő tényező, mint a társadalmi rang, a születés. Már a címek és témák között feltűnő, milyen sokszor szerepel az örökölt vagy örökölhető vagyon mint az
egyéni sorsok meghatározója, önkényes és motivált döntések oka. Az egyik egyfelvonásosnak
(VIII) ez a címe és a fő témája, és ez a konfliktusok egyik oka két másik darabban (II és V), de
a kötetben nem szereplő művekben is gyakran e körül forog a cselekmény. Igaz, hogy az öszszeütközések oka csak akkor lehet a pénz, amikor revelációként jelentkező, de fel nem ismert
érzések kötik össze a szereplőket, más vonatkozásban nem esik róla szó. Viszont a társasági
képmutatás (VI) és szerepjátszás kiugratja a bajoknak ezt a forrását, és ‒ mint valami lakmuszpapír ‒ láthatóvá teszi a rejtett motivációkat.
Sokkal közvetlenebbül érvényesül a hatalom problémája, akár a nyers erőfölény miatt,
akár gazdasági, szellemi vagy társadalmi előnyként, de nyilvánvaló a manipuláció és a kényszer vonatkozásában is. Ezen a téren a dupla hűtlenségről szóló mese (III) igen tanulságos,
hiszen az álruhás herceg és a pásztorlány vonzalmának története felülírja azt a törvényt,

„

68

tiszatáj

amely a mindenkori uralkodót arra kötelezi, hogy alattvalói közül válasszon feleséget.
A konfliktus forrása az, hogy a herceg álruhában vándorol birodalmában, hogy a törvénynek
eleget tehessen, de megtalálja a boldogságot is. A pásztorlány azonban így többszörös csapdába kerül, hiszen végig nem tudja, ki valójában a vadász, akivel az udvarban is találkozik.
Bizalmasává is fogadja, ami nagyon megnehezíti a dolgát, mert bár Arlekin a szíve választottja, mégis erősen vonzódik a rokonszenves idegenhez. A legmeglepőbb azonban az a mód,
ahogyan Marivaux bemutatja az ellenállás megtörésének sikeres módját, ti. a manipulációt.
Az önként vállalt éhezéssel a szerelmespár inkább a halálba menekülne a kényszer elől, a hiúság és az emberi gyarlóságok kihasználása elől azonban nem szökik el. Ebből a szempontból
a darab legérdekesebb figurája Flaminia, „a herceg szolgájának lánya”, aki egy ügyesen végigvitt manipulációval oldja meg a konfliktusokat. A fenyegetések helyett ajándékokkal és
szép szóval csábítja mindkét fiatalt, egyiket és másikat is a gyenge pontjain simogatva. Silviában felébreszti a hiúságot, a hódítás és a vetélkedés utáni vágyat, és ezt mindjárt kielégíti
szép ruhák, bókok és ígéretek formájában. Arlekin meghódítása ugyanilyen hatásos, őt ‒ a commedia dell'arte hagyománya szerint a testi élvezetekkel lehet megnyerni ‒, tehát ételt-italt,
kényelmet és fényűzést kínál neki, és ennek a fiú nem tud ellenállni. Fontos tényező, hogy
Flaminia érettebb személyiség áldozataihoz képest. Ők naivul, ártatlanul csöppennek bele az
udvari élet kultúrájába és kísértéseibe. Múltjuk és életkoruk nem készítette fel őket ezekre a
próbatételekre, fegyvertelennek bizonyulnak a rafinált csábítással szemben. Itt újra felbukkan az idősebb, tapasztaltabb nő szerepének fontossága a fiatalok életében, akárcsak a két
nagyregényben. A hatalom mechanikájának pontos látlelete az, ahogy Flaminia minden ellentmondást és ellenállást kerülve, pusztán ajánlatokkal és hízelgéssel leszereli a két fiatalt.
Talán nem tévedés azt állítani, hogy a fogyasztói társadalom működésének logikáját előlegezik meg Flaminia manőverei. Kétségtelenül ellenállhatatlan az idősebb, okosabb, tapasztaltabb, a herceg birodalmát is háta mögött tudható nő fölénye és retorikája, de ugyanakkor felvillan ennek a kultúrának, a műveltségnek, tapasztalatoknak, no meg a gazdagságnak a vonzereje, sőt értéke is. Érdemes elgondolni a folytatást, a kettős házasság utáni jövőt, amellyel
Marivaux (soha) nem foglalkozik, de amely mégis kirajzolódik az utolsó jelenetek után. Vajon
mi teszi boldogabbá a fiatalokat, sőt az összes darabbeli szerelmest: a hűség, amely szélsőséges esetben a halálba vinné őket, vagy a csábítás hatására bekövetkező pálfordulás, amely
hatalomhoz, gazdagsághoz és rokonszenves partnerhez segíti őket? Az állhatatlanság egyúttal rugalmasság is, az intelligencia diadala a naivitás és a tudatlanság felett. A két fiatal világot lát, új élettel ismerkedik, és a veszteség nagy ugyan, de nyernek is a cserén. Pusztán erkölcsileg megítélni a (szimmetrikusan, mindkét oldalon párhuzamosan megtörténő) hűtlenséget a korábban választott párral szemben durva egyszerűsítése lenne a darab komplex jelentéseinek. Szerencsére Marivaux nem is vonja le a lehetséges tanulságokat a kibontakozás
pillanatában, és a további tépelődést a nézőre bízza.
Ugyancsak a mélyrétegekben megbúvó és felszínre nem kerülő, jelenségként nem tudatosított téma a kegyetlenség, amelynek számos jele lelhető fel a darabokban, de nem explicit
formában, hanem az értelmezés által kibonthatóan. Itt csak néhány példát említenék: a Dis‐
puta (X) alapkérdése nem feltétlenül az, hogy kik hajlamosabbak inkább hűtlenségre, a lányok vagy a fiúk, hanem inkább az, hogy a tények felderítése céljából végrehajtott kísérlet
nem embertelen-e? Ekképp értelmezhető az a jelenet is, amelynek során [Játék (VI) 3. felvonás], Silvia meggyötri Dorante-ot, egy olyan pillanatban, amikor már bebizonyosodott, hogy a

2019. november

69

„

fiú szenvedélyesen beleszeretett, és minden vagyoni-társadalmi korlátot semmibe véve szolgálólányként is feleségül venné. Silvia mégsem vall színt, maszkját megtartva féltékennyé teszi a fiút. Ehhez a fivérét, Mariót is bevonja az újabb, a cél szempontjából tulajdonképpen
már felesleges, kíméletlen játékba. A példák sorát könnyen lehetne szaporítani, de itt lényegesebb most a maszkok és az igazságkeresés útjainak problémáit felvetni a színdarabokban.
A más figura bőrébe bújás és alakoskodás kétségtelenül hazugság is, még ha az igazság
kiderítéséért folyik is a küzdelem. Jánosházy korábban már tárgyalt alapvető félreértése a
szövegek értelmezésében rámutat arra, hogy a Marivaux-figurák nem mondanak igazat, elhallgatják valódi mivoltukat, és nem hajlandók az identitásukat elárulni egészen addig, amíg
meg nem győződtek a másik céljairól és igazi arculatáról. Nagy kritika ez a korabeli társadalmi lét és szélesebb értelemben mindenféle emberi kommunikáció lényegéről. Igaz, hogy
itt a szereplők célja nem álságos előnyök megszerzése, (bár az is lehetne, és akkor szélhámosoknak kellene tartanunk őket), a határ mégis nagyon nehezen húzható meg sokszor a próbatétel és az átverés (vagy hatalommal való visszaélés) között. Ezen a téren igazán érdekes
lenne a dobozokba zárt arcképekkel való játékok elemzése, amelyek túlmennek ezeken a kényes határokon, de sajnos éppen azok a darabok nem elérhetők magyarul,26 vagyis nem szerepelnek a kötetben, amelyek erre a legkiválóbb példákat nyújtják.
A cél és az eszközök dialektikája nem más, mint az alapvető ellentmondások kibontása, és
itt becsületes szerző nem juthat nyugvópontra. Nemcsak a Próbatétel (IX) címet viselő darab
mechanizmusa engedelmeskedik ennek a logikának, hanem szinte valamennyié. A Játék (VI)
alaphelyzete a véletlen bekapcsolásával különösen talányossá válik. Mindenesetre azt leszögezhetjük, hogy a filozófiai életmű fejti ki érthetőbben, bölcselkedés formájában ezt a problematikát, és elég sötét világképet sejtet komédiának álcázott próbatételek és álruhás játékok
mögött. A filozófiai-publicisztikai írásokban27 természetesen komolyabb a kifejtése ennek a
kérdésnek ‒ immár, esszéisztikus formában. Három periodikát adott ki Marivaux, de a Spec‐
tateur a leghíresebb, ezt 1721–24 között írta és közölte nyomtatásban. A hét „lapból” álló sorozat Bevezetője könnyed formában ismerteti, milyenfajta bölcselkedésnek tartja a sajátját
Marivaux. Az önelemzést egy történettel illusztrálja, amelynek a címe:	A	vizitben	ott‐felejtett	
kesztyű. A narrátor 17 éves korára visszatekintve mizantrópiája kialakulását arra a szerelménél tett látogatásra teszi, amikor is vissza kellett mennie, mert fél pár kesztyűjét nála felejtette. A fiatal hölgy, akibe egészen addig szerelmes volt, nemcsak a szépségével hódította
meg, hanem ártatlanságával és természetes viselkedésével, amit ő a kacérság teljes hiányának vélt. Még azt is feltételezte róla, hogy szépségének nincs tudatában, de mekkora a megdöbbenése, amikor már a távolból észreveszi: a fiatal lány a tükre előtt gyakorolja az ártatlan
arckifejezéseket. Éppen azokat, amelyekkel annyira elbűvölte őt. Abban a pillanatban elmúlik, meghal minden érzés a szívében, és ezt meg is mondja, miközben elköszön. A lány is észrevette a tükrében a közeledő fiút, elpirul és felelősségre vonja tapintatlanságáért, de nincs
mit tenni. A fiú megmenekül ugyan egy rossz kapcsolattól, de elveszti minden illúzióját, nemcsak erre a szerelemre nézve, hanem egész életére: „Megremegtem arra a gondolatra, milyen
veszélybe kerülök, ha balszerencsémre jóhiszeműen elhiszem a szélhámos hölgy tökéletes26

27

Ilyen a Csalfa	vallomások (Fausses Confidences) című darab, amely nyilvános megalázásig viszi a dobozba zárt portré talányának vagy titkának megfejtését, és az egyik mellékszereplőt kíméletlenül
szenvedésre ítéli a boldog vég pillanatában.
Le	Spectateur	français, 7 feuilles (lap, változó terjedelemben).

„

70

tiszatáj

ségre fejlesztett cseleit, amelyeket én természetesnek vettem, és mivel csak emiatt szerettem
bele, a szerelmem egy csapásra megszűnt, merthogy a szívem csak ezzel a feltétellel táplált
gyöngédséget iránta.”28 Búcsút vesz tőle, és utolsó szavaival az Operaház masinériáihoz hasonlítja a lány viselkedését, amely szórakoztató, de őt többé nem hatja meg: „Azzal otthagytam, és ebből a kalandból született meg bennem egyfajta embergyűlölet, amely azóta is sajátom, és emiatt vizsgáltam egész életemben az embereket, és mulattattam magamat a reflexióimmal.”29
A tetszetős rokokó motívumok sok súlyos mondanivalót hordoznak tehát, és itt két olyan
technikát kell röviden ismertetni, amely minden műben érvényesül, és valójában egyedi jellemzője Marivaux-nak. Az egyik a kettős	 regiszternek elnevezett és az ő műveihez kötött
szerkesztési forma, a másik pedig a marivaudage,	a jogosan róla elnevezett csevegési stílus.30
Jean Rousset híres és meghatározó tanulmányának31 főbb megállapításaira hivatkozva
(amelyekkel megalapozta feltevését a kettős regiszterről), érdemes kiemelni, hogy nála nem
csak a commedia dell'arte és Molière darabjainak hagyományából ismert és átvett kontrasztos párhuzamokról van szó, ahol úr és szolga, úrnő és szubrett, főhősök és mellékszereplők
párosairól beszélhetünk. Itt mindezek egyszerre jelennek meg más rétegből származó információkkal, ami a korábban ismert Dom Juan-Sganarelle (Don Giovanni-Leporello) típusú
kontrasztokat és párhuzamokat jelentősen tovább gazdagítja.
A	kettős	regiszter	
Marivaux nem bízik semmilyen előre kidolgozott rendben, az ő vezérelve a már egyes címekben is jelzett váratlan felismerés, meglepetés (II és V) és a véletlen játéka (VI): „Én nem tudok
alkotni, csak tetten érem magamban a véletlen keltette gondolatokat.”32 A rögtönzés életeleme a művészetének, és ezt is építi be a szövegekbe, főként az improvizációban jártas olasz
színészek számára írott darabokban. Több darabjában találni olyan instrukciót, ahol az Arlekin-figurát játszó színészre bíz egy-egy improvizációt, de mindig egy szigorúan megtervezett
keretbe illesztett panelként. Bizalmatlan minden tőle idegen és mesterséges rendalkotással
szemben, van viszont saját magának kialakított és alkalmazott szerkesztési technikája, amelyet következetesen betart. A commedia dell'arte hagyománya eleve épít a figurák és helyzetek ismert paneljeire, amit Marivaux mesterien felhasznál. A korai darabok (mint az I és II),
többet alkalmazzák ezt a technikát, és sokat bíznak az olasz színészekre, a későbbiek egyre
kevesebbet, de végig sajátja marad ez a szemlélet.
A jeles filozófus és irodalomtudós, Georges Poulet33	a Marivaux-teremtmények lényegét
abban látja, hogy rögtönöznek és a pillanatban élnek. Ebből vonja le a véletlen és a rögtönzés
28
29
30

31

32
33

1. lap
Uo.
A kifejezés talán lefordíthatatlan, de mindenesetre egyelőre lefordítatlan, mert a szerző nevét képzi
tovább a csevegés (fr. badinage) egyik szinonimájaként. Az ige is létezik, marivauder, ld. atilf.atilf.fr:
„écrire, s'exprimer à la manière de Marivaux, avec affectation, préciosité, recherche,” vagyis: Marivaux stílusában írni vagy beszélni, keresetten, finomkodva, kényeskedve (ld. Molière).
Op.cit. Jean Rousset: Marivaux	ou	la	structure	du	double	registre, in Forme	et	signification, Paris, José
Corti, 1962, 45–64.
Le	Spectateur	français, 1. lap
Études	sur	le	temps	humain	[Tanulmányok az emberi időről], Paris, Plon, 1949.)

2019. november

71

„

esztétikáját, mely másokra is jellemző, pl. Poulet meglátása szerint hasonló Montaigne vagy
Stendhal időszemlélete. Szerinte Marivaux a passzív, szemlélődő magatartás képviselője,
ahogyan filozófiai írásaiban ezt ő maga is megállapítja.34 A pillanat meglepetéseire figyel: „Az
emberi szív redőiben megfigyeltem mindazokat a különféle zugokat, amelyekben a Szerelem
el tud rejtőzni, amikor fél megmutatkozni...”35 Jean Rousset abban látja a megsokszorozódás
(és nem pusztán megkettőződés) forrását, hogy ezek a szereplők nem ismerik önmagukat, és
miközben szerepeket játszanak, másoktól olyan megjegyzéseket hallanak, amelyek meglepik
és elgondolkoztatják őket. A kettős regiszter alapja tehát: „egyfelől a saját szerelmükről nem
tudó szívek vaksága, másfelől bizonyos szereplők éleslátása, akik (kívülről) szemlélik őket és
megelőlegezik a folytatást. Ezek a mellékszereplők jobban birtokolják a »látást«, ők figyelik
éles szemmel, hogyan élik meg a hősök szívük zavaros érzelmeit. Szemlélnek, kommentálnak,
be is avatkoznak, segédkezet nyújtanak, tisztáznak. A szerző tudásának letéteményesei a
színpadon.”36 Rousset mindenekelőtt a két nagyregényben elemezte részletesen ezt a viszonylatrendszert, a színdarabokra csak utalt. Elméletét többen megbírálták ugyan, főleg
egyes részleteiben, magát a koncepciót, lényegét tekintve azonban elfogadta a szakma.
Ennek a többszörös regiszterrel operáló szerkesztésnek lényege a megkettőződés, nemcsak a szereplők között, ahogyan az a hagyományokban gyakori, hanem a szereplőkön belül
is. Rousset koncepcióját követve: műfajtól függetlenül is egyszerre lehet látni a személyekben a szemlélődő és a szemlélt, megfigyelő és megfigyelt kettősségét, sőt az elbeszélő és az
elbeszélt együttes létezését. Az egyes figurák önmagukat is gyakran képesek megfigyelni kívülről, ráadásul a többi szereplő szintén szembesíti őket a róluk alkotott véleményekkel, külső képükkel. Mindezek a fénytörések hozzásegítik őket ahhoz, hogy megismerjék önmagukat
és változni tudjanak. Az idő is döntő tényező, mert a szenvedélyeknek különös a természete,
és itt érdemes Marivaux-nak átadni a szót: „(…) amikor átéljük őket, nem gondolkodunk rajtuk, csak akkor ismerjük meg őket, amikor már elmúltak.”37 A sokszoros nézőpontok és megfigyelési szögek, a megkettőzött reflexiók szerkezete bepillantást enged a kulisszák mögé, a
vallomások és cselekvések egyszerre szemlélhetők múlt és jelen, kint és bent dialektikájában,
nemcsak a különböző szereplők viselkedésének és tudásának tükrében. Az V. darab főszereplői például fennen hirdetik mizantróp elveiket, amelyek korábbi szerelmükben szerzett keserű tapasztalataikból táplálkoznak, miközben akaratlanul elárulják egymás iránti vonzalmukat (ezt is fennen tagadva). Kísérőikkel folytatott dialógusaik ezt is felszínre hozzák, de egyúttal hozzásegítik őket a tisztánlátáshoz. A szolgák és alattvalók ugyanis nemcsak kommentálnak és tanácsolnak, hanem tevőlegesen is beavatkoznak az eseményekbe, amelyeket
egyébként nemcsak elfogulatlanul, önzetlen szemlélőként követnek, hanem saját érdekeik
szemszögéből is, hiszen sorsuk a hősökéhez van kötve. Ez eltérő látásmódot jelent, de nem
határozza meg, hogy mindig rokonszenvvel igazgatják-e a gazdáik sorsát, vagy esetleg ütköznek-e az érdekeik. Ezeknek a bonyolult kapcsolati hálóknak a szövésében a legfontosabb
eszköz a nyelv, a Marivaux által kialakított és az ő nevét megörökítő sokjelentésű csevegés:

34

35
36
37

Ld. a felsorolást a 3. lábjegyzetben. A „lapok” címei is ezt erősítik: A	Szemlélődő, A	Megfigyelő	(Leske‐
lődő).
Le	Spectateur	français, 4. lap.
Op.cit. 50–51.
Le	Spectateur	français, 4. lap

„

72

tiszatáj

A	marivaudage	
Ez a kifinomult, többjelentésű beszélgetési stílus ugyancsak a kettős regiszter része, mert
nyelvi szinten gazdagítja a mondanivalót. Mivel ez a párbeszéd-stílus a Marivaux-életmű
vívmánya, jogos talán ezt a szerkesztést rokonítani a zenében használt ellenpontozó technikával, amely a polifónia alapja. A homofóniával ellentétben, ahol egy főszólamhoz vannak
hozzárendelve, valójában alárendelve a többi szólamok, itt mindegyik szólamot önállóan kezeli a szerző, olyan módon, hogy egymást ellensúlyozzák, kiegészítsék, komplexebbé tegyék.
A kettős regiszter fogalmát elsőként Jean Rousset vezette be és alkalmazta, a marivaudage legavatottabb elemzője viszont Frédéric Deloffre, aki egész monográfiát38 szentelt a
kérdés nyelvi és filozófiai vetületeinek. Ez a társalgási-kommunikációs forma csak látszatra
könnyed és felületes, valójában igen összetett, sok rejtett jelentést hordoz. Deloffre terjedelmes, alapos nyelvészeti elemzésekbe is bocsátkozó művének ismertetése helyett inkább egy
példán szemléltetem, hogy miről is van itt szó. A Játék	 (VI) szimmetrikus alak-ruha és szerepcseréinek természetes velejárója kellene hogy legyen a nyelvcsere is. Ez azonban nem
történik meg, és az álruhás, a másik ember identitását magukra vevő szereplők továbbra is a
saját nyelvükön beszélnek, és ezzel elárulják magukat, legalábbis a figyelmes szemlélő (és
néző) előtt. Az I. felvonás 6. jelenetében Dorante, Orgon úr vő-jelöltje inasnak (Burgundinak)
öltözve jelenik meg és köszönti a családot, igen tisztelettudóan és finoman társalog, mire Silvia testvére, Mario nem állja meg, hogy ne furcsállja az inashoz kevéssé illő tartózkodó modort (ahogyan kisasszonynak titulálja a cselédlányként szereplő Silviát):
DORANTE:	Meg	ne	haragudjon,	kisasszony!	Akármit	mond	is	az	úr,	én	nem	bízom	el	magam.	
SILVIA:	Tetszik	a	szerénysége,	csak	így	tovább!	
MARIO:	Nagyszerű!	Hanem	azt	hiszem,	komoly	itt	a	kisasszony	szó.	A	magatok	fajtája	nem	bó‐
kol	 egymásnak	 ilyen	 ünnepélyesen.	 Így	 csak	 feszengeni	 fogtok.	Beszéljetek	 egymással	 köz‐
vetlenebbül!	
Ezzel szemben Arlekin, aki Dorante úri ruháiban teszi tiszteletét a háznál, nagyon is közvetlen hangot üt meg azonnal, amivel némi megütközést kelt:
ARLEQUIN	(=Dorante):	Egy	cseléd	azt	mondta,	ide	jöjjek	be,	és	szólnak	az	apósomnak,	aki	a	fe‐
leségemnél	van.	
SILVIA:	Bizonyára	Orgon	urat	és	leányát	érti,	uram.	
ARLEQUIN:	Azt,	azt,	az	apósomat	és	a	feleségemet,	mondom.	Házasodni	jöttem,	ők	is	azért	vár‐
nak,	már	megállapodtunk	benne.	Már	csak	egy	kis	ceremónia	van	hátra,	de	az	már	semmiség.	
Ilyen és hasonló disszonáns hangokra reflektál Silvia, amikor megjegyzi a III. Felvonásban a
neki finom modorban udvarló Burgundi, azaz Dorante szenvedélyes szerelmi vallomása
után: (félre)	Értem	már	magamat. Majd később, amikor úgy dönt, hogy ő viszont nem fedi fel,
miszerint Lisette néven valójában Silvia: Ugyancsak	rá	voltam	szorulva,	hogy	ez	a	fiú	Dorante	
legyen.
Minden magyarázkodásnál ékesebben szólnak ezek a replikák a szereplők valódi rangjáról és jelleméről, de egyúttal arra a kérdésre is felhívják a figyelmet, hogy valójában lehet-e

38

Une	 préciosité	 nouvelle : Marivaux et le Marivaudage, étude de langue et de style, Paris, Les Belles
Lettres, 1955.

2019. november

73

„

identitást váltani? „És ha igen, miért nem?” – kérdezhetnénk Karinthyval, de inkább beérjük
annyival, hogy Marivaux a nyelv különleges státuszára irányítja a figyelmet ezekkel a csattanós párbeszédekkel.
Igen nagy nehézséget okoznak azonban ezek a gyorsan pörgő, szellemes nyelvi replikák a
hallgató, olvasó és a fordító számára. Többes értelmük csak akkor világos, ha villámgyorsan
meg tudja fejteni a befogadó, hogy mi mindenre utalnak, de élőszóban nem mindig könnyű
követni egy ilyen gyorsan váltakozó párbeszéd-sorozatot. Idegen nyelvre fordításban pedig
gyakran lehetetlen visszaadni a jelentésrétegeket, ami persze elszegényíti a mondanivalót.
Mert ugye a színházban nem lehet folyamodni a magyarázkodáshoz, lábjegyzeteléshez, nincs
mód kifejteni, hogy egy szójáték miért nincs lefordítva, és mi is lenne az értelme. Egyáltalán,
a Marivaux-darabok ritmusa olyan gyors, hogy nem könnyű követni sem a fordulatokat, sem
a bonyolult utalásokat. Részben talán ez magyarázza, hogy egy ilyen kiváló szerző nem tudott
olyan népszerűségre szert tenni még saját hazájában sem, mint az összehasonlíthatatlan Molière, hát még azt, hogy idegen nyelveken miért nem tartják olyan sokra.
Ugyanakkor a nyelvi rétegtől függetlenítve maguk a témák, a történések, a párbeszédek
igen rugalmasan vesznek fel új jelentéseket és alkalmazkodnak újra értelmezésekhez és átírásokhoz. Egyes előadások nagy előszeretettel helyezik át a cselekményt a XIX–XX. század
fordulójára vagy napjainkba, és sikeresen transzponálják ebbe az új közegbe a mondanivalót.
A legkiválóbb példa erre Patrice Chéreau három revelatív rendezése az életműből. Ezek közül elsősorban A	Disputa	(X)	1973-as, sötét tónusú rendezése keltett nagy visszhangot (újabb
változatban 1976-ban ismét színpadra állította), és hozott döntő fordulatot a darabok színpadi utóéletében. Az ő értelmezése egészen megváltoztatta a közönség és a szakma vélekedését, azóta folyamatosan műsoron tartják a darabjait Franciaországban. Más rendezők azzal
is próbálkoztak, hogy a bohózat és az improvizáció felé közelítsék a történeteket és a nyelvi
rafinériát helyzetkomikummal, ismert előképekre való visszautalásokkal helyettesítsék. A magyar előadások között is sok az ilyen jellegű megközelítés, pl. Kolozsvári Grandpierre átiratait ilyen szellemű rendezésekben adták elő, de a többi rendezés is merészen nyúlt ilyen eszközökhöz, mert a commedia dell’arte	 hagyományai kifejezetten felbátorítanak a témák ilyen
önálló, rögtönzésekre és újításokra is vállalkozó felfogására. Marivaux pedig kreatív művészek előadásaiban ma is él és hat a színpadon éppen úgy, mint írott formában.

A	kötet	tartalomjegyzéke:	
I Arlekint	megokosítja	a	szerelem, 1720. (Arlequin poli par l’Amour), ford. Kovács Ilona
II (Első)	Váratlan	szerelem, 1722. (La première Surprise de l’Amour), ford. Gerelyes Edit
III Állhatatlan	szeretők	(1723–24?) (La Double Inconstance), ford. Réz Pál
IV	Rabszolgák	szigete, 1725. (L’Ile des Esclaves), ford. Szeredás András
V (Második)	Váratlan	szerelem 1727. La seconde Surprise de l’Amour) ford. Pacskovszky Zsolt
VI Szerelem	és	Véletlen	játéka, 1730. (Le Jeu de l Amour et du Hasard) ford. Lator László
VII A	szerelem	diadala, 1732. (Le Triomphe de l’Amour) ford. Bognár Róbert
VIII Örökség, 1736. (Le Legs) ford. Réz Ádám (hangjáték-változat)
IX Próbatétel, 1740. (L’Épreuve) ford. Gerelyes Edit
X A	Vita, 1744. (La Dispute) ford. Lackfi János
XI Az	Asszonyok	szigete, 1750. (La Colonie) ford. Fáber András

„

74

tiszatáj

PIERRE DE MARIVAUX

A szerelem megokosítja Arlekint
(EGYFELVONÁSOS KOMÉDIA PRÓZÁBAN) 1
Szereplők
ARLEKIN
A TÜNDÉR
TRIVELIN, a Tündér szolgája
SILVIA, pásztorlány, Arlekin szerelmese
Egy pásztor, Silvia szerelmese
Egy másik pásztorlány, Silvia kuzinja
Egy csapat táncos, énekes és valahány manó

1. jelenet [A	Tündér,	Trivelin]	(A	szín	a	Tündér	kertje)
TRIVELIN (a	Tündérhez,	aki	sóhajtozik): Ön epekedik, Asszonyom, és sajnálom, de talán még
sokáig fog epekedni, ha nem használja az eszét. Volna szabad előadnom szerény véleményemet?
A TÜNDÉR: Beszélj.
TRIVELIN: Elrabolt egy fiatalembert, egy derék, mutatós, cserzett bőrű fiút a szüleitől, akinek
világszép az arca. Valami kiserdőben pillantotta meg, és mintha magát az alvó Ámort látta
volna, nem lep meg, hogy rögtön vonzalmat érzett iránta.
A TÜNDÉR: Mi a meglepő, ha vonzalmat ébreszt, ami vonzó?
TRIVELIN: Na igen, de eme kis kalandja előtt mégis a nagy hatalmú Merlint szerette.
A TÜNDÉR: Csakugyan: de egyik férfi feledteti a másikat, ebben sincs semmi meglepő.
TRIVELIN: Arlekin a romlatlan természet műve, ám egy apró megjegyzést mégis tennék: akkor rabolja el az alvó fiatalembert, amikor néhány nappal később esedékes a házassága
ezzel a Merlinnel, akinek a szavát adta! Ettől kezdve komoly az ügy, és köztünk maradjon,
mintha túl pontosan követné a természet szavát. Jó, ez még elmegy, rosszabb nem sülhet
ki belőle, mint hogy hűtlen lesz. A hűtlenség csúf tulajdonság a férfiakban, de a nőkben
már jobban tűrjük: ha egy nő hűséges, csodálat illeti, de vannak szerény nők, akiknek a
hiúsága nem vágyik csodálatra, ön is ilyen, kevesebb dicsőség, több élvezet, jól teszi.
A TÜNDÉR: Miféle dicsőség ez az én helyzetemben? Magamat csapnám be, ha ilyen apróság
miatt zavartatnám magam.

1

A teljes mű a KRE-L’Harmattan kiadónál készülő Magyar	 Marivaux című kötetben fog megjelenni,
előreláthatólag 2020-ban.

2019. november

75

„

TRIVELIN: Jól mondja, de menjünk tovább: behozza az ölében az alvó fiatalembert a palotájába, sőt lesi, mikor ébred fel, kacér ruhát ölt, és a dicsőség iránti nagyszabású megvetéséhez illően hiányos öltözékében arra számít, hogy a szép ifjú váratlanul szerelemre gyullad. A fiú felébred, és olyan bambán néz fel, ahogyan csak ostoba tökfilkók szoktak: maga
közelebb lép hozzá, mire az párszor elásítja magát tágra tátva száját, nyújtózkodik, a falnak fordul és újra elalszik. Tessék, ilyen furcsán fest Arlekin ébredése elmesélve, holott
nagy izgalmakat várt tőle. Erre dühösen fújtatva kirohan, és talán a jó hangos hortyogás
távol tartja, mert eltelik egy óra, mire a fiú újra felébred, és mivel senki nincs mellette, elkiáltja magát, hogy Hé! Ezen gáláns hívásra Ön bemegy hozzá, Ámor a szemét dörzsöli: –
Mit kíván, fiatalember? – szólítja meg. – Hát ennivalót akarok – feleli az. Mire Ön: – És
nem lepődik meg a láttomon? – Hát, de bizony! – vágja rá. Már két hete van itt ez a fiú, és
ezen idő alatt mindig ilyen szórakoztatóan csevegett, mégis Ön szerelmes belé, és ami
még rosszabb: Merlint meghagyja abban a hitében, hogy felesége lesz, holott inkább ehhez a fiatalemberhez óhajtana hozzámenni, ha csak egy mód van rá, ahogyan elmondta
nekem. Őszintén szólva, ha mindkettőt megszerzi az összes szabályokat betartva, az
egyik férfi árthat a másiknak.
A TÜNDÉR: Röviden válaszolok neked: a szóban forgó fiatalember arca elbűvöl engem, és
amikor elraboltam, nem tudtam, hogy ennyire együgyű. Ámde a butaság benne nem taszít, szeretem azt a sok-sok kellemet, amivel már rendelkezik, és még többet szerez majd,
ha megjön az esze. Micsoda gyönyörűség, ha egy ilyen vonzó férfi a lábad elé borulva szerelmet vall! Már így is ő a legszebb cserzett bőrű ifjú a világon, de a szája, a szeme, minden vonása imádni való lesz, amint némi szerelem igazít rajta, és ennyi igyekezettel azután csak-csak sikerül szerelmet ébresztenem benne! Gyakran nézeget, és minden nap
már-már elérkezni vélem a pillanatot, hogy érzései feltámadnak, és belém szeret! Ha ez
megtörténik, azonnal a férjem lesz, és az megvédi őt Merlin éktelen haragjától. De addig
nem merem ellenségemmé tenni a varázslót, akinek bűvereje felér az enyémmel: halogatok, így-úgy taktikázom, ameddig csak lehet.
TRIVELIN: Jó, legyen! De mi a teendő, ha ez a fiatalember soha nem lesz sem szerelmesebb,
sem szellemesebb, mi a teendő, ha a rápazarolt nevelés nem jár sikerrel, akkor mégis
hozzámegy Merlinhez?
A TÜNDÉR: Nem, mert akkor is mindig őt látnám, még ha hozzámennék is Merlinhez, és ha
egyszer mégiscsak belém szeretne a szóban forgó ifjú, hiába lennék férjes asszony, bevallom – még ha szégyenlem is: nem állnék jót magamért.
TRIVELIN: No, hát ez akkor is nyilvánvaló, ha nem vallja be: elég egy asszonyt kísértésnek kitenni, máris legyőzted. De nicsak-nicsak, szépséges tökfilkónk épp erre tart...
Fordította KOVÁCS ILONA

„

76

tiszatáj

PENKE OLGA

Politika és szerelem a tragédiában
VOLTAIRE BRUTUSÁNAK KÉT MAGYAR FORDÍTÁSA
A magyar nyelvű színház kezdeteinek idején két magyar író készít fordítást Voltaire Brutusából, amelyben a társadalom egészére érvényes törvények megvalósítása iránti elkötelezettség és a szenvedélyes érzelmek mindent felülíró erejének ütköztetése jelenti a tragédia forrását. Kováts Ferenc kéziratban maradt, máig ismeretlen fordítása és Kisfaludy Károly kevéssé ismert adaptációja az eredeti mű két különböző változata alapján a cselekményt és a dialógust meghatározó politikai, illetve érzelmi szenvedélyt állítja középpontba. Voltaire Bru‐
tusát 1730-ban mutatták be Párizsban, és noha az átlagosnál nagyobb nézőközönség ünnepelte, a szerző elégedetlen volt. A langyos fogadtatást annak tulajdonította, hogy a politikai
témájú darabban a szerelem túl nagy helyet kapott. Figyelembe véve a kritikákat, de elsősorban barátja, Bolingbroke tanácsait követve átdolgozta a darabot, a szerelmi téma jelentőségét csökkentve. A változásoknak megfelelően módosította a tragédiáját bevezető Gondolatok	
a	drámaköltészetről című írást is [Discours sur la poésie dramatique à Milord Bolingbroke].
A század során a két változat (kisebb átdolgozásokkal) több mint hatvan kiadásban jelent
meg franciául. A tragédia a francia közönséget mégsem hódította meg annyira, mint a korabeli Európát, amikor angol, német, olasz, spanyol, német, holland, svéd nyelvre lefordították.1
A francia forradalom újra felfedezte és erősen ideologizálta: az eredeti szöveget megváltoztatva adták elő és jelentették meg a tragédiát. A századfordulót követően a főhős mitikus jelentőségét megkérdőjelezték, és a darab a színpadokról is lekerült.2 A két magyar fordítás
érdekesen kapcsolódik nemcsak a mű két eltérő változatához, hanem a drámaelméleti munkához és a darab európai recepciótörténetéhez is. A tanulmány a két fordítás sajátosságainak
bemutatása mellett megvizsgálja a lehetséges források és a fordítások szövegének kapcsola1

2

Lásd a kritikai kiadást készítő John Renwick bevezetőjét és jegyzeteit, aki alapszövegként az 1775-ös
ún. „keretes”, Cramer-féle kiadást (édition	encadrée) választja az ultima	manus elve alapján, az első
kiadáshoz képest módosított szöveget tekintve főszövegnek, de feltünteti az összes ismert szövegvariánst, köztük az első kiadás szövegét is: Voltaire, Brutus,	Les	Œuvres	complètes (1728–1730), 5. kötet, Voltaire Foundation, Oxford, 1998, 5–116. A Brutus-téma európai feldolgozásainak szentelt konferenciakötet több tanulmánya foglalkozik a Voltaire-tragédiával és fordításaival, valamint az eredeti
téma módosulásaival: Bruto	 il	 maggiore	 nella	 letteratura	 francese	 e	 dintorni, szerk. Franco Piva,
Fasano: Scena editore, 2002. Lásd még: Sylvain Menant, „Le théâtre de Voltaire en Europe au XVIIIe
siècle: essai d’une problématique générale”, Revue	Voltaire, n. 7. „Échos du théâtre voltairien”, PUPS,
Paris, (2007), 13–20.
A forradalom alatt (már a szerző halálát követően) a szöveg jelentősebben változik, részben a korabeli nagyszámú előadást követve: John Renwick, „Le Lucius	Junius	Brutus de Voltaire”; Hans Jürgen
Lüsebrink, „Brutus, idole patriotique. Dimensions symboliques et mises en scène théâtrales”; Roger
Barny, „Brutus après thermidor: la neutralisation du mythe”, Bruto	il	maggiore, 2002, 157–172, 307–
320, 322–331.

2019. november

77

„

tát, és megkísérli feltárni jelentőségüket a magyar fordítás-, kultúr- és színháztörténet fejlődésében.
Politikai	szabadság	–	költői	szabadság.	Voltaire	angol	hatás	alatt	született	tragédiája	
Voltaire a Brutust angliai száműzetése alatt kezdi el írni, amikor a szigetországot a szabadság
jelképeként értékeli, felfedezi Shakespeare-t, a korabeli angol szerzőket, és újragondolja
dramaturgiai koncepcióját, amely alapvetően a francia klasszikus színházra épül. Ezek az élményei elsősorban Filozófiai	levelei alapján ismertek, de jelen vannak az angol hatásokat tükröző tragédiában is, amely Lucius Junius Brutus történetét dolgozza fel. A római köztársaság
első konzuljáról – aki elűzi a zsarnokká vált etruszk királyt, Tarquinius Superbust, és aki halálra ítéli fiait, amikor azzal vádolják őket, hogy elárulták a római köztársaságot – több francia szerző írt tragédiát az előző század végén, amelyeket Voltaire jól ismert, sőt tanára, a jezsuita Porée atya Brutusának latin nyelvű előadását valószínűleg látta is. A filozófus azonban
sajátos értelmezést ad a történetnek. Három ellentétet helyez a középpontba, amely a monarchia és a despotizmus, a jogos és a jogtalan, a személyes és a közérdek között feszül. A darab első megfogalmazásában jól követhető a különböző témák indítása. Az első felvonás Róma szabadságát helyezi előtérbe, a kölcsönös esküt az uralkodó és a „szenátus” között,
amelyhez a király hűtlenné vált, itt Brutus személye központi. A második felvonás Brutus fiának végzetes szerelmét mutatja be, Titus dilemmáját, aki a római köztársaság hadvezére, és
az elüldözött király leányának szerelmese. A következő felvonások kibontakoztatják a kettős
cselekményt. Végül a szerelmi téma a csúcsra fokozódik, és tragikusan zárul, és – mintegy a
kérlelhetetlen politikai meggyőződés személyes következményeként – az apa hozzájárul fiai
kivégzéséhez. A második változat filozofikusabb, és a módosítások során a szerző Brutus
alakját apaként emberségesebbre próbálja formálni, Titust pedig kevésbé patetikussá. Elmarad a szerelmi jelenetek nagy része, helyettük sokasodnak a politikai konfrontációk a köztársasági és a monarchista meggyőződés között. A két politikai koncepció dialógusa mindkét
változatban jelentős, mindegyik hátrányait megmutatja. A királyság despotizmussá válhat,
a monarchiának – az angol mintát követve – társadalmi megegyezésre kellene épülnie, és
csak akkor jogszerű, ha az uralkodó is engedelmeskedik az egész társadalomra érvényes törvényeknek. Azonban a köztársaság sem feltétlenül biztosítja a szabadságot, és a több száz fős
szenátus zsarnoksága is törékennyé teszi a társadalmat. Egyik elemzője „filozófiai dialógusnak” nevezi a tragédiát, amelyben a köztársaságpárti Brutus és a monarchiapárti Arons és
Messala állnak egymással szemben. John Renwick a kritikai kiadás előszavában a köztársaság
terminus sajátos használatára figyelmeztet: a kortársak árnyaltan különbséget tettek „monarchikus, főúri és népi köztársaság” (république monarchique, seigneuriale et populaire)
között, és Voltaire szerinte ekkor „monarchista köztársaságpárti” (monarchiste républicain).3 Mai kritikusai a szerző írói erényeit hangsúlyozzák a műben, miközben politikai filozófiáját kevéssé jelentősnek értékelik.4 Voltaire a darabot az arisztotelészi szabályokat követve nem a történetre, hanem a szereplőkre építi, hangsúlyozza az előadásban a látványos-

3
4

Voltaire 1998, John Renwick bevezetője: 43.
Charles Mazouer, „Les tragédies romaines de Voltaire”, Dix‐Huitième	Siècle, no 18 (1986), 359–373;
Pierre Frantz, „La monarchie dépaysée: la réflexion politique dans Brutus”, Revue	 Voltaire, no 3
(2003), 289–297.

„

78

tiszatáj

ság jelentőségét, és a rendezésre vonatkozóan is részletes utasításokat ad. A dialógus fontosabb, mint a cselekmény, a jelenetek mozgalmasak, a szereplők gyakran váltakoznak. Szenvedélyes replikák, kevés monológ, felgyorsított szövegritmus teszik tragédiáit, így a Brutust
is kifejezetten vakmerővé kortársaihoz képest is, ez korabeli kivételes sikerének egyik titka.
A tragédiát bevezető drámaelméleti írásban Voltaire beszámol arról, hogy először angolul és
prózában kezdte el írni tragédiáját és hogy írás közben az angol politikai szabadságról gondolkodott. Ugyanakkor az angol drámaköltészet szabadságát dicséri, kifejti véleményét, mely
szerint az angol szerzők előnyt élveznek a történelmi témák választásában és feldolgozásában, színre vihetik a legszélsőségesebb politikai és szerelmi szenvedélyeket, és közönségük
elfogadja a „borzalmas” [terrible] színpadi bemutatását, így megjeleníthetik a halált vagy az
öngyilkosságot, és nem csak beszélnek róla a szereplők. Shakespeare felszabadító szerepét
említi, konkrétan azt, hogy ő az egyetlen, aki még a szellemek színrevitelét is meggyőzően
megoldotta. A francia és az angol színház eltéréseiről írt gondolatmenete valóságos nemzeti
karakterológiává alakul. Beszél a színház megreformálásának fontosságáról, a római témájú
tragédiákról, a görög színházi előadásokról, Corneille-ről és Racine-ról. Az angol színház jellemzőjének tartja a szabadságot, nemcsak a téma választásában és ábrázolásában, hanem a
megformálás vonatkozásában is: a drámaírók használhatják a prózát vagy a rím nélküli, jambikus verselést, szabadon élhetnek az „enjambement” lehetőségével. Elismeri, hogy a francia
színház – az angoltól eltérően – erőteljes kötöttségeket kér számon: az illendőséget (bienséance) a téma választásában és ábrázolásában, a rímes alexandrinusokat a verselésben.
Ugyanakkor, paradox módon, a francia klasszikus színház követőjeként Voltaire visszautasítja, hogy franciául prózában írják a tragédiákat, mivel meggyőződése szerint a francia nyelv
természete a szigorú verselést kívánja meg. Ő maga egyetlen drámát írt prózában: 1763-ban
a Sault, életének abban a szakaszában, amelyről mint a prózára való „áttérésről” beszélnek.5
Antik történeti témájú darabjait saját korát érdeklő filozófiai gondolatokkal tölti meg, és Bru‐
tusában a dialógusokban és a színrevitelben sok újítást alkalmaz, amelyeket az angol szerzőktől tanulhatott.
A	magyar	színház	kezdetei	
Az a gondolat, mely szerint csak a színház képes az egész nemzetnek erkölcsi leckét közvetítetni, Voltaire drámaelméletének egyik alappillére, amelyet a közüggyé váló magyar nyelvű
színjátszás létrehozásáért fáradozó fordítók egyetértéssel idéztek.6 A magyar nézők francia
nyelven a bécsi francia színházban és a kastélyszínházakban, latinul a jezsuita iskolaszínházakban láthatták Voltaire tragédiáit a század közepétől kezdve. Tragédiáinak fordítása fontos
szerepet játszott abban, hogy a még hivatalosan nem engedélyezett, de egyre nagyobb rendszerességgel játszó magyar színház a közönség érdeklődését felébresztő repertoárhoz jusson. A külföldi szerzők közül 1772 és 1794 között az ő darabjait adják ki és játsszák a leggyakrabban: a lefordított nyolc tragédiából (Adélaïde	de	Guesclin,	Brutus,	Mahomet,	Mérope,	
5
6

Sylvain Menant, L’Esthétique	de	Voltaire, SEDES, Paris, 1994, 20, 84–106.
Péczeli József fordításában olvashatjuk magyarul Voltaire Tancrède című tragédiájának Mme de
Pompadourhoz írt ajánlását.: „…a’ Theatrum vagy Néző-Szín az, a’ hová a leg-számosabban szokott
öszve gyülni a’ Nép, a’hol formáltatik az ifjuság’ elméje ’s ízlése […] nem szenvedünk ott meg semmit,
a’mi az erköltsöket meg-vesztegetné: egy szóval ez nálunk mind a Poézisnak mind a Virtusnak élő
oskolája.” Szomorú	játékok előszava, Komárom, 1790, 115.

2019. november

79

„

Mort	de	César,	Tancrède,	Triumvirat,	Zaire) hat megjelenik, és az ismertetések alapján tizenhét bemutatóról tudunk.7
A szerző ekkor már jól ismert filozófus Magyarországon, számos, különböző műfajban írt
művet fordítanak le munkásságából.8 A nyomtatásban is megjelent művek között dominálnak a történeti témájú, „filozófiai propagandát” közvetítő tragédiák, amelyeket Voltaire is
szélesebb közönségnek szánt.9
A magyar színház sokat változik a két fordítás között eltelt huszonnégy év alatt. Kováts
1788-ban készült fordítása politikai aktualitása miatt lehetett fontos. 1790 körül a Brutus a
legkorábban magyarul bemutatott darabok közé tartozik, Kolozsváron és Nagyenyeden játszották. 1812-ben a magyar közönség a történeti témájú darabokat még mindig szívesen fogadja, de már a nemzeti történelem színrevitele áll az érdeklődés középpontjában. Kisfaludy
nem is ajánlja az általa lefordított Brutust bemutatásra. Adaptációja drámaírói felkészüléséhez járul hozzá, és az érzelmesség ízlésének elterjedtségét tanúsítja. Ekkor már nem játsszák
Voltaire-t, tragédiáinak újrafordítása azonban még a nyolcvanas évekig aktuálisnak látszik,
amikor a Magyar Tudós Társaság javaslatára a „Külföldi Játékszín” című sorozatban több tragédiájának fordítása megjelenik.
Politikai	modell:	a	király	és	az	alattvalók	szerződése	–	Kováts	Ferenc	fordítása	
A Brutus első teljes magyar fordítása Kováts Ferenc munkája, amely autográf datálása szerint
1788-ban készült. Jelenleg az Akadémiai Könyvtár kézirattárában található, és most kerül
először bemutatásra.10 A korábbiakban a fordítás bevezetőjét és a tragédia tizenhat sorát olvashattuk Császár Elemér 1918-as közlésében.11 Kováts Brutus-fordításának Az olvasóhoz
címzett bevezetője – azon kívül, hogy megosztja közönségével a színdarab fordítása során
felmerült kételyeit és a megoldási lehetőségeket – tükrözi, hogy fordításával a magyar nyelvű
színház létrehozásához akar hozzájárulni, valamint hogy Voltaire drámaelméleti gondolatai
hatással voltak rá. Nemcsak a szerzői utasításokkal kapcsolatos drámaterminológiai kifejezések fordítása során ad alternatívákat, hanem arról is kifejti véleményét – részben forrását
követve –. hogy a magyar nyelvű tragédiában milyen verselést kellene alkalmazni:
A verseknek micsoda nemei illenének inkább a’ Magyar Szomoru Játékokhoz, még az sem Iróink,
sem Játékosaink által meghatározva nincsen. Az én füleimnek úgy tetszik, hogy azoknak természet-

7

8

9

10

11

Penke Olga, „Voltaire tragédiái Magyarországon a XVIII. században”, Filológiai	Közlöny, XXXI (1985),
107–132. A korabeli magyar színházról lásd: Kerényi Ferenc, Magyar	 színháztörténet	 [Histoire du
théâtre hongrois] (1790–1873), Akadémiai Kiadó, Budapest, 1990.
Lásd: Penke Olga, „Mindeneket meg visgálni s’ ítélni tudni helyesen.” (Gondolatok a „Magyar Voltaire” címmel készülő könyv mukálatai közben”, Programok	és	tanulmányok.	Felvilágosodás‐Lumières‐
Enlightenment‐Aufklärung	 6, Szerk. Bartha-Kovács Katalin, Penke Olga, Szász Géza, Szeged, 2017,
41–51.
Ridgway, Ronald, La	 propagande	 philosophique	 dans	 les	 tragédies	 de	 Voltaire,	 Voltaire Foundation,	
Oxford, 1961, ’Studies on Voltaire and the 18th Century, XV’.
Kováts	 Ferenc Műfordításai, Pápa, 1787–1788. Autogr. 1. köt. 158 f. (restaurált papírkötés) MTA
Kézirattára: MS 22: 43–91 fol.: [Voltaire], Brutus, szomorú játék öt szakaszban, versekben, 1788 K. F.
Ingenieur.
Császár Elemér, „Kovács Ferenc irodalmi hagyatéka”, ItK, 28 (1918), II. 299–315. A tanulmányból
tudjuk, hogy a kézirat akkor Beöthy Zsolt (a fordító dédunokája) tulajdonát képezte.

„

80

tiszatáj

jekhez, és ahoz a’ nehéz saruhoz, alkalmasint illenének a’ nyelvünkön igen esméretes Tizenkét szótagokból álló és egyforma végezetű versek, akár két, akár négy sorúak légyenek azok; de olly megszaggatással, hogy az első szakasztat öt, a másik pedig hét szótagokból álljon. […] És ugyan illyen
szaggatású versekben van az az egész Játék próbául fordítva. Törvényt senkinek nem szabok; próbálni szabad.12

Érdekes, hogy nem említi meg a kortársai által korábban készített, nyomtatásban is megjelent Voltaire tragédiáiból készült fordításokat, köztük Péczeliét sem, amelyet pedig a kortársak nagyra értékeltek, ő pedig a fordítót is jól ismerte.
Az Akadémiai Könyvtár Kováts Ferenctől származó kéziratos fordításainak gyűjteménye
tartalmazza Voltaire Brutusának teljes magyar szövegén kívül a fordító egyéb munkáit is,
amelyek néhány fontos információt tartalmaznak a fordító egyéniségére és a fordítás elkészítésére vonatkozóan.13 Kováts Ferenc mérnöki tanulmányait külföldön végezte, ekkor szerezhette kiváló francia tudását is. A XVIII. század nyolcvanas évei kulturális életének ismert szereplője, kivételes szerénységéről ismert. A fordításokon kívül számos cikket írt a Mindenes
Gyűjteménybe, cikkeit nem szignálta. Egyéniségét jellemzi két kéziratának címlapjára választott mottója, amelyek az író-szerepről („Az az igazi tisztesség, ha hasznára vagyunk az embereknek”), illetve a fikció sajátos erejéről kialakított felfogását tükrözik („A mit a Rab nyilván
nem mert kibeszélni urának / Adt’azt gyenge fedél fedte mesékben elő.”).14
A fordító politikai érdeklődését és meggyőződését jellemzi, hogy az 1786-ra datált A’	Fe‐
jedelemnek	és	a’	Hazának	Barátja,	avagy	a	jó	Polgár című fordításában a műnek a despotizmusról szóló részét fordítja le különös gonddal, és megjegyzéssel is kíséri. A jegyzet hoszszabb idézetet tartalmaz a Brutus című darabból.15 Már ez a két évvel a teljes fordítást megelőzően készült részlet tanúsítja, hogy a Brutus politikai témája volt különösen jelentős a fordító számára. Érdemes a jegyzet kapcsolódási helyét idézni először, amely a despotizmus
működési mechanizmusát és a társadalmi szerződés szükségességét mutatja be:
A szabadkényű úrnak, Despotának más törvénye nincsen, hanem csak maga saját fő akaratja; és csak
a maga tetszésének kíván eleget tenni… Egy király ellenben, a törvénynek fija lévén, nincs azok felett. Fő lévén, mindennel tartozik tagjainak, valamint a’ tagok mindennel tartoznak fejedelmeknek.
[…] Kötés vagyon mindkét részről közöttök; a nép részéről engedelmesség és hűség; a Fő részéről
vigyázat és gondviselés. Valamint nékünk, úgy néki sem szabad, szavát vissza húzni.

Ehhez a mondathoz kapcsolódik a jegyzet, és a tragédiából lefordított sorok: „Ez az a’ mit
Voltér olly szerencsésen ki fejez azon szép versekben, mellyeket Brutus szájában ád, a Porszenna követjének Áronsznak felelvén, a ki Tarkviniust igazítani akarja.”
Áronsz! mikor mi őnékie alája
Adók magunkat; az eskűvés formája
12
13

14

15

Uo., 216–217.
Kováts	 Ferenc Műfordításai, MS 22:	 Mesék	 és	 regék	 versekben,	 Különbféle	 darabok	 (Pope-fordítás
Hagedorn után, 1791), Egyéb	versek (1782), Házassági	román (1773), Milton Elveszett	paradicsoma
Zacharia német fordítása után, Dég, 1811; A’	Fejedelemnek	és	a’	Hazának	Barátja,	avagy	a	jó	Polgár,
Pápa, 1786.
Uo.: A’	Fejedelemnek	és	Hazának	Barátja (a kéziraton franciául: „Le véritable honneur est d’être utile
aux hommes”), valamint Mesék	és	regék	versekben. (Az első fordítás forrása: François de Sapt, L’ami	
du	prince	et	de	la	patrie	ou	le	bon	citoyen, Costard, Paris, 1770.)
A’	Fejedelemnek	és	a’	Hazának	Barátja, MS 22: 41r.	

2019. november

81

„

Bennünket akkor az engedelmességre
Köteleze csak; ’s nem a’ rabi inségre.
Mondod hogy láttad, Tanácsunk ez hellyeken
Fogadást néki miképpen tett térdeken;
De jusson az is eszedbe, hogy ez hellyen
Ezen felséges óltár előtt, a mellyen
Azon Istenek várják áldozatunkat,
Meg esküdt ő is hogy vezérel mindnyájunkat
Hív igazsággal; a nép és ő közötte.
E vólt a kötél16 – Már most, hogy vissza vötte
Ő a magájét, úgy látszik vissza veti
A’miénket is; és míg nem lesz szüneti
Hitlenségének, ’s így bán a törvénnyel is,
Róma nem jobbágy, hanem ő a’ rebellis.17

A datálás szerint a tragédia teljes fordítása készen volt 1788-ban. A színház iránt érdeklődő közönség azonban csak 1790-ben értesülhetett erről, amikor a darab nálunk a legnagyobb érdeklődést kiváltotta. Márciusban felhívás jelent meg a Hadi és Más Nevezetes Történetekben a darab lefordítására.18 Két hónappal később olvasható a bejelentés, mely szerint
Kováts Ferenc vállalkozott a fordítás elkészítésére, és munkáját az újságíró kifejezetten a
magyar nyelvű színház létrehozásával kapcsolja össze.19 Valamivel később az Orpheus egy
másik fordításról, Göböl Gáspár munkájáról tudósít, amelyről Kazinczy Ferenc levelében is
említést tesz, de erről a kéziratról ma nincs tudomásunk.20 A Mindenes Gyűjteményben Fehér György is közli, hogy már félig elkészült a fordítással, amikor értesült arról, hogy már le-

16
17

18

19

20

1786-os fordításban: „kötés”, 1788-as fordításban: „kötél”. Mai jelentése: társadalmi szerződés.
A tragédiából készült részletet az 1788-as fordítás alapján idézzük (az 1786-os fordításban található
eltérések: más szórend, központozás, nagy-, ill. kisbetűs szókezdés, ékezetek, jegyzet): Brutus, I/2.
Ms 22, 50r. Eredetije: „Nous avons fait, Arons, en lui rendant hommage, / Sermon d’obéissance, et
non point d’esclavage. / Et, puisqu’il vous souvient d’avoir vu dans ces lieux / Le sénat à ses pieds
faisant pour lui des voeux, / Songez qu’en ce lieu même, à cet autel auguste, / Devant ces mêmes
dieux, il jura d’être juste. / De son peuple et de lui tel était le lien; / Il nous rend nos serments
lorsqu’il trahit le sien; / Et dès qu’aux lois de Rome il ose être infidèle, / Rome n’est plus sujette, et
lui seul est rebelle.” Voltaire 1998, 190–191.
„Eggy Hazáját 's a' Tudományokat szerető Mélt. Báró Úr, ezen szép ajánlást teszi általunk Tudós Hazánkfijaihoz, hogy, ha közzűlök valaki Brutus nevezetű szomorú Játékát Voltérnak, (fel tévén, hogy
még nints fordítva) - - -Frantziából, Magyarra le fordítja: tehát az emlitett Mélt. Báró Úr, kész leszen
költséget adni, a' fordított Munkának ki nyomtattatására; még pedig úgy, hogy a' Nyomtatványok
mind a' Fordítóéi legyenek. - A' melly érdemes Hazafi el tökélli magát a' forditásra, méltóztassék nékünk szándékát meg írni, hogy többen ne találjanak benne dolgozni.” HNMT, „Jelentés”, 1790. márc.
26. 408.
„Egy Mélt. Báró Úrnak, általunk Mártz. 26-kán jelentett hazafiúi kivánsága szerént, Magyar Köntösbe
fogja öltöztetni Vóltér' Brútussát, Pápán lakozó Ingenieur Kováts Ferentz Úr, eggy, Hazáján valóba
segíthető, de segíteni is akaró buzgó Hazánkfia. [...] reménységeket nyújtó boldog tzélnak elő mozdítására, hogy a' jövő Gyűlése alkalmatosságával a' Magyar Hazának, Magyar Játék néző Hely nyittattathassék [...] HNMT, „Tudósítás”, 1790. máj. 4, 576.
„Voltairnak Brútus	és	Caesar nevű Tragoediájit Gőböl […] fordította…”, SzéphalmY, „Litteratori tudósítások”, Első	folyóirataink. Orpheus, s. a r. Debreczeni Attila, Debrecen, 2011, 309, 524. Levele Prónay Lászlónak, 1790. május 22-én, KazLev. II. 85.

„

82

tiszatáj

fordították a darabot.21 A Magyar Hírmondó tudósítója 1792. június 29-én már a darab előadásáról számol be: Nagyenyeden a Református Kollégiumban nagy sikerrel játsszák a Bru‐
tust, legalább ezer néző előtt. A közönség soraiban megtalálhatók minden bizonnyal a megyegyűlésre összegyűlt nemesek is.22 Ezek a tudósítások arról tanúskodnak, hogy az érintettek korabeli érdeklődésre reagálnak. Az aktualitás történelmi eseményekhez kapcsolható:
II. József uralkodása utolsó időszakához és halálához, amikor az elégedetlen magyar nemesek
követeléseinek engedve az uralkodó visszavonta reformrendelkezéseit. A fordítás elkészítésére felhívó bejelentés az uralkodó halála és a rendelkezések visszavonása után egy hónappal jelent meg, amikor a monarchia újragondolására, az uralkodó és az alattvalók között létrehozható új „szerződés” kötésére láttak lehetőséget a magyar értelmiségiek. A francia forradalmat ugyan nem fogadták egyöntetű lelkesedéssel, de figyelmesen követték a francia sajtót,
így értesülhettek a politikai események mellett arról is, hogy a Brutus bemutatói szembeállították az alkotmányos királyság és a forradalom híveit (1790 és 1792 augusztusa között),
akik a színházban az „éljen a király” és az „éljen a haza” reakciókkal szakították félbe a darabot.23
A Brutus fordítását – a már említett bevezetőn kívül – prózában írt „Foglalat” előzi meg,
ahol a fordító a tragédia történeti hátterét, a helyet, az időt és a témát pontosítja. Érdemes
felidézni ezt a rövid tartalmi összefoglalót, amelyben erős hangsúlyt kap a despotizmus és a
köztársaság szembeállítása: Tarquiniust „kevély” és „szabad kényű” uralkodása miatt elűzik
(„leteszik”) és Róma a „szabadtársaság beli igazgatásnak módját” választja. A darab azt az
időszakot jeleníti meg, amikor két konzul („Polgármester”) irányítja Rómát, és a trónjáról letaszított király, aki katonai úton nem tudja visszafoglalni a várost, „csalárdsággal” „pártütésre szédíti” Brutus fiait. „Brutus a’ maga kedves fijának sem kedvezvén, azt is maga halálra
ítélte, nagyobbra becsülvén Hazájának javát, a fija életénél. Ezen történeten épült az egész
szomorú játék.”24
A fordítás pontosságra törekszik, még a szerzői utasítások vonatkozásában is, utóbbiakat
a fordító többször kiegészíti a színészek számára. A tragédia első sorait (Brutus szavait) határozottan és az eredeti szöveg erőteljes felütésének megfelelően tolmácsolja:
Ti meg-rontóji kevély Tirannusoknak,
Kik nem hódoltok alá más Királyoknak,
Hanem a’ Numa erős Isteneinek,
Virtusitoknak, ’s a’ Haza Törvényjeinek.25

21

22

23
24

25

„A Brútust is akkor tudtam-meg, hogy vagyon fordítva, midőn már felénél többet által fordítottam.”
Fehér György „Pozsony, bika hava (május) 22”, M.Gy, 1790, 154–155.
Varga Imre szerint nem tekinthetjük a bemutatót iskolajátéknak, „az előadásnak inkább politikai jellege volt, mint iskolai”, „a szereplők közül többen a kolozsvári színház hivatásos színjátszói lettek”:
„Voltaire drámaköltészete és a magyarországi iskolai színjátszás”, Irodalomtörténet, 34/84 (2003),
41.
Lüsebrink 2002, 299–300.
MS 22, 46v. Az idézett mondattal véget ér az összefoglaló, amely egyik francia eredetiben sem található.
MS 22, 47r. Brutus, I/1. „Destructeurs des tyrans, vous qui n’avez pour rois / Que les dieux de Numa,
vos vertus et nos lois” Voltaire 1998, 185. Az eredeti gondolattal való azonosulást hangsúlyozza, a
„nos lois” fordítása „a’ Haza Törvényjeinek” szavakkal.

2019. november

83

„

A patetikus bevezetőben a politikai szókincs hangsúlyos marad. A megfelelő törvények
megalkotásának és a törvényesség betartásának fontossága a fő téma a darab végéig, amikor,
a mű utolsó felvonásában, a törvényesség és a szabadság egyértelműen egybekapcsolódik.
Figyelemre méltó az utolsó sorban a „ma patrie” szavak „szabad hazám” fordítása:
Esmered Brutust; ’s mered-é vígasztalni?
Azon gondolkodj, hogy bennünk ostromolni
Ujjra készülnek; az én gondom csak Róma
Csak őt esmeri szívem. – Menjünk hogy még ma
A’ Rómaiak e kétséges időben
Vegyenek engem meg-hólt fiam hellyében
Fijok gyanánt fel, kit érettek el vesztettem
Hogy így leg-alább e’ siralmas életem
Ugy végezzem el, a’ mint néki kell vala
Meg halni, szabad Hazámért bosszút állva.26

A fenti idézet a darabban Brutus utolsó, hosszabb megszólalása. A fordításban ezt követően már csak az utolsó felvonás vége következik. A kéziratban található, kisebb javítások
mutatják, hogy a fordító következetesen megkülönbözteti a „király” és a „tirannus” szavakat,
kiemeli a haza iránti kötelesség jelentőségét, a szabadság és a törvényesség összefüggését.
Különösen a főszereplő szövegeit fordítja gondosan. Erőtlenek Brutus fiának, Titusnak és
szerelmének kettősei, amelyet egy rövid példával illusztrálunk: (Titus:) „S hát kevesebbé
halljam-é őnn véremet? / És a hazámat? (Tullia:) Így tehát a szerelem hallgasson s többé nem
érdemli, hogy velem / Egy háládatlan…”27
Arra a kérdésre, hogy milyen szövegvariáció lehetett Kováts Ferenc kezében, amikor a
rövid részlet, majd a teljes mű fordítását elkészítette, nem tudunk pontos választ adni. Az
eredeti tragédia kritikai kiadásában található szövegvariánsokat a kézirattal összevetve azt
tudtuk megállapítani, hogy a fordítás annak a változatnak felel meg, amelyben a szerző a szerelmi téma jelentőségét csökkentette. Mindkét szövegváltozat belekerült gyűjteményes kötetekbe már Voltaire életében, amit azért érdemes megemlíteni, mert a korabeli Magyarországon főleg ezek a kiadások forogtak közkézen sok példányban; ezek közül valamelyik volt a
fordítás forrása.28 A Brutus első magyar fordítása rendkívül aktuális volt azokban az években, amikor számos írás és fordítás készült a törvényekről, a törvényesség jelentőségéről,
törvények és szabadság összefüggéséről, a Voltaire koncepciójában is ideálisnak tekintett
angol alkotmányos monarchiáról.29 Kováts politikai érzékenységét jellemzi, hogy a királyra
és alattvalóira egyaránt érvényes törvények gondolatát már 1786-ban lefordítja, és a kölcsö26

27
28

29

MS 22, 90v, Brutus, V/8. „Vous connaissez Brutus, et vous l’osez consoler? / Songez, qu’on vous prépare une attaque nouvelle. / Rome seule a mes soins; mon coeur ne connaît qu’elle. /Allons, que les
Romains, dans ces moments affreux / Me tiennent lieu du fils que j’ai perdu pour eux; / Que je finisse au moins ma déplorable vie / Comme il eût dû mourir, en vengeant la patrie.” Voltaire 1998, 279.
MS 22, 61v, Brutus, III/5, Voltaire 1998, 235.
A különböző szövegváltozatok és kiadások „rejtélyes” történetéről lásd John Renwick bevezetőjét a
kritikai kiadáshoz: Voltaire 1998, 115–116.
Csak két példát említünk: Montesquieu A	 törvények	 szelleméről című műve fordításának tervét,
amelyből a Mindenes Gyűjteményben jelentek meg részletek, és Aranka György Anglus	 és	 magyar	
igazgatásnak	 egybenvetése. Lásd: Magyar	 gondolkodók,	 18.	 század, szerk. Tüskés Gábor és Lengyel
Réka, Kortárs Kiadó, Budapest, 2015, 642–651, 678–685.

„

84

tiszatáj

nös esküre utaló „serment” szót magyarul a „szerződés” jelentésű „kötés” szóval adja vissza,
ugyanakkor demokratizmusát fedi fel, amikor a „tanács” jelentésű „sénat” szót – az eredetit
módosítva – a „nép” szóval helyettesíti. A Brutus a kölcsönös megegyezés megsértése és a
szabadság helyreállításának törvényes jogaként értelmezhető ugyanakkor, ez pedig a nemességnek az Aranybullára hivatkozó követeléseit idézhette fel ezekben az években. Kováts Ferenc fordítása sajátos tanúsága annak az összefogásnak, melynek során az alkotmányos monarchia kialakításának lehetősége egyaránt foglalkoztatta a lefordítást és a darab előadását
kezdeményező és finanszírozni kívánó nemeseket, a polgári származású írókat, színészeket
és a virtuális közönséget.
A	tragikus	szerelmi	szenvedély	ábrázolása	–	Kisfaludy	Károly	fordítása	
A Brutus fordításának szinte minden sajátossága eltér a huszonnégy évvel később, Kisfaludy
Károly által készített műben. Míg az elsőt fordítója kifejezetten a magyarul játszó színészeknek szánja, utóbbi nem is javasolja bemutatásra művét. Az elsőben a politikai üzenet a fontos,
a másodikban az érzelmek és a szenvedély, az első hűségre törekszik, a második szándékosan eltér a forrástól. A politikai témára érzékeny fordítás a második változatot, míg Kisfaludy
az elsőt követi forrásként, ebben a szerelmi szál a hangsúlyos. A kettős témájú tragédia gondolataihoz és a drámaelméleti bevezetőhöz azonban mindegyik hűséges a maga módján. Kováts fordítása máig kéziratban maradt, Kisfaludy adaptációja háromszor is megjelent a XIX.
század során.30
Kisfaludy drámaírói felkészüléséhez tartozik a darab fordítása, amikor a Napóleon elleni
háborúkban való részvételt, fogságot és csalódást követően kilép a katonaságtól, költészettel
és festészettel foglalkozik, de legnagyobb öröme a színház. Ennek a korszaknak a gyümölcse
a Tatárok	 Magyarországon és a Zách	 Klára című színdarabok, amelyeket 1819-ben sikerrel
mutattak be. A magyar történelemből választott témákat ajánlja közönségének, és már nem
értékeli különösebben Voltaire tragédiájából készített fordítását: „azt mondta, hogy a sorokban nincs metrum, mert mikor a darabot írta, magyar prozódiát nem ismert, egyedül tactust.”31
A gazdag jelentéstartalmú darabot Kisfaludy jóval a francia forradalmat követően fordítja
le, amikor Lucius Junius Brutus hősiessége elveszíti politizált és mitikus jelentőségét, „romantikus” hőssé válik és az önfeláldozó hazaszeretet helyett a fenséges érzelmek válnak fontossá egyéniségében.32
30

31
32

Első kiadója Toldy Ferenc, aki életrajzi adatokra és visszaemlékezésekre támaszkodva 1812-re egészíti ki a kéziraton szereplő datálást, ahol az utolsó számjegy hiányzik. De hangsúlyozza a bizonytalanságot: „Brutus, hol és mikor [készült]? nem tudom?” Gondozásában kétszer jelent meg a fordítás,
1831-ben és 1844-ben. Kisfaludy Károly,	 Minden	 Munkái, VI. köt., 4. kiadás szerk. Schédel Ferenc,
’A Kisfaludy társaság megbízásából’ Kilián György költségén, Pest, 1844. 345; Kisfaludy Károly Min‐
den	munkái. 6. kötet, 7. bővített kiadás, s. a r. Bánóczi József, Franklin, Budapest, 1893. Brutus „Szomorújáték 5 felvonásban. Voltaire egy átdolgozásának fordítása”, 105–194. Az elemzésben erre a kiadásra hivatkozom. Bánóczi a fordítás szövegét összeveti a korábbi kiadásban szereplővel. Lásd erről tanulmányát: „Kisfaludy Károly műveinek új kiadása”, Irodalomtörténeti	közlemények, 3 (1893),
184–206.
Toldy közlése. Kisfaludy 1844, 340–346.
Lásd a korábban említett tanulmányok mellett Michel Delon, „Balzac et l’embourgeoisement de Brutus”, Bruto	il	maggiore, 2002, 335.

2019. november

85

„

Már az első sorokban enyhül a politikusság. Míg Kováts a „destructeurs des Tyrans” kezdést a „megrontóji kevély Tyrannusoknak” fordítással hangsúlyossá tette, Kisfaludy kezdése
kevésbé erőteljes: „Ti! kik erős kézzel Tarquin hatalmát / lenyomtátok…” (107) Arra is találunk azonban példát, hogy az eredetinél határozottabban fogalmaz, például a „rois” „királyok” szónak fordításában a „tyrannus” felel meg.33 Kisfaludy a darab első részében az egyes
szereplők hosszú tirádáit megrövidíti, dialógusai így mozgalmasabbá válnak.
A második jelenet fordítása egyértelműsíti, hogy Kisfaludy forrása a tragédia legkorábbi
változatainak egyike lehetett, megtalálhatók benne ugyanis azoknak a szövegrészeknek a
fordításai, amelyeket Voltaire kihagyott, hogy a szerelmi témát a politikai üzenetet hordozó
darabban jelentéktelenebbé tegye. Az eltérő koncepciót mutatja, hogy már ebben a jelenetben színre lép Tarquinius lánya, Tullia, és a szöveg az ő ártatlanságát hangsúlyozza, miközben a zsarnokság bírálata és a római törvények betartásának megkérdőjelezhetetlensége elhalványul. Ebben a fordításban Brutus elsősorban egyéni tragédiája miatt válik tragikus szereplővé.
A kölcsönös eskü megfogalmazása a király és alattvalói részéről (amelyet Kováts fordításában részletesen bemutattunk) ebben a fordításban is hangsúlyozott. Kisfaludy jambusai itt
különösen tömörek, megjelenik fordításában a polgár szó, a rabság ellentéteként. A lázadás
jogával szemben a boldogság, igazság és törvény hármasságának összefüggése és Róma szabadságának ténye válik fontossá:
Alatta való polgárnak, nem rabnak
Lenni esküdtünk mi: emlékezel még
Erre a helyre és napra, midőn
Az egész tanács itt az oltár előtt
Őtet királynak nevezte? És ő
Ugyan azon istenek előtt fogadta
Népe boldogságát, igazságát,
Törvénnyét: és magát a néphez, népet
Magához kötötte; de első volt ő
Ki elállt hitétől és nem gondola
Kötelességével, se Róma régi
Törvényével; és így lett Róma szabad.34

A rabság szó az idézet folytatásában úgy van jelen, hogy a római törvényekből következő
sajátságnak tartja a szabadság szeretetét, amelynek jelentőségét a rabságban született népek
meg sem érthetik, mivel nem érzik a függés súlyát.35
Az irodalomtörténeti hagyomány szerint Kisfaludy nem törekedett pontos fordításra, és a
Voltaire-tragédia kritikai kiadásával való összevetés ezt határozottan megerősíti. A második
felvonás eredetijét, amely Brutus fiának, Titusnak habozását mutatja be a szerelem és a kötelesség között, Kisfaludy elég hűségesen követi (itt tér el forrása leginkább a Kováts által hasz33

34
35

Brutus I/1. „Tombe, ou punis les rois; ce sont là tes traités.” Voltaire 1998, 187. „Vagy mi, vagy a
tyrannus vesszen el.” Kisfaludy 1893, 109.
Brutus I/2. Kisfaludy 1893, 111–112.
Brutus I/2. „…chaque état a ses lois, / Qu’il tient de sa nature, ou qu’il change à son choix. / Esclaves
de leurs rois, et même de leurs prêtres, / Les Toscans semblent nés pour servir sous des maîtres.”
Voltaire 1998, 192. „Ez az új törvény / A nemzetnek használ, és mi mellette / Maradunk. Ti, szolgáknak születtetek, / Azért nem nyom lánca a rabságnak.” Kisfaludy 1893, 113.

„

86

tiszatáj

nált forrásszövegtől).36 Ugyanakkor a magyar szöveg az eredetinél érzelmesebb és szenvedélyesebb megfogalmazásokat használ. Néhány példával illusztráljuk a módosulást. A második
felvonás első jelenete Tullia és bizalmasa közötti párbeszéd, a második jelenetben pedig a két
szerelmes találkozik, és mindketten lelkiállapotukat mutatják be. Utóbbiból idézünk:
(Titus:) „Repedjen bár e szív, én akarom őt / Látni.”
(Tullia:) „Reszketek, hogy eljött, de nem / Lehet elhagynom.”37

A szerelmesek szenvedélyét jellemzi, hogy egymás szavába vágnak, nem fejezik be a
mondatokat, az is előfordul, hogy a másik szereplőnek a színről való távozását követően belső monológban folytatják tépelődésüket. Ilyen a néhány soros harmadik jelenet, amelyben
Titus gondolkodik fennhangon. Monológját Kisfaludy szépen egyénítve, mégis pontosan adja
vissza:
Mi volt ez? mit hallék?
Hah! mint dühöd e féreg mellemben!
Tullia elhágy és én még élek?
Oh egek! mint borítja ily fergeteg
Életemnek legszebb, legfényesebb napját!38

Nemcsak a szerelmesek dialógusa szenvedélyesebb, mint Voltaire-nél, Titus kapcsolata is
megváltozik alárendeltjével („bizalmasával”): távolságtartóból barátivá válik:
(Titus:) Oh Messala, engedd, hogy fáradt szívem
Hív karjaid közt keveset nyughassék,
Nézd, mint vérzik, mint nyomorog
Az indulat, kétség sebjei által;
Neked nyitva mellem, nézd mely nehezen
Fekszik rajtam a kemény végzet vas
Keze… (Messala:) Drága Barátom!39

Kisfaludy az utolsó felvonásban változtatja meg legjobban forrását. Két olyan jelenettel
toldja meg ezt a felvonást, amelyek nem szerepelnek Voltaire tragédiájának egyik változatában sem. Az egyikben Tullia monológját olvashatjuk, a másikban a két szerelmes dialógusát.
Tullia a sorsot és az isteneket kegyetlenséggel vádolja, és magát okolja Titus kivégzése miatt:
A kemény Nemesis, érzem, közelget
Hozzám, hogy méltatlan egy ártatlan
Lelket a kárhozatba dönték. Bocsáss
Meg Titus, mert Tullia is meghal.40

36

37

38

39

A kritikai kiadás „Appendix I.” cím alatt közli a 177 eltérő sort. Brutus II/1–4. Voltaire 1998. 281–
285.
Kisfaludy 1893, 128; (Titus:) „Voyons-là, n’écoutons que mon seul désespoir.” (Tullia:) „Dieux! je ne
puis le fuir, et tremble de le voir.” Voltaire 1998, 286.
Kisfaludy 1893, 131. „Qu’ai-je dit? que ferais-je? que viens-je entendre? / Jusqu’où ma passion m’a-telle pu surprendre? / Ah! pourquoi faites-vous, destin trop rigoureux, / Du jour de mon triomphe un
jour si malheureux?” Voltaire 1998, 290–291.
Kisfaludy 1893, 131–132. „(Titus:) Messala, c’est à toi qu’il faut que je confie / Le trouble, le secret, le
crime de ma vie; / Les orages soudains de mon coeur agité. / (Messala:) Quoi, seigneur!” Voltaire
1998, 291.

2019. november

87

„

Tulliát szerelme „égi tüneménynek” nevezi, és a lány a nyílt színen öli meg magát, és Titus
„karjai között” hal meg. Tullia utolsó szavai: „Oh engedj sírni, / Meleg vérkönnyeket sírni,
drága / Lélek, míg létem eloszlik…” Titus pedig így búcsúzik tőle: „Nyugodj békén drága lélek”. Tragikus kettősüket a római „polgárok” szomorúan figyelik és kommentálják: „Ily véget
szokott hozni / A zabolátlan indulat.”41 A fordítónál olvasható szerzői utasítások is a „fenséges” érzelmekre utalnak: „fellengezve”, „meglágyulva”, „ömlendezve”, „könnyes szemekkel”,
„nagy érzeménnyel”, „szakadozva”. A kritikai kiadásban közölt változatokban nem találjuk
meg ezek megfelelőjét.
Végül Kisfaludy az apa és a fiú búcsúját, a forrást követve, de annál sokkal érzelmesebben
fogalmazza meg: „Drága atyám! Érdemesnek / Hozzád akarom magamat mutatni.”42 Brutus
pedig hosszan részletezi apai érzéseit, eltérve forrásától, erőteljessé téve egyéni veszteségét:
Itt állok gyökeretlen törzsök, melynek
Zöld ágait egy ordító fergeteg
Letöré ’s letiprá – de egy szép virág
Tenyészik alattam, a dicső Róma
Hosszas szabadsága.43

A haza érdekének feltétlen érvényesítése a fiatal Kisfaludytól sem idegen, a szabadság törékeny „virága” egyéni tragédiákat kíván. Kisfaludy hasonlatában Brutus már nem a szabadságért gyermekeit is feláldozó hős, lelki nagyságát a végzet helyettesíti.
Végül Titusnak azt a monológját hasonlítjuk össze az eredetit, valamint Kováts és Kisfaludy fordítását idézve, ahol végletekig fokozódó szenvedélyét próbálja megfékezni. Itt bizonytalanodik el leginkább, és tépelődik, hogy vajon nem szerelme vakítja-e el, és amiatt látja
megannyi zsarnoknak a szenátorokat, akik féltékenyek dicsőségére és boldogságára. A három szöveg összehasonlítása azért különösen érdekes, mert jól mutatja, milyen nehézséget
jelent a két fordítónak a tömör francia szöveget magyarul visszaadni. Fordításuk tartalmilag
hűséges, de az eredetinél jóval hosszabb:
Étouffe ton dépit, commande à ta tendresse.
Que tant de passions qui déchirent ton cœur
Soient au rang des Tyrans, dont Titus est vainqueur.44
Eredj! – egyszerre mert sok – kémleld meg
gyengeséged erejét. Fojtsd, ’s temesd el ennen
Bosszúságod; parantsolj szerelmednek
Hogy így ezek a sok ezer indulatok,
Ezek a’ szíved marczongó gondolatok,

40

41
42

43
44

Kisfaludy 1893, 181. A negyedik és az ötödik „jelenés” az eredetihez képest teljesen új, így két jelenettel hosszabb a darab a fordításban. De a többi felvonásokban is találunk rövidítéseket vagy éppen
betoldásokat, egyes jeleneteket kicsit átrendez, a szereplők sem mindig teljesen azonosak.
Kisfaludy 1893, 182–185.
Kisfaludy 1893, 192. Brutus V/9. Kováts Ferenc fordítása: „Isten hát hozzád! már örömest el veszek,
mert hogy atyámhoz még így is méltó leszek.” Ms 22, 90v. Az eredetiben: „Adieu, je vais périr, digne
encor de mon père.” Voltaire 1998, (V/7) 278.
Kisfaludy 1893, V/10, 193.
A Brutus 1731-es kéziratában a II. felvonás utolsó sorai. Voltaire 1998, 214.

„

88

tiszatáj

Számláltassanak a’ Tirannusok közzé,
Kiknek hatalmát a Titusé meg győzé.45
Eddig a gyöngeség
Határa, egy bajnok tovább nem megy,
Kivetem egyszerre szerelmemet és
A gyűlölséget erővel kiirtom
Forró keblemből, és a mi eddig
Voltam – ismét férfi leszek. – Dühödj,
Hah! szaggasd vad indulat, szorítsd tűzSzívemet, önts új mérget belém, te
Vagy a tyrannus, de én Titus leszek!”46

Összegzés	
Voltaire kettős témájú Brutusa a magyar fordításokban sajátosan alakul. Kováts Ferencnek a
magyar színház kezdetei idején készült munkája sikeresen közvetíti Voltaire politikai gondolatait: a királyi és a köztársasági Róma bírálata az angol alkotmányos monarchia modelljének
előnyeire enged következtetni. A politikai-filozófiai mondandó nem módosul jelentősen Kisfaludy fordításában sem, noha a két fordítás között nagy történelmi változások zajlanak le.
Róma példájának aktualizálásában a polgári származású Kováts Ferenc és a lázadó, ifjú nemes Kisfaludy egyaránt közel állnak Voltaire-hez: a társadalmi szabadság biztosítása egy
zsarnok esetében (monarchia) épp olyan veszélyes lehet, mint a sok zsarnok hatalma (szenátus-arisztokrácia). Azonban a következő század elején az új nemzedékhez tartozó Kisfaludy
(aki éppen az első fordítás készítésének évében született) a szerelmi témát és a végzetes
szenvedélyeket állítja a tragédia középpontjába, új ízlést, esztétikát követve, romantikus
drámává formálva a klasszikus tragédiát. Eltér a fordítások verselése: míg Kováts a Voltaire
által is használt tizenkét szótagos (alexandrinusban írt) formát, Kisfaludy a tíz szótagos, jambikus verselést alkalmazza. Mindkettejüknél megfigyelhetjük az eredeti művet bevezető
drámaelméleti írás hatását: a színház „nemzeti jellegének” megvalósítását keresik, más és
más módon. Kováts filozófiai dialógusokkal akarja elgondolkodtatni a nézőket, Kisfaludy felkavaró érzéseket kíván bennük felkelteni. A Brutus-fordítások megismerésének köszönhetően árnyaltan láthatjuk, hogyan változott a közönség ízlése és a magyar színház két és fél évtized alatt, képet tudunk formálni Kováts gondolkodásának érzékenységéről az aktuális politikai kérdésekre, és azt is felmérhetjük, mennyit tanult Kisfaludy ebből a fordításból a témaválasztás, a szereplők megformálása, a történelmi téma aktualizálása és színrevitele terén saját
tragédiáiban.

45
46

Kováts 1788, MS 22, 65v.
Kisfaludy 1893, 141.

2019. november

89

„

„Fontosnak tartom a közvetítést”
TÓTH MARCELL BESZÉLGETÉSE PENKE O LGÁVAL
–	Amikor	 valaki	 idegen	 nyelvvel	 foglalkozik,	 mindig	 felmerül	 a	 klasszikus	 kérdés:	 hogyan	 je‐
gyezte	el	magát	az	adott	nyelvvel?	Mikor	volt	az	a	pillanat,	amikor	azt	érezte,	hogy	a	franciával	
szeretne	foglalkozni?	Az	életrajzát	böngészve	úgy	láttam,	egy	másik	út	is	Ön	előtt	állt:	egy	ideig	
könyvtárosként	dolgozott	a	József	Attila	Tudományegyetemen.	
– A véletlenek alakítják az ember életét. Dombóváron jártam gimnáziumba, ahol abban az
egy osztályban indult francia, ahova én kerültem. Ugyanis akkor érkezett egy franciatanár,
aki hamarosan el is ment. Abból az osztályból öten lettünk franciatanárok. Habár csak helylyel-közzel volt tanárunk, mégis valahogy felébresztették bennünk azt a vágyat, hogy a franciával foglalkozzunk. Ezzel a háttérrel, de gyenge tudással jelentkeztem a francia szakra. Mellette magyar szakos akartam lenni: ma is úgy érzem, hogy a magyar irodalomról szóló munkáim éppen olyan fontosak, mint a franciáról írottak. Azonban nem vettek fel első évben Budapestre. A következő egy évben tanultam meg jól franciául a fővárosban: mindenféle iskolákba jártam, sokat olvastam, készültem. Végül Szegedre felvételiztem, ide már maximális
pontszámmal kerültem be. Itt, az egyetemen köteleztem el magamat végleg, Illyés Gyula és a
francia irodalom kapcsolatáról írtam a szakdolgozatomat. Valahogy a komparatisztika benne
van a fejemben: szeretem a két kultúra kapcsolódási pontjait vizsgálni.
–	A	két	kultúra	kapcsolata	évszázados	történet	–	már	az	Árpád‐kortól	kezdve	létezik,	elég	csak	
a	kettős	keresztre,	avagy	más	néven	a	lotaringiai	keresztre	gondolnunk.	Hogyan	látja,	most	mi‐
lyen	hatással	van	a	francia	kultúra	a	magyarra?	
– Rengeteg a történeti kapcsolódási pont. Voltaire 1760-ban arról írt, hogy Magyarországnak
nagyon érdekes a helyzete az európai államok között. Ebben az évszázadban a francia kultúra mélyen érintette a magyar gondolkodást, irodalmat, filozófiát. Szokták is az École Française, a Francia Iskola tagjainak nevezni Bessenyei Györgyöt és bécsi társait. Kicsit egyoldalú
kapcsolat volt, mert a magyarok jobban vonzódtak a franciákhoz, mint fordítva. Ez megmaradt egészen Illyés Gyuláig, aki a Hajszálgyökerek című könyvében beszél a magyarok franciák iránti vonzódásáról.
–	Ma	 mit	 lát	 egy	 francia	 Magyarországban?	 Feltettem	 a	 kérdést	 Ablonczy	 Balázsnak	 és	 Pálfy	
Miklósnak,	és	ők	azt	mondták,	keveset	tudnak	rólunk,	és	ezért	nem	kell	rájuk	haragudni.		
– Egyetértek. A franciáknak ma is egy vagyunk a sok közép-európai népből, nem is mindig
tudja az átlag francia, hogy hol helyezkedik el Magyarország.
Régen sem volt ez másképp. 2018 nyarán a Voltaire	a	Rajnától	a	Dunáig című konferencián vettem részt, ahol a magyar vonatkozásokról beszéltem. Arról, hogy a XVIII. században
hogyan jelent meg a magyarok számára Franciaország, és hogy a franciák számára is valamennyire Magyarország. Montesquieu azt mondta, azért jön el Pozsonyba, a diétára, hogy lássa
az archaikus társadalmat, mert itt még megvan a feudalizmus. Voltaire eközben a lengyel
nemesi köztársaságot kritizálta. Akkoriban a lengyeleket és a magyarokat hasonlóan ítélték
meg.

„

90

tiszatáj

–	Miből	látható	Voltaire	vagy	Montesquieu	hatása	egy‐egy	magyar	felvilágosodás	kori	szerző‐
nél?	
– Elsősorban a fordításokból. Ezek a legérdekesebbek és a legizgalmasabbak. Az említett
konferencián az utóbbi négy évben megtalált kéziratos Voltaire-fordításokról beszéltem,
amelyek eddig valahol rejtőzködtek, és most a digitalizációval bekerültek a katalógusokba.
Találtam a Széchényi Könyvtárban, Szegeden, Sárospatakon, Debrecenben olyan fordításokat, amelyekről korábban senki nem tudott. Ezeket nem Bessenyeiék fordították. Nem ismerjük mindig a fordító nevét, de nagyon szép és értő fordítások.
–	A	francia	forradalom	okozott	törést	a	„Párizsra	vessük	szemünket”	hozzáállásban?	
– Okozott. Egyrészt maga a forradalom, másrészt a Martinovics-féle összeesküvés. Laczkovics periratában szemére hányják Voltaire-fordítását. Őz Pált is lehetne említeni, akinél megtaláltak egy kötetet Raynal abbétól, ami bekerült a bűnlajstromába. Ezek koholt perek voltak.
Akinél nem találtak mást, mint azt, hogy szabadkőműves, még hozzátették, hogy például tiltott könyvet tart, és ez már elég volt ahhoz, hogy elítéljék, majd elvigyék Kufsteinbe.
–	Kicsit	 visszakanyarodnék	 napjainkra.	 Helyesebben	 részben	 az	 előző	 századra	 is.	 Olvastam,	
hogy	ugyan	itthon	kutatott,	de	mellette	már	a	nyolcvanas	évektől	kezdve	tagja	volt	a	Diderot	
Társaságnak.	 Hogyan	 fogadták,	 fogadják	 be	 a	 köztes‐európai,	 akkori	 szocialista,	 most	 már	
posztszocialista	térségből	érkező	kutatókat?	Hogyan	tekintenek	a	francia	egyetemi	oktatók,	ku‐
tatótársak	Önökre?	
– Nagyon szeretnek bennünket. Igaz, a szocializmus mást jelentett nálunk és náluk, ami miatt
úgy látták, hogy mi nagyobb affinitással bírunk a materializmus és más hasonló gondolatok
iránt. A francia kutatók partnernek tekintenek minket, kellemes a közös munka, mindig
örömmel vállalják velünk. Azt gondolom, hogy a magyar kutatóknak jó helyük van a világban.
–	Hosszú	évtizedek	óta	működik	Szegeden	Francia	Tanszék.	Ön	szerint	mit	látnak	Szegedben	az	
ide	érkező	francia	oktatók?	Milyen	város	Szeged	számukra?	
– Meggyőződésem, hogy Szegedet befogadó városnak gondolják, és ezt mindig mondják is.
Kifejezetten jól érzik itt magukat. Kedvelik ezt a szép, szecessziós várost. A hallgatók meghallgatják őket, odafigyelnek rájuk, motiváltak és érdeklődőek. Ide nagyon szívesen jött minden meghívottam, és mindig azt mondták, hogy ez volt az egyik legkellemesebb útjuk. Budapesten úgy érzik, hogy elvesznek a sok programban, itt azonban hasznosak lehetnek, és szívesen adják át az ismereteiket. Kiváló példa erre a doktori képzés, és azon belül a két témavezetős doktori hallgatók. A hallgató mellett egyaránt ott áll a magyar és a francia témavezető, megbízunk egymásban, nincs rivalizálás.
–	Azonban	 jelentősen	 eltér	 a	 két	 egyetemi	 rendszer:	 teljesen	 mások	 a	 követelmények.	 Már	 az	
látványos	különbség,	hogy	Franciaországban	400	oldalas	a	doktori	értekezés,	míg	hazánkban	
150–200.		
– Mindig találtam olyan hallgatókat, akik alkalmasak, nyitottak voltak erre. Tisztázni kellett
azonban, hogy mások a követelmények Franciaországban és Magyarországon, és mindkettőnek meg kell felelni. Nagyon nagy rugalmasság szükséges a részünkről, de mindig nyitott kapukra találtam. Például egy ideig büntették nálunk, ha az előírt terjedelmet túllépte a disszertáció. De sosem lett ebből probléma, mindig sikerült megegyezni az adminisztrációban illetékes kollégákkal.

2019. november

91

„

–	Hogyan	kezdődött	az	együttműködés	a	francia	vagy	éppen	más	nemzetiségű	kutatókkal?	Mi‐
kor	lett	a	meghívásokból,	konferenciákból	valódi	közös	munka?	
– Az én esetemben a nemzetközi konferenciákkal indult. 1984-ben Mátrafüreden vettem
részt a Felvilágosodás-konferenciák egyikén, ahol előadást tartottam Raynal abbé A	Két	India	
Története című munkájának magyar hatásáról, amelyet az első jelentős gyarmatosítástörténetnek tartanak. A nemzetközi konferencián tartott előadásom alapján hívtak meg először külföldi konferenciára. Azután a konferencia előadásai jelentős tudományos kiadványokban jelentek meg. Valahogy így kezdődik minden. Az ember szép lassan belekerül a
nemzetközi vérkeringésbe, majd jönnek a lehetőségek, amikor vagy ki lehet térni az együttműködés elől, vagy akár igent is mondhatunk rá. Az utóbbi döntés sok, de örömteli munkát
jelent.
A nemzetközi folyóiratokba is hasonlóan lehet bekerülni. Amikor megjelent Magyarországon Diderot-ról egy tanulmánykötet, könyvismertetést írtam róla franciául, és elküldtem
a leghíresebb francia Diderot-folyóiratnak, ahol megjelent a következő számban. Ezt nem is
közöltem az érintett kollegával, aki húsz évvel később találta csak meg, és akkor köszönte
meg levélben, hogy annak idején írtam a kötetről. Több mint ötven könyvismertetést készítettem tudományos kiadványokról nemzetközi folyóiratok számára franciául, néhányat magyarul is hazai folyóiratokba, a külföldi szakirodalomról. Fontosnak tartom a közvetítést.
Azért is megéri ez a munka, mert egy idő után a külföldi folyóiratok szerkesztői felkérik az
embert, hogy vállalja-e egy-egy könyv bemutatását. Ilyenkor elküldik ingyen a művet, így lett
nekem is hatalmas könyvtáram a legmodernebb tanulmányokból, amelyekről a hallgatóimnak is tudok beszélni.
Meg kell még említeni az egyik legérdekesebb és legnagyobb energiát kívánó nemzetközi
együttműködést, amely az Oxfordban Voltaire műveit megjelentető kritikai kiadásban való
közreműködésem volt, 2009 és 2011 között. Voltaire világtörténetének (Essai	sur	les	mœurs)
három kötetében néhány fejezethez írtam jegyzetapparátust, elektronikus levelezésen keresztül. Érdemes sokat vállalni, elkötelezni magát az embernek, és időben, jó minőségben
teljesíteni az ígért munkákat, így igazán gyümölcsöző kölcsönösen az együttműködés.
–	Elkötelezte	magát	tanszékvezetőként	is	a	francia	szak	mellett.	Milyen	kihívást	jelentett	nem‐
csak	tudományos	munkában	részt	venni,	hanem	adminisztrációs	vezetőként	is	működni?	
– Nem idegenkedem az adminisztratív munkától, mert szeretem logikusan elrendezni a dolgokat. Azért vállaltam a tanszék vezetését, mert azt gondoltam, hogy sokat tehetek érte.
A franciaoktatás szerencsés időszaka jutott nekem. Akkor szüntették meg az orosz nyelv kötelező oktatását a középiskolákban. Az orosztanárok átképzése miatt előfordult, hogy egy
évben 200 hallgatónk volt, míg napjainkban csak 35-40-en vannak. Az orosztanárok kitűnő
hallgatók voltak, mert rendelkeztek már egy nyelvi diplomával, valamennyi alaptudással, és
szerettek volna hamar diplomát kapni. Nagyon-nagyon jó tanszék volt a szegedi – mind a kollegák, mind a hallgatók tekintetében. Sokat lehetett pályázni: a nemzetközi TEMPUS-programban való részvételnek köszönhetően vettük meg a tanszék első számítógépeit. 1995-ben
vezettük be a francia irodalom doktori képzést, amelynek programját én készítettem, és
amelyhez akkor és azóta is találtam kiváló partnereket a tanszéki kollégákban, a hallgatókban és francia partneregyetemek oktatóiban.
Talán az a legszebb az életemben, hogy vannak olyan feladatok, amelyeket magányosan
végezhetek, és olyanok is, amelyeket pedig csak közösségben lehet csinálni. A kutatás bor-

„

92

tiszatáj

zasztó sok magányos munkát jelent: a könyvtárban, a szobában, a számítógép előtt. Viszont
ennek köszönhetően egész másként oktat az ember, tudása autentikusabbá válik, és képes
átvinni a hallgatókra, a kollégákra a mély megértés, a kutatás iránti lelkesedést. Fontos, hogy
az ember, ahogy én szoktam mondani, „lássa a csillogó szemeket, amikor egy órára bemegy,
vagy az óráról kijön”, mert ezért érdemes dolgozni.
–	Jó	néhány	tanítványa	vagy	az	ország,	vagy	a	világ	különböző	részein	dolgozik,	esetleg	éppen	
itt,	a	tanszéken.	Mit	adtak	Önnek	a	tanítványai?	
– Rengeteg élményt és örömet.	 A legutóbbi konferenciára is egy 25 éve végzett hallgatóm
hívta fel a figyelmemet, akivel a repülőtéren találkoztam, és aki egy párizsi egyetemen dolgozik lektorként, ő beszélt a szervezőkkel, hogy feltétlenül hívjanak meg. A konferencia-előadás
hamarosan megjelenik a Revue	Voltaire lapjain. A magyarországi egyetemek tanszékein sok
volt doktoranduszom tanít, de Amerikában is él egy hallgatóm, aki rendszeresen megírja,
hogy most éppen mi jelent meg tőle, vagy éppen melyik könyvét mutatja be Magyarországon.
Sok szakdolgozatot vezettem, sikeres diákköri dolgozatok és doktori disszertációk témavezetője voltam. Az a taktikám, hogy ha egy hallgató hozzám fordul a témájával, akkor segíteni próbálom a legjobb tudásom szerint, de nem kötelezem arra, hogy az én témámmal foglalkozzon, hanem hagyom, hogy a saját elképzeléseit valósítsa meg. Ez nehéz és munkaigényes, viszont rettentő produktív, ennek köszönhetően sokat tanulok tőlük: doktori értekezések készültek a vezetésem alatt D’Argenson márkiról, Chateaubriand-ról, Diderot-ról, Montesquieu-ről, Voltaire-ről, Pascalról, La Rochefoucauld-ról. Ennyiféle témával nem foglalkoznék ilyen mélyen, ha nem lennének a hallgatóim.
Számomra az oktatás és a kutatás alapvetően összekapcsolódnak egymással. Tanítványaim nagyon-nagyon sokat adtak hozzá az életemhez, nemcsak szakmailag, hanem érzelmileg
és emberileg is.

2019. november

93

„

KOVÁCS ESZTER

Vándorló dialógusok: Diderot és
egy XVIII. század végi magyar regény
ADALÉKOK A NÉMET M ÁTÉ KOMA FORRÁSTÖRTÉNETÉHEZ
Labádi	Gergely	emlékének	

Bevezetés	
Labádi Gergely és Balázs Péter 2014-ben, a Német	 Máté	 koma budapesti, vitakörként megrendezett bemutatóján vetették fel azt a rendkívül érdekes hipotézist, hogy az ismeretlen
szerzőségű, késő XVIII. századi magyar regény (valójában fordítás-adaptáció) egyes részeit
Diderot Supplément	au	Voyage	de	Bougainville című filozófiai dialógusa inspirálta.1 Hozzászólásomban akkor arra hívtam fel a figyelmet, hogy ez további kérdéseket vet fel, hiszen a dialógus Diderot élete során nem jelent meg nyomtatásban, kéziratos terjedése pedig szűk körre
korlátozódott. Az elkövetkező időszakban más kutatásokon dolgozva érdekes részletekre
bukkantam ezzel kapcsolatban, ezek pedig kivétel nélkül Labádi Gergely és Balázs Péter hipotézisét erősítették meg. A részeredményekről emailben számoltam be a kollégáknak, és
ma is őrzöm Labádi Gergely rövid válaszát:
Szia,
ha már ilyen szépen kinyomoztad... Írd meg!
Üdv.Gergő
(2017. május 27., szombat)

Ez a bátorítás utolsó szakmai hozzászólása volt ehhez a témához, amelyet nem tekintett
sajátjának, de kétségkívül neki köszönheti a magyar irodalomtörténet.2
Bár a forrástörténet egyes láncszemei még hiányoznak, írásom célja, hogy összefoglaljam
az eddig feltárt részleteket.3 Ezek közül egyik sem cáfolja azt, hogy Diderot dialógusa, melynek címe Győry János fordításában Pótlás	Bougainville	utazásához,4 adta az ötletet a Német	

1

2

3

4

Balázs Péter – Labádi Gergely: Német	Máté	koma, egy ismeretlen magyar nyelvű regény a felvilágosodás korából, Budapest, MTA BTK ITI, 2014. május 13. Lásd továbbá „Utószó”, in Német	Máté	koma
(1792), kiad. Labádi Gergely és Balázs Péter, Budapest, Balassi Kiadó, 2014, 203–205. A továbbiakban „Utószó”.
A felfedezés értékét Szilágyi Márton is kiemelte nekrológjában. Lásd „Labádi Gergely (1975–2017)
halálára”, Irodalomismeret, 2017/3, 93–95.
A kutatás német nyelvismeretet igénylő munkálataihoz nyújtott segítségéért, valamint a Richterszövegrészlet fordításáért köszönettel tartozom Forczek Ákosnak.
A Supplément	au	Voyage	de	Bougainville első változata 1771-ben keletkezett, 1774-ben azonban még
az ún. „Polly Baker kitérővel” és további dialógus részekkel bővült.

„

94

tiszatáj

Máté	 koma	 alapjául szolgáló Der	 deutsche	 Gevatter	 Matthies című Joseph Richter regény
(1791) szigeten játszódó első fejezeteihez; éppen ellenkezőleg, valamennyi részlet ezt a feltételezést valószínűsíti. Bár ez apró eredménynek tűnhet, egyfajta miniatűr hatástörténetnek,
valójában mind nemzetközileg, mind a magyar irodalom kutatása szempontjából jelentős
adalék. Nemzetközileg azért, mert Diderot német nyelvterületen tett XVIII. századi hatását az
eddig ismertnél keletebbre tolja, hiszen a bécsi Joseph Richter neve eddig nem szerepelt
azokban az alapmunkákban, amelyek Diderot-nak a német nyelvű irodalomra és szellemi
életre tett hatását tárgyalják.5 Magyar vonatkozásaiban pedig azért, mert átírja azt az állítást,
mely szerint Diderot hatását nem ún. személyes életművén (œuvre	personnelle) keresztül fejtette ki – hiszen ennek legnagyobb része élete során nem is jelent meg –, hanem az Enciklopédia-szócikkek és A	 két	 India	 története közvetítése révén, tehát gondolatainak recepciója
jobbára indirekt és részleges volt.6
A kutatás teljességéhez egyelőre hiányzik egy háromnyelvű összehasonlító fordítás- és
adaptációelemzés, tehát a Diderot-dialógus francia eredetijének, a vonatkozó német nyelvű
regényrészleteknek és a magyar nyelvű részleteknek olyan összevetése, amely a filiációt
nyelvi eszközökkel is igazolja. A részeredmények azonban reményeim szerint ennek átmeneti hiányában is tanulságosak lesznek a magyar irodalomtörténeti szakma számára. Nem célom továbbá a Német	Máté	koma részletes tematikus elemzése, csupán a Diderot-dialógussal
tartalmilag egyértelműen rokonítható vonatkozásokra mutatok rá, és figyelmemet az első tizenegy cikkelyre fordítom.7 A Supplément új magyar fordítása, melynek, ha nem is sürgető,
de legalábbis szükséges voltára 2013-ban Cseppentő István hívta fel a figyelmet,8 mindenképpen ösztönzően hatna ilyen típusú vizsgálatokra, akár a legfiatalabb kutatógeneráció körében.
Supplément	au	Voyage	de	Bougainville:	korabeli	terjedési	útvonalak9	
A Diderot-recepció kutatásában sokáig alaptételnek számított, hogy a XVIII–XIX. század fordulóján csak részleges hatást tehetett, hiszen írásainak jelentős része életében kiadatlan maradt. A dokumentálható hatások között Diderot saját korában bemutatott színdarabjait, az
Enciklopédiát és A	két	India	történetét szokás említeni, ez utóbbi esetében Diderot szerzősé5

6

7

8

9

Roland Mortier, Diderot	en	Allemagne,	1750–1850, Paris, Presses Universitaires de France, 1954; Uő.,
Diderot	in	Deutschland,	1750–1850, übersetzt von Hans Günter Schürmann, Stuttgart, Metzler, 1967,
valamint Anne Saada, Inventer	Diderot:	les	constructions	d’un	auteur	dans	l’Allemagne	des	Lumières,
Paris, CNRS Éditions, 2003.
Alaptanulmányok szerzője Diderot fogadtatásával kapcsolatban Penke Olga, lásd „Diderot hatása
Magyarországon a XVIII. században”, Helikon, 1984, no 1, 108–109, Uő, „Diderot és a magyar felvilágosodás. A	 Két	 India	 történetének hatása Magyarországon”, Irodalomtörténeti	 Közlemények, 1985,
no 4–5, 507–514, valamint Uő, „Diderot magyarországi fogadtatása a XIX. és XX. századi sajtó és
könyvkiadás tükrében”, Magyar	Könyvszemle, 1986, no 2–3, 173–192.
Az érzékenység kérdése kapcsán a szigeten játszódó dialógusokat elemzi Hegedüs Béla, „Fordítás és
érzékenység, A	 Német	 Máté	 koma (1792)”, in Lengyel Réka (szerk.), Nunquam	 autores,	 semper	 in‐
terpretes:	A	magyarországi	fordításirodalom	a	18.	században, Budapest, MTA BTK, 2016, 269–280.
Cseppentő István, „Diderot Supplément	au	Voyage	de	Bougainville című művének magyar fordítása és
kiadása”, Magyar	Tudomány, no 174, 2013/11, 1343–1348.
Mivel Győry János címválasztása (Pótlás, egyes helyeken Pótlék) nem túl szerencsés, a francia címet
használom.

2019. november

95

„

gét a mű megjelenése idején is sejtették, de közreműködésének első feltárására csak a XX.
században került sor. Lényegi hazai hatását 1875-től, az Assézat-Tourneux-féle Diderotkiadástól számíthatjuk, amely Alexander Bernát és Kun Sámuel Diderot-fordításaihoz és Alexander Diderot-tanulmányok című, tanulmánykötet helyett inkább esszégyűjteménynek tekinthető könyvének megjelenéséhez vezetett.10 Magyar nyelvterületen sajnos nem találkozhatunk olyan eredeti hatással, mint a Rameau unokaöccsének fordítása Goethétől vagy a
Mindenmindegy	Jakabban szereplő Mme de La Pommeraye-történet adaptációja Schillertől.11
Ennek ellenére egyszerre mulatságos és elgondolkodtató Diderot egyik filozófiai dialógusát
idéző részekre bukkanni egy XVIII. századi magyar regényben, még akkor is, ha a névtelenül
fennmaradt szöveg keletkezésének körülményeiről mindmáig alig tudunk valamit.12 Azonban hogyan kerülhetett a Der	deutsche	Gevatter	Matthies megírásakor Joseph Richter kezébe
a Supplément, és hogyan juthatott tovább a Német	Máté	komáig? Mivel a filozófiai dialógus és
a regényben szereplő dialógusbetétek közötti hasonlóság önmagában nem elégséges ahhoz,
hogy a hipotézist igazolja, meg kell vizsgálnunk, hogy Richter láthatta-e kéziratos formában a
Supplément-t 1791 előtt?
A Supplément	au	Voyage	de	Bougainville nyomtatásban először 1796-ban jelent meg, tehát Richter regényénél öt évvel később. Mivel a Német	Máté	koma keletkezési idejét a szöveg
kiadói csak hozzávetőlegesen tudták datálni (1792 és 1800 között), kiindulópontunk a német
forrásregény megjelenési ideje (1791). A Jean-Baptiste Antoine Suard által kiadott Opuscules	
philosophiques	et	littéraires,	pour	la	plupart	posthumes	ou	inédits című kötetben (Paris, Chevet, 1796) a Supplément az utolsó szöveg. 1797 januárjában az Allgemeine	Literatur	Zeitung	
(Jena) írást közöl róla,13 ez azonban már késői időpont lenne ahhoz, hogy Richternek ötletet
adjon a Der	deutsche	Gevatter	Matthies szigeten játszódó fejezeteinek megírásához.
Első	hipotézis:	a	Correspondance	littéraire	közvetítő	szerepe	
Az első lehetséges feltevés ezért az, hogy Richter a Supplément-t korábbról, a Correspondance	
littéraire révén ismerte, amely 1773-ban és 1774-ben közölt belőle részleteket. Hol olvashatta azonban a kis példányszámban készített, bizalmas úton terjesztett, egyes európai udvarokba eljuttatott kéziratos válogatást, amely Diderot szövegeit több esetben nem is egyben,
hanem folytatásokban tartalmazta? Bár egyes Correspondance	 littéraire példányok Bécsbe,
tehát Richter szülővárosába is eljutottak a toszkániai nagyherceg ottléte idején,14 erről kevés
dokumentálható adat áll rendelkezésünkre. Ulla Kölving szerint a kéziratos kiadvány legnyilvánosabb példánya a weimari volt, egyes körökben felolvasták, sőt, szabadon másolták, köz10
11

12

13

14

Alexander Bernát, Diderot‐tanulmányok, Budapest, Franklin, 1900 (Filozófiai Írók Tára, XV).
Rameaus	Neffe:	Ein	Dialog	von	Diderot.	Aus	dem	Manuskript	übersetzt	und	mit	Anmerkungen	begleitet	
von	Goethe, Leipzig, Göschen, 1805 és Friedrich Schiller, Merkwürdiges	Beispiel	einer	weiblichen	Ra‐
che, Thalia (Leipzig), 1785.
A kiadók utószavának főbb információi ezzel kapcsolatban: a Német	Máté	koma egyetlen, tisztázatnak tekinthető példányban maradt fenn (OSZK, Quart. Hung. 4094). Forrását Labádi Gergely azonosította. Lengyel Réka kutatásai során nemrég újabb kéziratra bukkant Kassán.
A szóban forgó lapszám on-line megtekinthető, lásd https://digipress.digitale-sammlungen.de/
view/bsb10502009_00023_u001/1 Seite 2–3.
II. József testvére, I. Péter Lipót toszkániai nagyherceg. A címzettek névsora és a nekik küldött Cor‐
respondance	littéraire példányok jegyzéke teljességében nem maradt fenn.

„

96

tiszatáj

vetítő szerepe sokkal jelentősebb volt, mint a bécsi udvarba átmenetileg küldött példányé.15
Richter életrajzának alapos vizsgálata felfedheti, hogy járt-e Weimarban (eddig nem sikerült
weimari utazás nyomára bukkanom), vagy volt-e kapcsolata weimari kötődésű írókkal, értelmiségiekkel.
Második	hipotézis:	Richter	párizsi	útja	
Joseph Richter életéről lexikonszócikkeken kívül kevés forrást találni. Érdekes információt
szolgáltathat talán a továbbiakban egy életrajzi vonatkozású disszertáció, amely azonban online nem elérhető.16 Tudjuk azonban, hogy 1779 és 1782 között Párizsban tartózkodott, bár
az ott töltött időszakról eddig keveset sikerült kiderítenem. Valószínű azonban, hogy a később szatirikus vénájáról ismertté vált újságíró szerző, a társasági élet, az opera, a színház
iránt érdeklődő Richter, a Die	Briefe	eines	Eipeldauers	über	d’Wienstadt című szatirikus folyóirat „ötletgazdája” nem tétlenkedett a francia fővárosban. Reise	 von	 Wien	 nach	 Paris című
munkája (1781), bár inkább levélregénynek minősítik, mintsem útleírásnak, újabb támpontokat szolgáltathat arra, kikkel találkozott Párizsban, és honnan ismerhette Diderot írásait.
Rousseau-t már első levelében idézi, és a Vallomások megjelenése is foglalkoztatja,17 ami
akár azt sem zárja ki, hogy ismerte Diderot-nak az Esszé	Senecáról (1779) egyik kitérőjében
Rousseau Vallomásaival szemben tett indulatos figyelmeztetését. 1780. október 18-i keltezésű levelében név szerint említi a francia szellemi élet több alakját, Voltaire és Rousseau halálát, aztán utal Linguet bebörtönzésére.
Úgy tetszik, a tudományok aranykora Franciaországban már a múlté. Sokan elég méltányosak ahhoz,
hogy ezt maguk is bevallják. Mindaz, ami a szépirodalom terén elébünk tűnik, csupán jelentéktelen
brosúra, ízetlen regény vagy műbírálgatás. Időnként itt-ott megjelenik egy kis költemény, amelyért
kár, ha az idő folyama magával ragadja a feledésbe. A széptudományok helyzete alapján joggal következtetek a többi állapotára is, az őket összefűző kapcsolat miatt. A nyilvános lapokban úgy tesznek ugyan, mintha nem vennék észre ezt a hanyatlást; sőt, arról akarják meggyőzni a publikumot,
hogy előrefelé tartanak. De az okosabb francia nagyon is érzi a lejtmenetet, s szomorúan pillant viszsza arra a magaslatra, ahol egykor a francia géniusz honolt. Voltaire atyáihoz távozott, Rousseau követte őt; Marmontel és Diderot letették tollukat, és Linguet, aki jelenleg a Bastille-ban ül, joggal énekelt Requiemet a Francia Akadémiáért.18

Hipotézisek	helyett:	markáns	tematikus	egyezések	
Természetesen számos megválaszolatlan kérdés marad bennünk a Német	Máté	koma olvasásakor. Ki és miért fordíthatta le magyarra Richter egyébként igen szórakoztató regényét?
A szöveg nem tartozik ugyanis a bécsi író ismertebb művei közé, a WorldCat 1791 és 1990
között mindössze öt kiadását tartja számon, amely 45 náluk regisztrált könyvtár állományá-

15
16

17
18

Ulla Kölving a Correspondance	littéraire kritikai kiadásának vezetője, a kiadvány legjobb ismerője.
Hans Viktor Pisk, Joseph	 Richter,	 1749–1813.	 Versuch	 einer	 Biographie	 und	 Bibliographie, (Diss.
Wien) 1926.
Joseph Richter, Reise	von	Wien	nach	Paris, in Briefen	an	einen	Freund, Wien, 1781, 8, 85.
Uo., 76–77. Diderot látszólag valóban letette tollát 1778 végén, ám 1782-ben Marmontel közreműködésével válaszolni fog az Esszé	Senecáról elleni bírálatokra. Linguet 1780. szeptember 27-én (tehát három héttel a levél keltezése előtt) került a Bastille-ba. Annales	littéraires című folyóiratát éppen az Akadémia tiltatta be csúfondáros hangvétele miatt.

2019. november

97

„

ban lelhető fel, Richter munkái között ezzel az adattal az utolsó helyen szerepel.19 Dulaurens
„műfaji mintának” tekinthető Compère	Matthieu-je [Máté koma]20 ennél jóval több kiadásban
jelent meg, és több könyvtárban található meg világszerte (a WorldCat szerint 43 kiadás, fellelhető 553 könyvtárban).21
A Supplément-nal a regény első tizenegy fejezete (cikkelye) állítható párhuzamba, melyek
közül a hatodik a „Megjegyzésre méltó beszélgetés” címet viseli. A történet kezdetén spanyol
vitorlás szenved hajótörést egy rejtett déltengeri sziget közelében, az egyetlen túlélő Diego
atya, a vaskos, ám jószívű, de túlontúl buzgó misszionárius, aki korábban Tahitin járt, így beszéli a szigetakók nyelvét. A „szerencsés sziget” lakói boldog tudatlanságban élnek, semmiféle ruhát nem viselnek, gyümölccsel táplálkoznak, és nem ismerik „egyéb ragadozó nyavaláknak nemeit, melyeket a módos franciák szegény Otaite lakosai közt elhintenek”,22 tehát a
vérbajt.
Diego elhatározza, hogy megtéríti a szigetlakókat, azonban megrökönyödve veszi észre a
szigeten uralkodó szabad testiséget. Ezután kezd beszélgetésbe az egyik idős szigetlakóval,
aki nem érti, miféle vallásról beszél a misszionárius, és milyen vallás döntene jó és rossz felett, nem tudja, miért volna vétek meztelenül járni, nem látja be, miért volna bűn a testiség,
ha a szaporodást szolgálja, és nem tud mit kezdeni azzal, hogy mit jelenthetne az egyház által
szentesített házasság. Diego a szóbeli térítés kudarcát látva elhatározza, hogy a szigeten élő
nőket (insulánusnéket) szemérmességre neveli, és rózsaszínű skapulárét ajánl nekik, ha eltakarják ágyékukat. Azonban ezzel a szigeten uralkodó ártatlanságot rontja meg, mert a nőkben feltámad a hiúság és az irigység. Amikor elfogy Diego kéttucatnyi „pántlikája”, az insulánusnék civakodni kezdenek a szalagokért. Az események itt azonban nem érnek véget. A sziget egyik legszebb lányának nem jut szalag, és mivel éppen a Topios nevű ifjú közeledett
hozzá – habár a szigeten a lányok korábban nem kérették magukat, „egyedül szíveknek ösztönét követték, és nem hagyták sokáig imádóikat sóhajtozni”23 – saját magáért cserébe azt
kéri a fiatal szigetlakótól, hogy szerezzen neki szalagot. Ez verekedéshez vezet két férfi között, ami az egyikük életébe kerül. Ezt megtudva az öreg insulánus Diegót viszálykodás elhintésével vádolja meg, és az emberölést elkövető Topiosszal együtt száműzik a szigetről. Az
öreg szigetlakó szavai, rövidebb formában ugyan, de az aggastyán búcsúját idézik Diderot
Supplément-jából. A regény cselekménye innen folytatódik, ám itt a feltételezhető Diderothatástól is búcsút veszünk.
A Német	Máté	koma vonatkozó tizenegy cikkelye természetesen nem követi a Supplément
szerkezetét, amelyben A és B együtt olvassák a Bougainville útleírásához készült függeléket.
E függelék az aggastyán baljós búcsúbeszédéből, valamint az Orou nevű bennszülött és a hajópap beszélgetéséből áll. Ez a beszélgetés két részre oszlik, mert A és B két ízben vitatják
meg az olvasottakat, első vitájuk során kerül elő a misztifikációnak tekinthető Polly Bakertörténet. A tematikus hasonlóságok jól követhetők A Német	Máté	koma vonatkozó részeiben,
habár az öreg insulánus nem monológot mond, hanem Diegóval beszélget, fenyegető búcsúszavai pedig nagyon rövidek.
19
20
21
22
23

Lásd http://www.worldcat.org/identities/lccn-n85141129/
Lásd „Utószó”, 201.
Lásd https://www.worldcat.org/identities/lccn-n86080588/
Német	Máté	koma, I, 15.
Uo., X, 27.

„

98

tiszatáj

Orou és a hajópap beszélgetése a szabad testiség körül forog, melyet nem szabályoznak
vallási előírások, csupán a természet törvényei (vagyis a sziget lakóinak a pubertás előtt nem
megengedett a szexualitás, nem megengedett ezen kívül a gyermekáldást nem hozó kontaktus). Akárcsak a Német	 Máté	 koma déltengeri szigetén, a testiséghez nem kapcsolódik szégyenérzet vagy hiú kacérság, egyetlen lány sem rangért vagy más előnyökért fogadja el a
törzs férfitagjainak közeledését, a fogantatás az egyetlen elvárás, a kapcsolatokba vallási
vagy társadalmi szabályozás nem avatkozik bele. Ám míg a Supplément-ban A és B kommentárjai teszik egyértelművé, hogy az elképzelt tahiti társadalom pusztán gondolatkíséret, a
Német	Máté	koma a szatíra válogatott eszközeivel távolít el bennünket az olvasottaktól, elsősorban Diegó atya nevetségessé tett szörnyülködése révén, amelyről csak az éhség tereli el a
figyelmét.
A fő tematikus egyezések a következők: utalás a vérbajra, melyet a vád szerint a francia
tengerészek hurcoltak be Tahitira, a két szigeten uralkodó törvénynélküliség, a természeti
törvény kizárólagos uralma, továbbá egyik szigeten sincsen intézményesített vallás, bár a
szigetlakóknak van valamiféle kodifikálatlan természetvallása, mindkét helyen a természet
gondoskodik róluk, és boldog megelégedésben élnek; ezen felül a szabad testiség célja a szaporodás, a monogám házasság ismeretlen a szigetlakók között, a szexuális aktus maga a házasság ténye, a kapcsolatok gyors felbomlása nem okoz problémát, mert a gyermekek az anyjukhoz tartoznak, és őt követik felnövekedésükig. Az ösztön voltaképp a szexualitás szinonimája, a szigetlakók pedig pusztán természetes ösztöneiket követik. A tahiti aggastyán és a
déltengeri sziget idős lakója azonban egyaránt baljós jövőt jósol az első európai érkezése
után: a törzs megromlását, az aranykor végét, az eredendő ártatlanság elveszítését.
Orou és az insulánus egyaránt értetlenek azzal kapcsolatban, hogy miért tekinthetne a
vallás (amelynek fogalmát nem is tudják igazán értelmezni) rosszallással a testiségre.
Orou: Úgy találom, hogy e különös előírások ellenkeznek a természettel, nem szolgálják az értelmet,
csupán arra valók, hogy a bűnöket szaporítsák, és minden pillanatban bosszúságot okozzanak az
öreg alkotónak, aki mindent fej, kéz és eszközök nélkül teremtett, aki mindenütt jelen van, ám sehol
nem látjuk […] aki parancsol, de nem engedelmeskednek neki, aki bármit megakadályozhatna, de
semmit nem akadályoz meg.24
– Ó, szerencsétlen nemzet! – felkiálta Diego. – A jó az, ami az anyaszentegyháznak tanításával megegyezik, a rossz ellenben az, ami véle meg nem egyezik.
– Te ugyan az én nyelvemen szólasz – mondá az insulánus –, de én nem értem beszédedet.
[…]
– Tehát – mondá a vadember – nem látok benne semmi vétket, ha mink éppen ugyanazon végre
élünk az asszonyokkal. [a szaporodás céljából]
– Distinguo, distinguo! – kiáltá Diego. – Ha ez az anyaszentegyháznak megegyezésével és csak egy
asszonyi személlyel történik.
A vadember megvallotta, hogy még most se értené őtet.25

Különösen erős hasonlóság, hogy mindkét öreg a testiség ösztönös és ezért ártatlan voltának megrontásával vádolja meg az európaiakat vagy Bougainville személyében vezetőjü-

24
25

Diderot, Supplément	au	Voyage	de	Bougainville, in	Œuvres	complètes, XII, Paris, Hermann, 1989, 604.
Német	Máté	koma, VI, 22–23.

2019. november

99

„

ket, habár ezt a Supplément aggastyánja hosszas szónokias vehemenciával, a Német	Máté	ko‐
ma öreg szigetlakója röviden, de határozottan teszi.
[Asszonyaink] megvadultak karjaidban, s Te kegyetlenné váltál az övékben, gyűlölni kezdték egymást, Ti pedig egymás életére törtetek értük, és ők véretekkel beszennyezve tértek vissza hozzánk.26
Ezen ifjú ember a maga pajtását azon valamiért megölte, melyet te egynéhány ifjú asszonyoknak osztogattál. Még most is párolognak vérétől az ő kezei.27

Konklúzió	
A tematikailag párhuzamba állítható részek természetesen tovább sorolhatók. Rövid összegzésként elmondhatjuk, hogy alátámasztható a feltevés, mely szerint Diderot Supplément	 au	
Voyage	de	Bougainville című dialógusa hatást gyakorolt Richterre szatirikus regénye első fejezeteiben. A kiegészítésre szoruló életrajzi és hatástörténeti vizsgálatok eddigi eredményei
is erősítik ezt a hipotézist. A nyomozás utolsó lépései során bukkantam rá, hogy Diderot hatását Richterre egy esetben már felvetették: a Die	Eipeldauer	Briefe 1917-es kiadásának előszavában utal Eugen von Paunel Diderot Fecsegő	csecsebecséire,28 amelynek két fejezetével,
melyek egy szigeten játszódnak, Diderot valóban a Supplément megírása idején egészítette ki
fiatalkori regényét. Továbbra is talány azonban, hogy a Német	 Máté	komát kik ismerhették
vagy olvashatták, és miért csupán egyetlen kéziratos tisztázatban maradt az utókorra. Diderot XVIII. századi magyar olvasóiról így ezután is keveset tudunk, ami a kutatást szerencsésen nyitva hagyja számunkra.

26
27
28

Supplément, 590.
Német	Máté	koma, XI, 28.
Die	Eipeldauer	Briefe, I, kiad. Eugen von Paunel, München, G. Müller, 1917, XVIII.

	mérlegen	 

GAJDÓ ÁGNES

Túl tömény? Az!
FERDINÁND Z OLTÁN – NAGY M. HEDVIG: FELES

MERSZ	Könyvek	6.
Bada	Dada	Alapítvány
Budapest,	2018
92	oldal

 

	
A címlapon két láb lóg. Belóg? Két fél láb? Zoknis vagy harisnyás? A cipő mindenesetre fűzős. „Négy láb jó, két láb rossz.”
Orwell. Valami ilyesmi lehet, amikor nem tudjuk, mi vár
ránk. Feles. Már a cím is többértelmű. A borítótóról nem is
szólva. Fehér alapon piros és fekete színű. A fekete dominál.
A piros kiemel. „Zoltán”, „M. Hedvig” – e két név pirossal
szedve. És a címben, a „Feles”-ben a második „e” piros színű,
és enyhén kókadt. Vagy dőlt. Olyan, mintha fejet hajtana az
„s” előtt. Persze lehet, hogy csak megbotlott a borítót uraló
(majdnem) tökéletes tiszta fehérségben.
A MERSZ Klub MERSZ Könyvek sorozatának hatodik darabja – mely mindössze száz kézzel számozott és a szerzők
által aláírt példányban készült 2018-ban Budapesten – töprengésre késztet. S arra, hogy Ferdinánd Zoltán rövidke
szösszeneteihez és Nagy M. Hedvig sajátos fotóihoz illeszkedve már-már hasonló stílusban (majdnem csak tőmondatokban) nyilvánítsunk véleményt. Haynal Ákos előszavából
kiderül, hogy az írásokat a fényképek inspirálták, tehát a
tyúk és tojás kérdése ez esetben megoldódott. Bár e kettős
játék sokféle értelmezési, sokféle létösszegzési lehetőséget
hordoz, kevés hasonló született eddig irodalmunkban. Móser
Zoltán Szavak	és	képek.	Baka	Istvánról	–	Baka	Istvánhoz című
összeállítása jut eszembe elsőként, amely abban ugyan eltér,
hogy nem közös alkotás volt, nem két élő művész sajátos
párbeszéde, hiszen Baka halála után látott napvilágot, s ott a
versek ihlették a fotókat. Pontosabban az elkészült fényképeket szemlélve ötlött az alkotó eszébe egy-egy Baka-vers.
A Felesben két félből tevődik össze egy egész. A két fél
persze önmagában is egész… Adott egy nem mindennapi,
már-már zavarba ejtően egyedi fotográfia, mely életet és halált, szépséget és rútságot, végest és végtelent, kicsinyt és
óriást, hétköznapit és különlegest kihívóan, enyhén, olykor
durván provokatív módon dolgoz föl. A legtöbb képen maga
az alkotó is látható, mégsem mondanám önarcképeknek ezeket az alkotásokat. A kötet páratlan oldalát uraló képeken

2019. november

101

„

Nagy M. Hedvig nem csak önmagát láttatja különféle helyzetekben, pózokban: kompozíciói
elgondolkodtató, vitára késztető, többféle értelmezési lehetőséget kínáló vizuális műalkotások is egyben.
Kezdjük a képek tanulmányozásával az „olvasást”. Merüljünk el egy-egy fotó látványában,
s próbáljuk megfogalmazni gondolatainkat. Zavarba ejtő a helyzet, ugyanis egyáltalán nem
egyszerű a szavak és mondatok szintjére kényszeríteni csapongó, olykor kevésbé szalonképes értelmezéseket generáló elménket – köszönhető mindez a talán némiképp extravagáns,
máskor túlságosan homályos és többjelentésű képeknek. Bevallom, sokról nem tudom megállapítani, mit ábrázol. De épp ez a szép – mert itt lép be a körforgásba, a kreatív alkotásba,
együtt gondolkodásba a fantázia. Vajon hogyan lehet föloldani a gyötrő vizualitás mögötti,
talán személyes titkokat is elfedő rejtélyt? Hogyan és mely ponton találkozhat a képalkotó
elme a szövegalkotó közlésvágyával?
Tegyünk egy próbát! Mit lát a kritikus/recenzens egy-egy fotóban? A kötet 13. oldalán
például párhuzamos világok találkoznak. A vízszintesen futó, erőteljes levelek, szárak erezete
a fotoszintézis ígéretét hordozza. Ha másként nézem, a furcsa-szép fehér foltok tűnnek föl
először. Biciklinyom a sárban. Nádi hegedű. Felnagyított kukoricaszár, mely épp alkalmas játék kardnak. Fordított Rorschach-teszt? A képről írt szösszenetnek a Dwa	bratanki címet adta a szerző…
Ferdinánd Zoltán olyan mélységekbe utazik s utaztatja olvasóját, amely ritkaság mostanában, hiszen legszívesebben mindenki menekülne a sötétség, a baj, a bűn, a rossz, a végzet
elől. A rövid írások mégis szándékoltan durvák, megkockáztatom, hogy olykor már-már közönségesek, ám mindez nem öncélú. Néha persze magam is fölkaptam a fejem, mert túlságosan ellenségesnek éreztem a szerző mondatait, de aztán belegondoltam, hogy hiszen „a gondolatok vámmentesek”, s „a szó veszélyes fegyver”. Luther és Illés. Utóbbi nem a próféta, hanem a legendás együttes, a dalszöveget Bródy János írta: „A szót kimondják / ki tudja, ki hogyan érti. / A szót leírják, / ki tudja, ki mire gondol. // A szó veszélyes fegyver, / és van, aki
fegyvertelen.”
Mindez egyáltalán nem mondható el Ferdinánd Zoltánról. Ő nem fegyvertelen, s bár olykor tényleg nehéz kapcsolatot találni írásai és a fotók között, mégis kijelenthetjük, hogy a mai
magyar valóság hiteles krónikása. Nem szociográfia, amit ír, ám olyan mélységekbe merészkedik, amire csak kevesek képesek. Álmok, szürreális látomások keverednek a megélt és átélt
valósággal. Hagymás vér, lopott kocsi, szentjánosbogarak, ultrahang, osztálytalálkozó, horrorfilm, David Bowie. Utóbbi épp kávét főz a Marson. Túl tömény? Az. Akár egy minőségi
feles.
A Fogyatkozás című szösz a kedvencem: „Az első fényképen én vagyok. Az első fényképen
húsz, a másodikon negyven, a harmadikon hatvan. Húszévente szoktam csak önarcképet csinálni magamról, hogy úgy istenigazából lássam a változást. Ha egyszer nyolcvan leszek, ki
kell majd egészítenem a sorozatot egy újabb fényképpel. De azért ez elég valószínűtlen.
Amúgy is elég nekem a hetven. A hatvanat valamiért mindig kevésnek gondoltam, a nyolcvanat meg túlságosan soknak, és túlzásokba esni sosem szerencsés. Legyen akkor hetven.
A hetvennel szerintem ki lehet békülni. Aztán már úgyis csak tél van és csend és hó és halál”
(22). S hogy mi látható a szöveget megihlető fotón? Hmmm. Három krumpli. Nem… Inkább
három dió. Vagy három kis testi hibás kavics… De lehet csörögefánk, üveggolyó, kukoricaszem, mamakönny. Ki mire gondol a leggyakrabban.

„

102

tiszatáj

BENCSIK ORSOLYA

Átugrani a határokat:
Európa és Afrika
bolhaperspektívából1
BALÁZS ATTILA: SZÖKÉS A BOLHACIRKUSZBÓL
„Most, hogy a kriticizmus, a történetírás és az intellektuális bizonyosság kivénhedt hajléka romokban hever, mindannyian az utakon
találjuk magunkat. A gyökerek elvesztésével és az »autenticitás«
grammatikájának rákövetkező meggyengülésével szembesülve tágasabb tájakra vándorlunk. A valahova tartozásunk érzete, a magunkban hordozott nyelvünk és mítoszaink megmaradnak, de már nem
úgy, mint olyan »eredetek«, az »autenticitás« olyan jelei, amelyek
képesek lennének szavatolni az életünk értelmét. Nyomokként, hangokként, emlékekként és morajlásként élnek tovább, összekeveredve
más történelmekkel, más epizódokkal, más találkozásokkal.”
(Elisabetta D’Erme)

zETNA	Kiadó
Zenta,	2018
178	oldal

 

1

A sváb származású, „eléggé alulról érkezett” Kisbolha Péter,
„barátok közt: Petyi (Petyó)”, a világutazó, kalandor bolha
(tehát nem háborús menekült, de nem is gazdasági bevándorló) történeteit a fia, Pál (Pali) két fejezetbe rendezi: ez Balázs Attila 2018-ban Szirmai Károly Irodalmi Díjjal kitüntetett Szökés	 a	 bolhacirkuszból c. kisregényének kötetszerkezete.
Az Árkon-bokron át című első fejezetben az apa a családjának tanító jelleggel, a világ (és a nyelv) működésébe való
bevezetésként a különböző vendégsztorikkal, anekdotákkal,
afrikai mesékkel, csalimesékkel, eredetmondákkal, bibliai
történetekkel, viccekkel, a pikareszk történet során útitársainak (pl. a szkarabeusznak, a dromedárnak, a sivatagi ugróegérnek, a fogatlan, vén oroszlánnak, a hiénának) az elbeszéléseivel megfűszerezett, bolha-szólásokkal és -aforizmákkal (pl. „Kicsi a bolha, de erős!”) megtűzdelt, saját élettörté-

A kutatást az EFOP-3.6.2-16-2017-00007 azonosító számú, Az	 intelligens,	 fenntartható	 és	 inkluzív	
társadalom	fejlesztésének	aspektusai:	társadalmi,	technológiai,	innovációs	hálózatok	a	foglalkoztatás‐
ban	és	a	digitális	gazdaságban című projekt támogatta. A projekt az Európai Unió támogatásával, az
Európai Szociális Alap és Magyarország költségvetése társfinanszírozásában valósul meg.

2019. november

103

„

netét, sorsának eseményeit narrálja: Pál szócsövén keresztül. A mediátor-narrátori funkciónak köszönhetően a fontos helyet kapó, az apa ifjonti utazásainak beszámolója mellett annak
kommentálása, illetve az apa szerelmi története, családalapítása, a budapesti bolhapiacon
töltött, boldog gyerekkor után az apa elszótlanodása, majd a szomorú vég (az apa halála, a
mese vége) is a beszéd (az írás) tárgya lehet. A heterogén anyagból, a vendégsztorik/
-textusok töredékeiből, átirataiból, a kulturális és történeti allúziókból (pl. Antonius és Kleopátra, VIII. Henrik, Attila, az Isten ostora, a Bolygó Hollandi, a bolhacirkuszos órásmester,
Marc Scaliot, Kolumbusz, Nikola Tesla, William Shakespeare, Tolsztoj vagy Michelangelo Antonioni történeti és művészeti anyagának nyomaiból) és bizonyos filozófiai, vallási témák (pl.
Isten igazságosságáról) körbenjárásából végül egységes élet-/család-/származástörténetként áthagyományozódó tudás, egyfajta holisztikus bolha-örökség – a familiáris beszédhelyzet, a didaxis és a humor kevercsén keresztül – az emberi világ kicsinyített tükrét és a szolidaritás erkölcstanát foglalja magába. (A bolhavilág mint az emberi világ kicsinyített tükre elképzelést a CIRCUS MAXIMUS & MINIMUS INTERCONTINENTAL-hoz kapcsolódó, valójában
Hermész Triszmegisztosztól származó filozófiai tétel is alátámasztja. Az tudniillik, hogy
„minden, ami nagyban létezik, megvan kicsiben is ezen a világon”.) Az apáról fiúra szálló, lejegyzett, humoros, időnként túlságosan jópofáskodó oral history függeléke vagy második fejezete, a Mesefánk válogatott gyümölcseiből (random) című, ami nemcsak az apa, hanem a
dédapa, a nagyapa, illetve a fiú által hallott kulturálisan hibrid, posztmodern meséket tartalmazza – szám szerint hatot. Ezek közül kiemelkedik a témáját tekintve is aktuális Cédrus és
Ciprus (mese a Keletiből) című, amely annak fontos művészi dokumentuma, hogy a kígyóként tekeredő szögesdrót-kerítéseken, a torlaszokon is átjutnak a „menekülő mesék” (és a
menekültek meséi) vagy azok szorongató hiánytapasztalata.
A mesélésnek, az örömittas fabulázásnak a szövegben és metaszinten több funkciója van:
nemcsak puszta unaloműző időtöltés (hogy útközben „valamivel agyonüssék az időt”), nemcsak a felejtés ellenszere („edzi az emlékezetet”) vagy gyönyörködtetésül/nevettetésül és tanításul szolgáló (vö. Aesopus), az életben maradásért folytatott tevékenység (vö. Seherezádé), hanem mindezek mellett identitásépítő cselekvés, hiszen az elbeszélt történetekből derül ki, hogy ennek a világnak a narrátora(i) ki(k) is valójában (vö. narratív identitás). És hogy
miért fontos, hogy ennek a szöveguniverzumnak a kitüntetett mesélői, mesefái az emberi
nagysághoz képest alig látható, aprócska (populációjukat és mozgásukat tekintve azonban
különösen szapora és olykor nagyotmondó) bolhák? Mert a bolhák, akárcsak a száműzöttek,
a migránsok, a harmadik világbeliek, képesek átlépni, átugrani a határokon, „áttörni a gondolkodás és a tapasztalat korlátait” (Edward Said).
Balázs Attila kisregényében a már belakott kulturális, történelmi örökséget áthagyományozó és azt (a nyelv, a politika, a kultúra, a tapasztalat történelmét) felülvizsgáló, továbbíró/-alakító, a származási tények (vagy interpretációk) ellenére világlátásukban (és életformájukban) transznacionális bolhák meséléseik és utazásaik, elmozdulásaik során egy olyan
érzékeny (politikai és etikai) (erő)teret nyitnak meg, ahol a megismerési vágy, a kalandozás
és az úton-levés különböző formációi, a mozgás mint egzisztenciális forma, a mással, a Másikkal való folyamatos szembekerülés, érintkezés és közösségi (szimbiotikus) lét, az alá- és
fölérendeltség dinamikus viszonyai, illetve a veszély és a menekülés, a szökés, azaz a túlélés
maximája, az élet igenlése tárul fel. Az egyszerre a tanmese és a pikareszk regény hagyományába is illeszkedő prózakötet az arra fogékony olvasónak segít végiggondolni, hogy a napja-

„

104

tiszatáj

inkban egyre gyakrabban emlegetett Európa alkonyán mit jelent európainak lenni, és segít
belátni, hogy a Más, illetve a Máshol tapasztalatában, a különböző identitások folyamatos
párbeszédében a különbségek nem korlátok, hanem „a komplexitás jelei” (Iain Chambers).
Balázs Attila választott nyelvi pozíciója az embertől alacsonyabb entitásé: nála bolhák és a
bolhanarráción keresztül legfőképpen állatok beszélnek (pl. az ugróegér a fogai között szöszörészik sivatagi eszperantóul, a kígyó úgy sziszeg, hogy „a szavából sem kukkot, sem mukkot nem lehet érteni”), amit időnként megszakít az utazás és a mesélésben való haladás során a fekete emberek karavánja. („Néha sok fekete ember jött velük szemben, ilyenkor félrehúzódtak. Ezek az emberek komorak voltak, s feltűnt, hogy elég sok gyereket cipelnek magukkal. Nem mosolyogtak, csak mentek, mint akik meg se akarnak állni a világ végéig.”) Ez a
találó nyelvi gesztus teszi lehetővé, hogy elutasítsa egyetlen narratíva vagy autoritás (nemzet, faj, a Nyugat) az igazság reprezentálására vagy a jelentés kimerítésére tett igényét, illetve
ironikusan kiforgassa a nyelv részrehajló attribútumát. Balázs Attila nem eurocentrikus bolhaközössége és a hozzá kapcsolódó állatsereglet egy függelékkel (posztmodern mesegyűjteménnyel) ellátott kisregény műfaji formájában úgy képes ironikusan, humorosan megszólalni, hogy közben teljesíti az európai (nagy)regény műfaji követelményét is, azaz lehetőséget
kínál a látásmódunk megváltoztatására. A XX. századi regény látásmód-megváltoztató funkciójáról egyébként Thomka Beáta értekezik széleskörűen az indiai Nobel-díjas író, V. S. Naipaul kérdésfeltevése kapcsán a „Hozott anyag” a regényben c. izgalmas tanulmányában.
A Szökés	a	bolhacirkuszból a korábbi Balázs Attila-művek művészetfelfogásából, motívumaiból és prózapoétikájából merítkezik, de az a heterogenitás, ami például a nyulak történelmét elbeszélő, az európai és az amerikai kontinensen átívelő Cuniculus nyelvi anyagát
(szépirodalmi, szaknyelvi, nyelvjárási diskurzus, élőbeszéd, mindez izgalmas vizuális betétekkel, tipográfiai megoldásokkal) vagy a Kinek	Észak,	kinek	Dél perspektivikusságát, polifonikusságát, széleskörű forrásanyagát (egyszerre szerb, horvát, magyar, német történetírásokat, történelemkönyveket, visszaemlékezéseket, szépirodalmi műveket épít magába) jellemezte, az az új kisregényben redukálódik. A Balázs Attila-i posztmodern mese-próza, mesés
krónika, fikciós történetírás formailag és nyelvileg klasszicizálódott. Ez a klasszicizálódás
azonban a posztmodern irodalomtól ódzkodó, szélesebb közönség számára is élvezhetővé
teszi a kisregényt, sőt az ifjabb olvasók felé is nyit. Hiszen a mesefai kvalitásokkal rendelkező, elfogyhatatlan „Mesemondó szikla”-szerző és a társszerzőnek tekinthető illusztrátor, Igor
Lazin egyszerre szórakoztató, érzékenyítő és elgondolkodtató bolha(kép)történeteiben egy
gyönyörű, sárgás-zöldes könyvtárgynak köszönhetően utazhatunk.

2019. november

105

„

FÖRKÖLI GÁBOR
	

Derűs kiábrándultság
VÉGEL LÁSZLÓ: TEMETETLEN MÚLTUNK

Noran	Libro	Kiadó
Budapest,	2019
264	oldal,	3590	Ft

 

1941. február 1. a vajdasági Végel László születésének napja.
Ennek a napnak a történelmi panorámájával kezdődik az író
Temetetlen	múltunk c. új könyve: a szövetséges hatalmak ez
idő tájt látják be, hogy a pacifizmus tévút volt Hitlerrel szemben. Szimbolikus nyitány: a rászedettség élménye mint a népek, közösségek nem szűnő átka fontos gondolatalakzata
Végel László könyvének. A címlapon önéletrajzi regénynek
nevezett kötetnek nem egyszerűen a vezérmotívuma a kisebbségi identitás, hanem a jugoszláviai magyarság felfeltámadó, majd rendre megcsalt reményeinek váltakozása a
történetmesélés legfontosabb szervezőelemévé válik benne.
A máskülönben elég közhelyesre sikerült cím a közösségi
amnézia problémájának kibontását ígéri, és a könyv valóban
sokat foglalkozik a történelmi emlékezet gátjaival és rejtekútjaival, mégpedig annak a plebejus környezetnek a vonatkozásában, ahonnan Végel László is származik: a vajdasági
Szenttamás és környéke. Hatásvadász módon összefoglalva a
könyvet, a szerző annak a kérdésnek ered a nyomába, hogy
miért siratta meg édesapja Trianont. Az eset – a könyv egyik
legszebben megírt jelenetében – egy magyarországi kisgazda
politikus előadásán történt a kilencvenes évek közepén, az
elbeszélő számára teljesen váratlanul, hiszen édesapja addig
nem adta jelét annak, hogy a történelmi trauma érzelmileg
érintené. A kívülről érkező politikussal szemben ő „csak”
benne élt a természetes adottságként felfogott történelmi
helyzetben.
A rászedettség élményét Végel azonban nemcsak kívülállóként szemléli, hanem előbb-utóbb maga is érintetté válik.
A szerb és a magyar világ között a történelmi senkiföldjére
került jugoszláviai magyarok előbb Horthy katonáinak délvidéki bevonulásától, majd a Tito-féle antisztálinista, a nemzetiségek békés egymás mellett élését és nyugodt építkezést
ígérő politikától remélik biztonságukat; aztán az ’56-os forradalom hírei azzal kecsegtetik őket, hogy végre egy szabadabb világban politikailag és egzisztenciálisan is közelebb

„

106

tiszatáj

kerülhetnek az anyaországhoz; végül a kései Tito-rendszerben a fogyasztói javakhoz való
hozzáférés vigasza kínálkozik számukra, megkezdődnek a trieszti bevásárlások – a jelenség
némileg a kádári Magyarország lakóinak bécsi farmer- és banánbeszerző útjaira hasonlít –, és
a Végel család is beszerzi első televízióját. Az elbeszélő számára a legszemélyesebb illúzió
’68-hoz, az emberarcú szocializmus kísérletéhez kapcsolódik. Az akkori reményteli állapot
azonban egyáltalán nem lesajnálandó, különösen nem a mostani „embertelen arcú kapitalizmus” perspektívájából (Végel szavai). Mert a történelmi értékeléskor végül is a jelen kérdésfelvetései a döntők. A reflexió kiindulópontja mégiscsak a rendszerváltás utáni állapot: a demokratizáció látszólag végre a nemzeti identitás őszinte megélésének lehetőségét kínálta a
kisebbségi magyar közösségnek, de helyette a nemzeti identitás aprópénzre váltása történt
meg. Végelnél hitelesebben be sem lehetne számolni az anyaországi politikusok vajdasági
turnéiról, arról, hogy az új hatalmi struktúrák és elvárásrendszerek hogyan kényszerítik a
vidéki és a kisebbségi magyarokat skanzeni életformára.
Ebben a helyzetben Végel szerint a kisebbségi lét tudathasadásos állapot, nemcsak a külső megítélés miatt – mint az erdélyi magyar gyakran felhozott példájában, aki Romániában
magyar „ügynök”, Magyarországon pedig román –, hanem egzisztenciális értelemben – az
„életfeladatot”, az öndefiníciót tekintve – is. Végel hideg fejjel veszi számba a kisebbségi helyzet hátrányait és előnyeit. Találó metaforája szerint a kisebbségi ember besorolhatatlan kentaur a nemzetek állatkertjében, ahol szigorú taxonómia uralkodik. Kettős beágyazottsága, két
énje van, ami hasznos többletet jelent, de többletterhet is. A két identitás azonban nem aritmetikailag adódik össze, egyiket a másikból kivonni nem lehet, mondván, hogy megelégszünk az egyikkel, nem kell a másik. Ha így teszünk, azzal a másik identitásunkat is roncsoljuk: „Ha lemondunk a fogadatlan iker-énünkről [a többségi társadalomba való beágyazottságról, a „jugoszlávságról”], akkor saját kis nemzeti buborékunkban szenvedő, nosztalgiázó
magyarok leszünk […]; ha viszont lemondunk a másik, a nemzeti énünkről, akkor látványosan vagy diszkréten alkalmazkodunk, túlbuzgó	 hazafi lesz belőlünk, nagyobb	 szerb,	 mint	 a	
szerbek és mindig a regnáló	 hatalmat szolgáljuk.” (Kiemelések az eredetiben.) Végel, mint
könyve végén egyértelművé teszi, nem szimpatizál azokkal, akik a nemzeti identitást látványosan a keblükre tűzik, de ugyanúgy idegenkedik azoktól is, akik magukat függetlennek
mondják a kisebbségi lét traumáitól. Kisebbséginek lenni és a vele járó életformát tudatosan
vállalni lehetetlen, de szép küldetés, végső soron pedig emberi igényesség kérdése. Ebben az
értelemben mondhatjuk, hogy Végel álláspontja a derűs kiábrándultságé.
Olvasás közben a könyv legfeltűnőbb jellegzetességének a műfajok ötvözése tűnik: a Te‐
metetlen	múltunkban családregény, önéletrajz és esszé keveredik egymással, és noha a könyv
önmagában is megállja a helyét, az ismerős témák és motívumok révén az eddigi prózai – és
azon belül főleg az esszéírói – életmű szétírásának is tekinthető. Sok befogadóban talán
mindez ütközni fog azzal az olvasói elvárással, amely szerint az Egy	makró	emlékiratai szerzőjének, a farmernadrágos próza magyar úttörőjének ideje lenne ismét előrukkolnia valamilyen prózapoétikai innovációval, avantgárdnak lennie, vagy legalábbis nagyot vállalnia. Végel
ilyen értelemben azonban nem dédelget irodalmi terveket. Rögtön a könyv elején leszögezi,
hogy mindig is ki akart vonulni az irodalom elefántcsonttornyából: „Nemes lelkű barátaim
többször is figyelmeztettek, ne szegjem meg a közösen elfogadott rugalmas játékszabályokat,
írjak a lélek gyötrelmeiről, a szelíd vajdasági rónáról, az emlékezés fennkölt és játékos jeleneteiről, az abszurdumról, az idevalósiak megható történelméről, vagy legyek újszerű, írjak a

2019. november

107

„

groteszk Semmiről, a Semmi semmizéséről, melyeket legfőképp imádnak és istenítenek a
modern felfogásúak.” Ami érdekes ebből a felsorolásból, hogy nem csak a couleur locale-os,
a nemzeti romantikát a kisebbségi sors értelmezési keretében tovább éltető irodalmiságot
veti el, de tulajdonképpen a maga korában, Végel írói indulásakor nagyon is modernnek tűnő
egzisztencialista ihletésű, abszurd irodalmat is, sőt, ha a kérdéses helyen tovább olvassuk a
könyvet, a patikamérlegen kimért látszatellenzéki irodalmat is. Ez az idézet is mutatja, hogy
a fikcionalizáltság külsődleges jegyeitől való tartózkodás és az esszé felé való tájékozódás jóllehet fontos sajátossága Végel prózájának, a formai kérdés mögött ennél izgalmasabb és érdekesebb probléma is rejtőzik. Ez éppenséggel a dezillúziónak a már a fentiekben emlegetett
élményével kapcsolatos. Végelt látványosan és mindenekelőtt közvetlenül a politika világa
foglalkoztatja, narrátora közéleti emberként szólal meg: ismerős nézőpont ez már a Hontalan	
esszékből is, de a szerző utóbbi négy-öt regényében is tetten érhető. Feltűnő a Temetetlen	
múltunk hasonlósága az egyébként szintén erős önéletrajzi vonatkozásokkal bíró Neoplanta	
avagy	az	Ígéret	Földje c. regénnyel, de a homo politicus az Exterritórium c. esszéregényben és
Balkáni	szépség,	avagy	Slemil	fattyúja c. könyvben is az előtérbe tolakszik. Félreértés ne essék: mindennek ellenére Végel László egyáltalán nem merevedett bele a politizáló, ellenzéki
író szerepébe, amely gyakran kiszámíthatóvá teszi nemcsak a közéleti állásfoglalásokat, hanem a műveket is. Végel nem küzd megfelelési kényszerekkel. Az emberben mégis ott motoszkál a kérdés: nem tenne-e jót ennek a prózának, ha – feltételezve a két szerep elválaszthatóságát, amely legfeljebb absztrakt hipotézis lehet persze – Végel elsősorban szépíróként
és csak másodsorban közíróként tekintene feladatára. Vagyis ha még a közéleti reflexiót
megelőzően történetek, sorsok, helyzetek és jellemek, dramaturgiai megfontolások lennének
a szerző figyelmének fókuszában – mint az úgynevezett „történetközpontú próza” esetében –,
vagy pedig valamely poétikai-nyelvi programra koncentrálna az író – mint a „mondatközpontú próza” esetében. Egyszóval ha a szerző a fenomenológiai leírásra korlátozná magát, és inkább az olvasó értelmezői munkájától függene az esetlegesen leszűrhető politikai-történelembölcseleti tanulság, és nem a családi mikrotörténet és a történetírás makroszintjének
explicit és reflektált egymásra vonatkoztatása történne folyamatosan, mint ebben a könyvben. Végel ajánlata azonban egészen más.
A Temetetlen	múltunk ugyanis arra figyelmeztet, hogy újra kell gondolnunk irodalom és
politika, személyes vallomás és közéleti szerep viszonyát. Mert nem az irodalom lett túlságosan politikai, hanem a közéletből veszett ki a politika. Már amennyiben politikán a polisz
ügyeivel való foglalkozást, eszmék és alapelvek mérlegelését, racionális, argumentált, de
mégis szenvedélyes vitákat értünk. Helyüket – Végel exjugó, magyar és európai perspektívájából nézve mindenütt – soviniszta hetvenkedés, giccs, a korrupt megélhetési politikusok
üzelmeiből perverz kukkoldát csináló és így a nézőt is lezüllesztő médiatér vette át. Az eszmei vákuum, a látszólagos ideológiai kiüresedés felszíne alatt viszont alattomos folyamatok
zajlanak a mélyben, amelyek nagyon is a bőrünkre mennek. Manapság talán a könyv erőtlen
figyelmeztető eszköznek – de legalább legyen egy őszinte leltár arról, hogy mi minden veszett oda. Legyen kendőzetlenül politikus.

„

108

tiszatáj

TERNOVÁCZ DÁNIEL

Pflaumné esete a vajdasági
telepesek dialektusával
MARKO ČUDIĆ: ÁTHANGOLÓDÁSOK

Forum	Könyvkiadó
Újvidék,	2018
178	oldal,	2000	Ft

 

Marko Čudić nevéhez többek között Kosztolányi Dezső, Hajnóczy Péter, Krasznahorkai László és Márton László egy-egy
regényének a szerb nyelvű fordítása fűződik, ugyanakkor
az irodalomtörténészként végzett munkája sem mellékes.
A 2018-ban megjelent Áthangolódások című kötete az életpálya alakulását prezentálja, a fordító és a komparatista szakmai problémáit, illetve a két tudomány összefonódását. Čudić
negyedik tanulmány- vagy esszégyűjteményéről beszélhetünk, viszont ez az első, mely teljes egészében magyar nyelven íródott.
A kötetet más-más témájú (a hagyományoktól, kánonoktól kezdve a legkülönbözőbb nyelvi és poétikai sajátosságok
fordíthatóságáig, valamint irodalomszociológiai problémákig) és műfajú (a tanulmánytól és esszétől kezdve a fordítói
jegyzetekig, feljegyzésekig) szövegeit egy alapvető kérdés
hangolja egésszé. Azon túl, hogy „másodlagos szellemi tevékenység”-ről (78) van szó, milyen alkotói, világnézeti, nyelvi
identitást tudhat magáénak a fordító? A válasz keresése során egyes írások a lokalitás felől indulnak az egyetemes jelenségek felé, mint például a wittgensteini sakkparti mint a
fordítás folyamata (154), más alkalommal Walter Benjamin,
Paul de Man vagy Vladimir Nabokov jegyzetei szolgáltatnak
alapot a kis nyelvek és kánonok megismeréséhez, besorolási
kísérletéhez. Aki jártas valamelyest a fordítói szakmában, az
tudja, hogy ez a tevékenység nem kizárólag nyelvi transzformáció, hanem a két nyelvet összekötő híd-szerep, kulturális, filológiai, poétikai, dialektológiai, szociológiai, etnográfiai
és számos egyéb területről szerzett ismeretek összességéből
teremtett elemzői szemlélet. Ennek a perspektívának a sajátosságait járja körül egy-egy tanulmány és esszé Čudić kötetében, a fordító dekonstruáló és teremtő feladatát, egyszerre
áldott és mostoha sorsát, az életpálya egy-egy jelentősebb állomását képző, fordításra került művek körül felmerült gon-

2019. november

109

„

dolatok, lelemények vagy bonyodalmak ismertetésével. A szakma néhány alapigazság is
szemléltetésre kerül, mint például, hogy egy fordítást „soha nem lehet befejezettnek tekinteni” (142). Persze a kortárs kulturális élet egyéb hálátlan tevékenységével is foglalkozik a kötet. A fordítás kritikusát még inkább halványabb figyelem illeti meg, annak ellenére, hogy rendkívül aprólékos, időigényes munkáról van szó. A fordításkritika aggasztó hiánya csak egy kulturológiai probléma azok közül az érzékeny kérdések közül, melyekkel a szövegek foglalkoznak.
Egyrészt a műfordító vall saját szakmájának viszontagságairól, áthangolódásairól, „interkulturális alkalmazkodás”-ról (76), miközben saját fordítói megoldásaihoz is kritikusan viszonyul,
a kevésbé sikerült átültetéseinek beismerésével egyetemben, másrészt az irodalomtörténész
szólal meg, ugyanezeknek a jelenségeknek a más életművekben való kutatásáról.
A jelen írás címe egy regénybeli jelenetre utal. Az	 ellenállás	 melankóliája című Krasznahorkai-regény híres vonatútja során a Pflaumnét megszólító kofa agresszív tájszólásának fordításánál a fordító etnográfus szerepet öltött. A szemléltetett megoldások közül az egyik pikánsabbról van szó, amely mellett maga Krasznahorkai sem ment el szó nélkül. A Valjevo környéki
falvak és a Vajdaságba települt montenegrói, boszniai és likai telepesek nyelvének „zamatos ötvözete” csendül fel a vonatúton (142). Egy kis kultúra fordítója a kötet kiválasztásakor olyan jelenségeket keres, mely a célnyelv beszélőinek is feltételezhetően felismerhető és élvezhető lesz
– általa a Pflaumnét megszólító kofa beszédmódja valamivel egyetemesebbé válik. Az ehhez
fogható praktikákról, a végeredmény hitelességéről már az „olvasók hivatottak ítéletet mondani” (150) – zárja a Krasznahorkai-fordításról írt elmélkedését a szerző.
A kötet szerkezeti szempontból is lépcsőzetes, tudatos kompozíció. Čudić „nagy elődei és
példaképei”-ként (7) Danilo Kiš és Aleksandar Tišma hagyományát említi. Ez a megjegyzés
kapcsán érdekes és a szakmai attitűd szempontjából lényeges mozzanat, hogy a két előd elsősorban író és mellette műfordító, míg Čudić inkább az irodalomelmélet területéről érkezik.
Előbb Kiš meredek útját és Tišma magyar irodalomról írt fragmentumait tárgyalja egy-egy
tanulmány, majd némi pályatársi sajátosságoknak, illetve a Híd folyóirat fordítástörténeti jelentőségének az alátámasztása után érkezünk az önreflexív fejezetekhez.
A kötet irodalomtörténeti tartalma sem elhanyagolható, a XIX. századi szerb Petőfifordításoktól kezdve lényegében a kortárs (magyarról fordító) szerb fordításirodalom fontosabb mozzanatai is felmerülnek. A bhsc-nyelvterületről alkotott (a rövidítés a szerb, horvát,
bosnyák és montenegrói nyelvet foglalja magába), fokozatosan kirajzolódó irodalmikulturális térkép is lényeges, melyet Čudić három részre tagol: közép-európai, balkániorientális és mediterrán (32). Nagy segítség lehet a magyarországi olvasónak az ilyen jellegű
térkép az adott térség kortárs irodalmában való eligazodásban. Nem kerülhető meg a nacionalizmus, hiszen Danilo Kiš és Aleksandar Tišma kozmopolitizmusa, európaisága, a fordítói
identitással összefüggő világnézete is részben a nacionalizmussal való szembehelyezkedésből adódik, mint arra a kötet is utal több helyen, és a szerző sem kerüli meg az állásfoglalást.
Az egyik szövegnek az átideologizált kultúrpolitikát tárgyaló lábjegyzetében, azon belül is zárójelbe ékelve olvasható, hogy a hazafiasság, e konzervatív érték mögött voltaképpen a „legádázabb nacionalista diskurzus” (12) rejlik. Ilyen kontextusban társadalmi beágyazottságot
nyer a ricoeuri „kulturális kétnyelvűség” (91), az említett elődöktől eltanult egyszerre „bennfentes és kívülálló pozíció”(65). Ez az identitás pedig olyan hagyományokra, kulturális összefonódásokra, a nemzeti önazonosság feloldására tekint vissza, mint Kiš Ady-apakomplexusa,
Tišma és Kertész Imre egzisztenciális, szellemi, nyelvi és az atonális prózanyelvben (58)

„

110

tiszatáj

megnyilvánuló stiláris rokonsága, ami nélkül nem jöhetne létre az ideális Kertész-fordítás
(38, 58).
A magyar irodalom szerb fordítását illetően az irodalomtörténeti térkép teljességéhez
Sava Babić és Vickó Árpád nevét szükséges megemlíteni (a generációs pályatársak felsorolását most hanyagolva), továbbá Bányai János és Papp György közvetítő szerepe merül fel több
alkalommal, ha szakmai elődökről van szó. A nyelvi átültetések különleges jellemzései között
az egyik a palimpszesztszerű fordítás. Ennek kapcsán olvasható, hogy a szerbre átültetett
szöveg a fordító irodalmi tapasztalatai, élményei mentén, „szövegek génjeivel megnemesítve” (19) transzformálódik. Čudić fordítói tapasztalatairól olvasva levonhatjuk, hogy műveltségi előzmények mellett olyan életrajzi körülmények, személyes élmények hatnak fordításkor, mint a bácskai származás, illetve a jugoszláviai gyermekkor: tájnyelvek, társadalompolitikai elemek, akár fociélmények.
Az Áthangolódások című kötet értékes alternatív kultúraszemléletet nyújt, nem kötelezi
el magát irodalomelméletek, transzkulturális vagy transznacionális teóriák mellett. Ugyanakkor jelentős hagyományokkal bír. Azon túl, hogy a kultúrák közötti egzisztenciát számos
metaforával illetik, az olvasónak némi konkrétumot nyújt az idealizált, ám sokszor homályos
Danilo Kiš-féle kozmopolitizmusnak és közép-európaiságnak vagy a sajátos balkáni multikulturalizmusnak a jelentéséről, aktualitásáról.

2019. november

111

„

VISY BEATRIX
	

„a 13 hattyúk húzta
almárium”
NOVÁK ANIKÓ: A KOLLEKCIÓ POÉTIKÁJA.
GYŰJTÉS ÉS MUZEALIZÁLÁS TOLNAI O TTÓ MŰVEIBEN

Bölcsészettudományi	Kar
Vajdaság	Magyar
Felsőoktatási	Kollégium
Újvidék,	2018

 

A Tolnai-recepció szinte az életmű kezdeteitől reflektál a
szerző gyűjtőszenvedélyére, a világban heverő dolgok, tárgyak, műalkotások iránti vonzódására, ezek „felkarolására”,
válogatására, különböző asszociációk mentén történő társítására, rendez(get)ésére. Novák Anikó ennek az exponált, az
egyes kötetek befogadása kapcsán részben értelmezett tevékenységkörnek, emberi-szerzői alkatnak, eljárásnak elméleti
megközelítésére és részletes értelmezésére vállalkozott Tolnai-monográfiájában, A	kollekció	poétikájában.
Az alapvetően kultúratudományi, művészetteoretikus
megközelítés, a gyűjtés és muzealizálás módjainak, folyamatainak, változatainak tárgyalása nemcsak remek felvetésnek
bizonyult a monográfus részéről, hanem összességében alapos, érzékeny és nem utolsó sorban élvezetes, inspiráló
szakmunkát eredményezett. Inspiráló, mert a Tolnai-életmű
szellemében nem célja egy állandó, lezárt, porosodó kiállítás
létrehozása. A múzeumi térnek, a kiállítások jellegének és
funkcióinak kortárs változásait, új jelentéseit és választott
szerzőjének gyűjtésmódját, szerteágazó guberáló, megtaláló,
asszociáló alkatát, gyűjteményszervezését is figyelembe véve
a monográfia is a képzeletbeli tárlat(ok), a Tolnai Múzeum
nyitottságát, variabilitását, az időszaki tárlatok végtelen lehetőségét, sokféleségét hangsúlyozza. Mielőtt belépnénk
képzeletbeli múzeumába, a szerző így körvonalazza írásának
céljait: „kísérletet teszek egy fiktív kiállítás vagy legalábbis
kiállítástöredékek megalkotására, alapköveinek lerakására,
melynek középpontjában Tolnai Ottó művei állnak” (9). A Tolnai-életmű szerteágazásainak, gazdagságának, sokrétűségének teljes bemutatása lehetetlennek tűnik szinte bármely
irodalmár számára, és a „kiválasztott rétegek, motívumok
képlékenysége” (9) is nehezítene egy ilyenfajta törekvést.
A szerző már itt, a bejáratnál bedobja a Kunstkammer fogal-

„

112

tiszatáj

mát és azok rendezőelvének szubjektív, véletlenszerű, esetleges jellegét, így az irodalmi, irodalomelméleti megközelítésekhez hasonlóan Novák kiállítás-víziója is a kapcsolódási pontok
dinamikusságát, az interpretációk kimozdíthatóságát, lezárhatatlanságát és a befogadók aktív szerepét hangsúlyozza. Úgy véli, a Tolnai-szövegek belső logikája, működésmódja nemcsak megengedi, hanem egyenesen megkívánja, követeli magának ezt a közelítésmódot,
mintegy leváltva, kiegészítve az eddig legszemléletesebbnek tűnő, önértelmezésekben is
gyakran előbukkanó Deleuze–Guattari-féle rizómaelméletet. „A szerző szövegtereiben a gyűjtés, leltározás meghatározó aktus, témaként és szövegszervező eljárásként egyaránt tetten
érhető. A művekben nagy-nagy pontossággal rajzolódnak meg a gyűjtők különböző típusainak portréi, a guberálóktól egészen a kiváló ízléssel megáldott műítészig, […] A Tolnai-művek
narrátorának [inkább narrátorainak] gyűjtőszenvedélye igen szerteágazó, kiterjed képzőművészeti alkotásokra, hétköznapi használati tárgyakra, összeguberált lomokra, állatokra, furcsa, mániákus alakokra, mások textusaira vagy akár már nem létező, különleges gyárakra”
(11).
Mint oly sok monografikus mű, mely egy bizonyos aspektusból – műfaj, téma, motívum,
elméleti irány stb. – felől közelít témájához, Novák Anikó is teoretikus fejezetekkel kezdi értekezését, mielőtt feltárná a gyűjtés, a szelektálás, az elrendezés, a leltározás aktusainak
(működés)módját a Tolnai-szövegekben. A múzeumelméleti bevezető szöveg a kiállítási
„tárgy” szerepét, viszonyát járja körül elsősorban az irodalmi kiállítások kapcsán. S bár joggal
merül fel Tolnaival mint költővel, íróval kapcsolatban az irodalmi szöveg múzeumbeli szerepe, az azért nem elhanyagolható kérdés, hogy ez a képzeletbeli múzeum mennyiben kíván leválni Tolnai szövegvilágáról, és önálló életre kelni az (odaképzelt) tárgyak, műalkotások által. Egyáltalán lehetséges-e, kívánatos-e a gyűjtemény darabjainak, műtárgyainak elszakadnia a szövegektől, azoknak kontextusaitól, amelyekből, egyáltalán, kinyerhetők ezek az imaginárius kiállítási anyagok? A szövegek mekkora teret, szerepet kapnak, kapnának ezeken a
tárlatokon: illusztrálnának, argumentálnának vagy kifejezetten szentesítenének kollekciókat,
esetleg kizárólag ezek segítségével, részvételével lenne kialakítható a kiállítás narratívája,
koncepciója, és a szövegek hiányában a gyűjtemények szervetlen halmok, kupacok maradnának. E dilemmákra bizonyára eltérő válaszok adhatók a mindennapi tárgyak, a lom-szemét,
a bélyegek stb. esetében, és talán egészen mások a vajdasági (vagy ex-jugoszláviai) festészet,
képzőművészet tárlatai esetében. Ezeknek a kérdéseknek elméleti felvetése még akkor is indokolt lehet, ha Novák Anikó jól érezhetően a Tolnai-kiállítások létjogosultságát a szerző
szövegeivel együtt, szoros szimbiózisban gondolja el. És bizonyos kollekciók, például az alteregók, alakmások vagy a guberáló-utcaseprő narrátorok nem is tudnának elszakadni az irodalmi művektől.
Az elméleti részben a monográfus számos teoretikus sokféle felvetését vonja be gondolatmenetébe. Ezek kapcsán nem célja elméleti iskolák, irányok ütköztetése, sem elméletkritikai aspektusok működtetése. Mindaz, ami számára hasznos, gondolatébresztő, megfontolásra alkalmas, bekerül művébe, és az elméleti keretek kritikai szemrevételezésének elmaradásával kapcsolatban nem is lehet hiányérzetünk. Hiszen Novák Anikó, mint megannyi értelmező, ugyanúgy válogat, szelektál a lehetséges felvetésekből, elméleti passzusokból, mint
„témája”, Tolnai Ottó a világban található tárgyakból, jelenségekből, műalkotásokból. Az elméleti munkák fő tengelyét, Foucault (A	szavak	és	a	dolgok,	Eltérő	terek),	Baudrillard (A	tár‐
gyak	 rendszere), Walter Benjamin (Bélyeg‐kereskedés;	 Unpacking	 My	 Library), Boris Groys

2019. november

113

„

(A	gyűjtemény	logikája;	Gyűjteni,	gyűjteni) és György Péter (Az	eltörölt	hely	–	a	Múzeum;	Uni‐
verzalizmus,	 kritikai	 historizmus	 –	 A	 múzeumi	 paradigma	 metamorfózisa) írásai adják, de
számos más elméletíró, sőt esszéista, szépíró gondolatát is tárgyalja, idézi.
A tudományos közelítés vertikális, történelmi és horizontális, kortárs jelenségek áttekintését is elvégzi, hiszen bizonyos fogalmakat, jelenségeket történeti alakulásukban, változásukban (A	gyűjteménytől	a	múzeumig	című fejezet) szükséges látni ahhoz, hogy Tolnai gyűjtőszenvedélye, gyűjtésének módja értelmezést nyerhessen, illetve olyan múltbeli jelenségek
újraéledéséről, új szerepéről, működéséről is beszélhetünk, mind Tolnai életművére, mind a
kortárs jelenségekre vonatkoztatva, amelyekkel kapcsolatban érdemes látni a gyűjtés mikéntjének, a kollekció elrendezésének múltbeli gyakorlatait is. Ilyen például a Kunst- und
Wunderkammerek magángyűjteményeinek elrendezése és működésmódja, amelynek egyes
vonásai, jellegzetességei mintha rehabilitálódtak, újjáéledtek volna a posztmodern korban.
Amint Novák végkövetkeztetéséből és az elemző rész címéből kiderül, Tolnai gyűjteményszervezése is a Kunstkammerek vonásaival jellemezhető leginkább. Valóban, remekül paszszol a vajdasági szerzőhöz mindez: a reneszánsz gondolkodásmódban gyökerező házi	univer‐
zumban a legkülönfélébb tárgyak és formák, természeti képződmények és emberi alkotások
sorakoztak egymás mellett a maguk „természetes” módján. A világról alkotott tudományos
képzetek, a múlt, a tapasztalatok, a tárgyak, tehát a gyűjtésre „érdemes” dolgok találtak ott
helyre, elsősorban a XVI–XVIII. század főúri, nemesi vagy nagypolgári közegében. A Kunst- és
Wunderkammerekben a saját és az idegen, egzotikus világ legkülönfélébb tárgyai magától értetődően kerültek egymás mellé formai hasonlóság, szín, anyag vagy funkció szerint. A gondolkodásmód fontos eleme volt a megnevezés: a gyűjteményi darabok precíz meghatározása
és feliratozása. A gyűjtők lenyűgöző és csodálatos gyűjteményeikben napokat, heteket, éveket vagy akár egy egész életet is eltöltöttek a természettel való művészi versengésben. E két
szféra, a natura és ars közötti átjárás lehetőségeit kutatták, megfigyelésen, kísérletezésen
alapuló magyarázatokat hoztak létre, a tárgyakat rendbe rakták, megnevezték és osztályokba
sorolták.
A monográfus a hétköznapi tárgyak muzealizálódását is tárgyalja, tehát azt a jelenséget
és folyamatot, ami az egyszerű tárgyak, lomok, sőt a szemét műalkotássá, műértékké válását
eredményezik a kiállítási térbe kerülve. E kérdés a ready made-ek, objet trouvék megjelenésétől kezdődően, tehát mintegy Duchamp és kortársai óta foglalkoztatja a művészetteoretikusokat, ezzel kapcsolatban jól ismertek Danto felvetései A	 közhely	 színeváltozásában, továbbá Groys is foglalkozik e területtel például az avantgárdról vagy a Lenin-mauzóleum „bűvöletéről” értekezve. Mindezek az anti-múzeum ezredvégi fogalmához és a hagyományos
múzeumintézmény kritikájához is elvezetnek.
Az elméleti rész zárlata a gyűjtő mint alkotó alakját és a gyűjtemény tereit tárgyalja. Ez
utóbbi kapcsán az archívum, az imaginárius múzeum és a könyvtár fogalmainak tárgyalása,
összevetése, illetve a digitális múzeumok végtelen lehetőségeinek bemutatása adják a gondolatmenet alapját. Ezek a heterotópiaként értelmezhető (és Foucault által ekképpen értelmezett) terek mind valamiféle rendet kívánnak megalkotni, a világból, világban, múlt és jelen
együttműködésében. Az elméleti részt György Péter gondolata íveli át Tolnaihoz, amely már
nemcsak lehetőségeiben, hanem megvalósulásaiban fogja láttatni a kollekciók poétikáit:
„A múzeum tereiben újra és újra az egymásra rakódó idősíkok között haladunk, a múlt mélyéből az adott jelenig a tárgyak tanúságán vezet az út. Az időutazásra vállalkozó látogató

„

114

tiszatáj

fantáziáját megkötik ugyan a tárgyak, de fel is gyújtják azt.” Az átívelés elegáns, de mégis érdemes lett volna erőteljesebben reflektálni rá, hogy az elméleti felvetésekből, gondolatokból
mi és miért fontos a szerző számára Tolnait és a további értelmezést illetően. Ám a képzeletbeli „látogató” intenzív jelentésalkotó tevékenységének kiemelése és „a sodródás gyönyörűségéről” ejtett gondolat inkább még tágabbra tárja a kapukat.
A második, terjedelmesebb Tolnai-Kunstkammer egységben a szerző sorra kirajzolja a
lehetséges Tolnai-kollekciók nagyobb köreit, csoportjait. A gyűjtés és a gyűjtő fanatizmusát
és a modern ember mesterséges rendteremtő tevékenységét kiemelve a vajdasági alkotó
gyűjteményeinek három típusát különíti el, a hétköznapok gyűjteményeit, a képzőművészeti
kollekciókat, valamint a textuális gyűjteményeket.
Innentől a recenzens akár rá is feküdhetne a lista mámorára, Eco szellemében, hiszen
Novák Anikó meggyőzően tereli fejezetekbe a Tolnai-univerzum összeillő jelenségeit, motívumköreit. A hétköznapok gyűjteményei részt rögtön az élőlényekkel, a bestiáriummal kezdi,
majd az almáriummal folytatja. Az előbbi a házi állatok és az állatkert, ismét csak heterotópiaként azonosítható világához társít műveket, idézeteket, majd a flamingó és hattyú toposzait,
életműbeli jelentőségét és jelentéseit tárgyalja részletesen. E fejezetek szinte teljesen elhagyják a korábban felvázolt elméleti kontextust, csak a kollekció számbavételére, a szövegrészekre és az ezekkel kapcsolatos szekunder írásokra koncentrálnak. Ezeknél a részeknél az
értekező majdnem belecsúszott a monográfiák azon hibájába, hogy az elméleti felvezetés elválik az elemző résztől, mintegy elfelejtődik, mintha egy díszes bejárat funkciótlanul és hiábavalóan lenne odabiggyesztve az épülethez (úgyis az oldalajtón járunk ki s be). Ám szerencsére az Ómama	egy	rotterdami	gengszterfilmben című kötettel kapcsolatban tárgyalt almárium (amihez igen kívánkozott volna még A	tengeri	kagyló című kisregény sublótjának kiemelt
szerepe) mint csodakamra fejezet után az elméleti reflexiók sorra visszaszivárognak a gondolatmenetbe. A hétköznapi, városi életmódhoz kapcsolódó tárgyak már jó arányérzékkel fűzik össze az elméleti és a Tolnai-szövegek kontextusát, ez a közelítés- és értelmezésmód Az	
áruház	mint	múzeum,	A	szemét	újrarendezése fejezetekben is kitart. A szemét szelektálása jelentős része a Tolnai-opusnak, s így az értelmezésnek is, az alfejezetek a recylclingművészetből indulva a szemét – mitikus – metamorfózisát, a szemétkupacok véletlenen alapuló, megismételhetetlen társulását és társítását, a guberáló, utcaseprő életműbeli alakjait és szerepét,
továbbá a hulladék archeológiai rétegeit, magyarán a szemétdombot, trágyadombot is tárgyalja. Kiemelendő, hogy Tolnai énelbeszélői fontos stúdiumokat folytatnak a szemétlerakatokról a Telep és Újvidék között, ám e kupacok „fölé” is emelkednek, ahogy Radics Viktória is tételezi: „A világszemétre rárakódik a közhelyek szeméthegye, az antropológiai hulladékraktár,
az elméletek szemétlerakata – mindez az intellektuális massza, ami az írónak anyag, ahonnan
tények és eszmék roncsait gyűjti, amit aztán klasszifikál, rendez, átstrukturál és így transzformál.”
A képzőművészeti gyűjtemények tárgyalása érthető módon a szerző gyűjtőtevékenységének egészen más aspektusait tárja fel. A – valóságban létező – képek, műalkotások felől a
szöveg irányába tartó képzőművészeti esszék ismételt képpé alakítása, visszaalakítása és egy
elgondolt múzeumba helyezése már eleve érdekes kérdéseket vet fel. A monográfia írója
Tolnai imaginárius múzeumát André Malraux XX. század közepi koncepciója (A	képzeletbeli	
múzeum, 1947) alapján közelíti meg. A francia szerző a világ újrateremtésének heroikus kísérleteként értelmezi a múzeumot, amely vállalkozás Novák Anikó szerint eleve kudarcra

2019. november

115

„

ítélt. Ennek kapcsán a művek sokszorosításának, fotóváltozatainak új kontextus- és viszonyrendszereket tágabban megképző, (újabb) jelentésteremtő lehetőségei kerülnek szembe a
tárgyi sajátosságokkal, anyagisággal és saját lokalitással rendelkező egyszeri műtárgyakkal.
A múzeumba helyezés, a múzeumi tér a zártság és nyitottság kettősségét hordozza, amelyben– Malraux elgondolásával szemben – Blanchot szerint nem a hozzáférés, hanem a fordítás
és értelmezés válik hangsúlyossá. Ráadásul Tolnai imaginárius múzeuma azért is nehezen
megalkotható, mert írásaiban, szövegeiben „a múzeum egyrészt olyan mentális tér, melyben
az alkotó képzőművészeti elgondolásai térbeliesülnek, másrészt viszont a Vajdasági Magyar
Képtár égető hiányát kívánja betölteni” (100). A vajdasági festészetről és a hiányzó vajdasági
állandó tárlatról szóló kitérő nyomán mégiscsak az a gondolat kap erőre, hogy a Tolnaiszövegek végső soron, hiánypótló módon egy múzeumként bejárható teret alkotnak, „mely
biztosítja műveltségünk továbbélését, sőt annak bekapcsolását a nemzetközi művészet vérkeringésébe” (102). Ezáltal kapcsolódik Tolnai Malraux-hoz, akitől saját múzeumát eredezteti, ám több ponton is eltér a francia szerző eredeti elgondolásától, így például a művek anyagisága, eredeti közege kiemelten fontos a vajdasági szerző számára. A hiányból és a kollektív
emlékezet esendőségéből is táplálkozó Tolnai-galéria valódi tétje e területhez kötődő festészet legitimációja, „a vajdasági képzőművészet létének bizonyítása” (102).
A textuális gyűjtemények megint csak másféle kérdéseket vetnek fel. E gyűjtemények jóval szorosabban kötődnek az irodalmi térhez, szövegvilághoz, az alakmások, alteregók csoportosulásai a szerzői én, elbeszélői én szövevényeibe vezetnek, s mindezek a narráció, nézőpont és a megszólalásmód irodalomelméleti diskurzusaihoz is kötődnek. A fiktív „szereplőgárda” után, akik nem is annyira múzeumi tárlat, hanem inkább performanszok résztvevői,
kerül sor Tolnai imaginárius könyvespolcának berendezésére, amelyen nemcsak a szerzőre
ható vagy az általa idézett, intertextuális játéktérbe állított műveknek kell felsorakozniuk,
hanem olyan anyagiságuk – tapogatás, tapintás és egyéb érzékelés – által jelentőssé váló
könyvtárgyaknak is, amelyek „bekebelezésének” élményét számos Tolnai-szöveg közvetíti.
Természetesen e képzeletbeli polcon kitüntetett helyet kap a Tolnai	 Világlexikona mint az
életmű legelemibb saját architextusa és a folyamatosan készülő (soha el nem készülő) Új	
Tolnai	Világlexikona is. Az abszurd lexikonírói vállalkozás hosszú munkálatai során az aktuális elbeszélők olyan fogalmak magyarázatára, megírására törekednek, amelyek a régiben
nem szerepeltek vagy csak hiányosan, főként a magánmitológia és kistörténelem tolnais nézőpontjából. Ám ez a „teljességet megtestesítő lexikon szétszórva hever a különböző stúdiumokat tartalmazó füzetekben, ugyanúgy, ahogyan a vajdasági képzőművészet imaginárius
múzeuma mintájára a hivatalos galériák mellékfülkéiben, Vajdaság-szerte szétszórva magángyűjteményekben létezik, de akár az egész Tolnai-opust is tekinthetjük a vágyott világlexikonnak” (128).
Az elemzés zárlata annak az óriási műkincsraktárnak a gazdagságára hívja fel a figyelmet,
ahonnan még számos, különböző rendezési, rendszerezési elvet érvényesítő gyűjtemény, tárlat kikerülhet a befogadók, értelmezők aktivitásának köszönhetően. S mindezt illusztrálandó,
illetve munkára ösztönzően egy bőséges Tolnai-szöveggyűjtemény olvasható a kötet végén.
A raktár gazdagságának, meglepetéseket tartogató mivoltának gondolatával és a nyitottság,
végtelenség érzékeltetésével Novák explicite elkerüli az összegzés, lekerekítés értelmezői
feladatát, amellyel kapcsolatban azért lehet hiányérzetünk. Ám mindezt Tolnai szellemében
teszi, így zárlatában is megmarad annál az egész kötetet meghatározó módszernél, közelí-

„

116

tiszatáj

tésmódnál, hogy párhuzamokat, analógiákat, felállítva és sejtetve egymás mellé helyez szövegdarabokat, elméleti passzusokat, más értelmezők meglátásait, saját gondolatait, de ezeket
sosem igyekszik az argumentáció, összefoglalás, affirmáció habarcsával összedolgozni. Ennek lehetőségét a befogadóra hagyja, aki ebben a szellősségben, nyitottságban járhatja be
Novák értelmezői terét, akár egy olyan kortárs múzeumot, amelyik nem sok eligazító táblát,
szövegmagyarázatot fűz kiállított elemeihez. Teszi mindezt, ismétlem, Tolnai szellemében, az
életmű belső logikájára hivatkozva. Mivel a „perpetuum mobile” Tolnai-tárlat (is) „végtelenül
nyitott, dinamikusan változó, kérdéseket vet föl, vitára ösztönöz, […] nem kizárólagos és nem
végérvényes” (135). Hanem beláthatatlanul kacskaringós.

2019. november

117

„

SZABÓ GÁBOR

Hol terem az elmélet?
KÁLMÁN C. G YÖRGY : „DEHOGYIS TEREM CITROMFÁN”
IRODALOMELMÉLETI ÍRÁSOK

Balassi	Kiadó
Budapest,	2019
240	oldal,	2600	Ft

 

Kálmán C. György újabb – a Te	 rongyos	 (elm)élet folytatásaképp is kezelhető – tanulmánykötete már a címével is rögtön
értelmezési problémák elé állítja olvasóját. Az irodalomelméleti írások alcím ugyan nagyjából eloszlatja futó gyanúját,
hogy egy kiskert-tulajdonosoknak szánt botanikai kézikönyv
tévedt a kezébe, ez azonban még nem ad megnyugtató magyarázatot a citromfák és az irodalmi teóriák evidens kapcsolatára. Mert világos, az elméleti gondolkodást a „fakó
minden teória, s a lét aranyló fája zöld” goethei iránymutatásától többnyire függetlenül tartja élvezhetetlennek, unalmasnak és savanyúnak az olvasók többsége, a cím pedig
alighanem ezt a konvenciót igyekszik cáfolni és módosítani.
Ám továbbra is kérdés marad, hogy miért szerepel idézőjelben a megformáltságát tekintve alighanem egy élő dialógusban elhangzó megsemmisítő válasz? És vajon mennyire távoli asszociáció a cím kapcsán a Metro együttes valamikori fergetegesen bugyuta slágerében felbukkanó gyümölcsöt, a citromízű banánt a hibriditás, heterogenitás olyan metaforájának tekinteni, amely Kálmán C. könyvének hasonlóan határsértő teoretikus játékainak referenciája lehet?
Már most megjegyzem, hogy ezekre a kérdésekre a későbbiekben sem fogok (tudni) válaszolni, és ezzel (saját tanácstalanságomon túl) bizonyos fokig Kálmán C. György
könyvének retorikáját idézem meg. Ennek a rendkívül élvezetes stílusban megírt tanulmánygyűjteménynek egyik legszembetűnőbb nyelvi jellegzetessége ugyanis éppen az egymás után sorjázó, elképesztően inspiratív kérdések, felvetések sorozata, amelyek azonban – többnyire – válasz nélkül
maradnak. Ez a nyelvi forma azonban nemcsak pusztán stiláris jellegzetessége Kálmán C. írásainak, de legalább annyira
egy elméleti alapállás tartalmi reprezentánsa is. A különböző
problémák kapcsán felmerülő, szinte öngerjesztő módon
szaporodó kérdések egyszerre idézik az élőbeszéd sodrását,
keltik a szemünk előtt formálódó-alakuló szöveg szinte work

„

118

tiszatáj

in progress jellegét, miközben pontosan jelzik Kálmán C. írásmódjának lényegi attitűdjét:
hogy tudniillik nem megoldás(ok)at akar nyújtani, hanem lehetséges megoldások természetén gondolkodik. Amikor tehát saját felvetéseinek definitív megválaszolhatóságával kapcsolatban megosztja bizonytalanságát az olvasóval – gyakran igen hangsúlyosan az egyes tanulmányok végén –, akkor az egyértelmű állásfoglalás elmaradása valójában az attól eltérő irányok, elágazások, szempontok és összefüggések kizárásától való tartózkodását, azaz a gondolkodás folytatásának igényét demonstrálja. Amelyet aztán a kérdések közrebocsájtásával
részben az olvasóra (beszélgetőpartnerére) testál.
Az irodalomelmélet Kálmán C. György számára olyan vizsgálódási terep, amelyben az
emberi jelentéssel, értéktételezéssel, nyelvvel, élményekkel kapcsolatos számos elmélet,
vizsgálódási lehetőség fonódik össze a személyes és a nemzeti önértelmezéssel, társadalmi
létezésünk természetével, a hatalom vagy az emlékezés mibenlétének tágabb kérdéskörével.
Ekképp tehát a jelen, sőt bizonyos értelemben a jövő kulturális szerkezetére vonatkozó feltevéseket is implikál, azaz vizsgálati tárgyát korántsem tekinti ideológiamentesnek. (Ideológia
alatt most legtágabb értelemben a jelentéstulajdonítások, taxonómiák, értékkategóriák létrehozásának alapvetően preformált, tágabb kulturális hiedelmekhez és érdekekhez kapcsolódó, csupán egy hálózat összefüggéseiben elképzelhető rendszerét értve.) Ennek kapcsán
jegyzi meg az Irodalomtörténet, értelmezés, irodalomtörténet-írás című szöveg egyik mondata, hogy „az irodalomelmélet – eléggé közvetett módon – számadás arról is, hogy hogyan
látjuk a világot” (50). S miután az objektív, ideológiamentes irodalomelméleti gondolkodás
maga is csupán az ideologikus mítoszok egyike – „Az ideológiától való megszabadulás vágya
természetesen maga is erősen ideologikus lépés”, olvassuk a Paratextusok és ideológia című
dolgozatban (147) –, az imént idézett meglátások nemcsak Kálmán C. irodalmi vizsgálódásainak módszertanát, tudományszemléletét jellemzik, hanem saját megszólalásának reflexivitásában is testet öltenek.
Nem meglepő tehát, hogy a tanulmányok egyik fontos teoretikus vonatkozáspontja a hol
szövegszerű hivatkozásokon át (22, 59, 207 stb.), hol pedig csak szellemiségében megidézett
Bourdieu. Vizsgálódjék ugyanis Kálmán C. a kánon természetével, a műfajiság jelentésével, a
mellékszereplők funkciójával vagy az irodalomtörténet-írás problémáival kapcsolatos kérdésekben, erőfeszítése soha nem valamiféle esszencialista kategória magyarázatára irányul,
hanem a jelenségeknek az irodalmi mezőben elfoglalt, a többi elem relációjában és változékony viszonyrendjében megragadható tulajdonságainak elemzésére. Talán e (bourdieu-i) látásmód metaforája lehet az a szellemes metafora, amellyel a Kassák Lajos mint Pusztaszabolcs (vagy Rákosrendező) című írás az irodalmi rendszer elemeinek kapcsolódásait a vasúthálózat eltérő szempontok miatt fontos csomópontjainak hálózataként láttatja.
Kálmán C. írásainak elsődleges gondolati tétje e mező pozícióinak játékos felülvizsgálata,
a konvenciók kimozdítása, a szerkezet belső viszonyrendjének feltételeire való folyamatos
rákérdezés. Ami természetesen – ismét Bourdieu szellemében – a mező szerkezetének tökéletes ismeretét, a mezőn belüli otthonos létmódot feltételez, ennek összes, a beszélő (nyelvi)
mozgásterét szabályozó implikációjával együtt. (Amihez hozzátartozik ez esetben az erről a
határoltságról, a szabályoknak való kitettségről való tudás is.)
Ismeretelméleti értelemben a tanulmányok a „mi?” metafizikai kérdését a „miképp?” jóval pragmatistább nézőpontjára cserélik. A kötet tanulmányai hat főcím alá rendeződnek, a
hozzájuk rendelt tanulmányok pedig az azokban megjelölt elméleti problémákat járják körül,

2019. november

119

„

így az irodalomtörténet-írás, a műfajiság, a szöveg „hagyományos”, illetve az internetes térben történő megjelenését, a teóriát („mint olyat), illetve az irodalmi élet intézményét vizsgálják. A vizsgálódás eme csomópontjai az irodalmi rendszer meglehetősen széles spektrumának áttekintését jelzik, ráadásul, mint ezt már jeleztem fentebb, nem önálló, autentikus entitásokként kezelve, hanem hálózatszerű viszonyrendszerben láttatva azokat.
Az összefüggések, feltételezettségek, kapcsolódások feltérképezése nemcsak az egyes írások közt eredményez állandó átjárásokat, hanem az egyes tanulmányokon belül is folyamatosan módosítja az értelmezői kereteket, mobilizálja az optika irányát. Itt, ezzel kapcsolatban
érdemes említeni Kálmán C. szövegeinek másik, Bourdieu mellett alighanem leggyakrabban
hivatkozott szerzőjét, Genette-et, akinek főleg a metalepszissel kapcsolatos narratológiai
elemzései fontos, és talán a szövegek megformáltságát illetően is befolyással bíró hivatkozási
pontjai a tanulmánykötetnek. A szintátlépések, keretmozgatások narratológiai kérdéskörét
tárgyaló, vagy a genette-i fogalmi rendszert alkalmazó dolgozatok teoretikus bázisa mintha a
tanulmánykötet minduntalan újrakereteződő megformáltságában, fókuszváltásaiban demonstrálódna.
A „Dehogyis	terem	citromfán” Kálmán C. György 1998 és 2016 közt megjelent, változatos
helyeken publikált és változatos alkalmakra íródott szövegeiből áll össze. Ez nem csorbítja
ugyan a kötet feszes szerkezetét, tematikus kohézióját és logikáját, mindössze egyetlen szerkesztési figyelmetlenség zavarhatja az összképet: Jean Paul egyik művének és Esterházy
Termelési	regényének összevetése két külön tanulmányban is megismétlődik (Jegyzet a jegyzetről és Paratextusok és ideológia).
Talán az egyes szövegek megformáltságának, kifejtettségének, nyelvi és argumentációs
bázisának változékonysága okozhat némi egyenetlenséget a köteten belül. Egy, a Literának
íródott szöveg (pl. Narratológia és határok) természetesen másként szólal meg, mint mondjuk az ÉS-nek szóló (Az élő netirodalom néhány változata), amiképp az eredetileg a Helikon
hasábjain megjelent írás is (A műfajok és /elnevezések/ értelmes káosza – univerzalitás és
nemzethez kötöttség) másként szerveződik, mint egy születésnapi köszöntésre készült szöveg (Konferencia előadás a konferenciákról).
Kálmán C. tanulmányainak gyűjteménye az irodalomról elsősorban nem mint valamiféle
belső minőségről, hanem mint az irodalmi mező jelenségeivel kapcsolatos viszonyaink különböző módozatairól beszél. És igazán élvezetessé tudja tenni az irodalomelméletről való
gondolkodást, meggyőzően bizonyítva, hogy az „elmélet” tényleg nem citromfán terem, vagy
ha véletlen mégis, akkor viszont épp azért ízletes.
A kutatást az EFOP-3.6.2-16-2017-00007 azonosító számú, Az	intelligens,	fenntartható	és	inkluzív	társa‐
dalom	 fejlesztésének	 aspektusai:	 társadalmi,	 technológiai,	 innovációs	 hálózatok	 a	 foglalkoztatásban	 és	 a	
digitális	gazdaságban című projekt támogatta. A projekt az Európai Unió támogatásával, az Európai Szociális Alap és Magyarország költségvetése társfinanszírozásában valósul meg.

	művészet	 

PEROVICS ZOLTÁN

Artopédlandia (művészetellenes · anti-művészetellenes · művészet)
Az	art, az ortopéd és a land szavak jelen kombinációja: Artopédlandia, amely a képzelet nyomorúságos, szabadon táguló aktív birodalmára is utal. Art: művészet. Or‐
topédia: a tartó- és mozgató szervrendszer rendellenességeivel és kezelésével foglalkozó orvosi szakterület, pl.: gerincferdülés, dongaláb, csípőficam stb.	Land: föld,
szárazföld, vidék, leszállás, part, köz, út, sáv, táj, talaj, terület, ország stb. A land	art	
hangsúlyozta a földnek mint az emberiség otthonának jelentőségét.	A	metanoia a
szövegkörnyezettől függően más és más jelentésű: jelentésbeli vagy gondolati fordulat, a gondolkodásmód átalakítása, átfordulás, újjászületés stb.	Artopédlandia az
élő természettel és annak élőlényeivel szemben elkövetett emberi bűnök, katasztrófák ellenmérgeként a Metanoia	 Artopédia	 experimentumainak örökbe málló
Lomjait aktivizálja gyűjteményével. Művészetellenes	 ∙	 anti‐művészetellenes	 ∙	
művészet	

Fotó: Juhász	G.	Tamás

2019. november

121

„

DANYI ZOLTÁN

Ilyen a világ

*

Hölgyeim	és	Uraim!	
Már hosszabb ideje próbálom megfogalmazni, hogy mi az, amiben vagyunk.
Már hosszabb ideje keresem a szavakat, hogy arról beszéljek, amiben élünk, nem átvitt
értelemben, nem elvontan, hanem közvetlenül, hogy feketén és fehéren beszéljek arról, amit
hétköznapi szóval a világunknak nevezünk.
A világ lenne tehát az első szó, és ez máris több mindent jelent – egyrészt a világosságot, a
fényt jelenti, ebben az értelemben a világ világosságáról kellene beszélnem, másrészt a világ
szó azt is jelenti, ami a fényben megmutatkozik, ami a fény által láthatóvá válik.
Ebben az értelemben pedig a világon az egész világot kellene érteni, habár mi rendszerint
csak az emberi világot értjük ezen a szón.
„Ilyen a világ”, mondjuk, és nem a kövekre, nem a patakokra, nem a fákra, nem a madarakra, nem a rókákra, nem a lángnyelvekre, nem a parazsakra, nem a csillagokra, nem a holdra, nem a felhőkre, nem a fűszálak élén fennakadó hóra, nem a jégcsapok alján növekvő cseppekre gondolunk, hanem magunkra, mindig csak magunkra gondolunk.
Pontosabban nem magunkra, hanem ellenkezőleg, mindig csak másokra gondolunk.
„Ilyen a világ”, mondjuk, és ezzel azt akarjuk mondani, hogy a világ ilyen, vagyis a többiek, a többi ember, de mi nem, mi semmiképpen nem vagyunk ilyenek, és hogyha néha, nagy
ritkán mégis elkövetünk ezt vagy azt, kisebb vagy nagyobb aljasságokat, akkor ez apróság,
semmi, nulla ahhoz képest, amit a többiek tesznek.
Körülbelül ezt akarjuk mondani, mikor azt állítjuk, hogy „ilyen a világ”, de a helyzet az,
hogy nemcsak mi állítjuk ezt, hanem ők is, a többiek, akikre ilyenkor gondolni szoktunk, mert
ők is pontosan ugyanezt mondják, hogy „ilyen a világ”, és akkor ebben az egyetlen dologban
mégiscsak egyetértünk.
Talán, ha magamról beszélnék, ha tényleg csak magamról beszélnék, akkor esetleg
mondhatnék valamit az aljasságról, az aljasság történetéről, az aljasságom és az alávalóságom újra és újra ismétlődő világtörténetéről – mert ez lenne az, amiről beszélni szeretnék,
feketén és fehéren szeretnék beszélni az aljas és alávaló fényről.
Mert ha csak a sötétség lenne, akkor minden egyszerűbb, sokkal egyszerűbb lenne, de a
helyzet az, hogy nemcsak sötétség van, hanem fény is, és ezzel megint a világnál vagyok, a világ világosságánál, melyben napnál fényesebben ragyog, hogy milyen anyagból vagyok, és
mégse tudok beszélni erről, mert ki lenne az, aki érteni képes, hogy ebben az aljas és alávaló
fényben, amelyben vagyunk, nem csak fény van, hanem mozdulatok is, a szív mozdulatai például.
*

Elhangzott 2019. július 25-én Újvidéken, a Kortárs Művészetek Múzeumában, Perovics Zoltán ARTOPEDLANDIA című kiállításának megnyitóján.

„

122

tiszatáj

És a szív lenne a második szó, mert ha Pero művészetéről kell beszélnem, akkor a valóság
szívéről kell beszélnem.
A szív pedig, akárcsak a világ, úgyszintén több mindent jelent, érzelmet is, lényeget is jelent, de jobb, ha nem kezdem el sorolni, legyen elég ez a kettő, pontosabban ez a kétszer kettő, a világ és a szív, a lényeg és az érzelem.
A világról és a szívről, az érzelemről és a lényegről kell beszélnem, ha Pero művészetéről
beszélek – és így már ebben az aljas és alávaló fényben, amiben vagyunk, nemcsak a szív
mozdulatai vannak, hanem azok a mozdulatlan mozdulatok is, melyeket ebben a fekete és fehér Lomtárban találunk, mert mozdulatlan mozdulatok ezek a képek, ezek a szobrok, ezek a
kellékek, mozdulatlan mozdulatok, melyek mondhatatlanul finomabban dolgoznak, mint a
fekete és fehér szavak.
És sokkal mélyebbre is mennek.
Mélyebbre mennek még Pilinszky versénél is, mert ezek a képek, ezek a szobrok, ezek a
színházi kellékek nem azt mondják, hogy: „Önök ragyognak, Uraim”, hanem azt mondják: Mi
ragyogunk itt,
Hölgyeim	és	Uraim!

2019. november

123

„

BAKOS PETRA

Kék mamusz
PEROVICS ZOLTÁN: ARTOPÉDLANDIA*
Az újvidéki Kortárs Művészeti Múzeum első emeleti termeinek padlóját papírborítás szabdalja térszeletekre.
A csomagolópapírral burkolt egységek között kanyargó úton, noha lelkiismeretesen
szemrevételezem a műtárgyakat, mégis egykettőre eljutok a leghátsó falig, ahonnan más
nincs, csak visszaút. Az az érzésem, valamit elmulasztottam, ezért megfordulok, és még lassabban lépkedek vissza a pőre sávon, lassabban és másféle figyelemmel: mintha ösvényen
járnék, csavargatom a fejem, figyelek a részletekre, összefüggéseket keresek, próbálok eligazodni a kiállított műszerek és eszközök, képek és kellékek erdejében.
Hiába, megint csak arról győződök meg, hogy még mindig nem értem, mi értelme kiállítani ezeket a színházi relikviákat.
A társulat lelkes követőjeként évtizedek óta csodálom azt az összetett sérülékenységet,
amelyet Pero a színpadon életre hív és életben tart. Mégis, azon kívül, hogy az artopéd műtárgyak törékeny egyensúlyát vizsgálva ismét megállapíthatom, Pero a kiállított beállítások
mestere, egyre tanácstalanabb vagyok, mert nem értem, hogy miképpen kéne ennek a tárlatnak gazdagítania Metanoia-értésemet. Azt viszont tudom, hogy ha valami előtt értetlenül állok, és közben mégsem enged el, mégsem tudok elmenni mellette, akkor valószínűleg nem az
anyaggal van baj, hanem a megközelítésemmel.
A legelső, legkisebb teremben keskeny derékszöget formál a talajon a papiros. Előtte felsorakoznak az érkezők, a szervezők, a sajtó, de a papírra senki sem lép. A határ, melyet a papír kiszab, olyan szigorúan rendezi a mozgásteret, mint egy üvegfal.
Pero féltérdre ereszkedik, és higgadt, szertartásos mozdulatokkal kórházi kék mamuszokba csomagolja a kiállítást megnyitó Danyi Zoltán cipőit. Aztán mamuszt ölt maga is, majd
kék mamuszt húz a tolmács is, mielőtt mindhárman a papírra lépnek. A három férfi az ormótlan holdjáró cipőkre emlékeztető égszínkék lábbelikben, kezükben papírlapokkal, elhelyezkedik a keskeny papírháromszög szívében. Földi mértékkel néhány méterre tőlem, valóságosan azonban fényévekre, mert a papír, értem meg lassan, a performansz tere: ők hárman már
máshol vannak, a távolban. Nem véletlenül olyanok ezek a kék mamuszba csomagolt lábak,
mint a holdjáró cipők. A becsomagolt tér Pero bolygója. Más bolygón, más síkon vannak ezek
a férfiak, ott készülődnek a nyitányra.
Más síkra lépek a megnyitó után én is, mikor üggyel-bajjal kék mamuszba bújok. Előbb
óvatosan, aztán egyre bátrabban próbálom rá talpaimat a finom sima papirosra, mely úgy
fénylik, mint egy szépen lebarnult férfihát. A kisebb-nagyobb kellékdarabok, figurák, színpadi kiegészítők közé lépve érzem, ahogy lassan forogni kezd Pero bolygója, és a gravitációs te*

Kiállítás az újvidéki Kortárs Művészeti Múzeumban (2019. július 25. – augusztus 11.)

„

124

tiszatáj

re egyre erősebben tart. A Metanoia előadásokhoz tartozó bútorok és használati tárgyak, melyeket kintről, a papírsíkok közötti útról vagy ösvényről nézve gondosan megtervezett élettelen objektumoknak láttam, a csomagolópapírba burkolt bolygóról nézve felélénkülnek, megelevenednek. Kék mamuszaink ormairól ugyanis abból csíphetünk el szeletkéket, amit Pero
előadásainak szereplői látnak, amiben Pero előadásainak szereplői élnek. A papírbolygó
vendégeként ébredek rá, hogy Pero színházában nincsenek a külvilág számára kidolgozott
részletek, ez nem egy háromfalú szoba, hanem egy élettér, ahol minden mindenhonnan nézve
a helyén van és a hatalmas, sokszervű gépezetektől a mindenütt jelenlévő, kicsi papírfigurákig mindennek helye van, és semmi sem helyettesíthető.
És talán éppen a kicsi papírfigurák sorsa a legmegejtőbb. Egészen apró klozettpapírkarakterek, asszonyka, emberke, lányocska. Egyik egy tükörpiramisban szemléli magát, egy
másik ketrecben kuksol. Vajon ki a szabadabb, aki a ketrecből nézi azokat, akik őt nézik, vagy
aki nincs ketrecben ugyan, mégis egyedül önmagát látja?
A papírvékony szakadékon innen és túl minden és mindenki felkészült figyelemmel várja
a nyitányt. A beszélő már majdnem szóra nyitja ajkait, mikor a papírra lép a múzeum PR-osa:
tappancsain gyöngyös saruval, szétvetett lábakkal lecövekel a kék mamuszos férfiinstalláció
előtt, és elmondja, hogy mekkora megtiszteltetés, hogy mekkora esemény, majd pedig levonul a színről, és összevissza tapodja közben az addig érintetlen papírfelületet.
Nézem, ahogy a gyöngyös saru nyomvonala deszakralizálja a teret, és arra gondolok,
hogy elveszett a bolygó. Aztán ráébredek: éppen a sarunyomok emlékeztetnek arra, hogy milyen sérülékeny a teremtett tér. És arra, hogy nincs menekvés, a nyitás a bontás kezdete, az
indulás a széthullásé, a kezdet a végé.
Az apró klozettpapír-karakterek közül némelyik magányosan, mások csoportokban, de
mindegyikük társtalanul álldogál, kivéve egy képkeretbe foglalt esküvői ruhás párocskát,
akiktől kifelé, lefelé, elfelé gördül egy miniatűr babakocsi, klozettpapírkicsivel. Mert a gyerek
is mindig már úton van hozzánk képest, tőlünk el – éppen úgy, ahogy ez a kiállítás.

Az utolsó oldalon

SZÍV ERNŐ

Kis beszéd az Énről
Egész életemben elkeseredett küzdelmet folytattam magamért. Én. Nem tudom, győztem-e, lehet-e ebben a küzdelemben győzelem, nem tudom, lehet-e ennek a harcnak va­
lamiféle sikere, jó pap is holtig, ugye, vagy tehát valamilyen rendes, normális hozadéka,
hát végül is majd a fejfa egy kis halom fölött áll. Egy tétel a bibliotékái rendszerben, né­
hány megmaradó szám, kartoték adat, nyomok a tengerparton, dagály előtt. Soha nem
hittem abban, hogy vár valami odaát. Nem lesz ott semmi, se hideg pokol, se meleg
menny, és ez a semmi szavakkal, érzésekkel nem is kifejezhető. Máskülönben az egész,
az énnel való hercehurca alapja az a vágy, hogy hagyjanak érteni, hagyják, hogy elgon­
dolhassam, hagyják, hogy kitalálhassam, hogy elképzeljem, hogy érezhessem, hagyják,
hogy láthassam vagy hagyjanak vakon akár. Vak méltóságom. Rövidlátó úrhatnámságom. Nekem a szabadság az, hogy hagyják a tekintetemet. Hagyjanak, ami itt van, azt ne
föltétlenül az enyémnek, de mindenképpen a magaménak is érezhessem.
Azt hiszem, az emberek többsége a másik embertől veszi el, ami pedig kell neki.
Igényt tart rá. Megkívánja. Sóvárog, aztán egyszer csak kinyújtja a szép kezét és tép, és
megragad. Elvesz pénzt, ruhaneműt, időt, boldogságot. Családot. Házat, autót, kertet. Or­
szágot. Nevet. Módszeresen, kegyetlen apró munkával elveszi a másik tehetségét, kiöl
belőle színt, mondatot, dallamot. Még az a kicsike sláger is kell neki, amire egy éjjeli ka­
pualj is fölásít. Az ember alapvetően fosztogató lény, és amikor a szegény másiktól vesz
el, elég rossz helyen kereskedik. Lehet, hogy nincsen igazam, de mindaz, ami a másiktól
jut hozzád, ravaszsággal vagy erővel, fondorlattal vagy valamiféle káprázat révén, soha
nem lesz igazán a tiéd. Az bitorlás marad, és a bitorlásnak vannak jelentékeny ismérvei,
mégpedig például az, hogy visszabitorolható. Aki elvett egy országot, és azt hiszi, az
most már végleg az övé, könnyen csalódhat még az életében. Amit elvettek, visszaveszik,
amit elloptak, visszalopják, amit elzsaroltak, visszazsarolják.
Sokáig nem értettem azt sem, hogy mire kell nekem az az előbb hercehurcának ne­
vezett küzdelem/munkálkodás, amit az Én-nel való foglalatosság jelent. Személyiségem
védelme. Hát hogy talán maga a színtiszta önzés. Hogy azt, aki én vagyok, csak én fosz­
togathassam. Én csapjam be, én vezessem meg, én csaljam kelepcébe, én nevethessem
ki, én alázzam meg, én tegyem rabbá, szabaddá, valamilyenné. Személyiségem. S ha
mindezt megtettem, majd kirakom magam a vásártérre, föltálalom a díszasztalon, mint
egy ropogósra sült kismalacot, tessék. Vegyétek, egyétek. Az ember nem akar olyan len­
ni, mint a másik vagy az ember olyan akar lenni, mint a másik. Az ember maga akar len­
ni, mert azt gondolja, és nem hinném, hogy jogtalanul vagy bután vélné, hogy létezése
egyedi és megismételhetetlen, ezért minden mozdulata is az. Én, mondjuk. És harcolunk
érte szakadatlanul. Pedig van belőle több milliárd nagyon hasonló másik.

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

