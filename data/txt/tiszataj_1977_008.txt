8
a és Esterházy Péter
tánról és Szabó Ervi
Bessen
Ferenc
vallomása

tiszatáj
IRODALMI ÉS KULTURÁLIS FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság ú t j a 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 forint. Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk.vissza. Indexszám: 25916.
ISSN 0133 1167
77-2838 — Szegedi Nyomda — Felelős vezető: Dobó József

Tartalom
XXXI. ÉVFOLYAM, 8. SZÁM
1977. AUGUSZTUS

NAGY LÁSZLŐ versei: A jó vitéz vesztesége, Császármetszés
CSORBA GYÖZÖ versei: Meddő hetek, Tiszta szemmel,
Sappho-töredék
LATOR LÁSZLÓ versei: Azon a szikrázó lapályon, Hogy
felelhessen valamit
GUTÁI MAGDA versei: Dimenziók, Tapolca, augusztus
délután
MAROSI GYULA: Első szerelem (elbeszélés)
DÖBRENTEI KORNÉL: Gólyalábon (vers)
SZENTMIHÁLYI SZABÓ PÉTER versei: Szekvencia,
Kacagtató
TAMÁS MENYHÉRT versei: Versailles, Már csak
ZALÁN TIBOR: Heródes-idő (vers)
TRENCSÉNYI IMRE: Egy bélyeggyűjtő kórtörténete (elbeszélés)
ESTERHÁZY PÉTER: E. föl jegyzései (elbeszélés)

3
4
6
8
10
17
18
19
20
22
27

ÖRÖKSÉG
80 éve született

Fábry

Zoltán

GÖRÖMBEI ANDRÁS: Fábry Zoltán és a harmadvirágzás
32
KOVÁCS GYŐZŐ: A Fábry-kutatás néhány problémája
41
100 éve született

Szabó

Ervin

SOÓS PÁL: Az élő és korszerű Szabó Ervinről

45

TANULMÁNY
VASY GÉZA: Marosi Gyula kisregényei

52
1

Csehszlovákia

KELET-EURÓPAI NÉZŐ

KISS GY. CSABA: Egy pozsonyi utca krónikása: Lubos
Jurík
57
Románia
ZIRKULI PÉTER: Marin Sorescu
ZIRKULI PÉTER: Látvány és tekintet (Nichita Stánescu
verseirőJ)

59
63

Szovjetunió
CS. VARGA ISTVÁN: A történelem logikája szerint...

66

KRITIKA
FÜLÖP LÁSZLÓf Csoóri Sándor: A látogató emlékei
GREZSA FERENC: Ágh István: Jól vagy?
OLÁSZ SÁNDOR: Tornai József ábrándozásai
BELOHORSZKY PÁL: Czakó Gábor: Iskolavár
GÖRÖMBEI ANDRÁS: Annus József: Pányván
VASY GÉZA: Mózsi Ferenc: Vakító napsütésben
CSETRI LAJOS: Egri Péter: A költészet valósága. Líra
és lirizálódás
.VEKERDI LÁSZLÓ: A debreceni rézmetsző diákok (Tóth
Béla könyvéről)
MARÓTI EGON: Körkép az európai irodalmi műveltség
'alapjairól (Falus Róbert: Az antik világ irodalmai)

Színház

69
72
74
75
78
80
82
85
88

MŰVÉSZET

„ . . . h ű s é g a tehetségünkben előírt küldetéshez..." —
BESSENYEI FERENC vallomása (Lejegyezte PÁLFY
G. ISTVÁN)
.91
Képzőművészet
TANDI LAJOS: Czene Jánosné világa

95

Szerkesztői asztal

96

ILLUSZTRÁCIÓ
Czene Jánosné munkái a 21., 26. és a 44. oldalon, valamint a műmellékleten
Fénykép Czene Jánosnérói a 94. oldalon
Móser Zoltán fotói a 40. oldalon és a műmellékleten

NAGY

LÁSZLÓ

A jó vitéz vesztesége
Szűzen a szűz úton elballagva
átlépve haránt a hadi utat
hol paripalábak
porzászlósan
füstölögnek végig — elbujdosva
szent ordasokhoz a kócsagnyakak
liliomkertjébe — ez volt a jó
s volt méltó hogy jussolt
sírdombokkal
háltál a hold alatt
fű-lepedön
a város kövei közt lópokrócon
állat- és istenszagúan amíg
az édes nyálnak nem jött aszálya
amíg a rang csupán komondori
ha nagy darab máj löketik vala
a földre csavart fejű bikáért
nehogy étlen vessz de a királyi
ámulat fölemel
hópénz-ezüst
majd zsold aranyban csak a fekélyhez
kapcsol és ámen: lelked lukad ki
átesik rajta szűz út örökség
ahány csillag annyi átdöfött pólya
föltekintesz a jegenyemagas
gyászos nőkre de égi magasok
harmatoznak néked s csak bárányfelhők
fohászát s nem a szitkokat hallod
hétfőre ha megvirradnak az ágyak

Császármetszés
Vasbábák, vasbába-árnyak
—
ezek hasítják föl kifent
késsel a nyomorult
jelent,
méhét az
anyabáránynak.
3

Lészen a vak magzat bunda,
a Majd-ból a lelet ilyen,
vasbába-mű, de milyen
selymes, ez mesteri
munka.
De a hidegre hűlt belet,
jázmin-orroknak
bűzletet,
mi viseljük mint
bűnjelet,
mind idevarrva
nyakunkba.

CSORBA

GYÖZÖ

Meddő hetek
Hetek óta oly mélyen idegen,
hogy valaha
verset is írtam. Forgatom,
rendezgetem,
gyanakodva böngészem egy-egy
füzetem.
A régi pályákra, utakra, a
mindennél mindig csábítóbb
terekre
alig kívánkozom. — Talán örökre?
Érkeznek dolgok,
komolyabbak,
hatalmasabbak,
hangosabbak,
szégyellem a kicsiny
bíbelődést a papír mezein,
holott a Föld naponta fordul,
csillag zuhog le égi boltrul,
milliárd élet, milliárd
halál ví csattogó csatát,
holott egy csöpp bogár
csodább csodát
kínál a versek
garmadainál.

Tiszta szemmel
A tiszta szem a szem dolgát helyesen látja el.
A tiszta szem helyesen közvetít: keskenynek
mutatja
például a keskeny árkot, tehát ugrásra bátorít,
szélesnek a széleset, tehát meggondolásra
késztet.
Helyesen közvetít, s az ember helyesen jár, kél, szól,
tud egyre többet
helyesen.

ítél,

A tiszta szem, mégis szegény
szegénység.
Nekem olyan szem kell, mi hamisít is,
úgy hamisít, ahogy gazdája szereti,
gazdája érdeke szerint, esetleg tudta nélkül,
és megszüli az angyalok seregét vami csak csapatát,
az igazi angyalokét, még hogyha szárnyakkal nem is,
de a szépség minden kincsével, a nem-hírható
szépség egészével meg
részleteivel,
és megszüli az ördögök seregét vagy csak csapatát,
a
semmi-sem-olyan-mint-lennie-kellene
iszonyú
figuráit,
keskeny és széles árkok által egyaránt lábam töreti,
megszégyenít hétszer, sőt hetvenhétszer
is.
(Dicsértessék,

áldassék hetvenhétszer

Jaj, hogy egy embert embernek

is.)

látok

megint!

Sappho-töredék
. . . . kellek. Tüzesen ragyognak
éhes, áhító szemek, érzem, éhes
hím-dühük hogy dönt le
. . . . a földre.
Kellek én, érzem, fene ingerükre
békehintőnek, nem először érzem,
láttam ős lángjuk lelohadni vérem
lángjai mellett.
Kellek én, érzem, hanem ők is éppúgy
kellenek nékem. Mire jó a mímes
maszka-játék? Jó a parázs-szításra,
ámde utána
jobb lelöknünk mind a ruhát magunkról,
bőrt a bőr mellé szorosan
szorítnunk,
kötni fent és lent
testet a testhez.

5

LATOR

LÁSZLÖ

Azon a szikrázó lapályon
Jajdul az ajtó sarka, félszeg
mozdulattal a benti pára
gomolyában lép
hevenyészett
történetének
színpadára.
Kilép a langyos
menedékből,
s egycsapásra
kirajzolódik
a világ, csattogtatja
ég-föld
veszedelmes
fém-lobogóit.
Felrakta tükrös palotáit
a húszfokos zúzos fagy éjjel,
hogy minden lapja
zeng-világít
tejfehéren tükrös
fehérrel,
szilánkos szélben, a csikorgó,
kobaltkék hidegben a durvaszemcsés szironyon
meglapulva,
felcsapva sziszereg a porhó.
Megalvad, hegesedve
ráforr
a hólyagos, meddő fehérje
a moduláló
liberátordorombolás szaggatta égre,
hánytorgó légörvényt
sodorva
nyájakat lök a ferde síkra,
összetereli,
széttaszítja
egy meglódult
malomvitorla.
Azon a szikrázó
lapályon,
szúrós angyalhajat
zihálva,
tűnődik: várjon vagy ne várjon
megvilágosító
sugárra.
Ha füst támad és emberarcú
sáskák a füstből, merre késnek
a védelmére íjat ajzó
szelídebb szívű
jelenések?
S hogy nem jön bibliai hírnök
lángbetűkkel írni a dermedt
egekre a helyzethez illő
igét a riadt
sihedernek,
üres kézzel kell útra váljon?
Hogy lehet, hogy nem hagy ki mégse
ezen a puszta, puszta tájon
valószínűtlen
szívverése?

Hogy felelhessen valamit
Tavasz felé, tavasz felé
az ázott-tölgy-szagú
világból
a sebhelyek foltozta pléhtető egyszerre
felvilágol,
ezüstjei,
fehérei,
a levegő fölötte
reszket,
hogy áthevül, hogy égeti
az ingen át a vézna
testet.
Duzzad, síkos nedvvel
telik,
fénylik a fűzfa sárga héja,
harangra kettős hangú síp,
tajtékzik a hegyek taréja,
szabálytalan, meglóduló, . .
meg-megbicsakló
lüktetések
készülődnek a föld alól
keresni nyirkos öblű fészket.
A ragyás deszkák résein
érezni melegét az ólnak,
a neszeket, a szalmaszín
üszőket, ahogy
mozgolódnak.
Az édes tejszag,
trágyaszag
hullámaival sűrű pára
forog, sóváran rátapad
az ól hályogos ablakára. .
Felszökken, forrására hull,
egy mozdulat egyszerre kettő, :
fellobban-elhomályosul,
önnön homályán süt keresztül,
próbálja
körvonalait,
díszeket rak a gyönge vázra,
hogy felelhessen valamit ''
erre a képtelen
hívásra:

GUTÁI

MAGDA

Dimenziók
A betonszákadék a pinceablakokkal
magába mélyed, lefele irányul.
Behorpadt
kőgolyők
közé feszített, fekete vaslánc
hullámzik
fentebb,
mint az idő;
méricskél,
részecskéit
morzsolgatja, szemelget
.
ősz van. Napos ősz.
Nagyanyám
rózsafüzért perget. Jobb lábával
varrógépet hajt,
malommorajban.
Gömbölyű,
pici felhőket fűz
benyálazott
cérnaszálra,
ökörnyál
és árvalányhaj
lebegő,
finom szálaira.
Vakondtúrás, szénkupac,
földhányások
fölött, magasan szállnak a felhők.
„Bámészkodhatsz,
gyerek! A
cseresznyefalombok
ősszel — ugye, látod? — pirosabbak,
mint a cseresznye volt."

Tapolca, augusztus délután
Nyárfasuhogás.
Bádogabroncs
szorul a függőkert köré. Nehéz a köd.
Pipiskedik a nádas, fölzizzen,
félrebeszél,
félálomban. Zöldessárga háncs
pereg a földre. Kérgesedő
ezüst.
Pilleszárny.
Nikkelpikkely.
Pillátlan istenszem. Tekintet a lugasból.
Szelíd tekintet.
Nyárfák
törzsén hasadt, egyiptomi
szempár.

Nemesérc
kígyózik a kőben. Kanyarog
velünk az ezüstfolyosó.
Levedlik,
sziszegő rétegekben, rólunk a tegnapi nap.
A hangunk
hosszú hallgatástól karcos, mutál még,
mielőtt ellágyulna.
Szavaink
mint a városalapítók
szavai.
Jelenidő. Most fölcserélhető
a fűzfa neve és a fűzfa,
leveleivel, a lombjaiba
tévedt
vagy benne fészkelő
madarakkal
s a fűzfasíppal, melyet maga Pán
szólaltat meg vagy egy
kecskekörmöt
szorongató, picike gyerek.
Madár jóslatokról
elmélkednek a békák. A malomtó
gyűrűt vet, lúdbőrzik a sötétben.
Hallgat. Magába mélyül. — Ne félj!
Ez a körülhatárolt
délután is csak annyira
kockázatos, mint bármely eljövendő.
Egy rezgő lomb mögül
idekacsint a régi molnár;
nem búzát őröl, az időt —
az időt tartja számon.
Értünk szorong.

MAROSI

GYULA

Első szerelem
Egy hosszú ágdarabbal próbálta kiszedni a rákot az esővizes hordóból.
A rák elkapta az ollójával az ágat, de amikor emelni kezdte, a víz színénél
azonnal visszaloccsant. Kézzel nem merte megfogni.
Egy hete fogták a patakban. Attila azt mondta, agyon kell verni, a ráknak
mérges a csípése és káros állat, olvasta egy könyvben, de Lali megsajnálta.
Kis rák volt, ő ennél már sokkal nagyobbakat is talált, de akkor nem voltak
itt a többiek. Hirtelen kitalálta, hogy inkább tegyék be az esővizes hordóba,
és ha megnő, főzzenek belőle levest. Ő meg egy olyan könyvet olvasott, amiben az volt, hogy a ráklevesnek kitűnő íze van. A többiek lelkesen beleegyeztek, csak Attila szívóskodott egy .darabig, de Lali erősebb volt nála: így került
a rákocska az esővizes hordóba.
A zavaros, szúnyoglárvás vízben elszíntelenedett, oszló májdarabkák kavarogtak. A rák nem evett semmit és el fog pusztulni. Vissza akarta tenni a
patakba, de nem tudta kihalászni az ágdarabbal.
Bement a kert végében levő sufniba. Egy darab drótot keresett, hogy
hurkot szereljen a bot végére. Az egyik tetőléc mögül egy összetöredezett
cigarettát szedett elő és meggyújtotta. Nem szívta a füstöt mellre, csak megforgatta a szájában, és hogy édesanyja meg ne érezze a szagát, a spaletták
zöld lécei között kifújta a szabadba.
Anyja hangját hallotta. Szokása szerint hangosan beszélt valakivel és jó
néhányszor a nevét említette. Gyorsan elnyomta a csikket a pergető oldalán
és előbújt a sufniból. Az édesanyja Ildivel beszélt, és amikor a lány meglátta
őt, gyorsan elköszönt és Lalihoz futott. Vékony, hosszú kamaszlány-lábaival
átugrált a hagyma- és uborkaágyasok között, lustán rebbentek fel előtte a
tyúkok. Izmos kis barna testén feleslegesnek tűnt a fürdőruha felső része.
— Szervusz — mondta felnőttszigorú arccal —, beszélnem kell veled. Be
lehet oda menni?
Fontoskodva körülnézett a sufniban. — Igen — állapította meg —, ez jó
hely. Fontos dolgot akarok neked mondani. Mint barát a barátnak. Üljünk le.
— Lali, én többé nem megyek haza. Hozzád jöttem, mert te vagy az
egyetlen és a legjobb barátom. — Elégedetten látta a fiú arcán a megdöbbenést és szipogni kezdett. — Megütött az a vadállat. — Hogy hangjában nem
volt egy szikra gyűlölet sem, csak tehetetlen kiszolgáltatottság, még megrendítőbbé tette a szipogást.
Lali már jó néhányszor látta a vadállatot. Látta elsuhanni az aranyszínű
Opeljében, amikor csíkos kempingnadrágban, atlétatrikóban, vastag talpú gumipapucsban bóklászott Ildiék háza körül. Mindig is nevetségesnek érezte a
kurta lábú, kissé már pocakosodó ember céltalannak látszó, idegenszerű klaffogását a másokon még sose látott gumipapucsban; a derékban megnyúlt, lelecsúszkáló, a szivárvány színeiben pompázó rövidnadrágban, beesett mellén
hurkákba sodródó daliás atlétatrikóban, amely alól ráadásul átütöttek a göndörödő szőrszálak, a mindig pecsenyevörösre égett, hámló vállaival. Az különösen nevetséges volt, hogy fekete keretes, sokdioptriás szemüvege mögött, ha
felpillantott, olyan nagynak és csodálkozónak látszottak a szemei, mint a
makimajmoké; vagy az, hogy széles, fémszíjas karóráját akkor sem vetette le,
amikor a zöldre festett bádoghordó alatt zuhanyozott.
Nevetséges volt, de Lali nem tudott nevetni rajta. Hallotta, hogy valami
nagy ember a televízióban — bár a képernyőn sohase látta —, talán ezért.
10

Azt már régen megtudta, hogy élnek emberek, akik mások, mint ők, mint
a szülei, rokonaik, mint mindazok, akiket eddig ismert. Másképpen beszélnek,
élnek, különös dolgokkal foglalkoznak; mások, néha ostobák a vágyaik. Ez a
másság már a felismerés pillanatában vonzotta és taszította egyszerre, hevesen kívánta és félt tőle. Többnek, magasabbrendűnek sejtette, de ösztönösen
undorodott is, mint a tisztátlan dolgoktól. Ügy érezte, hogy ezeket a másnak
tudott embereket is valami ahhoz hasonló, fátyolszerű, megfoghatatlan titokköd borítja be, mint ami a fiatal, testüket kihívóan viselő nők körül libeg.
Fátyolszerű köd, mely a lényeget nem takarja el, csak — éppen fel-fellibbenésével zavarba ejt, sunyítani kényszeríti a szemhéjakat, nyirkossá teszi a
tenyeret, megkalapáltatja a szívet, s mely olyan őrültségeket sugall, hogy
minden másnak csak ő adhat értelmet, az emberi ésszel fel nem fogható, csak
a bőrünkön, hajszálainkon, érverésünkön át megsejthető titkok érzékelése
lehet még az életnek is egyetlen értelmes célja.
A vadállat túlságosan más, túlságosan idegen volt ahhoz, hogy ki merte
volna nevetni. Idegenségét hol bámész tisztelettel, hol időnként fel-fellobbanó,
érthetetlen ellenszenvvel tudta csak figyelni. Ildi történetei nem csökkentették
ezt az idegenségérzést, hanem az ellenszenvet növelték gyűlöletté. A gyűlölet is
új érzés volt, nem tapasztalta eddig sem magában, sem a környezetében, de
helyénvalónak érezte: ha a másság csak gyanakvás, kicsapongás, megalázkodás
és megaláztatás, önkínzás és mások szenvedésének okozója, akkor a tiszta lelkű
embereknek gyűlölniük kell.
Ildi a kissé koszos kezefejével kecsesen megtörölte a szemét, mintha
vigyáznia kellene, el ne mázolja a festéket, és egyik arcát a fiú elé tartotta.
— Itt ütött meg az a vadállat.
Lali gondosan megvizsgálta a lány arcát, egyik ujjával hozzá is ért.
Mintha villany szaladt volna át a kezén.
— Kiélesítem a finn tőrömet és megölöm.
— Jó. De utána se megyek vissza az anyámhoz. Most persze vígan van
azzal a vadállattal, csak hadd tudja meg, mi is az az egyedüllét.
— Itt fogunk lakni a sufniban! Biztosan megengedik édesanyámék, biztosan . . .
— Nem, nem akarok együtt élni idegenekkel. Nekem ebből elegem volt,
én ezt nem bírom tovább. Építünk magunknak egy lombsátrat, és abban
fogunk lakni. Az csak természetes, hogy az embernek legyen saját otthona,
nem?
— De i g e n . . .
— Azt szeretném, ha a patak túlsó partján építenénk. Onnan gyönyörű a
kilátás, és a levegő is jobb, mint a falu felőli oldalon.
Lali ezekre még sohase gondolt, csak hümmögött zavartan.
— De ha nem akarod, most mondd meg!
— De akarom.
— Most még megmondhatod. Nagyon gyűlölnék egy olyan emberrel élni,
aki úgy gondolja, hogy én kényszerítettem bármire is.
— Nem . . . nem fogom azt hinni...
— Akkor gyerünk.
Lali megkereste a kisbaltát és az inge alá rejtette, mert szerszámot nem
volt szabad a házból kivinni. A kertek alatt, a réten át poros, hepehupás út
vezetett a patakig. A faluból kijáró és hazatérő csorda taposta ki az utat, a
többszáz súlyos pata morzsolta porrá a fű nélkül megrepedezett föld rögeit.
Ügetni kezdtek. A lány kitartóan futott, egyenletesen, harmonikus mozdulatokkal, a fiú valamivel darabosabban. Le tudta volna hagyni, de szépen besorolt mögé és a port rugdalta. Szerette, hogy a forró por szinte égeti a finom
bőrt a lábujjai között.
Átgázoltak a patakon és Ildi kiválasztott egy helyet. A fiú ágakat vágott
és egy kettős törzsű gyertyánfának támasztva megépítette a vázat. Asztallapnyi
11

lapulevelekkel befedték a tetőt, a sátor aljára száraz füvet tépdestek. Kerestek a patakban három szép lapos követ, a legnagyobbat asztalnak, a másik
kettőt széknek. Amikor elkészültek, végigheveredtek a füvön. Lábukat kicsit
fel kellett húzni, hogy beférjenek, a válluk összeért.
— Gyönyörű ez a mi házunk — lelkesedett Ildi. — És tulajdonképpen kényelmes is. Mi nagyon boldogok leszünk, igaz? Ugye örökké fogsz szeretni?
— Örökké — nyögte ki Lali és érezte, hogy a szóra elvörösödik, nyirkosak
lesznek a tenyerei. Ügy érezte, hogy a vállaiknál, ahol most összeér a bőrük,
hirtelen összeforrnak, összecsontosodnak.
A falut és a nyaralótelepet csak egy kövesút választotta el, de a házak, a
kertek és legfőképp lakóik élesen különböztek egymástól. Amikor az első nyaralók épültek — úgy tíz éve —, a falusiak még morogtak, mindent ellepnek
ezek a pestiek, megveszik előlük a kenyeret, a húst, de később, ahogy egyre
jobb áron adhatták el a lejtős, köves oldalban levő elagott gyümölcsöseiket,
ahogy egyre nagyobb és nagyobb nyaralók épülésével igen szép napszámot
fizettek az ügyes kezű férfiaknak, megbékéltek. Azóta épült ABC-áruház, cukrászda és vízmű, de barátkozni csak a gyerekek barátkoztak össze.
— Ha lenne pénzünk, először is egy nagykockás takarót vennénk. Vagy
teveszőrt, az a legmelegebb. Elég drága, de ha egyszer szüksége van rá az
embernek, akkor kell, igaz? Arról mi nem. tehetünk, hogy olyan iszonyúan
drága egy teveszőr takaró. Engem igazán nem érdekel a pénz, csak annyi
legyen mindig, hogy az ember meg tudja venni, amire szüksége van, igaz?
— Hát persze.
— Ma már azért elég tisztességesen lehet keresni, főleg, ha az ember nem
hülye. Akinek van egy kis gógyija, az ma már meg tud élni.
— Meg. Édesapám a vasútnál dolgozik és azt mondja, legyek vasútmérnök.
Azok jól keresnek.
— Lehet... de én jobban szeretném, ha művész lennél. Azért az mégiscsak valahogy más. A vasútmérnök jó, de azért olyan... snassz. Mondjuk
zongoraművész. Tanultál zongorázni?
— Nem.
— Én tanultam, de állati unalmas. Biztosan te is unnád. Akkor legyél
költő. Ahhoz nem kell tanulni semmit. És hozzám írsz majd szerelmes
verseket.
— Azt l e h e t . . . de sohase próbáltam.
— Menni fog! Ha igazán szeretsz, menni fog. Behunyod a szemed, erősen
rám gondolsz és már írod is. Én tudod mi leszek? Színésznő. Nagy színésznő!
Olyan nagy, akihez odamennek a járókelők és autogramot kérnek.
— Színésznő?
— Igen. Mindenki mondja, hogy tehetséges vagyok. Az iskolában minden
ünnepélyen én szoktam szavalni. Te ezt nem tudtad?
— Nem. De jobban szeretném... ha más lennél.
— Miért?
— Csak.
Ildi, izmos kis testének egy durcás rándulásával elhúzódott a fiútól. Lali
érezte, hogy vállán az a kis folt, melyet eddig Ildi bőre melegített, egyre hidegebb lesz, a hideg elönti, elzsibbasztja előbb az egész karját, aztán lassan a
mellkasára telepszik.
— Azért, mert — mondta csaknem kiáltva —, mert a színésznőket megcsókolják idegen férfiak!
— De csak akkor, ha benne van a szerépben. És akkor sem igazándiból...
legfeljebb csak ha nagytotálból veszik fel őket, de akkor igazán muszáj, ezt
neked is be kell látnod.
— Akkor se. Meg le is vetkőznek... mindenki bámulhatja őket.
12

— Hadd bámuljanak! Mit számít az neked, ha én csak téged szeretlek?
És meg is fizetik?
A két évvel ezelőtti nyáron Lali még észre sem vette, hogy Ildi a világon
van. Az összeverődött gyerekbandában csak azt a néhány lányt tűrték meg,
akiknek ott volt a bátyjuk. De ezen a két évvel ezelőtti nyáron történt, hogy
egyszer, amikor Lalit elküldték az ABC-be, találkozott Ildi édesanyjával. Az
asszony egy zöld műanyag rekesz mellett guggolt és paradicsomot válogatott.
Vállig érő, búzaszőke haja keskeny, kreolbarna arcába hullt, egyszer meg is
igazította. Mozdulataiban, ahogy a töppedt paradicsomok közül válogatta a
még ehetőket, nem volt sem sietség, sem kapzsiság, sem olyasfajta finomkodás,
mint amikor valaki eltartja a kisujj át a kávéscsészétől, mégis határozott és
simogatóan finom mozdulatok voltak. Lali akkor tizenhárom éves volt, de ezt
egészen pontosan megérezte. Egy fekete-fehér kockás nyári ruhát viselt, melyet, mielőtt leguggolt volna, a térdeire húzott, de előredőlve a ruha arasznyira
is eltávolodott a mellkasától és a kivágáson át olyan szabadnak látszottak
karjánál, nyakánál valamivel fehérebb, telt, apró pihékkel bársonyos mellei,
mintha ez lenne a természetes. Amikor femelte a karját, hogy arcába bukó
haját hátrasimítsa, ugyanolyan magabiztosan és szelíden mozdultak meg, mint
a kezei. Lali egy lépéssel a zöld műanyag láda előtt állt, és a látvány, mely
talán csak egy pillanatig tartott, vagy percekig?, valósággal megrendítette.
Csak akkor rezzent fel, amikor az asszony megérezve, hogy figyelik, felpillantott. Lali hirtelen félrekapta a fejét és a pénztárig menekült. Csak kint, az
áruház elől mert visszanézni, amikor a biciklire szállt, mintha csak a csomagtartóra vetett volna vissza egy pillantást.
Azon a nyáron úgy viselkedett, mintha üldözték volna. Mielőtt egy boltba
belépett, vagy egy keskeny utcának olyan szakaszára ért, ahonnan nem lehetett hirtelen elkanyarodni, előbb hosszan körülnézett, szórakozottat, közönyösét játszva, minden idegszálával a menekülés lehetőségét kutatta. Rettegett egy
újabb találkozástól. Ügy érezte, ha ismét találkoznak, neki mondania kell
valamit, valamit el kell mondania. Gyakran félrehúzódott a sufniba, felment a
szőlőhegyre és magányában próbálta megfogalmazni, hogy mi az, amit előbb
vagy utóbb, egyszer el kell mondania. Egyszer, fenn a szőlőhegyen, sírva is
fakadt.
Aztán kezdődött az iskola, a nyaralók hazamentek, és elfújta a szél az
egészet. De az idén ismét érezte ugyanezt. Ildi mellett fekve, összeszorított
fogakkal, merev szemmel figyelte az ég, a falombok és lapulevelek szövevényén fel-felvillanó tűszúrásnyi kékjét, ökleit is görcsösen szorította össze:
attól félt, ha lazít ezen a merevségen, ugyanúgy sírva fog fakadni, mint annak
idején a szőlőhegyen.
— Iszonyatos, hogy milyen kispolgár tudsz lenni! — mondta a lány, és
felkönyökölve a fiú arcába nézett. — Hát j ó . . . lemondok életem nagy álmáról. Miattad.
Lali erre sem rezdült, hiába mondta ezt most Ildi, a lehetőség ugyanolyan
erővel bénította tovább.
— Igaza van anyunak. Minden férfi született zsarnok. Képtelenek vagytok
egy testben és lélekben szabad nővel élni. Előbb meg kell alázni, meg kell
fosztani a lehetőségeitől, a minden embert egyformán megillető jogaitól, és
csak akkor vagytok képesek szeretni. Hahaha! — mímelte a nevetést a lány —,
milyen nagyszerű szeretni egy kiszolgáltatott, szerencsétlen, agyonnyomorított,
már álmodozni is rettegő asszonyt!
Felült és ingerülten a térdére csapott.
— El tudnám képzelni, micsoda ocsmány cirkuszt tudnál rendezni, ha kiderülne, hogy nekem más férfiakkal szemben is vannak érzelmeim! Csak úgy
tudná elviselni a fene nagy férfibüszkeséged, ha kékre, zöldre verhetnél!
— Nem!
— Dehogyisnem! De vedd tudomásul, hogy azért, mert én nőnek szület13

tem, éppen olyan jogaim vannak az élethez, mint neked. Ha neked lehetnek
mindenféle kis nőid...
— Nem igaz!
— Látod?! Látod?! Te még ráadásul hazudsz is! Én legalább az igazat
mondom, de te ráadásul még szemtelenül hazudsz is!
A lány még néhányszor csontos kis térdére csapott a tenyerével, kihúzott
maga alól egy száraz fűszálat és elszántan rágicsálni kezdte. Visszasandított a
fiúra, és hogy az továbbra is csak mereven a semmibe bámult, fájdalmasan
sóhajtott. Elrágcsálta a fűszálat, ezzel mintha megbocsátott volna, lágy, rábeszélő hangon kezdett beszélni.
— Nézd, az ember, akár férfi, akár nő, nem élheti úgy le az életét, hogy
ne ismerjen meg a világból mindent. Mindent, ami a számára lehetséges. Mindent, ami szép, még azt is, amiről csak utólag derül ki, hogy nem is volt
annyira szép. Mert csak egy életünk van, érted? Mi nagyon korán egymásra
találtunk, és ez nagyon jó dolog, de azért kár lenne, ha ezért a jó dologért
kihagynánk az életünkből más jó dolgokat. És miért is kéne kihagynunk?
Attól még ugyanolyan emberek vagyunk, sőt, még gazdagabbak, színesebbek
is . . . érted?
— Akkor én elválok — nyögte ki Lali.
— Azt mondtad, hogy örökké fogsz szeretni! Örökké! — sivította a kislány. — így bízhatok én benned?
— Igen . . . de ha te . . .
— Az igazi szerelem nem ilyen! Te nem szeretsz engem igazán! Ha igazán
szeretnél, akkor bármi is történik, akkor is szeretnél! Az igazi szerelem nem
ilyen . . . méricskélő! Csak szeretsz . . . mindennel... bármivel együtt. És főleg,
nem kínoznál...
— Én?
— Igen! Mint most is. Mert most lelkileg kínzói, tudd meg.
Percekkel később ismét ő szólalt meg.
— Óh, az istenit! Kezdek éhes lenni.
Hogy végre olyan dologról esett szó, melyről fogalma van és teljesíteni
tud, Lali felélénkült.
— Hozok valamit otthonról! Kenek zsíroskenyeret... zöldpaprikával, paradicsommal !
— Szó se lehet róla! Magunknak kell gondoskodni az ennivalóról is. Van
gyufád?
Lali férfias mozdulattal előhúzta a gyufát a zsebéből.
— Nagyszerű! Szedünk krumplit és megsütjük!
A patakparti fák árnyékában osontak a földekig. Lali lehasalt, bekúszott a
dombocskák közé, körmével belevájt a puha, meleg rögök közé, kikotorta a
gumókat és kidobálta Ildinek a fák alá. A növény megszakadt szárát visszaültette és visszapúpozta a földet. A patakvízben megmosták a krumplit, az
ölükben felvitték a lombsátorhoz. A száraz fű ellobbanása után a nyirkos
rőzse nehezen égett és erősen füstölt, a gyér parázsra szórták a vizes gumókat.
A fák között lassan sötétedni kezdett.
A fiú úgy érezte, hogy a gyufával, a tűzrakással valamelyest viszaállította férfitekintélyét, most ezt növelve, sajnálkozva sóhajtott.
— Kár, hogy nincs egy cigarettám.
— Majd hozok neked. A Ferencnek állati jó cigijei vannak. Amerikai.
— Az ki?
— A Ferenc? Hát a vadállat. Az az egyetlen normális benne, hogy olyan
illatos cigarettái vannak.
A fák közé szorult füst csípte a szemüket, de a tűz enyhe melege már
jólesett.
— Na, jól v a n . . . — sóhajtott a lány —, hogy lásd, mennyire szeretlek,
nem bánom, úgy fogunk élni, mint a kispolgárok.
14

— Nem — mondta a fiú —, nem úgy. Csak rendesen.
— Hát az az, te buta. Csak az a baj, hogy a te mamád nem nagyon szeret engem.
— Dehogynem — hazudta Lali —, tegnap is azt mondta, hogy egész helyes
kislány ez az Ildi. Vacsoránál mondta.
— Lehet, hogy ezt mondta, de akkor sem szeret. Ezt az ember megérzi.
Nem rovom fel neki, ne félj, a te mamád egyszerű asszony, nem is értheti,
mit jelent például az, amikor én az egész iskola előtt elszavalom a „Kései
sirató"-t.
— Mindig meghallgatja a rádióban, amikor verseket mondanak.
— Az más. Egészen más. Lehet, hogy meghallgatja, de a lényeget nem
érti. Nem is értheti. Az én anyám, ő érti a lényeget, de ő sem szeret. Csak a
maga dolgaival van elfoglalva. Az apám, az szeret, de ő sajnos egy gazember.
Egyik napról a másikra hagyott ott minket, amikor még egészen kicsi voltam.
Egy fillér nélkül.
Kikotortak néhány krumplit, körmükkel lekapírgatták róluk a kormot és
megették. Félig még nyersek voltak.
— Az apám az klassz pali. Te is nagyon bírnád. Kár, hogy egy gazember.
Ahogy elhamvadt a tűz, azonnal megjelentek a szúnyogok és csapatostul
támadtak. Fázni is kezdtek.
— El kéne hozni a pulóveromat — mondta Ildi. — Azzal nem kérünk
tőlük semmit, elvégre az enyém. Menjünk innen — nyafogta később, — itt
nem lehet megmaradni.
Lali megkereste a kisbaltát, előre küldte a lányt és levizelte a tűz helyét.
A csordaúton mentek vissza, a por még meleg volt.
— Például télen se lehet lombsátorban lakni — mondta a lány. — És különben is az iskola. De majd nálunk fogunk lakni.
— Nálatok?
— Persze. Azt csinálok a saját szobámban, amit akarok, és ha azt akarom, hogy te is ott lakjál velem, akkor ott laksz és kész. Különben is, nekem
az a szoba az apám után jár. A bíróság is nekem ítélné. A bíróság még a
gyerektartást is meg fogja ítélni, ameddig kiskorúak vagyunk. Egész szépen
ki fogunk jönni, meglátod. Még egy olasz útra is összespórolhatunk egy kis
pénzt.
— Olaszországba?
— Miért ne? Ha az ember egy kicsit ügyes, hoz egy kis cuccot, nem is
kerül olyan sokba.
— D e . . . nekem ugye nem kell beperelni édesanyámékat...
— Na jó, neked nem. De azért szalonnát meg kolbászt, meg ilyesmiket
csak fognak küldeni, nem?
— De! Azt egészen biztos! Csak . . .
— Ha nem akarsz velem élni, most mondd meg! Most még nem késő!
— De akarok! Csak . . . hogyha én nálatok . . .
— Nincs ebben semmi. Ne légy olyan falusi. Éldegélünk szépen egymás
mellett, mindenki a maga szobájában, ha véletlenül találkozunk velük, akkor
elmegyünk egymás mellett, mint az idegenek.
— Azt azért nem l e h e t . . .
— Miért ne lehetne? Mindenki így csinálja. Fussunk, mert fázom!
— Hová?
— Hát haza. Befekszem az ágyba, de nem szólok hozzájuk egy szót sem.
Ezzel nem fogadtam el tőlük semmit, az ágy végeredményben az enyém, azt
csinálok vele, amit akarok.
A ház előtt, a tornácon égett a lámpa. A szobaablakokon levő spaletták
csíkjai között kékeszöld fény derengett.
— Jaj, már megy a film! — mondta Ildi és már szaladt is volna befelé,
de hirtelen ötlettel az arcát nyújtotta. — Megpuszilhatod.
15

Éppenhogy hozzáérhetett a lány arcához, az már futott is be a sötét fű
között szinte világító betoncsíkon. A fiú izgatottan figyelte, nem hangzik-e fel
a házból veszekedés vagy sírás. De csak furcsa zörejeket hallott, nyilván a tv
hangjait. Mégis, nehéz gondolatokkal indult hazafelé.
A szomszéd ház előtt egy alak kaptatott fel az úton. A feketedő szürkületben is megismerte vastag, fekete keretes szemüvegéről. A vadállat! Először
arra gondolt, ha elkezd futni felfelé a hegyen, egészen biztosan nem éri utói,
de úgy érezte, hogy nem teheti meg. Azok után, ami ma közte és Ildi között
történtek, azok után nem teheti meg. Görcsösen markolta inge alatt a kisbaltát. Talán meg sem ismeri. Talán szó nélkül elmehetnek egymás mellett a
sötétben.
De a vadállat már néhány lépéssel előbb megismerte. A fiúra meresztette
makimajom szemét, és mutatóujjával, mint egy tanár, rábökött.
— Ugye te vagy az a Lali nevű fiú?
— Igen... —
Elő fogja rántani a kisbaltát és őt nem meri megütni, az biztos. És meg
fogja mondani azt is, vigyázzon, nagyon vigyázzon magára, és az Ildit se merje
többé megütni, m e r t . . .
— Veled volt Ildi?
— Igen . . .
— Akkor jó. — A vadállat láthatóan megkönnyebbült. — Már azt hittem . . . elindultam, hogy megkeressem. Ebéd után kicsit összekaptunk, már azt
hittem... egyébként biztosan elmesélte, ugye?
— El.
— Na igen. — A vadállat egy piros-fehér kartondobozt szedett elő a zsebéből, szájába vett egy cigarettát. „Ezek azok a nagyon jó illatú amerikai cigaretták" gondolta Lali. A férfi, mielőtt visszatette volna a kartondobozt a
zsebébe, megkérdezte: — Te dohányzol?
— Nem. — Jól esett kimondani ezt a határozott elutasítást, de azonnal
meg is bánta. Milyenek lehetnek azok a nagyon illatos amerikai cigaretták?
Végül is, a vadállat kínálta meg, ő csak elfogadta, ezzel nem kért senkitől
semmit.
— Bölcs dolog. — Az öngyújtó gázcsíkfénye egy pillanatra megvilágította
a férfi arcát. A fiú még sosem látta ennyire közelről. Nem volt félelmetes,
sem gyűlöletes, inkább csak fáradt és szomorú. — Örülök, hogy találkoztunk.
Már régen szerettem volna neked mondani valamit... Én őszintén örülök,
hogy a lányom veled barátkozik, d e . . . arra szerettelek volna k é r n i . . . ne
higyj el neki mindent. Okos és élénk fantáziájú kislány... és szereti a dolgokat dramatizálni... érted, hogy mire gondolok?
— Értem.
— Akkor jó. Azt hiszem... tudod, azt hiszem az a leghelyesebb, ha nem
hiszünk el a nőknek mindent. — Torokhangon felnevetett, a fiú úgy érezte,
talán illendő lenne vele nevetni, de még a kezdődő mosoly is rámerevedett az
állára. Olyan verejtékcseppek préselődtek át pórusain, mint amelyek akkor
lepik el az embert, ha idegen, vad kinézésű kutyával találkozik. De nem ettől
a férfitól félt.
— Főleg azt nem, amit ők szeretnének, hogy higgyünk el. Akkor talán
még boldogok is lehetünk. Hát szervusz.
Lali nem is köszönt, csak mormogott valamit és a balta hideg vasát erősen a melléhez szorítva futni kezdett lefelé a sötét, lejtős úton. Az út aljából
visszanézett. A vadállat a kertkapuban állt, néha felparázslott a cigarettája;
mintha gondolkodott volna, mielőtt belép.

16

DÖBRENTEI

KORNÉL

Gólyalábon
Édesanyámnak
„Ülök, csapdos ár és hideg szél
Babyloni sötét vizeknél"
(Ady)

A tengerek

is kalodában.

Az anyatej két piramisa közt
kifeszítve egy hajdani napsugár,
ráaggatva száradok:
megnyúzott
tündér bőréből szikrákkal
összeöltött
tarisznya;
csak anyám
zsákocskázza vele a végtelent.
A tengerek

is

kalodában.

Az öregisten fölélt
dohányzacskójft
az ősz, karfiolködök
tenyésznek
alján és temetésre
idomított
krizantémok;
aszpikos
agyvelejükön
könyököl a tél, szélesen mereng —
jóllakott
meszesgödör.
Anyám, etesd meg a

szívemet;

bömbölve kitör
bordaketrecéből,
átszökken a szájam
fölgyújtott
cirkuszkarikáján,
oly
bestia-könnyed
ívet húz át a pondrók egén,
hogy elvirágzik az ostor.
Anyám, etesd meg a szívemet.
A mennybolt gólyalábon áll.
Kanális terelgeti
bennem
az isten
verítékét,
meggyóntatott
2 Tiszatáj

17

gerincemből gyöngyei
peregnek,
a hiány görgői, asszonnyá
gyorsulnak rajtuk a mészárló
szüzek.
A mennybolt

gólyalábon

áll.

A bőröm emberlakta
emlék.
Vagyok hajamnál fogva felhőre
fölrajszögezett,
virradattal
telihordott zsák, parttalan
lélegzettől lengetett,
öklökre
húzott éjszakákkal hiába püfölt;
a liliputi messzeség ölén
kétoldali üvöltés a nadrágzsebem.
Anyám hátát megülve
kaptatok
a Nap iránt,
a fájdalomnak nyele van,
megragadom — jöhet a sárkány.

SZENTMIHÁLYI

SZABÓ

PÉTER

Szekvencia
Kis Pintér Imrének
o

Már csak az erkölcs vagy az sem
a régi szép igék
gerinc-emlékek
ázalagok között
az ego torzulásai
a
döntésképtelenség
a történelmi űr
minden bűn elévülése
az ártatlanság
érvénytelensége
a szavak
kiszolgáltatottsága
kopasz fejem deres hajad
néhány fél cseresznye
kontinuitása
az egymásnak kölcsönzött
szabadság
1977. február

Kacagtató
Apáti Miklósnak

E nagy
bolondokháza,
amely az otthonunk,
sarkáig van kitárva,
hogy csaknem
megfagyunk,
de hozzánk nem jön vendég,
csak mi mennénk
nagyon,
tudom, ha én elmennék,
vernének ám, agyon.
De fogvacogtató
ez,
itt élni-halni kell,
s igen kacagtató lesz:
két költő énekelt
a szerelemről, habár
szerelme nem akadt,
és szabadságról, habár
még sosem volt szabad.

TAMÁS

MENYHÉRT

Versailles
Versailles:
vér könny
vert-száj
(ékül
királyékül)
kék fény
kert-báj
gloire
grandeur
pompa
tízszer
ezer
szolga
dolga

vér könny
vert-száj
vér csönd
béke
Vér csönd
béke
vert-szájnépek
ÉKe!

Már csak
Már csak az az enyém
amihez nincs jogom
ami nincs a helyén
aminek súlya nyom

ZALÁN

TIBOR

Heródes-idő
Számláld az ezüstöt
számláld
Júdás-éjjel és
Heródes-hajnalon
labdarózsa-csönddel
játszik a kisgyerek
mert a Megváltók nem mi leszünk
csak áruitatunk és leöletünk
Kék szemünkkel játszik a Kisgyerekgondjaink bíborfonalát asszonyunk
fonja
míg fölmagaslik fehéren
fenyegetőn
koponyánk hegye
magányunk
tornya
Gyülekezünk
— gyűlünk és gyűlölünk
derengő asszonytest fölé hajló
férfiarc torzult mosolya
gyönyörünk
Halálra születtünk
halálért
ölelünk
halál volt apánk is — halálé gyerekünk . .
Labdarózsa-csönd
Vagyunk
vacogunk
Júdás-éjjel
Heródes-hajnál

betlehemi barlang
decemberi-szívem
kocog a szamár s zokogó
hajjal
rajta az asszony hogy bennem megszülessen . . . !
Megáll a levegőben a madár
röppályáján
fölfelé esik a kő
Júdás-éjszaka
Heródes-Idő
Játszik a Kisgyerek
tekintetünk
forró
homokjába süpped térdig a lába
Hisz a Megváltók nem mi leszünk
hiába hát életünk véres
kálváriája
a négy sebbel kezünk lábunk
leszögezve
hiányzik a Végső az Ötödik
Stigma
nem lesz megtartó példa
példánk
mely gyerekünk
a halált legyőzni
tanítsa
ki még játszik
labdarózsa-csönddel
Júdás-éjszaka
Heródes-hajnalán
ki majd nem csak sóhajt — ökle zörren
ha felnő a Végtelen fényes
ajtaján
de cipel majd minket is
bálvány-bábokat
végig az Időn fel a kopár hegyre
s ölelésre tárult két
karunkra
szegzi fel magát: Élő
Keresztre!
Számláld az ezüstöt
számláld
Júdás-éjjel
és
Heródes-hajnalon
labdarózsa-csönd
játszó
gyerekek
és a Megváltók jaj ők sem lesznek
csak áruitatnak és leöletnek
...

TRENCSÉNYI

IMRE

Egy bélyeggyűjtő kórtörténete
Kissé zavarba jött, amikor beléptem a rendelőbe és bemutatkoztam. Fogász barátja már régóta ajánlgatott neki. Talált valamit a szájában, aminek lelki hátteret
tulajdonított.
Kézfogás után gyerekesen hanyattvágta magát a fogorvosi székben, és mintha
azt kérdené: „be tudja tömni, doktor úr, vagy muszáj kihúzni?", megkérdezte: —
Hipnózis lesz, vagy analízis?
— Nem vagyok se hipnotizőr, se analitikus — igyekeztem megnyugtatni. — Egészen közönséges pszichiáter vagyok, de természetesen nem erőszak a d i s z n ó t o r . . .
— Ó, nem tesz semmit — legyintett. Kiitta maradék italát, hogy aztán készségesen mutassa az utat tudata legmélyebb bugyraiba.
Gyerekkorában az aquincumi amphitheátrumba hordták vasárnapi kirándulásképpen. Nem emlékszik már pontosan, oroszlánként vagy gladiátorként rágta le
ilyenkor a kirántott csirkecombot. Valószínű azonban, hogy inkább oroszlánokról
volt szó, mert hogy embert életbevágó veszedelem érhet, arról jelenlétében szó sem
eshetett. Az oroszlánokat elvégre úgy is el lehetett képzelni, hogy körbe járnak az
arénában, mint a lovacskák.
Amikor a bomba eltalálta a vízvezetéket, a ház népével együtt, hullákat kerülgetve, vödörrel járt a bulgárföldekre kútvízért. Illetve ő személy szerint csak
kannával, mert még tízesztendős se volt.
Rémületes emlékeit a háború után sikerült elnyomnia. Feltűnő sérülést se teste,
se lelke nem szenvedett. Sőt! A háború képeihez a győzelem élménye társult emlékezetében. Röpcédulákat festett a legveszedelmesebb napokban a háztartásban lelhető papírlapokra, és ezek közül néhányat egy emeleti ablakból az utcára eresztett.
Az esőnek és a papír laza szerkezetének köszönheti az akció szerencsés kimenetelét.
De ekkor sem az életveszélyre gondolt, inkább anyján csodálkozott, aki egy szempillantás alatt annyi röpcédulát semmisített meg, amennyivel egy egész háztömböt
lehetett volna a háború ellen fordítani.
Miközben ezeket meséli, maga is ámul. Alig hiszi, hogy azonos ama épösztönű
gyermekkel. 0 mondja így. Nem járatlan a lélektani fogalmak világában.
— Most már nem akarod semmiről meggyőzni az embereket? — vetem közbe.
Rutinkérdés. Klasszikus dilettánsnak felcsillan erre a szeme, azonnal sorolja
verseit, drámáit, trilógiavázlatait és egyéb terveit, ö csak grimaszt vág, és egy kis
gimnazistáról kezd beszélni, aki annak idején majdnem meggyőzte az osztálytársait,
hogy mára már híre se lesz a pénznek, csak mégse nagyon tudta meggyőzni őket,
mert cinikusak voltak.
Itt kell megvallanom — mielőtt az olvasó megbotránkoznék és engem bélyegezne ennek vagy annak —, hogy mennél beljebb merészkedem az irodalom számomra buktatókkal teli területére, annál inkább feszengek az ítéletalkotás felelősségétől. Amilyen bizonyos voltam, hogy orvosként mit tehetnék, olyan bizonytalan
vagyok, amikor az esztétikai igazságot keresem. Mentségemre szóljon, hogy hivatá22

somnál fogva nem a világot kell ideális elvárásokhoz igazítanom, hanem az egyén
beilleszkedését kell segítenem.
Lennék irodalmár, esztéta, és egy megvalósult életmű hátterét kellene megrajzolnom! Könnyebb lenne akkor is a dolgom, ha egy közönséges „meg nem értett
zseni"-ről kellene szakvéleményt adnom. De B. Gy. (nevezzük a továbbiakban így)
nem tartozik sem a céhbeliek, sem a klasszikus dilettánsok közé. Tudjuk, hogy a
határ — az írói mesterségben — nem éles és nem áthághatatlan, mondjuk 20 éves
kor táján éles, és végleges 60 éves korban. De B. Gy. negyvenesztendős!
Tünetegyüttese, ha — kis kerekítéssel — tíz évvel ifjabb korban jelentkezik,
nem kelt különösebb feltűnést. Amennyiben 30 esztendős kora előtt jön forrásba,
ma letisztult átlagember, vagy kifejlett csudabogár. De ő 30 éves korában még javában hitte, hogy ő hordja tarsolyában azt a tükröt, amelybe a kornak előbb-utóbb
bele kell néznie.
&
Rajtakapom magam, hogy már én is úgy emlegetem a negyedik X-et, mintha
valóságos határkő lenne. Az élettan nem tud ilyenről. Jómagam az ötödiknél sem
éreztem semmit. Társadalmi rangunkat sem érinti — bár csakugyan van némi színezete, főleg a „húszasok" és „harmincasok" száján a „negyvenesek" említésének.
Érdekes módon az „ötvenesekről" és a „hatvanasokról" már kevesebb szó esik.
Nem látunk B. Gy. esetében sem robbanásszerű jellemfordulatot. Tanári állását
is régebben, a harmadik X táján cserélte valami megfoghatatlanabbra. Szellemi
hómunkás — ahogyan ő mondja, gyanítom: némi nagyzolással, mert nem hiszem,
hogy ne lenne valahol valami havi fixe. A bélyeggyűjtésnek is vannak nyomai már
korábban. Az évszámra nem emlékszik pontosan, csak arra, hogy addig hátrafelé
szoktatott haját előre kezdte fésülni. Még élt az apja. Az öreg közgazdász világméretekben levelezett, réveteg fia pedig kezdte leáztatgatni a kezébe akadt borítékokról a bélyegeket. Ez a gyűjtés még nem volt szenvedélyszerű, csupán megőrzésre
szorítkozott.
Az első komplett sorozat a „Képes Krónika" volt. Egy belvárosi trafik kirakatában pillantotta meg, véletlenül. Ekkoriban királydrámát írt. Bizsergő izgalommal
fedezte fel a miniatúrák miniatűr másán ismerőseit, akikkel nap mint nap társalog
az írógép fölött: királyokat, hercegeket, utódokat és trónkeresőket. A koronás fők,
a földönfutók, a lefejezettek és megvakítottak celofán borítást kaptak, és bevonultak
a hevenyészett albumba.
Hosszú idő telt el ezután az újabb vásárlásig. Közben a dráma sorsa is eldőlt.
Szó volt róla, hogy műsorára tűzze a színház. A három közül kettő is, ahol megfordult másfél év alatt.
Sikerült elhelyeznie az idők során egy tárcanovellát a hordólakó Diogenészről,
a lemondás klasszikusáról, akivel egyre közelebbi rokonságot érzett. Személyiségfejlődésének eme irányától a kézhez kapott honorárium se térítette el. Részint
mennyiségi, részint lelkiismereti okokból. B. Gy. ugyanis jellemtelenségnek tartotta,
ha valakinek pénze van, és nem törleszti az adósságait. Hasonlóképpen tartotta jellemtelenségnek a szószegést, a fedezet nélküli alkoholfogyasztást, az öndicséretet, a
rágalmazást, a család, a magántulajdon és az állam, valamint a realizmus ellen
elkövetett nagyobb vétségeket, azaz mindent, amit a tízparancsolaton, Jókain, Engelsen, Révain és Lukácson nőtt aszkéta annak tart.
Az ikonokban az a csodálatos — volt első gondolata, mikor az újabb sorozat
igézetébe botlott egy másik kirakat előtt —, hogy valami különös áhítatot tudnak
kelteni a nemhivőben is. Az üzlet belsejében reneszánsz és barokk alkotások csábító
sokaságával kellett szembenéznie, kénytelen volt beismerni, hogy ezek nemkülönben.
— Az „Ikonok"-ért jöttem — keményítette meg magát.
— Jól néznénk ki, ha minden bélyeget megvásárolnék, ami tetszik! Kész bélyeggyűjtő lennék! (Nem tudta még akkor, hogy a bélyeggyűjtő nem csak azt a bélyeget
veszi meg, amelyik tetszik neki.)
Amikor hazaért ú j szerzeményeivel, megjelentek szeme előtt az üzletben hagyott sorok.
— Miért tagadjam meg magamtól ezt a kis örömet? — rándult ökölbe a keze,
miközben ismét a bélyegüzlet felé sodorták a talpában vibráló bizsergések. Megvett
0

23

újabb három sorozatot, és kielégülést érzett. — Csak addig csinálom — gondolta —,
ameddig egyenesbe nem jövök. És végül is, a bélyegre költött pénz nem vész kárba,
hisz a bélyeg érték! És értéke az idővel csak növekedik.
Ekkor emiitette először a dolgot barátjának, akiről régóta tudta, hogy bélyeggyűjtő, de eddig megmosolyogta érte.
— Te, mit szólsz hozzá, ha én is bélyeggyűjtő l e t t e m . . . ?
— Egy darab kenyér mindig jut nálam a családodnak — felelte lakonikusan
a barát.
B. Gy. kényszeredetten nevetett. Barátja vállat vont:
— Próbáld meg. Reméljük, majd elmúlik.
— Talán csak nem múlt el nálad i s . . . ?
— Csökkent.
— Én eleve mértékkel fogom csinálni!
— Tedd azt.
— Miért mondod ezt így? — faggatta B. Gy. szkeptikus barátját.
— Arról gondoskodnak, hogy ne tudd mértékkel csinálni.
— Majd meglátjuk!
— Majd meglátod.
Ezek után, makacs unszolására, barátja bevezette őt a bélyeggyűjtés rejtelmeibe.
Hogy értéke csakis a teljes sorozatoknak van; teljes sorozatok névértékben a postán
csak a kibocsátás napján kaphatók, hosszas sorállás órán, mert egy elszánt emberfajta kora reggel odaáll; a Filatéliánál katalógusáron csak vásárolni lehet, eladni
soha — ezt a bélyegkereskedők is tudják, mert a magánüzletekben jóval a katalógusár alatt lehet bélyegekhez jutni. Ebből is látszik, mennyit ér a bélyeg, ha a
kereskedő még így is nyer a bolton.
B. Gy.-t kevéssé érdekelte a dolgok üzleti része. Pénzért — úgy tartotta — akár
zenés vígjátékokat is írhatna az ember. Vagyona sem volt, amit bélyegbe fektessen.
Tudomásul vette, hogy a bélyeggyűjtés ágazatai között létezik motívumgyűjtés, ezen
belül festménymotívum-gyűjtés. <3 a maga részéről ide kapcsolta a szobor-, érme-,
ékszer- és épületmotívumokat is. Hitt benne, hogy a konvenciók ismeretében és
megmosolygósával meg tudja teremteni az ő saját, egyéni szisztémáját, hogy ne
kelljen kiszolgáltatnia magát a bélyegkibocsátók és mindenféle kufárok kényére.
Nem országok, nem időrend szerint; mindenféle hagyományos elven általlépve, egyszerűen kultúrtörténeti rendben fog gyűjteni. Maga készítette albuma az emberiség
szellemi kincsének különbé járatú csarnoka, múzeuma lesz, melyben a klasszikus
után a középkor következik, majd a reneszánsz, és . . . szükségképpen a barokk meg
az izmusok, függetlenül attól, hogy a bélyeget melyik országban nyomták, és
milyen é r t é k b e n ! . . .
Gyülekeztek a pompásabbnál pompásabb sorok. B. Gy. egyre jobban feszengett,
ha régebbi, magányos darabjaira nézett. Mert arról hamarosan meggyőződött, hogy
csonka sorokat kiegészíteni még a legöregebb magánkereskedőknél sem lehet. Csereberélni, cseretársakat keresni, klubéletet élni — hogyne lehetne! Teszik ezt sokan,
de ez már teljes embert kíván, és hiába akarná ő csak a kisujját adni, t u d j a : búcsút
is inthetne a szerelmetes nagyvilágnak!... Boldog ember, akinek évek múltán befut
egy régebbi sorozat utolsó, hiányzó értéke. És az ilyen ember addig sem didereg: a
nyugdíjasok őszi napsütésében és testközelében melegszik. De ez a szerep egyelőre
nem vonzza, sőt, erősen taszítja B. Gy.-t, aki még az ereje teljében feszítő férfi
szerepére vágyik, hisz természet szerint fiatalos forma, negyvenes. Nevezett szerep
sikert kíván, tekintélyt, elismerést, megbízatást, újabb sikert, újabb elismerést és
tengeri utazásokat.
Margit akkor is elnézéssel figyelte éjszakákba nyúló szöszmötölését, amikor
adósságaik már ezrekre rúgtak. Miért épp azzal a néhány száz forinttal keserítse
mindkettejük életét, amit a férje havonta bélyegekre költ? Ö maga is megnézegette
az újabb szerzeményeket, noha a gyerekek bontakozása napról napra elegendő
élménnyel halmozta el. Ha egyelőre várni kell a tengeri utazásokkal, utazzon a
férfi legalább az időben és gondolatban! Majdcsak történik már valami, és egy0
24

csapásra minden jóra fordul. Most is, egészen bizonyosan töri a fejét valamin. Nyilvánvalóan csak önmagát nyugtatja azzal, hogy letett a sikerről. Értette Margit, hogy
az írás és a várakozás feszültségénél kellemesebb a vásárlás mámora és ellazulása.
Asszonyi ösztönével sejtette, hogy ez a korszak csak pihenés lesz, felkészülés újabb
feszültségek elviselésére, ő talán tovább is tűrte volna ezt az állapotot, mint a
férfi, aki kezdettől fogva némi bűntudattal vállalhatta csak ezt a költséges kiruccanást a „kézzelfogható értékek" világába.
— Itt a bolond pasi — gondolja a bélyegkereskedő, amikor B. Gy. tízéves kabátjában belép az üzletbe.
— Művészeti bélyegek érdekelnek — motyogja B. Gy., de akár szót se szólna,
mert a boltokban ismerik már, mint a rossz pénzt. Egyszer hosszasan és többször
egymás után végiglapozza az elébe tett albumokat, hogy a "végén két-három jelentéktelen kis sort vásároljon; máskor határozottan lép be, és kapásból több száz forintos számlát csinál. A jobbérzésű kereskedő kelletlenül szolgálja ki, közben azon
töri a fejét, kit értesítsen . . .
Legalábbis ezt érezte az utóbbi időben B. Gy., ha bélyegüzletbe lépett. De belépett, és néhány pillanattal később boldogan merült el a buja színek és formák
kápráztató világában. Friss oxigénnel telt meg a tüdeje, amikor kilépett az üzletből
és megtapogatta táskájában a kis zizegő borítékokat. Íme, nem álom — valóság:
magáénak tudhatja emez ú j kincseket is.
— Miért?! — vitatkozott valami belső, gúnyos hanggal. — Bélyeggyűjtő vagyok,
na és! Van olyan! Hányan csinálják! És ad is ez valami méltóságot az embernek.
Csak meg kell nézni az öreg gyűjtők klasszikusan barázdált arcát és arisztokratikus
sastekintetét!
Amikor bélyeget vett, se látott, se hallott az utcán meg a járműveken, úgy
iszkolt haza. Otthon azután mindjárt az ajtóban szerette volna szembe köpni magát.
Margit még mindig a szokásos, gyanútlan örömmel fogadja, ezt sugallja a gyerekeknek is. Pénzről nem esik szó. Ami nincs, arról nincs mit mondani. De inkább
kérne! Akkor ő kiforgatná a zsebeit, odaadná utolsó vasig, legalább nem maradna,
ami kísértse m á s n a p . . . No, harmadnap! Mert egy napig azért meg tudja állni.
De Margit, ez a szent asszony, belül emésztődik, mint a Hold karéja, nem kéri el
a pénzt. Így harmadnap megintcsak elviszik lábai valamelyik bélyegüzlet elé. Akkor
pedig kinyúl az ajtón egy vákuum, és berántja őt. Érzi ugyan, hogy a vákuum nem
az üzletben van, hanem őbenne, de hát az üzlet nem mozdulhat, csak az ember.
Illetőleg ő, B. Gy., mert az is szeget üt már a fejében, hogy ember-e vajon, aki
sokallja kölykei narancsfogyasztását, de a saját szenvedélyét még ésszerű korlátok
közt se tudja tartani, holott tudva-tudja, hogy azt benne mesterségesen táplálják
és élesztgetik . . .
Már az a hite is szertefoszlott, hogy kivonhatja magát a hétköznapi gyűjtőn
uralkodó zsarnoki kényszer hatalmából, mely a vállalt szisztémában teljességet
követel. Saját bőrén tanulta meg, hogy nincs gyűjtés a teljesség vágya nélkül. Ha
elkezdted, nem állíthatsz többé korlátokat magadnak — ahogyan az érintetlen lélek
képzeli. Világ az asztalfiókban!... Amit ma megvehetsz, nem biztos, hogy holnap
is megveheted! Vagy nem biztos, hogy ennyiért. S ő t ! . . . Holnapután úgyis megvennéd, minek akarsz ráfizetni? Ha már világ, legyen kerek!
Ezt suttogta a gyűjtemény a fiókban. Már szava volt. Még B. Gy.-nek is tartott
a becsületből. Vitatkozott. Néha felülkerekedett, és ki tudta mondani: eddig, nem
tovább! De a bélyeg, akár a rafinált szerető: bármennyire adja magát az összeölelkezés pillanatában, a végére mindig hagy maga után egy kis hiányérzetet, hogy a
férfi azzal távozzék: „na, majd legközelebb!" A bélyegek is mámorítóak voltak
B. Gy. kezében, ameddig be nem sorolta őket a gyűjteménybe. Amikor azonban
már nyugodtabban gyönyörködött volna bennük, bezáródtak, mint a szárnyasoltár.
„Majd h o l n a p . . . " — gondolta ilyenkor B. Gy., de a bélyegek nem tudták többé
felidézni az első találkozás mámorát. „Akár a szerelemben! Ami ma nem megy,
holnap még úgy se!" — kesereg B. Gy. Csak a gyűjtemény éri el mindig a célját:
másnap — vagy mondjuk, harmadnap — újabb kedvencekkel szaporodik. B. Gy.
25

pedig egyre komorabban viseli, hogy nem ura, legföljebb őre saját háremének,
melybe valami gonosz dzsinn bosszújából csak álomvékonyságú lányok j u t o t t a k . . .
Száz ember közül kilencvenkilenc, ha rátalál a gyűjtés szerpentinútjára, hamarosan eléri az üdvösséget. Elképzelheti-e, aki nem gyűjtő, milyen megistenülés a
tudat, hogy előbb-utóbb minden megszerezhető, csupán idő és pénz kérdése? Hogy
van „Mauritius", és még néhány magasabbrendű fogalom, az a gyűjtőt percig sem
epeszti. Ki-ki olyan szisztémát választ magának, amelybe úgysem illenek ezek. B.
Gy. azonban a maga formálta, szokatlanul rugalmas és testhezálló szisztéma mezében sem tudta megtapsolni magát.
Kérem az olvasót, ne higgye, hogy lirizálgatással próbálom megjelenítő erőm
fogyatkozásait takarni. A szimbólumok, melyek nem másra, csak pontosságra törekvő stílusomat tarkítják, hősöm agyának szüleményei. Meggyőződésem: ha sorsa
azok közé emeli, akik megszolgált nyugalmuk éveiben emlékiratokat szoktak írni,
az övé élvezetes olvasmány lenne.
B. Gy.-t végül is nem tekinthetem páciensemnek. Egyetlen alkalommal találkoztunk, és ezt a találkozást se ő kezdeményezte. Azért sem vétek az orvosi etika
ellen, mert személyes vonásait a felismerhetetlenségig elváltoztattam, amikor egy
szerkesztő barátom unszolására megkíséreltem irodalmi formába önteni szakmai feljegyzéseimet. Ezúton mondok köszönetet mindenkinek, akik vállalkozásomban segítségemre voltak — nem utolsósorban magának B. Gy.-nek, aki természetesen ezen
a néven nem létezik, de hősöm néhány vonásában talán mégis önmagára fog
ismerni.

26

ESTERHÁZY

PÉTER

E. följegyzései
[Eckermann, Johann Peter
(1792—1854), német író, Goethe titkára,
irodalmi
munkatársa. Hűségesen jegyezte „Beszélgetéseit Goethével", rajongva szeretett mestere munkálkodásának,
élete folyásának és végül halálának tanújaként. — Ez idő
szerint Esterházy Péter és készülő regénye mellett teljesít
szolgálatot.]
Látván e sorok írójának serény igyekezetét, Esterházy Péter elnéző mosolygásba
kezdett. Selyem íróköntösének széles, elegáns röverjét piszkálgatta. „Ezt az ötletet
már kijátszották." Ekkor összeszedtem minden bátorságomat és válaszoltam. „Ehh,
uram! Az ötlet! Az ötletek végesek. De a szív, mely bennök dobog, az végtelen!"
Nagy és átható szemét rámemelte, majd azt mondta: „Vajon mi ez, barátom? Tojásmaradék vagy enyv?" (Hogy miért: enyv? No ezek azok az irracionális nüanszok,
melyek megkülönböztetik a kiválasztottat a magunkfajtától.) Avval tovább tisztogatta a gyönyörű selymet. A krónikás pedig elpirult, de nem tagadja: kicsit
büszke volt.
Esterházy szórakozottan kavargatta a teáját, miközben <=Dezső úr könyvét lapozgatta. „De jó, ha valakit Dezsőnek hívnak" — gondolta magában. Esterházyné cukrot tett a teájába. A mestert e mozdulat megakasztotta valamely hasznos és festői
szárnyalásában. „Van benne cukor?" — kérdezte az asszonyt, a magáéra vonatkoztatva. „Miért lenne?" — válaszolt az fáradtan, mert már este volt. „Nem szemrehányás, hanem kérdés" — engesztelte Esterházynét Esterházy. S aztán az engesztelés tovább folytatódott: Dezső úr könyve méltatlan puffanással a konyha kövén
landolt, mert mivel a mester — félretolva vacsoráját — felállt, és nyakon csókolta
asszonyát. „Még" — mondta egy kitalálható pillanatban Esterházyné. „Te drága —
ült vissza a mester —, te d r á g a . . . Hol a só?" „A helyén." Parányi szünet után,
mely alatt az izmok megfeszülhettek és elernyedhettek, a mester felpattant, s hozta
a sót. „Kérj bármit" — hajolt meg a felesége előtt. „Kérem a sót" — mondta az
mosolyogva. „Derű költözött a két szemed közé. Jól van." „Tévedsz — válaszolta a
mester kezdődő rosszkedvvel —, az az orrom."
„Szeretsz?" „Szeretlek."
A mester beült nagy és kedves karosszékébe, s a tenyerét nyomogatta. Az
idény elején a bőr felhasad — nem is jár érte szükségszerűen szabadrúgás! —, és a
permanens munka biztosítja a seb időbeli elhúzódását, avval áltatva a tulajdonost:
a seb egyre biztatóbb. Ami itt tény, az nem sok: a seb egyre biztatóbb. Nem minden salakot sikerült mindig kimosni, kis szigetek alakultak így spontán, melyek
nyomásra „gennyt könnyeztek" (a mester szava).
„Ne mosogass el" — kiáltott ki a mester a konyhába —, majd én megcsinálom."
„Alig van már" — kurjantott vissza az asszony. „Na jó" — engedékenyült Esterházy,
és nagy, átható szeme végigfutott egy, az asztalon heverésző levélen. Az öreges,
reszkető sorok és egy-egy lendületes betűből sugárzó tragikus erő rögtön elárulta a
levél küldőjét. „Ez- a Rubinstein megígérte, hogy estve átjön — olvasta — és
27

Rahmaninovot játszik majd. De Chopin-etűdöket játszott, és mondhatom: hamisan.
Azonkívül fölette az összes szendvicsemet. Ezer szerencse, hogy volt bőven, képzelheti, kedves Péter." A mester elmosolyodott: „Ó, igen. A szalámis, lazacos, fehérhúsos, vesepecsenyés, kaviáros, szardíniás, tojásos, sonkás és vajas szendvicsek."
Frau Gitti beóvakodott a konyhából, a kezét magától enyhén eltartva lógatta, a
víz csöpögött az ujjbegyekről, majd fogta és a tenyerét a farmerszoknyába törülte:
a szövet megfeszült, a mester örömmel ismerhette föl a comb lendületes vonalát,
amely oly izgatóan torpan meg feljebb. „Szép v a g y . . . " A rövid enyelgés után,
melynek részleteit a köteles tapintat hagyja fény nélkül, Esterházy irodalomtörténeti
szempontból is értékes konverzációba bonyolódott hű társával. „A Jolánka néni
levelét olvasgattam... Csodálatos öregasszony." „Kissé már érelmeszesedéses" —
mondta Esterházyné kevés gondolkodás után. „Az." A mester fátyolos tekintetét
végighordozta a horizonton, majd lassan, hogy a hűséges és rajongó jegyzetelő pontosan jegyzetelhessen, beszélni kezdett. (Pontosan! Minő botor szó! Hisz hogyan
adhatnám vissza a szavakat kísérő szavak selymességét, a szavakat kísérő mozdulatok operettjét, a szavakat hordozó hang merész kanyarait, a csuklósokat, a szem
hunyorgásait, melyek idézőjelekkel koronázzák a szavakat vagy épp detronizálnak.
És hát ez az egész szituáció!... Nehéz mesterség. De szabadjon megpihennem:
szééép.)
„Szellemi fejlődésem fontos állomása volt Jolánka néni." Gitti asszony a levélpapírt fogdosta. „Ez papír" — ismerte el. „Szép asszony volt hajdanán, hatalmas
barna konttyal, lusta, magabiztos tekintettel, amely, mint egy sirálykirálynő, szótagolom: si-rály-ki-rály-nő, minden ú j tárgyra és emberre egyforma nyugodtsággal
szállt, mindent számba vett. Sokat ültem az ölében, háttal is, hátammal a mellének
nyomakodva, és szemből is. Ez utóbbit azért nem szerettem, mert a combomat igen
erőteljesen ki kellett tárnom." „Járnom?" Gitti asszony keze ironikusan hajtogatott
egy pelenkát, ö pedig lendületesen folytatta. „Ugyancsak ez utóbbit azért szerettem
szenvedélyesen..." „Mely derék dialektika!" „Kuss. Dolgozom." Hát igen: a művészet: önzés, ahogy azt valahol olvastam. „Nos, tehát és azért szerettem e kényelmetlen, széttárt helyzetet, mert onnét leplezetlenül nézhettem szépséges arcát. Abból
a helyzetből, az öl akkor; még céltalan, de már akkor is izgalmas melegéből, főként
az orr kínálkozott megfigyelésre... Az az út, melyet a szemöldök jelölt ki, s ahol
a tekintet futhatott, mint a . . . mint a . . . " „A nyúúúl!" „Köszönöm, galambocska.
Mint a nyúl, az az orrtőnél elbizonytalanodott. Az orr kezdete kissé szétterült, de
nagyon finoman, áttetszően, ahogy egy kisvárosi tér, úgyhogy . . . ö . . . Joe Luis, a
Barna Bombázó képe, csak akár egy repülőgép hihetetlen árnyéka röppent fel a
szemlélő előtt. Az amúgy klasszikus orrot ez valami bizonytalansággal oltotta be,
valami izgalmas erőszakossággal, amelyet — de ez már csak az én akkori, kevesek
számára adott helyzetemből állítható —, amelyet fölerősítettek a sötét, árnyékos
orrlyukak."
„Sokat verte Tibold bácsi" — szólt közbe afféle vox diaboliként Esterházyné,
aki egyre inkább a háttérbe húzódott, onnan lövellt ilyen vagy amolyan pillantásokat. Volt tehát előtér és volt háttér. „Nem verte, csak pofozta." A mester kifeszítette a tenyerét, a megpiszkált sebek peremére, mint a „harmat a hajnali fűszálra"
(a mester szava), váladék ült ki: „a seb zaftlizott" (a mester ekvivalens szava). Az
a felhős nézés, mely ott borongott őnála, jelezte nékem: jelentős e rész. „Mennyit
ültem a Jolánka ölében, s filmet néztünk, A sztálingrádi csata első részét. Hozzánk
mindig csak az első részt hozták. De az is klafa volt. És hogy csak egy széken
ültünk, a pénz, amit én a mozira kaptam, megmaradt. Tisztán. És én akkor azon a
pénzen könyvet vettem. Ö, azok az olcsókönyvtári könyvek! Szakadtak, rojtosak
voltak, de hát mit számított akkor az!" „Mint a rongylabda!" „Milyen a merészség
ma, k e d v e s e m . . . Mint a rongylabda. És a gyertyák, de csonkig leégve ám!" A mester kimerülten zihált. És úgy, mint aki azt akarja, azt higgyék, olyan halkan
mondja, amit mond, hogy az senki „másra" (ez tréfa!) nem tartozik, még talán
magára Esterházyra sem, azt mondta: „Maxim forog a sírjában."
A mester a történetek virágosrétjére lépett, hát szagoljunk véle együtt, sza28

goljunk! Es akkor egyszer, mikor egyszer Jolánka nénivel hazajött a moziból, ahol
A sztálingrádi csata első részét látta, egy sarokban otthon ott ült Mihály úr (szintén egy igazi Esterházy), és a sírástól meg-megcsukló hangon, lassan-lassan, majd
megállva, majd tovairamodva beszélt: „Szegény Papi, úgy megverték, jobb lett
volna, ha felakasztják, nem f á j t volna annyira." A mester a feleségéhez fordult:
„Sajnos, ebből is családi sztori lett. A következőképpen kell elmesélni: És akkor
Mihályka leült a zongorához, de néhány futam után abbahagyta. Hát nem örültünk,
az biztos, azt hittük belesült. De ő, és képzeljétek, ott mindemci szemeláttára! fölállt
és előrenyúlt egy szendvicsért, amit majszolni kezdett. A többi természetesen f ú j t a tott: A vén dögök, így!, fölzabálnak mindent, mondta mindig Györgyöcske. Marcikát
még szoptatni kellett, sok volt a rohangászás, Mihályka meg is jegyezte: Nem volna
plaktikusabb egy kecske? Hát nem édes!? Még hogy plaktikus. Persze Marcikát sem
kell félteni, ő volt az, aki — persze már később — megkérdezte tőlem: Mondja,
Mami, maga még szűz? Erre mit mondjak, a negyedik gyerekemnek? Nem akartam
csalódást okozni n e k i . . . De hát visszatérve Mihálykára, ott állt, egyik kezében a
szendvics, a másik még a klaviatúrán, és körben a vendégek, illetőleg ugye a vén
dögök, amikor ilyen könnyed, oktató hangon azt mondja: Szegény Papi, úgy megverték ötvenhatban, jobb lett volna, ha fölkasztják, nem f á j t volna annyira. Ott
állt abban a csöndben, és mosolygott, most képzeljétek..." Esterházy megnyalta a
tenyerét (na korántsem a tíz u j j á t : annál ő sokkalta kíméletlenebb magamagával
szemben!). „Valahogy így kell elmesélni. Aztán ide tetszés szerint kapcsolható valami palócos történetünk a kitelepítésből, válámi váskos, vagy más." Ekkor csöngettek.
„Ki az?" — kérdezte gondolkodás nélkül ő, azonban helytelenül épp Frau Gittitől, aki épp annyira tájékozatlan volt a csöngetést illetően, mint a mester. „Honnét
tudjam, nyiss ajtót" — válaszolta ennek megfelelően Esterházyné, de ahogy Esterházy — már az ajtóból — sértődötten visszanézett, csókokat dobált a férjnek, mint
egy primadonna, jelezve, hogy véletlenül állt össze ilyen keményre az elébbi mondat. A mester enyhülten így szólt, enyhültségét kifejezendő, fittyet hányván a csöngetőre. „A szimmetria miatt mégis inkább egy Péterke-történettel kéne zárni, így:
És ő már egész kis korában!! Szurtos volt, pöttöm, kis nadrágocskában állt a kertben, és a slauggal üldözött egy beteg macskát, amely már napok óta bujdokolt a
bokrok védelmében. Borzasztók ezek a macskák! És betegen egyenesen undorítóak.
De Péterke, aki egyszerre volt igazi rosszcsont és érzékeny lelkű fiúcska, megsejtett
valamit a macskák múlandóságából, ami nem akadályozta őt meg, hogy a vízsugár
okos irányításával kiűzze a dögöt a területről. De mikor az kiugrott az utcára, és a
bokrok közt feltűnt egy villanásra csapzott és silány alakja, és rögvest utána autócsikordulás hallatszott, akkor Péterke így szólt: Meghalok. Kötetemet gondozza a
Magvető Kiadó, de aztán fölgyógyulok... Hát most szóljatok hozzá. És csak úgy tartotta maga előtt elfele a slaugot, a tócsa nőtt, ő nem mozdult, s lassan már maga
is vízben állt. „Menj már!" — suttogta Esterházyné. „Jövök" — kiáltotta a mester.
Az ajtóban két férfi állt: egy őszülő vékony és egy fiatal laza húsú. Az őszülő vékony rokonszenves volt (első látásra), a másik első látásra nem volt annyira rokonszenves.
„Látja, barátom, a fecsegés kőszikláit? Tu es Petrus, és én erre a' kősziklára
építem egyházamat" — mondta a mester csendesen mosolyogva, és szokásával ellentétben szögletrúgáshoz készülődött. „A rövidre!" — kiáltotta Csucsuur, „a hosszúra"
kiáltotta a gyors, de buta Jobbszélső.
Kedves Péter!
Alig hogy elhagyta a szobámat, eszembe jutott, amit még mondani akartam, de
én már olyan vén vagyok, hogy minden kimegy a vén fejemből. Nemrikán összekeverem, amit álmodtam, tudniillik avval, amit nem álmodtam. Sokszor járok gondolatban a maguk jegenyéi alatt, de a kerítéseken túlszálló labdákat már ott sem
tudom visszahajítani. Ahogy elhagyta a szobámat, milyen szépek a virágai. Maga
tudta, hogy én ezeket szeretem a legjobban? Vagy csak ráhibázott? Amikor hogy
29

becsapódik a liftajtó, eszembe jutott, amit még okvetlenül akartam mondani Magának: az, hogy különösen megköszönöm, hogy eszébe jutott szegény nagymamát az
utolsó kenettel ellátni. Kaptam egy nagyon jól sikerült photo-t a hercegprímásról.
Sok minden kimegy az eszemből, de a virágjai jól tartják magukat. Hogy találta
Jozefet? Biztosan nagyon örült maguknak? Én is nagyon örültem a látogatásának,
mely mint mindig, túl rövid volt! Régen egy rokoni látogatás nem volt ilyen rövid,
a lovast pihentetni kellett. De nagyon örültem neki.
Csak egyet meg kell mondani (ha rossz néven nem veszi!), a mostani foglalkozása nem tetszik: miért kell az emberek hajlamát így alátámasztani? Szinte magam
előtt látom. Akkor miért nem cukrászda? Ott is keverni kell vagy palacsintát
csinálni. Édes Péterem! ne vegye rossz néven — de szép virágait látva eszembe
jutott ezt megírni.
De mind azonáltal sokszor öleli magát
a vén Jolánkája
A mellékelt soraimat adja át, kérem, édesapjának.
Még javában tartott a mérkőzés, de már eldőlt. Futkározás persze azért volt.
Maga a mester is, noha nem volt nála a labda, „beindult", nem ész nélkül, bár
meglehet: fölöslegesen, helyet csinálván a másik előretolt összekötőnek, aki ezt —
a mester jól ismeri őt — habozás nélkül észleli majd, és (enyhe ívben) a mester
hűlt helyére fut: hogy a fedezet, akinél alkalmasint a labda, ebből mire következtet: ez az, ami felettébb homályos. De még mielőtt kétség és remény fölvirágozhatott volna, Esterházyt egy hátvéd, végső nyomorúságában, felrúgta. (Hová, kérdezhetné egy outsider; e sorok írója némi jártasságot tételez föl.) Groteszk jelenet!
Ö, aki az, aki és ami, rövid és esetlen bukdácsolás után a salakra fog zuhanni, és
hogy esése — nem kertelek! — nevetségességét csökkentse, két kezét előre tartja,
hogy már-már úgy tűnjék, csupán a tenyéren nyílik fel itt-ott a bőr (és merészkedik oda rögvest a szép salak), de aztán mikor, valamivel később és valami ismeretlen helyről megérkeznek a lábak,* akkor legalább egy alkar kifelé fordul, melyet
a mellkas vagy tüstént maga alá temet, vagy rövid körívén elébb a test végig-'
gördül: így vagy úgy: a könyök több sebből vérzik majd.
*A mázos olvasó kényelmére beiktatok ide egy kis történetet, mely — nem túlzok — úgy a mestert, mint a világot jellemzi. Történt, hogy tudtam: valamikor
valahol találkozunk — a lélek útjai! —, gondoltam, kedveskedem neki, és szereztem
ágyúlövéseket és fehérkaringes szüzeket, legalábbis annak mondták magukat, és
nem volt okom kételkedni. (Soha nem céloztam néki, még oly tapintatosan sem a
Jus primae noctis-ra.) ö azonban puritánul elhárította ezeket magától. „Barátom,
nyugodjék meg. Magánemberként vagyok most itt. Ekképp ne reszkessen, mint a
nyárfa." Lábát föltette az asztalra, és bokából forgatgatta. Az sajátos hangot adott,
mintha minden egyes alkalommal ízzé-porrá törne minden csont ott. „A Danuviameccsen t ö r t é n t . . . Le kellett volna j ö n n ö m . . . Rögtön a reccsenés u t á n . . . " Áhítattal hallgattam. Micsoda részletek, micsoda részletek! Hirtelen azonban maga alá
kapta a lábait, oly siedelemmel, mint aki megharagudott, hogy túlságosan kiadta
magát, és energikus mozdulattal megragadta camparis poharát. „Beszéljünk másról" — mondtam óvatosan. Rám nézett. „Mindig másról beszélünk." Majd tűnődve
hozzátette: „Tetszetős." Zavart csöndet véltem közibünk telepedni, de ő úgy folytatta, mintha csak most ültünk volna le a konverzációra. „Emlékszik, barátom, a
háború alatt, zimm-zumm, sssss, pufff, potyogtak ám a bombák, és akkor valaki
felkiáltott: A MIEINK!, és rongyolt katonasapkák, polgári fejfedők együtt emelkedtek, föl, föl." „Hát igen, a légnyomás" — dünnyögtem. „Egy fenét a légnyomás.
Barátom, maga olyan eke, mint egy b a l h á t v é d . . . Nem a légnyomás: az ünneplés!"
A camparis pohár gyöngyözött a hidegtől. „No látja, én mikor lábaim könnyed egymáshoz pöccentése vagy más, esetenként durvább ötlet által landolok, akkor, midőn
valami ismeretlen helyről megérkeznek a lábak, szinte felkiáltok: A MIEINK!
És ez az érzés független attól, hogy az eset a 16-oson belül történt vagy kívül, vagy
éppenséggel a vonalon."
30

A krónikásnak talán nem kell tágasan ecsetelnie, hogy a futball játékban minő
előnyöket jelent egy (vagy: a) harmadik láb! Nos, Esterházy rendelkezett evvel!
Engem ez igen közel hozott a mesterhez: hányszor ültünk elhagyott öltözők koszos,
homályos zugolyaiban, és ő elragadtatottan szemlélt egy jobb- és egy ballábas cipőt.
„ V a j o n . . . ?" — és tanácstalanul felhúzta a vállát. Nagy megtiszteltetés volt ez
nekem.
Isten óvjon a pletykálkodástól, megjegyezvén, a mesternek ez a vacillálása igen
népszerűvé tette őt a nők körében.
Már alkonyodott; mint valami árvíz, alattomosan és föltartóztathatatlanul terjedt a sötétség, amikor ő, kezében tornazsákjával, szívében lassan oldódó szomorúsággal leszállt az autóbuszról. (Egy megállóval előbb, mint „kell" és „ajánlatos" —
ha geometriailag közelítek.) Elindult fölfelé az Á. utcán, amikor összetalálkozott
Sándor úrral, a költővel. Sándor úr cigarettázott, és szovjet cukorkával kínálta a
mestert, karamell szeverjankával, melyet azonban a mester, hivatkozva fogai állapotára, köszönettel visszautasított. Együtt bandukoltak fölfelé! A mester nagyon elgondolkodó állapotában volt, így nem esett szó köztük. (Be sajnáltam! — E.) Ekkor
vad kutyaugatás rázta fel őket báva sétájukból. A mester megijedt; Sándor úr
szembefordult a két kutyával. Pompás fenevadak voltak, izmosak, erősek, fiatalok,
foguk fehérje kihívóan csillogott. A mester ingerültségbe ojtott melancholiával
azt
mondotta: „Micsoda poroszok!" Sándor úr nézte a kutyákat, azok lassan elhallgattak; morogni morogtak, de a pofájuk csukva maradt. Sándor úr a szipkájával babrált, azt nézte a földöntúli tekintetével, úgy mondta: „Vajon mikor leszünk mi ilyen
szép kutyák?" A mester ekkor jól megnézte a kutyákat, s erre neki is eszébe jutott:
„Vajon mikor leszünk mi ilyen szép kutyák?" Egymást hallgatva továbbmentek, és
mikor egy útkereszteződéshez értek — az Á. utca torkollott az épp kanyarát végző
T. útba —, Sándor úr jobbra ment, a mester meg balra.
Természetesen el szeretnénk kerülni a „nagy ember papucsban" leírások otromba
idilljét, hazugságait; de ahogy a mester fáradtan az ajtófélfának dőlve becsöngetett,
és Esterházyné kinyitotta az ajtót, és a benti lámpafény valami valószerűtlen ragyogásba fonta őket, s az asszony, átölelve a maestrót, gyönyörű alt hangján azt
mondta: „Te drága" — az nem hallgatható el.
De tényleg fáradt volt ő. „Van sör?" Ledőlt a hatalmas, barna fotelba, mely
elfoglalta a fél szobát, tornazsákját nem is dobta el, csak leejtette, lábait kinyújtotta, kezét a karfán átvetve lógatta a parkett irányába. Ekkor azt monda: „Te
drága." Az asszony arca kifényesedet, bőre kisimult, ő maga leguggolt, megfogta a
mester kezét, s orcáját ráfektette. „Te drága" — mondta, de ahogy a mester szemébe nézett, hozzátette: „Nem vagy itt." Esterházy fölkapta a fejét, zavartan mormogott. (Lám, innét is kitűnik, bizony, a művészek nem mindennapi emberek. Az a
mozdulat, ahogy a fej föl! És a tekintet! Mely ijedt kis dalmadár módjára rebben
ide s oda! Mily fedetlenség!) „Ne haragudj." Az asszony nem haragudott, de elszomorodott. „Kikaptatok?" — kérdezte végül. „Zuzó volt" — mondta nemes kétértelműséggel a szó mestere, majd felugrott, minden magyarázat nélkül a fürdőszobába
rontott, és egy arra alkalmatlan ollóval nyiszálni kezdte nagy lábujjának a körmét,
mely bizony eléggé belenőtt a húsba, azonfelül itt-ott letöredezett is már.
Ferenc úr, a temesi prózaíró, azt javasolta a mesternek, és a mester Ferenc
úrnak, hogy írjanak ikernovellát. „Néhány paramétert megadunk, és kész" —
mondta vigyorogva a mester. „És kész" — bólintott a temesi. „Stefanovits a jövő
embere" — fűzte még hozzá, és ránézett Esterházyra, érti-e. Most a mesteren volt
a bólintás sora. „Feri bátyám — mondta ő egy kései alkalommal, mert a mester
mindig ügyelt arra, hogy az idősebb pályatársakat mély és tisztelettudó tisztelettel
köszöntse —, Feri bátyám, belenyestem egy hosszabb szövegbe, úgyhogy most
alszik az ügy." „Alszik" — bólintott Ferenc úr, s óriás hajkoronája bánattal hullott
vállaira.
Tante Jolán am Sonntag verstorben. Jozef
31

80 ivt izüleMt

Cf-Absq. Űíóltcui

GÖRÖMBEI ANDRÁS

Fábry Zoltán és a harmadvirágzás
i.
„
A második világháború utáni négy év a vox humananak, mint világnézetnek
mérhetetlen próbatétele volt. Fábry A vádlott megszólalban
bizonyította a vox
humana hitelét, s 1946 májusában, a legnehezebb körülmények idején adott a csehszlovákiai magyarság számára egy olyan magatartásmodellt, amelynek politikai,
világnézeti és erkölcsi hatása felbecsülhetetlen a harmadvirágzás önismeretében.
A vox humana csak folytonosságában érvényes, ezért ez a morális elsődlegesség
diktálta Fábry témáit is. 1945 után, a magyarság teljes diszkriminációja idején a
morális kényszer íratja meg vele A vádlott megszólalt. Később is vallja, hogy ha
1946-ban néma maradt volna az elnémítottak között, akkor erkölcsi hitelét vesztette
volna. Fábry a fasizmus és a háború veszélyét előre látta, ezért bármennyire megrendítették és felháborították az események, nem érték váratlanul. Ezzel szemben
teljes csalódást okozott neki az 1945-ös kassai kormányprogramnak a magyarságot
egységesen a fasizmus bűnében elmarasztaló vádja, majd az ezt követő diszkrimináció. „Fábry azt várta, hogy a csehszlovákiai magyar kommunisták és antifasiszták
tevékenysége igazolódik az új, demokratikus Csehszlovákiában. Ezt kellett várnia,
hiszen a harcostársak kerültek a csehszlovák kormány élére: a miniszterelnök az a
Klement Gottwald lett, akivel együtt tiltakozott 1938 őszén a kassai népgyűlésen a
müncheni szerződés ellen. A bajtárs Major István kosuti perének védője, Vladimir
Clementis külügyi államtitkár, a Munkás egykori szerkesztője, a költő Laco Novomesky, a szlovák iskolaügyi megbízott" 0 (E. Fehér Pál). Mindezek ellenére a magyarság egységes elítélése következett be, ez Fábryt teljesen megrendítette. A m a r xista világnézet megcsúfolását látta abban, hogy osztályszempontú megítélés helyett
nemzeti kritériumok alapján osztják ketté az embereket. Erkölcsi felháborodása
olyan fokú volt, hogy nem tette lehetővé a körültekintő történelmi és társadalmi
vizsgálódást. Fábry az ellenkező végletbe esett: az egységes bűnösség elvével szemben a magyarság egységes bűntelenségének tételét állította fel, kijelenti, hogy a
magyarság egységesen ellenállt a fasizmusnak. Kétségtelen, hogy ez a megállapítása
nem helytálló. Mégsem beszélhetünk A vádlott megszólallal kapcsolatban válságról.
A vádlott megszólalnak ugyanis sem a lényege, sem a fő iránya nem az a mozzanat, hogy a magyarság egységesen antifasiszta volt-e vagy nem, hanem annak bizonyítása, hogy nem volt egységesen fasiszta, sőt jelentős antifasiszta ellenállást fejtett
ki. A kollektív bűnösség elmélete pedig a fasizmus kelléktárából való, tehát nem
veheti át az a hatalom, amelynek létrejöttét a fasizmus legyőzése tette lehetővé,
célja pedig nem lehet más, mint azoknak az életelveknek a kiirtása, melyek a fasizmushoz vezettek. „A vádlott megszólal az új igazságokat vajúdó korban a szenvedélyes igazságkeresés teljesen ki nem érlelt — mert sürgőssége és aktualitása folytán
ki nem érlelhetett — kordokumentuma maradt, s egyben a legjellemzőbb Fábry32

dokumentumok egyike, lélekölő belső tanácstalanság s ugyanakkor szilárd erkölcsi
hajthatatlanság tanújele" (Duba Gyula). Fábry A vádlott megszólalban a csehszlovákiai magyarság múltjának, antifasiszta küzdelmeinek, áldozatvállalásának a bemutatásával a bűnhődés következtében kialakuló bűnösségtudat, káros
kisebbrendűség-tudat megképződése, kialakulása ellen felbecsülhetetlen
értékű munkát
végzett.
Egy nemzetiség erkölcsi tudatát óvta a teljes elbizonytalanodástól. Azt fogalmazta
meg, amit ki-ki önmagában tudott és sejtett. Fábry ezt állította tág horizontú történelmi és erkölcsi összefüggésekbe. Éppen ez a tág horizontú szellemerkölcsi szemlélet tette lehetővé számára, hogy általános érvényűén fogalmazza meg a pillanat
igazságát: „A kisebbségi jog: a demokrácia próbája." A vox humana vizsgája még
ezután következett: milyen választ ad Fábry a humanizmus és demokrácia elveinek
nyilvánvaló megsértésére, semmibevevésére? Érzékletes képekkel, bő dokumentációval festi és bizonyítja a méltatlanságot, segélykiáltást ad és határozottan tiltakozik,
„elítéltetésünkkel a humánum veszt csatát". De mintegy bízva az idő erkölcsi teljességében, s a szocialista humanizmus és demokrácia érvényrejutásában, határozottan elhárítja a reménytelenség regresszív, tehát harcképtelen bevallását, elhárítja
a humanizmusnak mint eszmének a bukását, a történtekben pillanatnyi zavart és
eltévelyedést lát, ezért a segélykérő-bizonyító attitűd. A humanizmus csődjét hirdetni nem jelent mást, mint a fasizmust élesztgetni. Fábry az eseményeket filozófiailag — a fasizmus elveivel való szembesítéssel — cáfolja, s tiltakozik ellenük, de
a hitet nem adja fel, megőrzi és továbbsugározza a demokrácia hitét, a humanizmus
igazát. Bár A vádlott megszólal nem jelenhetett meg, Fábry ahol csak tehette, közzétette annak legfőbb mondandóit. Legbővebben az Antisematizmusban,
s itt ugyanazt az erkölcsi alapállást fogalmazza meg, melyet A vádlott megszólal még a közvetlen védekezés hevületével mondott: „az ominózus tegnap idézésével nem sérelmeket és sérüléseket akarunk felidézni és felhánytorgatni, sem érzékenységeket irritálni. Emlékező tanúként csupán tanulságokat akarunk rögzíteni a nagyobb ügy —
a szocialista világ — zökkenőmentes realizálása érdekében." A vádlott
megszólal
nemzetiségi önismeretet tudatosító-bővítő
és magatartásmódéin
fogalmazó írás. így
vált a harmadvirágzás irodalmának etikai iránymutatójává. A tények a harmadvirágzásbelieknek gyermek- és ifjúkori élményeik voltak, de megmutatásuk, világnézeti és történelmi összefüggésekbe való beállításuk bátorságát kimutathatóan
Fábry írásai ösztönözték. Előbb a lírában szólaltak meg az ismerős motívumok —
Bábi Tibor és Gyurcsó István verseiben — s Fábry azonnal méltányolja a Harmadvirágzás című tanulmányában poétikai összefüggésbe állítva: „A költőt élménye
határozza m e g . . . Az élmény erején dől meg minden. A realitáson." S ebből indulva
értékeli sokra az igazságkritérium alapján Bábi „neuralgikus" pontokat érintő verseit. Az 1945—48 közötti időszak tényeinek, s azok konklúzióinak a szocializmus fejlődésmenete érdekében való értelmezése és művészi megmutatása később regények
sorában történt meg. Ezekben a regényekben a központi motívumok talán a történelmi élmények alapján esnek egybe Fábry esszéjének bizonyító anyagával, de a
hangsúlyok és olykor a szó szerinti hasonlóság Fábry erős hatását mutatják már a
motívumokban is: a kitelepítés, a fűvel benőtt iskolaudvarok, a nyelv korlátozása,
az otthonrombolás borzalma, az otthonvesztés fájdalma. Az pedig, hogy az ezekben
a regényekben, s előbb Fábry esszéjében a tényanyag több irányba vezethető konklúziói az adósságtörlesztés értelmetlenségét, igazságtalanságát, pró és kontra húzzák
alá, s az eseményeket csupán intő példaként, a jellemek görcseinek magyarázataként a szocialista humanizmus kiteljesítése követelményeként látjuk viszont, Fábry
eszmei hatásának, a vox humana hatékony folytonosságának az eredménye és
érdeme is.
II.
A csehszlovákiai magyar irodalom 1945 utáni periódusának első pillanataiban
Fábrynak nem volt módja aktívan részt venni az irodalom feldajkálásában. önmagát
zárta ki — erkölcsi meggondolásból: az erkölcs és a valóság elválaszthatatlanságá3 Tiszatáj

33

nak érvével. Nem nevezhette meg a valóságot, ezért félig megnevezni nem is próbálta, a szellem-erkölcs elkötelezettje nem állhatott be a hangos szavalók közé.
Inkább tiltakozott. Ha közvetlenül nem lehetett, megtette közvetve: az egyetemes
kultúra számbavételével, a hagyományok aktivizálásával. Utólag bizonyosodik be,
hogy ezzel is jelentősen részt vett a harmadvirágzás kibontakoztatásában. A múltat
a jelen érdekében, a zavaros jelenben való eligazodás és eligazítás szándékával
ébresztgette. Erre utal sokat idézett mottója, melyet Goethétől vett: „Aki nem tud
számot adni háromezer évről, az sötétben tapogatózva él egyik napról a másikra."
A hagyományokhoz való visszatérés Fábry híres önkorrekcióinak legtermékenyebbje.
A két világháború között Ady volt az egyetlen elfogadott szellemi öröksége, a harmincas évek vége felé azonban, látván, hogy a fasizmus kisajátítja a kultúra világát, Fábry felismerte a hagyomány erkölcsi és gondolati értelmét, s világnézetének
megnyugtató igazolását — az idő igazát — is a hagyományokból olvasta ki. A második világháború előtt a hagyomány mint az antifasiszta harc támasza éled ú j r a
Fábry világképében, 1948 után viszont mint morális és esztétikai mérték is hangot
kap: „A hagyomány és a jelen találkozása döntő próba és ítélet előre- és visszafutón" — írja, máshelyt pedig azt vallja, hogy „A kultúra egésze háromezer éves
jelenvalóság, törés nélküli folyamatosság: élő hagyomány." Ekkor tervezi meg a
vox humana trilógiáját, melyből csak két rész jelent meg, A gondolat igaza (1955)
és A Béke igaza (1956), az Ady igaza külön könyvként nem készült el, de Ady igaza
áthatja Fábry 1945 utáni pályáját is, a tervezett könyv elkészült részei a Stószi
délelőttökben kaptak helyet. A trilógia befejező része a Hidak és árkok (1959) lett,
s részben hozzá kapcsolódik az Emberek az embertelenségben
(1962) kötet, melynek
második része — a Fábry-életmű egységét is igazolva — közvetlenül az Európa
elrablásának, Fábry főművének előkészítése. (Ez a mű külön tanulmány tárgya.)
A tervezett trilógia egyértelműen Ady jegyében fogant, s ugyancsak Adyra utal a
Palackposta 1959-es bevezető esszéje, Az idő igaza is. A gondolat, béke és idő filozófiai összekapcsolása a vox humana filozófiai megalapozását jelenti.
Fábry a Korparancs, Fegyver s vitéz ellen, valamint a Palackposta című könyveit az antifasizmus, A gondolat igazát, A béke igazát s a tervezett Ady igazát
pedig a vox humana trilógiájának nevezte, a vox humanat ebben az összefüggésben
az antifasizmussal tekintette azonosnak: „Két trilógia, és mint valami mélyvízi alapmotívum vagy vissza-visszatérő refrén, mindkettőnek végkicsengése Ady Endre, az
ember az embertelenségben!" Ez az eszmei körülhatárolás nemcsak Fábry antifasiszta publicisztikájának következetességét jelzi, hanem azt is, hogy írókról, művekről szóló hagyományébresztő-hagyományápoló írásait is a Balogh Edgár keresztelte „kisebbségi műfaj"-ba, a publicisztikába kell sorolnunk. Fábry a hagyomány
számbavételével elsősorban az antifasiszta harc szolgálatát vállalta, a gondolaterkölcs-béke egységének időbeli igazolását adta, tehát antifasiszta, antimilitarista
gondolatrendszerének érveit kereste az emberiség háromezer éves kultúrájában. Az
író a könyvek címével jelzett eszme (A gondolat igaza, A béke igaza, Hidak és
árkok, Emberek az embertelenségben)
körébe tartozó írásait gyűjtötte kötetekbe, az
igazoló-bizonyító szándék azonban önként vállalt egyoldalúságot is jelent. A tematikai tágasság (Apáczai, Kisfaludy Károly, Kölcsey, Bem, Petőfi, József Attila, Móricz, Balázs Béla, Bach, Kant, Goethe, Nietzsche, Heinrich Mann, Thomas Mann,
Rabelais, Rousseau, Zola, Barbusse, Gogol, Gorkij, Tolsztoj, Majakovszkij, Capek,
Fuéík, Jilemnicky stb.) A gondolat igazában egyetlen alapeszme egyetemes érvényének igazolásához idomul, a szellem igazságát, egyetemes érvényét hirdeti. Hasonlóképpen A béke igaza és a többi könyv is. Ez a világgá tárulkozó bizonyító módszer
az alapeszme vitathatatlanságát igazolja. Veszélye Fábry Zoltán műveiben azonban
az, hogy miközben szemléletének horizontja kitágult, esztétikai kategóriáit összezavarja, helyesebben: megfoghatatlanná teszi, mert nem árnyal, nem különböztet,
hiszen számára az eszme közös lényege a fontos, az esztétikát mindig is másodlagosnak tekintette. Valóságköltőnek nevezi Petőfit, Adyt, József Attilát, Tóth Árpádot, de Thomas Mannt és Móricz Zsigmondot is, szinte határtalanná tágítja ezzel
ezt a kategóriát, melynek szabatos értelmezését csak a harmincas években adta, de
34

azóta — a példákból is nyilvánvaló — gyökeresen átalakította. Esztétikai ítéletük
tekintetében tehát fölöttébb kérdésesek Fábry Zoltán esszéi. Föl sem vetődne bennünk' az esztétikai szempont számonkérése, ha maga Fábry nem tenne esztétikai
megjegyzéseket. Ilyen jellegű nézetei azonban nyilvánvalóvá teszik az igényt erre.
S nyilvánvalóvá teszik esztétikai gondolkodásának ellentmondásosságát. Fábry a hagyományokról való számadás idején már felismert „egy mélyebb fenomént, amely
egyetlen folytonosságban évezredek mozgalmain átsugárzik, s minden mozgalomnál
előbbre mutat: a »szellem« fenomén ját, amelyhez Fábry értékrendjében hamarosan
újabb, kiegészítő — vagy még pontosabban: körülhatároló — elem, az »erkölcs«
fenoménja társult. Azóta ehhez az erkölccsel szigorított szellemfenoménhoz méri a
kor társadalmi jelenségeit: rendszereket, politikát, mozgalmakat, művészt és műalkotást. Ez Fábry humanizmusának lényege" (Koncsol László). Ily módon az esztétika öntörvényeinek, szuverén tartományainak nincs tere ebben a világban. Az
individuumnak, a művészének is csak azokat a vonásait értékeli és becsüli, melyek
a „szellem = erkölcs" kritériumnak társadalmi szinten megfelelnek.
Háromezer év kultúrájának — melybe természetesen a jelenkoré is beletartozik
— számbavétele egy paradoxonra világít rá Fábry életművében. A nemzetiségiek
elsőrendű feladatát a hídszerep betöltésében látja. Ennek ellenére rendkívül ritka
írásai között az olyan esszé, mint a Mikszáth és Jilemicky, melyet „az átfogó nemzetközi szemlélet a közös hazafiságban" jellemez. Feltűnő, hogy Fábry Zoltán „másodkézből tájékozódott a cseh és a szlovák szellemi életben, s szűkebb hazája többségi kultúráját eléggé felszínesen ismerte" (E. Fehér Pál). Ezt a mulasztását maga
is érzékelte, ezért szenteli a vox humana trilógiájának harmadik kötetét a hídverés
gondolatának, s ebben a kötetben legalább a magyar nyelven az ötvenes évek közepén megjelent szlovák és cseh művekről szóló írásaiból külön ciklust állít össze.
Ezek a tanulmányok a Fábryra jellemző nagyobb körözéssel közelednek a tárgyhoz,
így a szlovák és cseh történelembe és kultúrába is bepillant az író. A gondolat igaza
című kötetében is külön kis ciklusba foglalja az ebbe a témakörbe tartozó írásait.
A ciklus jelmondata Husz Jánostól való: „Keresd az igazat, hallgasd meg az igazat,
tanuld az igazat, szeresd az igazt, mondd az igazat, őrizd az igazat mindhalálig."
Ez az idézet volt Fábry Zoltán „jelmondata" is, a hídverés gondolatának tágasságát,
az eszmék közötti kapcsolat, folytonosság felkutatását példázza az, ahogyan a Hidak
és árkok című kötetben a huszitizmustól eljut az antifasiszta cseh példaképig, Julius
Fucíkig, kinek „antifasizmusa a huszitizmus gyökereiből is táplálkozik". Már A gondolat igazában is írta: „Husz máglyahalála és Fucík legyilkolása indítékban és hatásban egy nyelvet beszélnek." Fábry az ötvenes évek tanulmányaiban ilyen távlatos párhuzamokkal készíti fő művének, az Európa elrablásának módszerét és gyűjti
annak felmérhetetlen gazdagságú anyagát, melynek összegzésére majd a neofasizmus
ad kényszerítő alkalmat-parancsot a hatvanas évek közepén. Előbb azonban néhány
évig „zavartalanul" kritikus lehet, a csehszlovákiai magyar irodalom „harmadvirágzásának" nevelője, első szigorú bírálója, segítője. Harmadvirágzás
(1963) című kötete, majd a Stószi délelőttök (1968) egy ciklusa gyűjti össze és reprezentálja kritikusi, irodalomtörténészi munkájának azokat a termékeit, melyek a csehszlovákiai
magyar irodalom 1945 utáni fejlődésével foglalkoznak.

III.
Köztudott, hogy a harmadvirágzás irodalmi kibontakozásának immanensen művészi szempontból a legfőbb akadálya éppen a folytonosság hiánya, a hagyományok
hiánya, s ami ezzel egyenértékű: a mérték hiánya volt. Ennek pótlásában kap kiemelkedő funkciót Fábry hagyományra néző törekvése, különösen akkor nyilvánvaló
ez, ha hozzávesszük, hogy akik Fábry mellett az élő irodalmi folytonosságot jelenthették volna, neofita túlbuzgóságukban még a saját korábbi mértéküket is összezavarták. Fábry védve volt a személyi kultusz torzításaitól: „Én átéltem, megéltem
3*

35

1937-et, és ez majdnem olyan sokk volt, mint az 1933-as hitleri. Az 1938 előtti
sokkot azonban Sztálinnak hívták." Nem így a fiatal, induló irodalom. Ezért kivételes a sematizmusmentes Fábry szerepe a harmadvirágzás felnevelésében: ő nem
napiparancsokhoz igazodott, hanem háromezer év kultúrájával szembesítette az alig
bontakozó irodalmat. A legmagasabb igényt állította fel, hiszen „a gondolat igaza
nem tűr kisebb mértéket és célkitűzést". Fábry jelenléte az antisematizmus jelenlétét jelentette a harmadvirágzás irodalmában éppen a sematizmus virágzása idején.
A kultúra értékeinek folytonosságát hangoztatta a kényszerű folytonossághiány
idején. A mértéket mutatta akkor, amikor még csak viszonylagos belső értékek sem
születtek, melyek a spontán értékkiválasztással irányadók lehettek volna. Ezért
jelentős a harmadvirágzás irodalmának minőségi fejlődése szempontjából az a pár
év, amikor Fábry „zavartalanul" lehetett kritikus. A kritikusi pedagógiának mestere, aki „csúcsokra törő izzó igényességét oda merte és oda tudta szelídíteni irodalmunk szerény adottságaihoz" (Turczel Lajos). Fábry kritikusi tevékenységének az
egyik legfontosabb jellemvonása az, hogy elemzései, bírálatai erős pedagógiai, irodalomnevelő szándéktól vezetve egy-egy általános esztétikai követelményt szembesítenek az adott művel, máskor egy-egy konkrét művészi hibát nagyobb összefüggésekben tudatosítanak. Ezek a nagyobb összefüggések egyaránt lehetnek esztétikaiak
és politikaiak vagy történelmiek. Kritikai írásai ezért telítődnek elmélettel, a gyakorlat és az elmélet egyesítése látható célja Fábrynak. A pedagógiai furor és szükség okozza tán, hogy olykor elméletileg szélesebb horizontú mondandóját méltatlan
tárgyhoz köti, s ezáltal szándéka ellenére emeli meg tárgyát (például: Szabó Béla
regényeiről szólva).
Fábry a harmadvirágzás első időszakában a teljes termést fölméri, amit nem
tehetett szinkronban, azt elvégzi utólag a Harmadvirágzás című, méltán híres tanulmányában, 1954-ben. A Harmadvirágzás és a Kevesebb verset, több költészetet (1955)
reprezentálják Fábry pedagógiai kritikusi korszakát. „A két tanulmány az 1948—
1954 közötti kezdő évek irodalmáról, az új irodalom nyitányáról mennyiségi és
minőségi értelemben egyaránt kimerítő képet adott, s ezzel lerakta az ú j szakasz
irodalomkritikájának alapjait és nagyhatású ösztönző példát nyújtott a kritika művelésére." (Turczel Lajos.) Nem épít esztétikai rendszert, hanem konkrétan
bírálja
az egyes műveket, tevékenysége a sematizmus elleni küzdelemre összpontosul. A sematizmus egyik fő okát a történelmi folyamatosság megszakításában látja, a felületi ábrázolás okát a direkt pedagógiai szókimondásban éri tetten. Főbb kifogásai a
„mohó átkapcsolás a mára, az iskolás tanulságvonás" (Szabó Béláról), a „tézisigazolás" (Egri Viktorról), a belső élménytartalom hiánya, az emberi hitel hiánya. Az
írók „jelenből ugranak a jelenbe: . . . n e m vesznek sem térbeli, sem időbeli lendületet". Fábry alapkövetelménye a szocialista realizmus, a lírában is a valóságmegnyilatkozás hitelét tartja legfontosabbnak, de ezen már nem a valóságirodalom szűkkeblű mértékét érti: „Az igazi költőt épp az jellemzi, mennyire tudja a vers egyszeriségében, másolhatatlanságában a valóságot minden értelmével közvetíteni, sűrítve összefogni." Ez az igény megint csak a sematizmusba ütközött: a frázisok
elemzésével bizonyítja, hogy a túláradó lelkesedés mögött nincs valóságtartalom,
csak sablon. A frázis egyetlen ellenszere a realizmus". A sematizmus eluralkodásának okaiként az írói bátorság hiányát és a szellemi restséget, kultúrálatlanságot
jelöli meg. A hurráoptimizmussal szemben Illyésnek a pesszimista versek védelmében írott esszéjét idézi. Fábry fejtegetéseit a Harmadvirágzás című tanulmány zárófejezeteiben világnézeti és egyetemes esztétikai összefüggésekbe állítja: a valóságtorzulást a kulturális és morális elégtelenséghez köti: „Nehézség és nehezítés kell
élményben és végiggondolásban egyaránt. Az író teljességre törekvése a műért való
felelősség nélkül elképzelhetetlen. És ez a felelősség nem utolsósorban az emberség, a szellem erkölcsi elkötelezettsége, a gondolat igaza, a vox humana." Az Utószó:
1956 című tanulmányában tovább fejleszti ezt a gondolatot, helyesebben ú j r a megmagyarázza, hangsúlyozza a gondolatnak és erkölcsnek összetartozását és frázisellenességét. Ezáltal a sematizmust a „becsület dolgá"-ban marasztalja el. Fábry igénye
maximális: a művészet végső alapelveiig visszavezeti a jelenségeket. Nem érinti
36

meg sem a „kicsi, de a miénk" szemlélet, tudja, hogy csak az igaz minőség jelenthet értéket és védelmet. Fábry ezzel a követelményével előreszaladt az időben:
ehhez a mértékhez az ötvenes évek elején a csehszlovákiai magyar irodalomban
nem volt irodalmi közeg. Fábry érdeme, hogy nem szállította le a mértéket az
adottságokhoz, hanem háromezer év számadásának mértékéhez igyekezett felnevelni
egy induló irodalmat. Említett tanulmányai ezért biztatások és bírálatok egyszerre.
A kívánt mértéket megütő egy-egy képet is olyan pedagógiai lelkesedéssel elemez,
hogy utólag érthetetlen a kritikái nyomán kialakult korai sértődés. Éppen a háromezer évről való számadás adott Fábry kezébe az emberirodalom és valóságirodalom
szűkítő koncepciói után egy olyan mértéket, amely már nem lehetett csupán egyetlen történelmi pillanat függvénye. Hitelét bizonyítja, hogy Tőzsér Árpád 1963-as
vitaindítója lényegében a Fábry által 1954-ben szorgalmazott igényeket újítja fel,
amikor azt írja a dogmatizmus éveinek irodalmi gyakorlatáról, hogy abban „a megismerés lényege sikkadt el. Elég volt készen kapott vagy a »levegőben lógó« közhelyeket és apriorisztikus tételeket megénekelni, amihez a gondolkozó, vívódó költő
szubjektuma nem szükségeltetett". Mennyire egybevág ez az érvelés a Fábryéval!
Az az érve Tőzsérnek, mely a sematizmust az erkölcsi bátorság hiányával kapcsolja
egybe, a legnagyobb vitákat váltotta ki, pedig — mint láttuk — Fábry is ezt tette
majd egy évtizeddel korábban. Igaza van Tőzsérnek, amikor hangsúlyozza a Harmadvirágzás-kötetrő]
írott kritikájában, hogy „Fábry igénye mindig egy, 1955-ben s
1963-ban is." Ezt leginkább az bizonyíthatja, hogy a sematizmusvita lezárásaként
készült Antisematizmus
lényegében az ötvenes évekbeli tanulmányok anyagára, esztétikai megállapításaira épült. Alapelvei változatlanok, csupán példaanyaga, dokumentációja bővebb, hiszen itt a sematizmus természetrajza a tárgya, korábban pedig
egy-egy mű adott alapot az elméleti meditációra. Hegel, Belinszkij, Becher, Goethe
és mások nyomán most is szó szerint vallja, hogy „A költészet az individualizmus
és kollektivizmus termékeny és termékenyítő kölcsönviszonylata", a költő pedig
„névadó", a névadás világteremtés. Ezeket az elveket egészíti ki a maga morális
szempontjaival, s így lesz a névadás az erkölcsi bátorság tükre, hitelesítő mértéke
pedig a realizmus, ami Fábry szóhasználatában ekkor az igazsággal azonos. Ezért a
sematizmus „végső fokon a költészet amoralitása", mert a költő a sematizmusban
megszűnik névadó lenni, föladja a tisztét, teremtés helyett frázisokhoz menekül.
Fábrynak ezek az akkor már egy évtizede hangoztatott eszméi egészülnek ki az
Antisematizmusban
a történelmi háttérrel, a művész egyéni felelőssége mellé odateszi az okot, a dogmatizmust, melyet fő vonásai alapján a fasizmushoz köt: „A fasizmus a frázis diktatúrája". A költészet a humánum műfaja, tehát költészet és
sematizmus „egymást kizáró fogalmak".
Ezek az alkalmi esztétikai megállapítások Fábry írásaiban nem állnak össze
esztétikai vagy poétikai rendszerré. Inkább néhány alapvető követelménynek a
tudatosítása a célja. Mindent a fasizmus és antifasizmus koordinátarendszerébe állít
be, s esztétikai gondolkodásán is ennek a nyoma látható: azokat az esztétikai és
poétikai kategóriákat dolgozza ki vagy világítja meg nagyobb fénnyel, melyek az
antifasiszta küzdelem felé nyitnak távlatot. így válik a fiatal költők antológiájáról
szóló nagy kritikája, a Res poetica a provincializmus ( = fasizmus) és a világnyitottság ( = antifasizmus, vox humana) bemutatásává. Fábry a költészetet mindig maximális lehetőségeiben szemléli, a követelménye ennek a maximumnak az alkalmazása: „A vers sikere az önritmus és a világritmus egyensúlyán múlik: az adottság
és a világelkötelezettség eltalált aránylatán, s igényként mindig is hangoztatja a
világtávlatot, azt, hogy az igazi költő önmagát adja, de önmagán túllépve a »világegész«-szel azonosul, tehát önmagát megőrizve lép túl önmagán." Ezen a ponton is
meglátszik, hogy Fábry esztétikai gondolkodása mennyire a helyi adottságokból nő
ki: „regionális költő világgá tárulkozása mindig adottságot, provincializmust mulaszt,
de sose szabad úgy világgá rohannia, hogy vissza rte térhessen, hogy az adottsági
realitást megtagadja vagy elfeledje. A legvilágibb versben is magyarnak kell maradnia és a legmagyarabb versnek is a világhoz kell tudni szólnia, mert magyarságát csak világpróbálkozón erősítheti emberséggé".
37

A magyar gondok és törekvések így a világszolidaritás, emberségőrzés részeivé
lesznek, a „res poetica" így azonosul a „res humana"-val, az emberség ügyével.
Fábry tehát alapvető esztétikai követelményt, a világnyitottságot, eredendően erkölcsi
alapelvekkel, a humánum ügyével hozza közös nevezőre, s ezáltal mindkettő egyetemesebb értelmet nyer, hiszen a költészet igazsága Fábrynál a szellem, a gondolat
igazsága és a valóság igazsága.
Fábry esztétikai-etikai imperatívuszai azért annyira kényszerítő erejűek, mert
mindig sajátos műfajban, vitairatban szólaltatja meg azokat. Tehát az ellenkező
irányban is végigvezeti a gondolatot, nemcsak a világnyitottságot kapcsolja a humánumhoz, a szocialista vox humanahoz, hanem ellentétét, a világcsukottságot, a provincializmust is a legtágabb, legveszélyesebb következményéig, a fasizmusig vezeti:
a hitlerizmust a provincializmus erőszakaként, az „önperspektíva vaksága"-ként
értelmezi ebben az összefüggésben, lényege a szűkítés, a kizárólagosság és tekintetnélküliség. Ez a nagyívű szembesítés azt eredményezi, hogy Fábry a provincializmusban megrekedő irodalmat erkölcsileg ítéli el, az emberiség elleni szervezett és
őrült merénylet részének tekinti. Ezáltal a világnyitottság vitathatatlan követelménnyé lesz esztétikai és etikai értelemben egyaránt. Esztétikai nézeteinek nyitottabbá válását leginkább éppen a Res poeticában és Az igényesség műfajéban,
a
novelláról szóló fejtegetéseiben figyelhetjük meg. A valóságirodalom ezekben nő
szocialista realizmussá. Az alapelvek korábbiak, de a bővebb kidolgozás lényegesen
tágítja a szempontrendszert: as Harmadvirégzásban
(1954-ben) még a csehszlovákiai
magyar irodalom minőségét az irodalom „valóságmérlege" szabta meg. Ez a valóságmérleg a Res poeticában és Az igényesség műfajéban is működik, de az elsőben
világtávlatot kap, a másodikban pedig az alkotó fantázia kap hangsúlyt. Fegyint
idézi: „Az élet igazságát egy műalkotásban csak az alkotó fantázia segítségével
lehet visszaadni..." Majd Wilhelm von Humboltra hivatkozik, aki szerint a „művészi
alkotás magja a képzelőerő". Látnivaló, hogy az ilyesféle felismerések a valóságirodalom koncepcióját tágítják, némi túlzással azt mondhatnánk, a valóságirodalom
mellé befogadják az irodalom valóságát is. Megszorításokkal kell élnünk, mert Fábryt az állandó célrairányítottság, a humánum és antihumánum állandó szétválasztási kísérlete az élet és esztétikum bármely területén, gátolta is abban, hogy ezeket
a szélesebb horizontot felvillantó megjegyzéseket maradéktalanul kamatoztassa szemléletében. A Res poeticával és Az igényesség műfajéval
egyidőben írja Adyról:
„Vér és arany: kinek jut még eszébe ez a régvolt Ady-epizód? A Vér és arany
Adyja és A halottak élén kiteljesedése között majdnem áthidalhatatlan a távolság."
Igaza van Koncsol László kitűnő tanulmányának, mely szerint a Fábry-esztétika
paradoxona az, hogy „bár Adyra épül, magát Adyt is csak részben fogadja el",
hiszen nyilvánvaló, hogy csupán az antifasizmust, háborúellenességet fő kategóriává
avatva lehet szakadékot észlelni Ady életművében, eme harcos szempont primátusa
becsülheti csak le a korai Ady-lírát, mely éppen a frázisellenességével, minden addig
volt értéknek újjáértékelésével, egyéni értékrendszer teremtésével felbecsülhetetlen
érték, s mely töretlenül vezetett a háborús indulatok és uszítások idején ismét az
egyéni értékítélethez, a merő tiltakozáshoz, Fábry alapigéjéhez, az ember az embertelenségben-hez. Igaza van Koncsol Lászlónak, amikor Fábry esztétikai tévedéseit,
balítéleteit azzal magyarázza, hogy Fábryból a sors lázadót, harcost csinált, a harcos pedig mindig tábort, fegyvertársakat keres: „ . . . a bajtárs jól forgatja az igazság fegyverét, az sem igen számít, ha dadogva adja le a jelentést, vagy rekedtebben
f ú j j a az i n d u l ó t . . . " „A tábor nem differenciál, sokkal inkább e g y e s í t . . . Az esztétikának, amely természete szerint nem egyesít, hanem differenciál, amely az egyszerit, a különöset, az egyénit, a megismételhetetlent, a specifikust kutatja, amely
a sokfélében, a változatok gazdagságóban leli örömét, itt és így másodrendű a szerepe". Fábry tévedési pontjainak valóban ez az egyik eredője, de úgy vélem, ez
inkább a két világháború közötti időben meghatározó nála, 1945 után — éppen a
háromezer év tanulságain okulva — nem választja szét az erkölcsöt és esztétikumot,
sőt, mint láttuk, nagyívű gondolatrendszere éppen az esztétikum és a morál egységére, azonosítására épül. Az azonban vitathatatlan, hogy bár elveiben megvan ez a
38

teljes egység, gyakorlati ítéleteiben mégis a morális szerep eltúlozása észlelhető
szoros összefüggésben a kisebbségi helyzetből származó rekompenzációs törekvésével. Egy másik gyakori esztétikai vagy ítélkezésbeli tévedése is a vitázó alapállásból adódik, melyben a pedagógiai szándék erőteljes funkciója is szerepet kap: a
novella titkait óhajtván megvilágítani, úgy mond róla alapvető igazságokat, hogy
közben a regényt méltatlanul megkisebbíti. Korábban pedig a frázisveszély ellen
küzdve, egy azelőtt és azóta is teljesen ismeretlen szerző lírai realizmust tanúsító
négysorosát a szlovákiai magyar „versírás legköltőibb, legmaradéktalanabb megnyilatkozásá"-nak tekinti. Tőzsér Árpád egész sor példát gyűjtött ki Fábry írásaiból,
melyek mind azt igazolják, hogy Fábry számára az elemzett író vagy mű csak
illusztráció a „külön mondanivalóhoz: az esztétikai pedagógiájához vagy a fasizmus
kimondhatatlanságához". Fábry nem a mű belső, autonóm világát röntgenezi, nem
annak belső törvényeit olvassa ki, hanem bizonyítékként alkalmazza a maga mondandójához. Természetesen van összekötő kapocs a mű és Fábry mondandója között,
de ez a módszer eredendően nem kritikusi vagy esztétaeljárás, hanem nevelői és
politikusi, s Fábry esztétikai elveinek és gyakorlatának az ütközéséhez vezet, mert
ez a „külön mondandó" nála alapvetően morális és politikai célzatú. Amikor pedig
esztétikai célzatú, akkor a pillanatban fontosnak érzett esztétikai követelményt vagy
vétséget illusztrálja a művel, így lesz Egri Viktor regénye, a Márton elindul 1954-ben
még a „realizmus parancsa", 1957-ben már „a csinált regény iskolapéldája", noha
ezek merőben ellentétes dolgok. Ezért kell vitázni azokkal a nézetekkel, melyek
szerint Fábry jelentéktelen tárgyból egyetemes mondandót bont ki. Nem ezt teszi,
hanem a háromezer év kultúrájával való szembenézéskor kiformálódott nézeteit
szembesíti a helyi adottságokkal, a világkultúrából szerzett ismereteihez keres olyan
pedagógiai eszközöket, melyek a tanítást lehetővé teszik. A helyes sorrendet maga
Fábry jelöli meg a Harmadvirágzás bevezetőjében: „Itt a szlovákiai magyar könyvek ürügyén, a regényről, a líráról, a novelláról általános és általánosító, hasznosítható és továbbadható mondanivalókat lehet olvasni." A konkrét tárgy ürügy, az
alkalmazás módszerének az etikai primátusát pedig az teszi elfogadhatóvá. Fábry fő
gondja ezeknek az írásoknak idején is az antifasizmus, a műfaji megjelölésük ezeknek is az antifasizmus lehetne. Lényegében hátterét és környezetét adják Fábry fő
művének, antifasiszta publicisztikájának, s konkrétan az Európa
elrablásának.

IV.
A harmadvirágzás irodalmában esztétikai szempontból is fontos Fábry útmutató
szerepe, de ennél sokkal lényegesebb etikai meghatározó ereje: a harmadik nemzedék kibontakozását, egységes szocialista magatartását, morális és történelmi felelősségét, európai történelemtudatát, a hídszerep hivatásos vállalását aligha lehet Fábry
Zoltán erkölcsi irányító szerepe nélkül elképzelni. Fábry Zoltán viszonya a harmadvirágzás irodalmával nem volt zavartalan, s ez jószerivel abból következett, hogy
az ötvenes években annak ellenére ő volt a vezető kritikus, hogy benne a kritikus
csak „mint lelkiismeretfurdalás" élt (Tőzsér). Az 1959-es költészetvitában súlyos
bírálatok érték a vox humanara épített kritikai elveit és gyakorlatát. Bábi Tibor
azt hangsúlyozta, hogy a csehszlovákiai magyar irodalomban eddig Fábry írásai
jelentik a kritikát, s
ezekben az egyetlen és mindent eldöntő mérce a sokat
hangoztatott vox h u m a n a . . . ez a múltbeli emberi és erkölcsi, politikai és művészi
magatartást összegző jelző vagy varázsszó nem válhat manapság a marxista kritika
kritériumává, nem pótolhatja a marxista értelemben vett pártosság és eszmeiség
igényét az irodalommal és költészettel szemben." Bábi ellenvetései a hagyományoknak a Fábry-féle értékelését is érintik, véleménye szerint Fábry túlbecsüli a folytonosságot, az Ady-örökség folytatását az ú j irodalomban, nem hangsúlyozza eléggé
az ú j jelenségeket. A szlovenszkói viszonyok közé átmentett Ady-örökség provincializmust és illúziót jelent szimpatikus vonásai ellenére is. Bábinak a vita hevében
39

fogant gondolatai lényeges pontokon érintkeznek a szakirodalom ama jóval későbbi
megállapításával, hogy Fábry közép-európaisága morális és érzelmi gyökérzetével
szorosabban kapcsolódik Adyéhoz, mint az elemzőbb, racionálisabb József Attiláéhoz (E. Fehér Pál). A költészetvitában többen osztották Bábi véleményét. Barsi
Imre hangsúlyozta, hogy tovább kell jutni a „vox humana sugallta és meghatározta
korlátokon". Dobos László is „múltveretűnek" tartotta a vox humanat mint eszmei
és esztétikai kritériumot, s Fábry hibáját abban látta, hogy az „antifasizmus és a
békeharc humánumát, vox humanaját irodalmunk legmagasabbrendű értékmérő
szempontjává avatja". Fábry közismert érzékenységével fogadta ezeket az ellenvetéseket, s később is a „vox humana ezerkilencszázötvenkilences peré"-ről beszélt.
Ez a sértődés azonban csak kevéssé motiválta azt, hogy Fábry hamarosan elhagyta
kritikusi posztját, s majd csak a hatvanas évek közepén ír újra néhány könyvről,
de azt a következetességet-folytonosságot, melyet az első tíz esztendő termésének
felmérésekor tanúsított, nem ismétli meg többé. A kritikus átadta helyét az antifasiszta publicistának, a hatvanas évek elején „a német neofasizmus és a nyugati
atomimperializmus jöttével és erősödésével haladéktalanul el kellett foglalnom a
régi őrhelyet". A Harmadvirágzás Űtraualójában fel is menti magát a kritikus m u lasztásai alól, bevallja, hogy a kritikusi-irodalomtörténészi feladatnál erősebb parancsa van, „az antifasizmus muszája! Az antifasizmus mint a korparancs m ű f a j a ! "

40

KOVÁCS GYŐZŐ

A Fábry-kutatás néhány problémája
Információval kell kezdenünk: 1976 áprilisának második felében, a kelet-szlovákiai kerületben megrendezett V. Fábry Zoltán Irodalmi és Kulturális Napok keretében tartották meg Kassán az egész napos Fábry-szemináriumot. Ez nem is
annyira összegező, mint a kutatást elindító jellege miatt jelentős (az előadások érintették Fábry személyiségét, kapcsolatait kortársaival, a Fábryt ért Ady-hatást, az
író stílusát, sőt még a kiadással kapcsolatos egyes problémákat is — Batta György,
Csanda Sándor, Turczel Lajos, Benkő László, valamint Fónod Zoltán referátumai
alapján). Alábbi, a Fábry-problémákat jelző írásunk részben ezekhez kapcsolódik.
A vártnál szorosabban köthetők a problémafelvetések ahhoz a tudományos ülésszakhoz, amelyet valamivel a kassai Fábry-szemináriumot megelőzve, Budapesten
rendeztek. A Magyar—Csehszlovák Történész Vegyes Bizottság tudományos szemináriumáról van szó, amelynek témája A nemzetiségi kérdés a két világháború között volt. Feltétlenül biztató, s jó arról szólni, hogy ezen az ülésszakon mind a cseh,
mind a szlovák, illetve a magyar történészek rendkívül kritikusan és
önkritikusan,
nem kevésbé elmélyülten
és rendkívül differenciáltan vizsgálták az úgynevezett
legkényesebb kérdéseket is. Amint a Vegyes Bizottság Magyar Tagozatának elnöke
— Arató Endre — megjegyezte: fel kell vetnünk a kérdéseket, szembe kell azokkal
néznünk, az utókor, az utánunk jövők meg fogják ezt tenni, s vannak feladatok,
melyeket nem lehet holnapra halasztani. Súlyos és átkos örökséget kaptak országaink, népeink, örökséget, melyben — Radnóti Miklóst idézve — „míg balhitekben
hitt s tajtékzott téveteg, befonták életét vad kényszerképzetek".
A „jobbik fél", a haladás tábora — köztük Fábry Zoltán — már akkor írta,
mondotta: nem ezt akarjuk, nem így akarjuk. Egész életműve, antifasizmusa erre
bizonyíték.
*

Amikor a magyarországi Fábry-kutató — néhány gondolattal — be kíván kapcsolódni a csehszlovákiai, s a közép-kelet-európai Fábry-életmű stúdiumainak gondolatrendszerébe: problémákat szeretne jelezni; gondolatokat tovább adni; azt szeretné sugalmazni — mily fontos a Fábry-életmű kutatásában (is) az együttműködő,
párbeszédet folytató, kollektív munka. Nemzetközi igényűén is. A szaktudományokra
— mint ez világosan kiderült — nem csekély feladat vár: az irodalomtörténetírásra,
a nyelvészetre, sőt a történettudományokra is. Közös feladatokról van szó, amelyekhez nagy segítséget kell nyújtania — intenzív résztvevőként — a könyvkiadásnak is.
Ma már világos: nem csak a teljes Fábry-életmű kiadására lesz szükség, hanem
Fábry Zoltán összes műveinek szövegkritikai kiadására, ily módon szakavatott filológiai vizsgálat után helyet kaphatnak a kötetekben a még ki nem adott, lappangó
cikkek, tervek, vázlatok (mint például az Ady igaza), s nem utolsósorban — nem is
egy kötetben, Fábry Zoltán levelezése. A Fábry-házat Stószon már megnyitották, s
remélhető, hogy az elmélyült kutatómunkának nem lesz akadálya. Komoly, nagy
feladatról, feladatsorról van szó, amely — tartalmilag — máris, előlegezve is indokolja a már említett kollektív munkát.
Egy, a Fábry-életmű problémát boncolgató, kritikailag is elemző monográfia
mellett szükség van hiteles és részletes Fábry-biográfiára is. Ebben egyet kell értenünk a kassai Nagyidai Ernő ügyvéddel, a Fábry-hagyaték jogi letéteményesével
(1. Fábry Zoltán végrendeletét: Élet és Irodalom, 1970. július 11., valamint Hét, 1970.
augusztus 2.), aki gyakran és már régebbről szorgalmazza ezt. Nem is formális a
kérdésfeltevés: biográfia vagy Fábry-problémák"! sokkal dialektikusabban összefügg41

nek ezek; annál inkább, mivel az időrend és a tipológia állandóan és erősen keverednek; sőt — mint a tapasztalat mutatja — az utóbbi gyakran elnyomja az elsőt,
melynek, persze megvan az oka: bizonyos témák (vox humana, erkölcsi realizmus,
antifasizmus stb.) „mániákus monotóniával" — Fábry kedvenc használata ez — térnek vissza a Fábry-életműben. Pedig egy részletes biográfia nemcsak a tipológia
változásait, történelem adta és nyújtotta váltásait mutatná be, történelmi fejlődésében, meg is teremtve végre a stószi ellenremete realitását is. (E sorok íróját is
meggyőzték az érvek, az anyag objektív természete, hogy erre is szükség van, nem
csak a Fábry-problémák felvetésére, elemzésére stb.).
A Fábry-életmű periodizációjának segítségével gondosabban és pontosabban
vonható majd egységbe az időrend (most a Fábry-biográfiát értjük ezen), valamint
a tipológia (Fábry-problémák). A biográfia árnyaltabbá teszi, azzá teheti a mindig
szuggesztív erővel jelentkező és az újra és újra visszatérő tipológiai egységeket.
A kettő ötvözete jobban kibontja a stószi életformát és Fábry Zoltán
személyiségét is.
Mindezt erős kritikai igénnyel, s Fábry Zoltán iránti tisztelettel kell végiggondolni, elvégezni és — megvalósítani; megerősítve azt, amit az író ötven esztendőn
át hirdetett: életműve középpontjában
az antifasizmus állott.
Nagyon lényegesnek tartjuk — a fentiek miatt is — a Fábry-életmű periodizációját, amelynek egy részét az íróval együtt végeztük el, Stószon (s ezt Fábry az
1968. X. 28. levelében írásban is rögzítette). Ez a periodizáció szépen „simul" —
néhol eltér ugyan — a Vigyázó szemmel korszakolásához. Érthető, hogy ehelyütt az
író által is rögzített periodizációt közöljük — szembesítve a Vigyázó
szemmel-évél:
1. 1920—21.: nacionalista, kisebbségi attitűd: „Szomorú szemmel";
2. 1921—22.: az expresszionizmus kezd ekkor hatni; az „Ottó zur Linde"-cikk;
3. 1923—25.: Emberirodalom — ennek utolsó dokumentuma, s a radikalizálódás
első jele a Korunk-ban az „Epistola in carcere...";
4. 1926-tól: a radikalizálódás ideje; a szovjet irodalomhoz fordulás; J. Reed kötetének fordítása stb.
Ezeket tehát Fábry Zoltánnal együtt végeztük el; most csak annyit említve,
hogy az 1935-ös korszakhatárnak igen nagy jelentőséget tulajdonított (Komintern
VII. kongresszusa); erről később — más összefüggésben — még szólni fogunk. Most
inkább az összehasonlítás a Vigyázó szemmel korszakaival az érdekes és figyelemre
méltó; ezt szintén maga Fábry Zoltán állította össze, szinte élete utolsó heteiben.
Ez így alakul: I. Szomorú szemmel (1920—24); II. Szigorú szemmel (1924—1934);
III. Riasztó szemmel (1934—1938); IV. Vigyázó szemmel (1948—1970). Csupán annyit
jegyzünk itt meg: a kötet túlságosan nagy időegységeket vesz fel; kiváltképpen a
II. periódusban kirívó ez; viszont igen találó és pontos a II. és III. közötti határvonal meghúzása. Tanulságos és érdekes lett volna: ha maga az író „taglalja" az
1945—1970 közötti huszonöt é v e t . . . S kellő figyelmet fordíthatott volna élete utolsó
évtizedének „Fábry-reneszánszára".
A fentiekkel összhangban további, néhány — véleményünk szerint — lényeges
mozzanatra a jövőben fokozottabb figyelmet kell fordítani.
Alaposabban szemügyre kell venni ismét a vox humana tartalmi értékváltozásait (továbbfejlesztve azt, amit 1959-ben már felvetettek; 1. Irodalmi Szemle, 1959.
4. sz. 565—585.). A filológia és az ideológia, a tényanyag és a megközelítési mód —
egyforma és azonos szerepet kap; hiszen bizonyos „izgató" pontok itt is találhatók,
amelyeket alaposabban, árnyaltabban kell megközelíteni (vö. Fábry Zoltán
kortársai
szemével. 1973. 458—462.). Elképzelhető, hogy e kérdésben Fábryt is korrigálni kell,
mivel olyan elemzéseket kell végezni, amelyeket — sajnos — ő elmulasztott. Az ő
személyének, emlékének, a Fábry-életmű megbecsülésének tartozunk ennyivel.
Sok szó esett Fábry Zoltán (és Földes Sándor, meg Forbáth Imre, s részben
Győry Dezső lírai) expresszionizmusáról, szeretnénk utalni a már jelzett kassai
Fábry-symposion egyes felszólalásaira, utalni a „Meghallói a Törvényeknek" című
kötet (1973) egyik tanulmányára (112—122). Az erre vonatkozó anyag állandóan bővül, hiszen fel kell hívnunk a figyelmet olyan kötetre, mint A modernizmus
(1975);
42

annak részben oppozíciós állásfoglalását feltétlenül figyelembe kell venni: történelmileg — és a Fábry-életműben — az expresszionizmust „helyére kell tenni", s nem
túlkompenzálni e problémát, sem így, sem úgy. Világos — ezt maga Fábry is hangoztatja —, hogy az expresszionizmus maga is bomlástermék volt (vö. Európa elrablása. 1966. 393.;//vagy Hazánk, Európa 1967. 299. stb.); de vele együtt (ti. Fábryval)
alig tagadhatnók: a legjobbaknál előremutató is volt, „átváltódott, átlényegült a felismerés konzekvenciájával, a változás tettévé, a változtatás szavává, savává és gesztusává . . . " Marxista szellemű, s abszolutizálástól tartózkodó további elemzésekre
van és lesz szükség.
Az előbbinél sokkal nagyobb munkát igényel, mivel rendkívül összetett jelenségről van szó: a szocialista realizmus, a valóságirodalom, s a Fábry megfogalmazta
„erkölcsi realizmus" kapcsolatának vizsgálata. Ez már á Fábry-életmű lényegétgerincét érinti. Rendkívül problematikus. Mert — nem is azonosíthatók; de szembe
sem állíthatók mereven egymással. A Valóságirodalom
című kötetének előszava
némileg (bele)világít e problémába; néhány levél Fábrytól tanúság erre: ő maga
sem értékelte azonosan a fentiek kapcsolatát (1. Forrás, 1970. 6. sz. 16.) Diametrális
kapcsolatot látott az író ezek között. Némelykor analógiát. Ezt a problémakört —
annyira összetett és ellentmondásos — valóban csak jelezni tudjuk, hiszen egész
monográfiát — korjelenségeivel együtt — igényel alapos kifejtése. Íme, itt az az
egyik pont, amely: jelzi a tipológia oly aggodalmas szembeállítását az időrenddel
stb. S mindehhez például fölidézzük a Thomas Mann-párhuzamot, amelyet Fábry
Zoltán 1968 őszén mondott el Stószon, hogy ti. életművében „a humanizmus determinálta a szocializmust, a szocialista humanizmus ebből kristályosodott ki". Tulajdonképpen — folytatta, nem csekély ámulatomra — „a Thomas Mann-i kritikai
realizmust alkalmazza szocialista módon" (vö. Irodalmi Szemle, 1969. 6. sz. 487.).
Ügy véljük, „kérdőjelként" — ehhez az egész problémakörhöz — most ennyi is
elegendő.
Más természetű kutatási tájakra vezet el bennünket Fábry Zoltán „népfront"korszaka, és az ezzel kapcsolatos antifasizmusa. E kettőt nem lehet egymástól elválasztani: hiszen — mint ő mondotta el Stószon, 1969. augusztusában, egy nyár végi
napon — e korszak a párttagságot jelentette számára; az aktív antifasiszta korszakának kezdetét, illetve megerősödését. E problémakör a történettudomány, illetve a
munkásmozgalmi-történeti kutatás területeire kalauzol el. (Párttagságának történetére nézve: 1. levelét — 1964. X. 17. — Forrás, 1970. 6. sz. 13.). Irodalom, ideológiatörténet, munkásmozgalmi történet fonódnak e ponton össze, hiszen amit akkor
Fábry erről elmondott, szorosan kapcsolható a Komintern népfront-politikájához
(vö. Komintern V. Dokumentumai. 1975. 414—437., G. M. Dimitrov: Egységfront,
népfront, szocializmus. 1974. 97—176. és 177—209., magyar vonatkozásaiban egyet
említünk: Molnár Erik tanulmányát Révai József történelemszemléletéről. Kritika,
1966. 7. sz. 6.) Ezzel összefüggésben bonthatók a közép-kelet-európai progresszió,
baloldali progresszió (szándékosan használva a megjelölést) szellemi erővonalai, a
párhuzamok Fábry, Molnár Erik, Révai József, Lukács György, Gaál Gábor, távolabbról Bartók elvei között; úgy tűnik, behatóbb vizsgálatot igényel az egykori
Korunk- és Fábry-kapcsolat. Mindezekkel Fábry Zoltán antifasizmusának forrásait
is szemügyre kell venni. Meglehetősen széles skálát kell figyelembe venni, mivel:
a felsoroltak eszmevilága nem korlátozódik az antifasizmusra, viszont az antifasizmus kategóriájába nemcsak a kommunisták eszmevilága tartozik. (Itt szeretnénk
megköszönni Nemes Dezsőnek, hogy — egy levelében — erre kínos pontossággal felhívta figyelmünket.) Ugyanakkor nem foglalkozhatunk azzal a konfrontációval, mely
Molnár Erik és Révai József megközelítési módszeréből következik, s egykor vita
tárgyát is képezte (ennek bőséges irodalma van).
Mivel a közgondolkodás tudattartalmaira erős befolyást gyakorolt, és bizonyos
legendákra is alkalmat nyújtott: szólnunk kell egy különösen „izgalmas" Fábryműről, A vádlott megszólalról, mivel megítélése körül különféle szemléletek kaptak
lábra. E helyütt röviden az alábbiakat kívánjuk megjegyezni:
a) A vádlott megszólal — nem egyenlő az egész Fábry-életművel, mint sokan,
43

tévesen vélik, tudják, értelmezik; viszont megfordítva is igaz: része ennek az életműnek, Az éhség legendája, a Korparancs, a Fegyver s vitéz ellen, a
Palackposta,
az Európa elrablása írójáénak; b) Fábry Zoltán ebben az írásában (egy) bizonyos,
tragikusnak is mondható, történelmi mozzanatot rögzített; c) ma már csak úgy
értékelhető igazán A vádlott megszólal, ha ehhez hozzáolvassuk a Vigyázó
szemmel
zárócikkét: Nincs elveszett poszt (ti. a kisebbségi problémát érinti ezekben Fábry).
Az író az utóbbiban, tehát az élete végén keletkezettben — sok mindent „helyére
tesz", kellő és szükséges történelmi tanulságokkal; d) az egykori, egy esetleges —
1947-es magyarországi kiadás nem lett volna szerencsés, sőt sokat rontott volna,
hiszen ekkor már a magyar és a csehszlovák párt- és kormányszervek felvették —
a helyzet normalizálásának igényével — a kapcsolatot (vö. Arató Endre: A magyar—
csehszlovák viszony ötven éve. 1969. 76—77.). Mindennek hangot kellett adnunk,
még akkor is, ha — úgy tűnik — „hálátlan" feladatra vállalkozunk.
Ugyanakkor azt is látnunk kell: Fábry Zoltán életművét nem lehet válságsorozatok halmazának feltüntetni. A Fábry-életmű nem „válságtermék".
Nyilvánvaló,
hogy helyesebb — tudományos analízishez folyamodni.
Fábry Zoltán korán leszámolt a Nagy-Magyarország szemléletével; leszámolt
egy hamis illúzióval. Erre különben szépen mutat rá a Felvidéki szellem (Palackposta) első, nagylélegzetű mondatával, mintegy kinyilatkoztatással: elítéli „az eddigvolt, tespedt, konok, elmeszesedett, beteg magyar é l e t e t . . . " , megveti és elítéli a
virtuális Nagy-Magyarország mellett a Horthy-féle Magyarország határrevíziós, soviniszta-nacionalista demagógiáját is, mely erőteljes léptekkel haladt a fasizálódás felé.
Fábry Zoltán pedig igen korán, Európában az elsők között figyelt fel a fasizmus szennyes eláradásának veszélyére.
A Fábry-életműnek nagyon sok tanulsága, figyelmeztető mozzanata van. Ezek
közül igyekeztünk néhányra (rá) irányítani a figyelmet.

44

100 hí. izületeit Szokó,

óroin

SOÓS PÁL

A z élő és korszerű Szabó Ervinről
Történelmünk, kultúránk gazdagságának köszönhetjük, hogy sok megünneplésre
méltó évfordulónk van. Az évfordulós megemlékezéseket, rendezvényeket elmélyülten kell felhasználnunk egész társadalmunk, különösen ifjúságunk tudatának szocialista alakítására, népünk gondolkodásának és érzelmi életének elmélyítésére, nem
utolsósorban cselekvő hazafiságának és nemzetköziségének további kibontakoztatására. Sajnos még mindig szembetűnően sok a tisztázatlanság, a félreértés és szubjektivizmus ú j - és legújabbkori, de különösen szocialista hagyományaink, történelmünk és kultúránk évfordulóinak megünneplésében, legnagyobbjaink megítélésében. Ez pedig zavarja, lassítja szocialista közgondolkodásunk és szellemi életünk
fejlődését.
Mindezeket talán azért nem volt fölösleges előrebocsátani, mert a következőkben a szocialista munkásmozgalomnak, tudománynak és kultúrának egyik olyan
nagy egyéniségéről lesz szó, akinek történelmi utóélete tipikusan példázza a fentebb
említett értékrendszer, illetve hagyományápolás zavarait.
Szabó Ervin nagyságát, forradalmasító szerepét, nemzeti és nemzetközi jelentőségét a tisztán látó kortársak már életében felismerték. Alig húszévnyi szenvedélyes
alkotó munka után, az őszirózsás forradalom előtt egy hónappal bekövetkezett korai
halála mély gyászt váltott ki nemcsak a hazai, hanem a szomszédos országok szocialista és haladó köreiben is. Sírjánál ott álltak többek között Madzsar József,
Landler Jenő, Jászi Oszkár, Lukács György, Károlyi Mihály, Vedres Márk, Polányi
Károly, Alpári Gyula, Buchinger Manó, Kunfi Zsigmond, Garami Ernő. A csepeli
munkásság 10 perces munkabeszüntetéssel tisztelgett Szabó Ervin emlékének, bizonyságául annak, hogy ezt a nagy forradalmárt szívébe zárta a magyar munkásosztály legjava. Fél évvel később a Tanácsköztársaság Forradalmi Kormányzótanácsa elhatározta, hogy Szabó Ervin alkotásait a proletár állam tulajdonának tekinti,
és megbízta a Közoktatásügyi Népbiztosságot, hogy gyűjtse össze és adja ki Szabó
Ervin műveit. Külföldi elismerését jelentette, hogy 1918 nyarának végén Szabó
Érvint a Lenin kezdeményezésére létrehozott Társadalomtudományok Szocialista
Akadémiájának tiszteleti tagjává minősítették, olyan nagy szovjet és külföldi marxista tekintélyek társaságában, mint Lunacsarszkij, Krupszkaja, Buharin, Rjazanov,
Rosa Luxemburg, Kari Liebknecht, Clara Zetkin és Mehring.
A Tanácsköztársaság bukását követő években, évtizedekben a korábban oly
magasra értékelt forradalmi szocialista — Kun Béla által 1918-ban még „a III.
Internacionálé lehetséges vezérei egyikének" nevezett —, Szabó Ervin történeti alakja
fokozatosan megfakult. Ezt természetesen elsősorban az ellenforradalmi rendszer politikai-ideológiai nyomása idézte elő. Azonban része volt ebben a jobbra tolódott, reformista szellemű szociáldemokrata és polgári radikális Szabó Ervin-kritikáknak is. Sőt
sajnálatosan, a 20-as és 30-as évek fordulóján bénító „baloldali gyermekbetegségekkel"
küszködő kommunista párt néhány vezetője is hozzájárult Szabó Ervin történelmi
alakjának és elévülhetetlen érdemeinek az elhomályosításához. A felszabadulást közvetlenül megelőző és követő években a felgyorsult történelem már nem tette lehetővé, hogy a szociáldemokraták jóvátegyék a pártnak az életmű ápolása körül, korábban elkövetett mulasztásait. S bár a kommunista mozgalmon belül is történt
néhány kísérlet a Szabó Ervin-hagyományok korszerű felelevenítésére, a személyi
45

kultusz és a dogmatizmus időszakára azonban inkább a korábbi egyoldalú Szabó
Ervin-kép továbbélése, sőt konzerválódása volt a jellemző.
Űj helyzet csak akkor állt elő, amikor a Magyar Szocialista Munkáspárt egyik
fontos feladatként határozta meg a hazai munkásmozgalom történetének mindenfajta szektáns, dogmatikus és revizionista egyoldalúságtól, torzítástól való megtisztítását. A szó igazi értelmében vett tudományos Szabó Ervin-kutatások is tulajdonképpen ettől kezdve indultak meg. Az elmúlt két évtizedben több forráskiadvány,
sok elemző tanulmány, néhány tudományos értékű gyűjteményes kiadás, válogatás
jelent meg, jelentősen gazdagodott a Szabó Ervin-irodalom.
Elégedettségünk a centenárium évében azonban korántsem lehet zavartalan és
teljes. A centenárium alkalmából ugyan ismét jelentős munkák láttak, illetve látnak napvilágot [Kemény Gábor: Szabó Ervin és a magyar társadalomszemlélet —
Gyorsuló idő, Magvető; a Párttörténeti Közlemények „Szabó Ervin-száma" —
1977. 2. sz.; Szabó Ervin Válogatott levelek I. (Szerk.: Litván György és Szűcs
László) — Kossuth; Válogatás Szabó Ervin politikai, szociológiai, tudományos és
kulturális írásaiból (szerk.: Remete László) — Magvető; Soós Pál: A pályakezdő
Szabó Ervin politikai és művelődési törekvései — Akadémiai], azonban továbbra is
nagy adósságunk az egész Szabó Ervin-életműre kiterjedő életrajzi monográfia.
A centenárium évében ki kellene tűznünk azt a feladatot is, hogy fezabó Ervin
pozitív, forradalmi szocialista hagyományát, amely annak idején a kizsákmányolt és
elnyomott munkásosztályért és dolgozó népért született, az egész szocialista nemzet
valóságos tulajdonává tegyük.
Ennek érdekében mindenekelőtt arra volt és van szükség, hogy a korábban
hosszú időn keresztül konzerválódott, és már régóta vitatott sematikus és egyoldalú
„anarcho-szindikalista Szabó Ervin-képet" meghaladjuk. Az újabb kutatások tanulsága, de egyben további követelménye is, hogy Szabó Ervin rendkívül sokoldalú
és -irányú munkásságának tárgyilagos tudományos méltatásához érdemei és tévedései valósághű arányainak hiteles megállapításához új, alkotó megközelítésekre, és
persze további elmélyült, átfogó és részletkutatásokra van szükség.
Szabó Ervin ahhoz az 1870-es években született generációhoz tartozott, amelyből
hirtelen és meglepően nagy számban kerültek ki a huszadik század politikai, kulturális, különösen művészeti és tudományos arculatát leginkább meghatározó nagyformátumú tehetségek. Ez a — később méltán „második reformnemzedéknek" nevezett — úttörő, előkészítő szerepet játszó, progresszív nemzedék 1848 óta először mert
bátran és őszintén harcot indítani az ország és a nép valóságos ú j szükségleteit
kifejező radikális reformokért és forradalmi változásokért, a modern Magyarországért. A feudális nagybirtok, a nagytőke, a klerikalizmus konzervatív „szentszövetségével" szemben a századforduló legtehetségesebb intellektueljei egyre elutasítóbb és radikálisabb álláspontra helyezkedtek. Ugyanakkor a halmozódó társadalmi
feszültségekkel is szoros összefüggésben a századvég és századelő a világnézeti kavargás, útkeresés, egyfajta szellemi szabadverseny sajátos, nyugtalan időszaka volt.
Ebben a történeti periódusban olyan mélységesen különböző filozófiák és irányzatok
jelentkeztek, mint a magányos zsenilázadás kultuszát hirdető nietzscheánizmus, a
filantróp, istenkereső miszticizmus, a tolsztoji prófétai messianizmus, haladó liberalizmus, szabadkőművesség, a polgári radikalizmus, az anarchizmus és szocializmus,
amelyek a lázadó magatartást, a szenvedélyes mást és ú j a t akarást fejezték ki.
*

Szabó Ervin abban osztozott nemzedékének sok képviselőjével, hogy ő is — jóllehet a maga módján — végigjárta a klasszikus, humanista polgári liberalizmustól
és pozitivizmustól a nietzscheánizmuson, tolsztojánizmuson és anarchizmuson keresztül a tudományos szocializmusig vezető világnézeti stációkat. Az ő sajátos szellemi útkeresései és bolyongásai azonban — s ebben már messze nemzedéktársai fölé
magasodott, sőt egyik vezérlő példájukká vált — gyorsabb üteműek, céltudatosabbak, jellemszilárdabbak és főként konzekvensebbek voltak.
46

Már középiskolás korában kijárta az egyetemes és magyar klasszikus kultúra
legnagyobbjainak — például Goethe, Schiller, Petőfi, Eötvös stb. — iskoláját. Joghallgatóként — a konzervatív, de még a pozitivista jogtudományból is hamar kiábrándulva és egyre inkább a filozófia, a közgazdaságtudomány, a szociológia és
történelem felé fordulva — ismerkedett meg Nietzsche, Emerson, Tolsztoj, Georges
Sorel, Vilfredo Pareto, a magyar Grünwald Béla stb. munkáival. A szocializmus
iránti érdeklődése is már középiskolás korában kicsírázott, Lassalle néhány beszédét
olvasva a családi könyvtárban. A tudományos szocializmus és anarchizmus a bécsi
egyetemi tanulmányai idején került érdeklődésének előterébe, s itt már buzgón
olvasta Marx és Engels mellett Kropotkint, Bakunint és Lavrovot is. Családi kapcsolatai révén — unokatestvére volt Polányi Károly és Laura, Pór Ödön, Vedres
Márk, Seidler Ernő és Irma stb. — Bécsben került szoros összeköttetésbe azokkal
az orosz emigráns forradalmárokkal, akik minden bizonnyal a legdöntőbb hatást
gyakorolták későbbi egész életútjára, forradalmi, marxista gondolkodására, gyakorlati, szervező és kevésbé ismert konspiratív tevékenységére. Ifjúságát a lankadatlan
és célratörő tanulásnak, forradalmi felkészülésnek szentelő Szabó Ervin már diákévei utolján szilárd és végleges elhatározással a tudományos szocializmus, a marxizmus álláspontjára helyezkedett, és ehhez élete végéig következetesen próbált
ragaszkodni. Fiatalkori és későbbi szellemi útkereséseinek következményeként a
marxizmus mint alapirány mellett viszont más gondolatrendszerek és politikai
irányzatok hatását is nyomon követhetjük — a pozitivista szociológiáét, az anarehoszindikalizmusét stb. — elméleti munkásságában és gyakorlati működésében egyaránt.
Szabó Ervin talán legtermékenyebb, mindenesetre a hazai szocialista munkásmozgalom szempontjából legfontosabb alkotó időszaka a diákévei lezárulását követő évtized volt. Polgári foglalkozását: a könyvtárosságot is csaknem azonnal feltűnést keltő elméleti és gyakorlati szakszerűséggel, tehetséggel elkezdve, érett forradalmi szocialistaként kapcsolódott be a munkásmozgalomba. Mély és igen sokoldalú európai műveltség, nemzetközi horizontú tudományos felkészültség birtokában, egy robosztus alkatnak is becsületére váló szenvedélyes lelkesedéssel, hatalmas
energiával vállalta és végezte a törékeny testű Szabó Ervin rendkívül széles skálájú,
szocialista tevékenységét. Természetes volt, hogy rövidesen úgy tekintettek rá, mint
a magyarországi szocializmus reménységére, a szociáldemokrata párt egyik vezetőjére.
Mindenekelőtt a Népszava főmunkatársaként, illetve helyettes szerkesztőjeként
végzett újságírói és szerkesztői tevékenységét kell említenünk. Már a kortársak is
megállapították — hogy a részvételével készült számok ú j és szokatlan hangot szólaltattak meg a magyar publicisztikában. Szabó Ervin újságcikkeiben — mintegy
Frankéi Leó hagyományait folytatva — először jelentkezett teljes tudatossággal az
a törekvés, amely meg akarta állapítani a magyarság és a szocializmus közötti történelmi, szociológiai és kulturális összefüggéseket. Az a felfogás, amely a marxizmus
és a magyarországi munkás és paraszt tömegmozgalom nemzeti feltételeinek az
összekapcsolásában kereste és vélte megtalálni a haladás kulcsát. Szabó Ervin nagy
számban írt és jórészt névtelenül megjelent Népszava-cikkei szinte kimeríthetetlenül gazdag tematikával, különös gondolati és nevelő erővel, agitatív szenvedéllyel
ostorozták és leplezték le a korabeli Magyarország gazdasági, politikai, társadalmi,
közművelődési, tudományos, művészeti, erkölcsi, nemzetiségi, vallási stb. viszonyait.
Tudományos, marxista igénnyel elemezték és világították meg a magyar és egyetemes történelmi hagyományok, a szocializmus, az osztályharc, a nemzeti kérdés, az
igazi hazafiság és nemzetköziség, az antiszemitizmus és filoszemitizmus súlyos és
mindmáig sokat vitatott kérdéseit. A publicista Szabó Ervin az elsők között ismerte
fel és indított harcot a polgári tömegsajtó és tömegirodalom erkölcsi züllése és
manipulációs jellege ellen, ugyanakkor máig szóló érvénnyel vizsgálta és mutatta
meg a szocialista sajtó, kultúra és művészet, a tudomány és az irodalom helyét,
jelentőségét a szocialista munkásmozgalomban. Szabó Ervin publicisztikája, ha időben nem is, országos erjesztő forradalmasító hatásában megelőzte Ady forradalmi
publicisztikáját, sőt arra hatást is gyakorolt. A szó igazi értelmében tehát az önálló
magyar marxista publicisztika létrejötte elsősorban Szabó Ervin érdeme. Ez az
47

újságírás a legnagyobbak mértékével mérhető, teljes összegyűjtése és kiadása még
hét évtized múltán is érdemes, időszerű vállalkozás lenne.
A Népszava mellett Szabó Ervin hosszú éveken keresztül szerkesztette a Népszava Naptárát is, s rá annyira jellemző szorgalmat és leleményességet fejtett ki e
népszerű kiadvány fejlesztése, forradalmi szellemmel és értékes művészeti, tudományos tartalommal való telítése és terjesztése érdekében. Párttevékenységének hasonlóan fontos része volt — a német munkásmozgalomban meghonosodott és innen elterjedt — úgynevezett emléklapok szerkesztése. Sok Márciusi, Májusi és egyéb
ünnepi Emléklap az ő szerkesztésében és számos cikkével jelent meg több tízezres
példányszámban. Az emléklapok is kulturális értékű, a munkások és a földmunkások
körében közkedvelt propaganda- és agitációs kiadványok voltak. Szabó Ervin e bizalmi funkciói mellé sorakozott — rövidebb ideig — a Népszava Könyvesbolt és a
szocialista könyvterjesztés ügyeinek irányítása és szervezése. Végül, de nem utolsósorban Szabó Ervin szívesen vállalt pártmegbízatásainak és propagandatevékenységének felbecsülhetetlen értékű produktumai voltak azok a nagy mozgósító erejű,
forradalmi szellemű szociáldemokrata röplapok — a m ű f a j ugyancsak névtelen mesterdarabjai —, amelyekre még évtizedekig emlékeztek a munkásmozgalomban.
Szabó Ervin egyre növekvő elismerést és tekintélyt eredményező párttevékenységének, a szociáldemokrata párt vezető gárdájához való ekkori tartozásának természetes következménye volt, hogy bevonták az MSZDP 1903-as — a korszak egyik
legradikálisabb szociáldemokrata — programjának és ezzel egyidejű szervezeti szabályzatának az előkészítésébe és kidolgozásába. Pedig ekkor m á r nyilvánvalóak
voltak a pártvezetőség irányvonalától eltérő „különvéleményei". Az erre vonatkozó,
egyébként nemrég előkerült perdöntő bizonyíték, Weltner Jakab titkár 1902. szeptember 25-én kelt levele meggyőzően tanúskodik Szabó Ervin ekkori pártbeli helyzetéről : „ . . . a programelőkészítő bizottság (amely lényegében a párt vezetőiből
állott — S. P.) — bár tudja, hogy önnek bizonyos dolgokban más nézete van, mint
a bizottság tagjainak — tegnapi ülésén elhatározta, hogy Önt felkéri, szíveskedjék
ülésein részt venni és a program kidolgozásánál közreműködni. Kérném, írja meg,
. . . a nap mely részében rendelkezik szabadon idejével." Az is az újabb kutatások
során derült ki, hogy az 1903-as pártprogram számos gondolata és egy egész bekezdése szó szerint is egyezik Szabó Ervin „A diákokhoz!" című röpiratának gondolataival, illetve egy bekezdésével.
Szabó Ervinnek a magyar szociáldemokrata mozgalom nemzetközi kapcsolatai
ápolásában és továbbfejlesztésében is igen jelentős szerep jutott. Alig ismert körülmények között, már budapesti egyetemi tanulmányai idején, 1896-ban találkozhatott
Emilé Vandervelde és Henri La Fontaine belga szocialista vezetőkkel. Ettől kezdve
szinte nyomon követhető a belga szocialista munkás- és ifjúsági mozgalom, m u n kásoktatás és munkáskönyvtárak iránti érdeklődése. Elméleti és gyakorlati nemzetközi forradalmi szocialista tevékenysége szempontjából legfontosabb orosz kapcsolatait már érintettük. Bécsi orosz emigráns barátai, elsősorban Sámuel Kljacsko és
Pavel Tyeplov révén került kapcsolatba az Orosz Szociáldemokraták Külföldi Szövetségével, amelynek megbízásából éveken keresztül mesterien konspirálva juttatta
el a különböző irányzatú illegális orosz szocialista pártirodalmat Lengyelországon
és Románián át Oroszországba. Viszonzásul természetesen Szabó Ervin is sok t á j é koztató anyagot kapott az orosz forradalmi munkásmozgalmi viszonyokról. Nem
véletlenül ő volt a magyar szociáldemokraták legjobb „orosz szakértője", ugyanakkor az orosz szocialisták, többek között Plehanov tőle kért részletesebb tájékoztatást a magyarországi agrárszocialista mozgalmakról. Szabó Ervin orosz, továbbá
közép-kelet-európai, román, lengyel és szerb szocialistákkal kialakított kapcsolatainak együttes részletes feltárásához még sok, alapos, nemzetközileg is összehangolt
kutatás szükséges.
A fiatal Szabó Ervin a német, osztrák, olasz és francia szocialistákkal is korán
felvette a kapcsolatot. Kautskynak már 1899-ben levelet írt a magyar pártviszonyokról, Victor Adlernek is rendszeresen beszámolt a magyarországi szociáldemokrácia
helyzetéről és fejleményeiről. 1902-ben részt vett az olasz szocialista párt imolai
48

kongresszusán és tudósításokat küldött a Népszavának. Nyugat-európai útjai alkalmával minden meglátogatott országban felkereste a legjelentékenyebb szocialista és
szakszervezeti vezetőket, akikkel azután levelezést folytatott. Nemzetközileg is egyre
ismertebbé váló elméleti-tudományos munkásságának és nyelvtudásának köszönhetően a szocialista külföld előtt lassan ő vált a magyar szociáldemokrácia valóságos „külügyi felelősévé". Kapcsolatai még Amerikára is kiterjedtek, barátai, tanítványai közül többen vettek részt hosszabb-rövidebb ideig az amerikai, illetve az
amerikai magyar szocialista mozgalomban.
Szabó Ervin tevékenységének egyik legérdekesebb — bár szintén csak részben
feltárt — fejezete a szocialista diákmozgalomban betöltött szerepe volt. Az ő nevéhez fűződik az 1900-as évek elején sajátos közösségbe tömörülő szocialista diákok
egyetemi szervezetének a megteremtése. Szabó Ervin az orosz forradalmi diákmozgalom példájára előbb illegális Forradalmi Bizottságba fogta össze azt a néhány
diákot, aki belépett a szociáldemokrata pártba. Később, a szocialista diákok számának növekedésével, valószínűleg 1902-ben, a bizottság a lazább szervezetre utaló és nyilvánosabb működést folytató Művelődési Kör, majd pedig a Szocialista Diákok Szabad Szervezete nevet vette fel. Szabó Ervin szellemi vezérlete alatt és instrukcióinak megfelelően ez az akkoriban egyetlen igazán baloldali ifjúsági szervezet nem
törekedett, nem is törekedhetett arra, hogy a diákok széles tömegeit megnyerje.
Elsősorban azt tűzte ki célul, hogy intenzív, önművelő jellegű marxista eszmecserék,
szemináriumok keretében és gyakorlati párt- és szakszervezeti munka segítségével
őszinte meggyőződésű, lelkes, forradalmi szocialista, marxista értelmiségi kádereket
neveljen a szociáldemokrata pártnak. A modern hazai szocialista és későbbi kommunista mozgalom számos ismert egyénisége járta ki a szocialista diákmozgalom
Szabó Ervin-i iskoláját: László Jenő, Vágó Béla, Alpári Gyula, Varga Jenő, Kun
Béla, Rudas László, Czóbel Ernő, Tarczai Lajos, Buchinger Manó, Révész Mihály,
Szerdahelyi Sándor, Polányi Károly és mások. A haladó, vagy éppen radikális polgári diákokkal is együttműködést keresve és találva, komoly írásbeli és szóbeli agitációt folytattak az egyetemi konzervativizmus, nepotizmus és az egyre erősödő nacionalizmus és klerikalizmus ellen. Ennek során néha parázs verekedésekre is sor
került. A mozgalom 1905-ben már olyan erős volt, hogy május 1-én diáktüntetések
szervezésére is tellett erejéből. Még fontosabb volt azonban, hogy a szocialista diákok mozgékonyságukkal, élénk agitációjukkal és politikai szervező munkájukkal az
egész század eleji munkásmozgalomban, a pártban, a szakszervezetekben és különösen a pártellenzék fellépéseiben számottevő tényezővé váltak. A szocialista diákmozgalom — Szabó Ervinnek is különösen szívén viselt — kiemelkedő teljesítménye
volt az a széles körű „fáradságos kultúrmunka", az a munkásoktatás, amelyet a
szocialista diákok elsősorban a szakegyletekben végeztek. Elemi ismereteket nyújtó
tanfolyamaikon a munkások ezrei, egyes történelmi, művészeti, természettudományi,
technikai, egészségügyi stb. témájú előadásaikon a tanulni vágyó munkások százai
vettek részt. A Szocialista Diákok Könyvtára-sorozat, a már végzett szocialista
diákok rövid életű szakszervezete, majd pedig a Marx Károly Egyesület elnevezésű
társaság létrehozására irányuló, eredménytelen kísérlete is szorosan hozzátartozik a
Szabó Ervin inspirálta és vezette szocialista diákmozgalom történetéhez. E mozgalom
alapvető érdemének tudhatjuk be, hogy kezdeményezte, megkezdte és részben el is
végezte a századfordulói magyar értelmiség legjavának a szocializmussal, marxizmussal és a gyakorlati munkásmozgalommal való összekapcsolását. Szabó Ervin e
mozgalom keretében összekovácsolt egy olyan forradalmi szocialista értelmiségi csoportot, amely szilárd magja, előrehajtó motorja tudott lenni a magyar századelő
minden progresszív megmozdulásának és mozgalmának. A válságba került dualista
rendszer utolsó évtizedeiben, a két forradalom előkészítésében, a Tanácsköztársaság
általános és kulturális politikájában, sőt a bukást követő időkben-is messzire sugárzó hatása volt e fiataloknak.
A szocialista diákmozgalom magvetése termékeny talajba hullott, hiszen közvetlen szellemi örököse és utóda a szabadgondolkodó, polgári radikális és szocialista
érzelmű diákokat egyaránt magába fogadó Galilei Kör már az elődök által kitapo4 Tiszatáj

49

sott utakon magasabb színvonalon végezhette progresszív forradalmi erjesztő tevékenységét. Szabó Ervin a Galilei Körhöz már közvetettebben kapcsolódott, jóllehet
Ady Endre és Jászi Oszkár mellett őt is a kör legfőbb vezérszellemeként tartották
számon. 1918-ban a Kör szocialista diákjait ő kapcsolta össze a forradalmi szocialista
munkásokkal.
Szabó Ervin fő kezdeményezője, megindítója és szervezője volt a szociáldemokrata párt és a szakszervezetek századfordulón kibontakozó munkásművelődési mozgalmának és a polgári népművelési kísérletek, intézmények ellen indított kulturális
osztályharcnak. Oroszlánrésze volt abban, hogy a szocialista diákok és a Társadalomtudományi Társaság radikális polgári értelmiségi szakemberei segítségével megindulhattak a már említett elemi tanfolyamok mellett és után a magasabb szintű
oktatást nyújtó, munkásképző tanfolyamok. Ez utóbbibői nőtt ki tulajdonképpen a
szociáldemokraták és a polgári radikálisok politikai együttműködése, a Társadalomtudományi Társaság Szabadiskolája és a Galilei Kör munkásoktatása. Szabó Ervin
egyik főszereplője volt az 1907-es pécsi szabadoktatási kongresszusnak is, ahol a
szociáldemokrata és polgári radikális baloldal fényes szellemi győzelmet aratott
a konzervatív, jobboldali kulturális erők fölött.
Szabó Ervin mind komolyabb fenntartásai és fokozódó ellenzéki tevékenysége
ellenére lényegében élete végéig állandó ösztönzője és segítője volt a szociáldemokrata munkásmozgalom gyakorlati politikai, publicisztikai, propaganda és kulturális
nevelő munkájának. A századforduló éveiben a párt élére került tehetséges m u n kásvezetők mellett Szabó Ervinnek nagy része volt abban, hogy a magyarországi
munkásmozgalom, benne a nemzetiségi és földmunkás szervezkedés eszmei, politikai és kulturális színvonal tekintetében kezdett megerősödni és mind jelentősebb
tényezőjévé válni az ország politikai életének.
Szabó Ervin — a szakirodalomban alaposan feldolgozott és ismert — baloldali
szociáldemokrata ellenzéki tevékenységéről itt most elsősorban azt szeretnénk hangsúlyozni, hogy az nem szűkíthető le 1904-es és 1905-ös, valamint 1918-as ellenzéki
fellépéseire. Szabó Ervin ugyanis kezdettől fogva egész munkásmozgalmi pályafutása során tulajdonképpen „ellenzékben volt" a Garami és Weltner-féle pártvezetés „ortodox", a választójogi taktikát mindennek fölébe helyező irányvonalával szemben. Szabó Ervin folyamatos ellenzékiségének végeredményben csak a területei,
intenzitása és formái változtak. Eleinte csak a munkásoktatás, a szocialista értelmiségiek alacsony színvonalát, illetve számát, a propaganda és kulturális nevelő
munka gyengeségét kifogásolta. A kezdeti kisebb-nagyobb csalódásokat azonban komolyabb bizalmi válságok követték, a belső elvi ellentétek fokozatosan éleződtek és
politikai jelleget öltöttek, végül pedig néhány, még helyrehozható szakítás után, végérvényesen visszavonhatatlan szakadássá váltak. A magyar szociáldemokrata pártnak a korabeli egész nemzetközi munkásmozgalomra jellemző polarizálódása éppen
Szabó Ervin és körének körülbelül 1902-ben kikristályosodó ellenzéki tevékenységében jutott kifejezésére. Az 1902-ben még négyszemközt vagy négy fal közt folyó, de
már a nyilvánvaló elvi nézetkülönbségeket felszínre hozó rendszeres polémiák; az
1903-as, több hétig tartó „Elpolgáriasodtunk?"-vita, melyben a pártvezetőségen kívül
a párt csaknem valamennyi nevesebb harcosa részt vett, mindig több száz főnyi
hallgatóság előtt; az 1904-es első szakítás a Világosság című folyóirat miatt; az
1905-ös pártkongresszusi és későbbi összecsapások a párt irányvonala, a szervezeti
szabályzat módosítása és az agrárprogram körül; az 1908-tól erőteljessé váló, az
ellenzéki csoportokat folyamatosan segítő anarcho-szindikalista jellegű kísérletek, és
végül a Forradalmi Szocialisták mozgalma keretében nyílt, végleges szembefordulás
a megalkuvó szociáldemokrata pártvezetőséggel csupán lépcsőfokok Szabó Ervin
baloldali szociáldemokrata ellenzéki tevékenységében. Azonban az a tény, hogy ezt
az ellenzéki harcot sok tekintetben anarcho-szindikalista nézőpontból folytatta, közismert súlyos negatív elméleti és gyakorlati politikai következményekkel j á r t : a
szociáldemokrata párt reformista, opportunista politikáját, általában mindenféle
pártra vonatkoztatta. Tragikus korai halála miatt e hiba korrigálása tanítványaira
és az utókorra maradt.
50

Szabó Ervin munkásságának elméleti-tudományos, és könyvtárosi művészeti kritikai teljesítményei is — a Fővárosi Könyvtárat, annak igazgatójaként az 1910-es
években nemzetközi színvonalra emelte, és a progresszív, forradalmi erők valóságos
központjává tette — részben kapcsolódnak munkásmozgalmi tevékenységéhez. Azonban mindenképpen szerves részei, oldalai az ízig-vérig szocialista forradalmár,
marxista tudós, történész, kritikus és művelődéspolitikus alkotásainak. Akármelyik
oldalról, akármilyen szemszögből vesszük szemügyre hatalmas örökségét, benne van
a forradalmi harcos és tudós Szabó Ervin.
Voltaképpeni elméleti-tudományos munkásságát már egyetemi hallgató korában
megkezdte, és ha nem is egyenletes tempóban és intenzitással, végeredményben
folyamatosan, élete végéig, a szó szoros értelmében még a halálos ágyán is végezte.
Életkörülményei magyarázzák, hogy nem elsősorban terjedelmes könyvek, monográfiák, hanem inkább kisebb-nagyobb lélegzetű cikkek, tanulmányok kerültek ki
kezéből. A könyvtártudományban már 25 éves korában nemzetközileg elismert szaktekintély, a brüsszeli Nemzetközi Bibliográfiai Intézet Szabó Ervin szerkesztésében
adta ki a közgazdaságtudomány hatalmas nemzetközi anyagot felölelő szakbibliográfiáját. Ezzel csaknem egyidőben ezer oldalon adta közre első igazi könyvtári
munkahelyének, a Budapesti Kereskedelmi és Iparkamara Könyvtárának katalógusát. Népszava-cikkei közül nem egy tanulmány méretű és értékű volt. Nagyobb és
már tudományos igényű tanulmányai, könyvismertetései, folyóiratcikkei több százas
nagyságrendben, legnagyobb számban a Huszadik Században, Városi Szemlében,
továbbá a külföldi marxista, szocialista folyóiratokban (Neue Zeit, Dokumente des
Sozialismus stb.) jelentek meg. A fiatal Szabó Ervin a marxizmus mély, önálló
értelmezésével és alkalmazásával hamarosan megszerezte Európa és Amerika sok
jelentős marxista teoretikusának elismerését. Kisebb munkái közül A materialista
történetfelfogásról, a Természet és társadalom, A szocializmus, a Pártfegyelem és
egyéni szabadság, Az agrárkérdés Magyarországon, A tőke és a munka harca, valamint a háború idején a szociáldemokrácia válságáról és a háború gazdasági, társadalmi összefüggéseiről írt tanulmányai elméleti szempontból a legjelentősebbek. Két,
kétségtelenül legnagyobb szabású elméleti-tudományos vállalkozása: Marx és Engels
eredetileg három kötetre tervezett, azonban csak két kötetben megjelent, válogatott
műveinek a kiadása és az 1848—1849-es magyar forradalomról és szabadságharcról
írt nagy formátumú monográfiája. Szabó Ervin anarcho-szindikalista tévedései eltörpülnek azokhoz — a marxizmus alkalmazásának, továbbgondolásának és terjesztésének a legnemesebb szándékából fakadó — alkotó, eredeti gondolatoknak a sokaságához képest, amelyek annyira megragadják említett műveinek mai olvasóit is.
Szabó Ervin 1848-ról szóló munkája az első kísérlet volt a magyar forradalom és
szabadságharc marxista, történelmi materialista módszerrel történő tudományos vizsgálatára. S bár ebben Szabó Ervin nem hangsúlyozza eléggé a forradalom polgári
jellegét, és Kossuth szerepét túlzottan szűkkeblűen ítéli meg, a mű igazi érdeme,
hogy példamutató módon végzi el a forradalomban szereplő osztályok gazdasági
életfeltételeinek, politikai cselekvésének, társadalomlélektani állapotának stb. elemzését hatalmas történeti forrásanyag felhasználásával.
Szabó Ervin mindmáig talán legkevésbé ismert tevékenységi iránya művészetkritikai munkássága, pedig az irodalom, a képzőművészet és a színház diákkorától
kezdve érdekelték. A művészettel kapcsolatos, a Népszavában, a Huszadik Században és a Nyugatban megjelent műkritikái a magyar marxista művészetelmélet, esztétika és kritika megalapozását, elindítását jelentették. Szabó Ervin már fiatalkori
művészeti témájú írásaiban olyan elméleti kérdésekkel birkózik, mint a művészet
tendenciózussága, pártossága, a szocialista művészet mibenléte, realizmusa, a művészet és a mindennapiság viszonya, vagy például az élete végén is felmerülő kérdés:
a proletárköltészet osztályjellege stb. Egyik kritikájában mélyreható bírálatát adja a
hazai irodalmi közélet állapotának, másik ismertetésében a modern regényről fejti
ki a véleményét, harmadik írásában a konzervatív és a haladó, szocialista festőművészetet állítja szembe, miközben találó meghatározását körvonalazza a l'art
pour l'art-nak és a szecessziónak. Vagyis Szabó Ervin művészetkritikai írásaiban is
olyan sokoldalú volt, mint egész alkotó munkásságában.
4*

51

VASY GÉZA

Marosi Gyula kisregényei
Attól félek, hogy nem is éltem,
csak idomultam,
alázkodtam.
Apáti Miklós
Marosi Gyula első írása — egy elbeszélés — 1966-ban jelent meg a Tiszatájban.
Azóta nemzedékének egyik legjelentősebb írója lett. Novelláskötete — A hétszázadik
napon — s az érte kapott SZOT-díj, egy-egy írásának film-, illetve tévéjáték változata, egy kisregénypályázat megnyerése csak külső, életrajzi jelei a kibontakozásnak. A lényeget a művek mondják el.
A pálya első évtizede egységes egész, mégis, a változások is szembeötlőek. Két
szakaszra bontják ezt az évtizedet. A Motívumnak jó lesz (Szépirodalmi, 1976) című
kötetben közreadott két kisregénye világosan mutatja e két szakasz azonos és eltérő
jegyeit. Először 1971-ben, a Mozgó Világban jelent meg A pikulás ifjú, amely mintegy összegzése a pályakezdésnek. Marosi Gyula korai elbeszéléseiből az apák és a
fiúk nemzedéke néz ránk. Az apák mögött egy munkás élet, minden erényével és
hibájával. A fiúk előtt egy munkás élet lehetősége. A fiúk ismerik: megértik vagy
elutasítják, vállalják vagy megtagadják a szüleiket. Nagy előnyük, hogy okulhatnak
szüleik életéből, azaz okosabban és jobban, szebben és értelmesebben élhetnek.
Marosi első hősei többnyire ennél a felismerésnél tartanak.
A hétszázadik napon elbeszéléseiből kirajzolódó képnek nem az ismétlése, de
sűrített s művészileg igen termékeny összegzése A pikulás i f j ú problematikája.
A kisregény hőse egy huszonkét éves fiatalember, aki leérettségizett, tengett-lengett
a vidéki kisvárosban, majd Budapestre költözött, hogy szabaduljon a szülői felügyelettől, a szülők kisszerű életétől, hogy megvalósíthassa életcélját. Egy külkereskedelmi vállalatnál lesz csomagoló segédmunkás. Már egy éve a fővárosban él, de a
célhoz — író akar lenni — nem közeledik. Verset alig ír, s a korábbiakra sem tart
igényt az irodalom — valószínűleg nagyon gyenge versek ezek.
Ennyi az előélete a fiúnak. Láthatóan patthelyzetbe került: nem tudta, s a nagyvárosban sem tudja, hogy mit kezdjen magával, hogy miként éljen. Élethivatást
nem talál magának. Lusta és kényelmes ahhoz, hogy igazán keresse helyét a világban. Nem talál emberi kapcsolatokra sem, végletesen elmagányosodik, ezért félni
kezd, s a félelem ellensúlyozására növeszti fel önmagában a gyűlöletet minden és
mindenki ellen. E gyűlöletnek nincs konkrét tartalma és irányultsága, aminthogy
rossz közérzetét sem tudja önmaga számára pontosan elemezni. Patthelyzetéből
mozdítja ki egy szokatlan esemény: beajánlják modellnek egy képzőművészhez.
Tarr-Koczó Bertalan róla mintázza a pikulás ifjú szobrát. E szobor elkészítésének
ideje és története a kisregény ideje és cselekménye. A művész és a modell két teljesen különböző világ. Tarr-Koczó egyénisége, beszélgetéseik egyre jobban előhívják
a fiú egyéniségét, személyiségének egyre több tartalmas vonása aktivizálódik. TarrKoczó különleges ember. A szatirikus ábrázolás tipikus eszközével, a torzítással él
Marosi, amikor figuráját megeleveníti. Hatalmas termetű, hatalmas étvágyú, ápolatlan, külsejére mit sem adó ember, aki a vegetatív életörömök és életmegnyilvánulások elé semmi gátat nem állít. Ugyanakkor munkáját megszállottan végzi. Azt
mondja róla kezdetben a fiú: „még becsültem is, látva, hogy milyen veszett kínlódással dolgozik, de hogy megkedveljem, ahhoz túlságosan gusztustalan ember volt":
52

A fiúnak ez az ambivalens viszonya a szobrászhoz mindjobban elmérgesedik, s a
kisregény csúcspontjához közeledve egyértelmű gyűlöletté fokozódik. Alapvetően
beszélgetéseik hívják elő ezt a gyűlöletet s vele párhuzamosan a fiú jellemének
lényeges elemeit. Mindig Tarr-Koczó kezdeményezi ezeket a beszélgetéseket. Miről
esik szó? A természet törvényeiről és azok megismerhetőségéről, az alkotás szükségességéről, az éhezésről, a hazáról, a hitről, a mai életviszonyokról. A fiú — aki
verseket írt — az eszményeit fogalmazza meg, a követendő életideált, az etikus
emberi magatartást. Tarr-Koczó pedig mindegyre azt mutatja meg, hogy ezek az
eszmények nem realizálódnak, s ezért nincs is értelmük. A szobrász cinikus figurának mutatkozik, de nem ilyen egyszerű a dolog. Cinizmusa megszenvedett cinizmus,
de ugyanakkor látni kell azt is, hogy életvitele és gondolkodása nem ragadható meg
pusztán a cinizmus fogalmával. Először is: művész, aki csak jó szobrot hajlandó
készíteni. Addig dolgozik, amíg a szobor valóban műalkotás lesz. A munkájában
tehát semmi kompromisszumot nem fogad el: konok és következetes. Emberként
valóban esendő és gyáva, de ugyanakkor megértő és bölcs is. Gondolatrendszerét
nemcsak saját helyzetének értelmezése alakította ki, tehát nemcsak különcsége, hanem a történelem is. Történetfilozófiája etikai nézetein alapul. Etikája fő elveit
viszont valóban keserves élete kovácsolta ki. Mintha Epikurosz egy mai tanítványa
élne a műteremben, aki a társadalmi létezésben az ataraxiát — a szenvedélynélküliség, a lelki nyugalom állapotát — tekinti eszményinek. Ezt az állapotot úgy érte el,
hogy megismerte és kiismerte a világ valódi természetét. Arra jött rá, hogy a társadalomban a jó és az ésszerű fogalma individualista módon érvényesül, s nem a
köz, de az egyén érdeke dönti el, hogy mi a jó. Tanulságos ebből a szempontból a
Tündér-partról való példázata, erről a szép Duna menti paradicsomról, amelyet az
emberek fölparcelláztak, elcsúfítottak s közben meggyűlölték egymást. Az ataraxia
eszménye határozza meg történelemszemléletét, amellyel szemben a fiú fokozódó
gyűlölete a tettlegességig fajul. A tettnek, a cselekvés felé vezető útnak több stációját járja be. Több, egymásra épülő esetet mutat be a kisregény, s bár mindegyiket
az indulat indukálja, s látszólag mindegyik kudarccal végződik, mindegyik nem
cselekvés marad, mégis lényegi változások zajlanak le közben. A fiú indulata a
szobrász ellen munkál, de mivel annak nyugalma kikezdhetetlen, a fizikai bántalmazásokra nem reagál, másképp akarja „megbüntetni". Ám Julist, a házvezetőnőt
végül is nem meri a „kis szűz fiú" elcsábítani, s amikor végső elkeseredésében,
tehetetlen mérgében nekirohan a szobornak, hogy szétverje, képtelen lesz rá: „Ügy
álltam ott magammal szemben, ahogy mindig állnom kellene, és éreztem, teljesen
mindegy, hogy egy mocskos gazember gyúrt így össze." Ez a nem cselekvés azonban valójában már cselekvés, mert a rombolás értelmetlenségének, vagyis a szoborban kifejeződő lényegi emberi erőknek a felismerése. A kisregény azonban nem
ezzel a felismeréssel, hanem egy újabbal zárul. Katartikus állapotában a fiú kérleli
a betoppanó Julist, tartsa meg születendő gyermekét, ő magára vállalja (Julis sem
tudja, ki az apa), éljenek együtt. A lány azonban kineveti. A fiú pedig legszebb
emberi érzéseiben megalázva, zokogva veti magát az ágyra.
A fiú kereste és nem találta önmagát. A szobrász azonban elkészítette művét, s
a pikulás ifjú olyan, amilyennek a fiúnak lennie kellene. Persze hogy nem rombolhatja le, mert ezzel önmaga jobbik énjét is tönkretenné. De hogy a fiú megtalálja önmagát a szoborban s így elindulhasson, hogy az életben is megtalálhassa
önmagát, ahhoz a szobrászra is szükség volt. A katalizátor szerepét tölti be a
különc figura, s nemcsak azzal, hogy a szoborban felmutatja az eszményt, hanem
azzal is, hogy beszélgetés közben ezt az eszményt állandóan megkérdőjelezi, ironikusan kezeli, s ezzel aktivizálja a fiú személyiségében szunnyadó pozitív értékeket.
Tarr-Koczó Bertalan (milyen kiváló „beszélő" név ez, szinte felidézi a figura
ellenszenves látványát) kisszerű életet él, de közben az alkotásban megvalósítja
igazi önmagát. A fiú is kisszerű életet él — bár nem cinikus, hanem etikus alapon,
s gátlásokkal telítetten, félve a hétköznapok szokásos életmegnyilvánulásaitól —, de
ő a kisregény csúcspontjáig nem tudja megvalósítani önmagát. Bukása egyúttal
megvilágosodás is. Valójában nem is bukás ez, hanem a valóságos élet törvényeinek a felismerése, eszmény és valóság egymáshoz közelítése. Tarr-Koczó nem győzi
53

le a fiút, sőt szinte példát mutat számára, s a fiú tehetetlensége a szoborral szemben éppen a tevékenység valóságos terepének elvi felismerése. E drámai pillanatban életenergiáit Julisra pazarolná, erre a könnyűvérű nőre, de ő az egyetlen nő,
akit ismer, akit magával együtt megválthatna. Julis figurája, elutasító gesztusa legalább olyan fontos a kisregényben, mint a szobrász: az élettel r a j t u k keresztül ismerkedik a fiú, álomvilágából a műteremben józanodik ki. Ez a kijózanodás a hamis
illúziókkal való leszámolást is jelenti. Annak felismerését, hogy az élet nemcsak a
fenségesnek, hanem az alantasnak is tág teret enged. A szerelem fenséges érzés, de
Julis alantassá silányítja. A művészi alkotás is fenséges, ezt a szobor bizonyítja, de
aki létrehozza, a művész, fenségesből és alantasból összegyúrt ember. Fenségesség
és alantasság ellentétessége mindvégig meghatározó a kisregényben. Szinte automatikusan a szatirikus ábrázolást hívná ez elő, a kisregény azonban mégsem szatíra.
Tarr-Koczó figurájában sem a szatirikus elemek lesznek a lényegesek. Ne feledjük, hogy a szobrászt a fiú szemével látjuk, a fiú gyűlöli meg őt, nem az író, bár
nyilvánvaló az író nagymérvű rokonszenve a fiúval.
Szatirikus helyett inkább tragikusnak kell neveznünk e kisregényt. Katarzist,
feloldást és megtisztulást hoz a fiú zokogása. Elveszt egy szép, de hamis hitet, azt,
hogy az emberi eszmények sérthetetlenek, de közben megnyeri a cselekvő élethez
való képességet.
A pikulás ifjúval, az ő típusával találkozhatunk néhány év múlva a
Motívumnak jó lesz lapjain. E kisregény hőse az frókámnak becézett-csúfolt, s a beérkezés
küszöbén álló író, akit felkérnek, hogy Nagyöreg egyik regényéből készítsen forgatókönyvet. Irókámnak már megjelentek írásai, van felesége, gyereke, s íme most a
filmesek is munkát adnak neki. Egyfajta karrier lehetősége egyre világosabb lesz.
Irókám azonban természete szerint nem karriert akar: ő jó író szeretne lenni. A körülmények azonban nem támogatják ebbeli törekvéseit. Anyósa s felesége is lenézi
bizonytalan egzisztenciája, rendszertelenül csordogáló jövedelme miatt; kishivatalnok apjától sejthetően többször kényszerül pénzt kölcsönkérni az egyszer m a j d megadom pislákoló reményével. Egzisztenciális helyzete tehát szinte kényszeríti, hogy
örömmel kapjon a munkalehetőség után. De nemcsak ez. Fontos motiváló tényező,
hogy ifjúkorának példaképét tiszteli Nagyöregben. Valamikor egy író-olvasó találkozó után félve adta át neki néhány írását, s bár kiábrándító volt számára, hogy a
mester hetek múlva is csak néhány általánosságot mondott, olvasás nélkül, a mester
munkáiból nem ábrándult ki. Egy általa is jónak tartott művet kell filmre írnia.
Bár hogy ez remekmű-e vagy csak tisztességes alkotás, az nem derül ki. Nem is ez
a fontos, hanem az, hogy ez a mű miként változik, miként deformálódik filmkészítés közben. A rendezőt nem a forgatókönyv szelleme érdekli, hanem a társadalmi-politikai konvencióknak való megfelelés. Iparszerűen, sablonokhoz idomulva
akar filmet készíteni, s ezért átíratja a forgatókönyvet. Irókám tiltakozik, nem akar
kompromisszumot kötni, de az asszisztens végül is rábeszéli, s együtt megírják a
módosított forgatókönyvet, aminek alapján le is forgatják a filmet.
A tizenegy fejezetre tagolódó kisregény A pikulás ifjúnál bonyolultabb szerkezetű. Felépítése nem szigorúan lineáris. A cselekmény fővonala a filmesek motívum(helyszín) kereső útja. A második fejezet azonban visszaugrik az előzményekre, s a
hajdani író-olvasó találkozót idézi fel, mint ősokát annak, hogy Nagyöreg kívánságára Irókámat kérték fel a forgatókönyv elkészítésére. S ez az előzményeket bogozó
cselekményszál is folytatódik. S végül: epilógus a zárófejezet. Mindenen túl, a honoráriumot már felvéve és elköltve, egy osztályon felüli étteremben vacsorázik Irókám és a felesége. A cselekmény idejének ez a megbolygatása, a filmkészítéshez vezető útnak múltként, a filmkészítésnek jelenként való bemutatása fontos funkciójú.
A múlt és a jelen határán épp a megalkuvás áll. A jeleneten belül túlságosan nem
is hangsúlyozza e kompromisszum következményeit Marosi, de a hatását hangsúlyosan mutatja a későbbiekben. Tévedés volna azonban úgy értelmezni e kisregényt,
hogy a végén Irókámtól mint teljesen züllött figurától búcsúzunk. Irókámnak az
életéhez — és a kompromisszumhoz — való viszonya kettős. Egyik é n j e morális
pátosszal ítéli meg a világot s — a konkrét példánál maradva — azt mondja, hogy
nem szabad a regényhőst meghamisítani. Másik énje viszont azt mondja * én most
54

mesterember vagyok, s pénzért, amire szükségem van, hogy élhessek, hogy családomat eltartsam, elvégzek egy munkát megbízóim kívánsága szerint. Irókám sokáig
nem hajlandó tudomásul venni, hogy 6 is megalkudott, s beszélgetéseiben, magatartásában, az asszisztenssel való vitáiban az etikus magatartás elvi magaslatáról
ítélkezik. Teljesen igaza van tehát az asszisztensnek, ennek a kallódó, talán tehetséges, de képességeit kipróbálni nem merő, s egyre inkább sodródó fiatalembernek
akkor, amikor írókám szemébe vágja, hogy önmagáról (is) beszél, amikor őt szidja,
hogy aprópénzre váltja a tehetségét, eladja magát.
A filmkészítéshez vezető úton Irókámnak a — megalázó — körülményeihez
való idomulása, a rendezővel való vita utáni megalkuvása a döntő konfliktus, s
emiatt kellően ingerült és bűntudatos az állapota a motívumkeresés — a filmkészítés — közben. A kisregénynek ez a jelenideje s ezért mindenképp érthető, hogy
robbanó összecsapásra itt kerül sor. A cselekmény szintjén Irókám és az asszisztens
között, valójában azonban Irókám elvei és gyakorlati cselekedetei között jön létre
olyan szakadás, amely a külső összecsapásban mutatkozik meg. Az epilógus idejé-e
Irókám már fog annyi önismerettel rendelkezni, hogy átlátja tudathasadásos állapotát, a „vizet prédikál és bort iszik" kettősségét, s ezt az adott szituációban —
a két vacsora jelenetben — úgy oldja fel, hogy már nem mond mást, mint amit
cselekszik. „Feloldja" a kettősséget, s ez azt jelenti, hogy egyúttal meg is szünteti
az etikai ellenállást a gyakorlattal szemben. A lezárás nemcsak egy lefelé tartó út
végigjárását jelenti, hanem ezen út deformáló hatásának a felismerését is egy olyan
pillanatban, amikor végleg még nem vesztek el a személyiség pozitív vonásai.
A figurákat és a konfliktusokat alapvetően nem rétegszociológiai (család, filmes
stáb, a falusiak), hanem érzelmi-gondolati kapcsolatok alapján kell Irókám körül
elrendeznünk. A kisregény nemzedéki elkülönültséget mutat. Igen erős Irókám
konfliktusa az asszisztenssel és az elidegenítve bemutatott feleségével. Tehát nemzedékének társaival. Oldottabban, de konfliktushelyzetbe kerül a rendezővel, a tanácselnökkel, a pappal. Velük állandóan elvi-ideológiai vitákat akar folytatni. Az
előtte járó nemzedék képviselőit megváltoztatni nyilván nem tudja, csak megértheti
őket. Megértheti a sikeres életpályákat, s láthatja mögöttük a buktatókat. A rendező
nagy név, de iparossá züllött. A pap halad a korral, kerítéskészítő kisiparos másodállásban, tehát a szó közvetlen értelmében is iparossá züllött ő is. Nem az Isten,
hanem az érvényesülés képviselője. Irókámnak a pappal folytatott hitvitája nem
vallásosság és ateizmus összecsapásának illusztrációjaként érdekes, hanem épp e
valós tartalom, igazi meggyőződés nélküli vallásosság megmutatásaként. A legkevesebb kritika a tanácselnök portréjában van, de Irókám vele is vitatkozik, a gyakorlati politika és az elvont etika nézetei csapnak össze: lehet-e az embereket a pusztáról erővel a faluba költöztetni? E három életpálya mögött megmutatott kompromisszumok a szükségszerűség különböző fokát mutatják.
Irókám vitái azonban nemcsak a vitapartnerek sebezhető pontjait mutatják, hanem egyúttal és egyre jobban Irókám belső zavarodottságát is. Nemcsak a filmesek
elterelő akciói miatt fulladnak be a viták, hanem Irókám miatt is: valójában nem
tudja, hogy mit is akar, hiányzik belőle a céltudatosság.
S végül a szereplők harmadik rétege az öregeké. Az apa, a Nagyöreg és Jakab
bácsi alakja, s Irókám hozzájuk való viszonya is szorosan kapcsolódik egymáshoz.
Túl öregek, túl sokat megéltek és tapasztaltak már ahhoz, hogy velük Irókám valódi
konfliktusokba keveredhessen. S a tisztelet és a rájuk utaltság megállítja vitákat
kereső egyéniségét. Iróniával ábrázolja azért őket, de ez az irónia szelíd és megbocsátó. Ezek az emberek is csak úgy éltek, ahogy tudtak, ahogy lehetett, de közben
mégis sok mindent megőriztek önmagukból. Nagyöreg mégiscsak megírta könyveit,
és általuk Nagyöreg lett, s bár csúfolódó ez a megnevezés, elismeréstől mégsem
mentes. Az apa szerény, esett és szürke kishivatalnok, de az egyetlen ember, aki
el is olvassa fia írásait, s aki törekszik arra, hogy meg is értse azokat. Meg is szégyeníti ezzel fiát, aki tizedannyi figyelmet sem szentel apjának, mint az őneki.
Jakab bácsi pedig 82 éve magaslatáról nemcsak a puszta, de az egész kisregény
legkarakánabb és legtisztább embere, aki még ebben a hamisnak ígérkező filmben
is emberit és igazat tud adni, igazabbat, mint a színészek.
55

A Motívumnak jó lesz szatirikus-ironikus kisregény. Ez az írói szemlélet minden réteget áthat, ha nem is egyenlő mértékben. S mentes a szatirikus ábrázolástól
mindössze Jakab bácsi és a tanácselnök maradnak. Sajátos jellemvonásai vannak
azonban az írói szemléletnek.
Az egyszerre belülről és kívülről való ábrázolás fontos sajátossága a kisregénynek. Ez a kettősséget egyrészt az teszi lehetővé, hogy a szembekerülő erőket közvetlenül nem osztálykülönbségek határozzák meg, hanem tudatiak. Az életformák,
az életeszmények különbsége húzódik meg a kisregény konfliktusai mögött. Másrészt maga a szatirikus-ironikus magatartás is kettős viszonyként jelenik meg.
Részben írói magatartás, az egész ábrázolt világhoz való viszony. Egyúttal viszont
a fontosabb szereplők egymáshoz való viszonya is. A beszélgetésekben, főleg a
konfliktushelyzetekben felerősödik a szereplők szatirikus magatartása. Nemcsak Irókámé, de a rendezőé, Nagyöregé, az asszisztensé is. Tehát a művész szereplőké.
Kisregényének középpontjába Marosi Gyula a művészvilágot állítja, a szatirikus
írói magatartás tehát elsősorban a művészvilághoz való viszony. A „motívumok", a
falu képviselői jóval kevésbé, vagy alig szatirikusak. Nem jobban, mint amennyit a
kisregény szatirikus alaptónusa mindenképpen megkíván. Az élet és a művészet, a
motívum és a film így szétváló, egymásnak meg nem felelő dolgok lesznek. Ez a
szétválasztódás a forgatókönyv átírásával veszi kezdetét, s felerősödése Irókámban
válságos helyzetét tudatosítja.
Hogyan kellene élni? — teszi fel mindegyre a kérdést Marosi Gyula. Hősei erre
a kérdésre keresik a választ. Most már nem fiatalemberek, hanem az életben megmártózott felnőttek. Marosi nem eleve utasítja el a kompromisszumokat, tudja, hogy
van köztük szükséges is. De vajon hol a határ a szükséges és a szükségtelen között?
Ki ítéli meg? S aki gyakran köt szükségesnek mutatkozó kompromisszumokat, nem
fog-e szinte automatikusan szükségteleneket is kötni? Vagy eleve hozzátartozik az
ember életéhez ez a kétarcúság, ez az átmenetiség a megalkuvások és a helytállás
között? Hiszen amikor emberi okait, indokolt motivációját látjuk a szükségtelen
kompromisszum szubjektív szükségességének, még megbocsátani is hajlandók lennénk. (A rendezőnek a harmadik felesége végre szült egy gyermeket, s ezzel szelídítette kezesbáránnyá. Alighanem Irókám se akar mást, mint egy kis nyugalmat
odahaza.)
Marosi a szükségtelen alkalmazkodás, a tartalmatlan élet ellen lázad. Figyelme
elsősorban saját nemzedéke útját kíséri, de alapvetően nem egy nemzedék, hanem
egy magatartásforma ellen fordul. A nemzedék azért hangsúlyos ebben a kritikában,
mert életkora, egzisztenciája miatt most van abban a helyzetben, hogy elkezdjen
felesleges kompromisszumokat kötni. Mindennek a problémának a feltárásában a
művészet, a művészsors inkább témaként, mint központi problémaként jelenik meg.
Csak látszatra művészregény ez a két kisregény, hiszen a központi kérdés az életformára, a magatartásra irányul. Az önmegvalósítás nem a művészek kiváltsága, s
e törekvés feladása nem az ő bűnük csupán. Rólunk szól a mese.
A szatirikus-ironikus szemlélet stilárisan is áthatja a kisregényt. Marosi Gyula
alapvetően realista írói módszere a lírai valóságmegragadástól egyre inkább a gondolati felé tolódott el. Ezen az útján a legtöbbet Déry Tibortól tanulta és tanulja.
(Az író 80. születésnapjára írott Köszöntőjében olvashattunk Déry műveihez fűződő
kapcsolatáról.) Jó néhány Dérys ízű gondolatot hallhattunk Tarr-Koczótól, például a
jelen és a jövő viszonyával kapcsolatosat. A Motívumnak jó lesz még hangsúlyosabban mutatja ezt a termékeny kapcsolatot, de most már inkább az írói eszközökben.
A mondatépítkezés fegyelmezett bravúrjai, a realitásból nagy természetességgel látomást növesztő képesség, a szatirikus, az ironikus stíluselemek kedvelése m u t a t j a
ezt. De Déry módszeréhez leginkább mégsem ezek a jegyek kötik Marosi Gyulát,
hanem a rendkívül következetes, a reális élethelyzetekbe ágyazott gondolatiságra
törekvés és az a morális pátosz, amely mindezt irányítja, Dérynéi már az öregkor
rezignált szkepszisével, Marosinál a társadalom megváltoztatására törekvés radikális meggyőződésével.

56

CSEHSZLOVÁKIA
i

Egy pozsonyi utca krónikása: Lubos Jurík
A cím, tudjuk, sohasem véletlen. S ha spontánul került is a könyv fedelére,
rendszerint gazdag és sokrétű jelentést sűrít magába. A fiatal szlovák írónak, Lubos
Juríknak első novelláskötete a Mező utcában címet kapta, egy létező pozsonyi utca
nevét. Alaposabb történeti stúdiumok nélkül is könnyen kitalálható, hogy ennek az
utcának valamikor a város szélén kellett lennie. Aki ismeri Pozsonyt, ezt a rendkívül dinamikusan fejlődő közép-európai nagyvárost, tudja: ez a környék — a'
Szent András temető és a Medikus-kert közötti utcácskák — ma már a tágabb értelemben vett belvároshoz számít. így az írónk által megidézett városnegyed s a
kötetcímül választott utcanév akár szimbólumnak is tekinthető. A „kisváros" jelképe, melyet fokozatosan elnyelt, magába olvasztott a nagyváros. A beköltözött ú j
lakók, a foghíjakra épült modern bérházak ú j életformát, másféle emberi kapcsolatokat jelentenek, s az öregek, akik még köszönnek egymásnak és a postást is
megkínálják egy pohár borral, egyre idegenebből szemlélik a fölgyorsult élettempót,
a hideg fényű neonok alatt didergő akácokat. Akár Budapesten, Bukarestben vagy
éppen Krakkóban. Ha Jurík novelláinak megismerő értékét vesszük szemügyre, ezt
kell elsőül említenünk: a nagyvárosban fölszívódó kisváros „fölfedezését".
Még többre kell értékelnünk ezt a fölfedező utat, ha a szlovák irodalom hagyományaira, kialakult konvencióira gondolunk. Északi szomszédaink prózaírói — nemcsak a XIX., hanem a XX. században is — elsősorban a falu és a kisváros közegében mozogtak otthonosan. A történelmi körülmények ismeretében nincs mit csodálkoznunk ezen. így érthető, hogy a szlovák irodalmi közvélemény várakozással és
fokozott érdeklődéssel figyeli a fiatal nemzedéknek azokat a kísérleteit, amelyekben
a városi életforma, mentalitás ábrázolására vállalkoznak. LuboS Jurík az anyakönyv
tanúsága szerint ugyan Érsekújváron született (1947-ben), meghatározó élményeinek,
gyermekkorának és „eszmélésének" helyszíne azonban Pozsony, pontosabban a tegnapi Pozsony. Szlovákia fővárosának történetében éppen a legközelebbi múltban
került sor döntő változásokra. írónk számára — sok nemzedéktársától eltérően —
vállalt szülőföld ez a város, reflexióinak, világszemléletének természetes közege.
A hetvenes évek elején induló „új raj" képviselői közé tartozik, folyóiratközlések után az első komolyabb elismerést 1972-ben kapta, a Szocialista Ifjúsági Szövetség és a Smena Kiadó irodalmi pályázatán a próza kategóriában első díjjal jutalmazták. Két novelláskötete látott eddig napvilágot: 1973-ban a Mező utcában, 1976ban pedig a Hosszú, fárasztó út. 1975-ben Beszélgetések címmel adta közre a szlovák irodalom és kultúra képviselőivel készített interjúinak kötetét. Néhány év óta
a pozsonyi szlovák politikai és kulturális hetilapnak, a Nővé Slovónak szerkesztője.
A szlovák prózaírók ú j generációját félrevezető volna az „új hullám" kifejezéssel
minősíteni, hiszen a fiatalok törekvései nem jelentenek gyökeres újrakezdést, a kötetekkel jelentkező írók nem sorolhatók azonos stíluseszmény, ábrázolásmód, irodalmi program követői közé. Témaválasztásukat, poétikájukat tekintve találunk
ugyan hasonló tendenciákat, de a „széttartó vonalak" legalább ennyire jellemzőek.
57

Többeknél hasonló az egyéni élményanyag közvetlen művészi földolgozására irányuló szándék, az érzékelhető-tapasztalható valóság iránti vonzódás. Sok fiatal író
elsősorban gyermekkorának tájait kísérelte meg fölidézni, a kamaszkor és a korábbi
évek élményeit-tapasztalatait. Ezt a világot gyakran egy „visszaszűkített tudat" prizmáján keresztül szemlélték, tehát ahogyan például egy tizenéves fiúcska érzékelhette
környezetét. Jurík is „szülőföldjéről" készített novelláiban számadást, 1974-ben nyilatkozta a pozsonyi Pravdában a Mező utcáról: „Ott nőttem föl, nemcsak gyermekkorom, fölnőtté válásom, egyetemi éveim és első szerelmeim is odafűznek. Egy csodálatos utca, csodálatos emberekkel. Ezért kellett róla írnom, mint ahogy mások
írnak gyerekkorukról." Pályatársaival ellentétben azonban nem a serdülő fiú jól
vagy rosszul elképzelt optikájával láttatja ezt a világot. „Leltároz" inkább, az i f j ú ság első szakaszán túljutva s az egykori környezetből kiszakadva teszi mérlegre,
vizsgálja fölül emlékeit, a korábbi évek tapasztalati anyagát.
Noha a Mező utca nem esik távol a főutaktól, a nagyvárosi zajtól némileg védett
környék, terecskék és utcarészletek; a „juríki t á j " kispolgári egzisztenciák sajátos
atmoszféráját sugallja, azét a rétegét, amelybe éppúgy kerültek lecsúszott elemek,
mint egyszerű munkásemberek, faluból városba települtek, kishivatalnokok és kisiklott életűek, szerény viszonyok között élő családok. Hétköznapi mikrokozmosz, egyszerű örömökkel és vágyakkal. A mindennapok egyhangú ritmusát érezzük, csöndes
tragédiák ki nem mondott fájdalmát. Szürkeség és monotónia — távolról, kívülről;
az író azonban ismer itt minden árnyalatot, fájdalmat és szépséget. Egy elmúló
világ krónikása, ahonnan a távozó öregek magukkal viszik a sírba anakronisztikusnak tűnő szokásaikat, életformájukat, a teljes személyiséggel megélt emberi kapcsolatokat, kisszerűségüket és hagyományos munkaerkölcsüket is. Többnyire divatjamúlt magatartásmintákat, amelyek kihalására talán nem is volna érdemes figyelni,
ha a metropolissá növekedés folyamata nem zárná egyben sivárabb viszonyok közé
is az embert. Jurík novelláinak hősei egytől egyig marginális személyek, akik nem
tudnak kellő rugalmassággal alkalmazkodni a megváltozott körülményekhez, vagy
elvesztették tájékozódási képességüket, öregeket, félrecsúszott sorsú értelmiségieket
ábrázol, céltalanul lődörgő, huligánkodó fiatalokat.
A cinéma vérité tárgyilagosságával figyeli a környéket és lakóit az író, nem a
kuriózumokat vadássza, a tipikus figurákat és helyzeteket keresi. „Vágást" szinte
alig alkalmaz, a kamera mozgását a Mező utca ritmusához igazítja, elsősorban regisztrálni és nem kommentálni akar. Jurík visszahúzódik a külső szemlélő szerepébe, tudósít az eseményekről, látszólag szenvtelenül. Nem foglal állást, nem ítélkezik. A narrátor rendszerint mindvégig egyforma távolságban marad a történéstől, alakjai sorsától. Szereplői általában harmadik személyben beszélnek, belső monológjukat mintha magnóra mondták volna az írónak. Le kellett mondania tehát a
belső ábrázolás lehetőségeiről, lélektani folyamatok érzékeltetéséről. Teljes és objektív metszetet akart nyújtani a valóságról, ezért választotta a leírás módszerét; „fölénybe kerül" így alakjaival szemben, mint a hagyományos próza narrátorai. Amit
elvesztett az egyén belső világának föltárása révén, azt a vámon szerzi vissza: a
pontos, tárgyias környezetrajzban. Ábrázolásmódja mutatja mind a francia nouveau
román eredményeinek, mind a .legújabb világirodalomban ismét erősödni látszó
sokadik újrealista iránynak a hatását.
Inkább történésről, mint cselekményről beszélhetünk Jurík novelláiról szólva.
„Életdarabokat" szakít ki, akár az öreg postás napi körútját kíséri végig, akár a
kertészét, a sírásóét vagy a villamos váltóőrét. Megszokott cselekvések egyhangúsága, tempós, kiszámított mozdulatok. A hősök meditációi rendszerint nem mozognak tágabb körben az elvégzendő munka konkrét fázisánál és az utána következő
pihenés vágyánál. Létük dimenziója ennyi: az eszközjellegű tevékenységként végzett munka. S életkoruknál, mentalitásuknál fogva egyre jobban magukra maradnak;' a perspektíva pedig: az elmúlás, a halál. Ha nem „kerekíti" is mindig tragikussá a befejezést az író, a történetek általában ezzel a távlattal bírnak.
Közömbös vagy szenvtelen írónak mondhatnánk Lubog Juríkot, ha „leltára" —
hogy nem indokolatlan a kifejezés, azt a beszélt köznyelvből építkező egyszerű
58

mondatai is igazolják — csak ennyit közölne: néhány idős kisember szociografikus
hűségű portréját. Tudjuk, hogy ezek a szereplők egy sajátos közeg és mentalitás
képviselői. Magukra maradásuk, lefokozott létük nemcsak az egyéni sors vonatkozásában érvényes, hanem bizonyos emberi kapcsolatokat és életformát tekintve is.
A velük történő események megismertetnek bennünket a tárgyi valósággal és jelképes értelemmel is bírnak. A novellák narrátora az író szubjektív életérzését is
közvetíti, s ez nem nosztalgikus kesergés, hanem értékek keresése. Jurík természetesen írói személyiségét és eszközeit is keresi. Legsikerültebb novelláiban hű képet
fest egy pozsonyi, s egyben közép-európai mikrovilágról, figyelmeztet az „egyszerű
életek" tanulságaira, a rohamos változások között élő embernek arra az alapvető
szükségletére, hogy saját énje viszonylagos állandóságát megőrizze.
KISS GY. CSABA

ROMÁNIA

Marin Sorescu
Első kötete paródiák gyűjteménye volt. Huszonnyolc éves, mikor Költők között
egyedül címmel irodalmi karikatúrái megjelennek. Korábban rendszeresen közölt
kritikákat is, elnyerte az egyik irodalmi hetilap kritikai díját. Paródiáiban voltaképp a bennük megkezdett gondolatmenetet folytatja. Nem csupán bökverseket rögtönöz, hogy a különböző költői stílusok és modorok ad absurdum vitelével afféle
„így írtok ti" gyűjteményt állítson össze, hanem többnyire „épp olyan" verseket ír,
mint azok, akikről a paródiát készíti. Múlt századi alanyi költők és sematikus versfaragók hangján egyaránt híven és pontosan szólal meg, végigpróbál különféle
arcokat és álarcokat, lefegyverző formai biztonsággal. Az utánzás tökéletesen sikerül, de — és épp ezért játszotta el Sorescu annyi költő szerepét — a siker igencsak
kétes és lehangoló. Olyasféle tanulsággal jár, hogy sokfajta vers lehetséges, és a
paródiákat készítő fiatalember nyugodtan művelhetné bármelyiket, ha a kísérlet
nem jelentené számára szükségképpen azt, hogy sikeresen élni akármilyen adott
lehetőséggel — tulajdonképpen kudarc. A líra kudarca, és természetesen nem pusztán a líráé, hisz korántsem ú j keletű literátorlelemény, hogy ha a vers és a versírás esélyeiről — hangzatosabban: sorsáról — van szó, akkor végső fokon sokkal
köznapibb kérdések kerülnek a- mesterségéről töprengő lírikus gondolatainak lemeztelenítő fényébe.
Marin Sorescu érzelmes karikatúrákat készített. Vonzotta ez a kialakult sokféleség, ezért nevezem érzelmesnek kísérletét, de kritikus szemlét tartva fölöslegesnek kellett minősítenie azt, hogy szépen és folyékonyan beszéljen a mások nyelvén.
„Engedtessék meg, hogy különbözzem" — jelenti be igényét egyik esszéjében, a Don
Quijote ifjúsága című kötet utószavában. A bejelentés több, mint a pályakezdő jogos
igénye. A különböző sematizmusokat utasítja el így Sorescu, nemzedéke, a hatvanas
években jelentkezett román író- és költőnemzedék legjobbjaival együtt. Az elutasítás nyomán újra felszínre bukkan a korábban elkendőzött kérdés: mit kezdhet valaki, ha fölfedezi, hogy — mint Sorescu írja — „a kórus már az ókorban eltűnt",
és mellébeszélés „patetiko-hetvenkedő módon" szólani arról, hogy velünk történik
valami, ahogyan háromsoros versében ironikus csodálkozással mondja: „Velem történik / Valami. / Egy ember élete." Sorescu tehát erről a „valamiről" akar beszélni.
Szándékához leginkább illőnek a groteszk hanghordozást, illetve a groteszk-szimbolikus tragédia színpadát tartja, valamint a fabulaszerű gyerekverseket (kiadásuk59

hoz maga rajzolt, illusztrációkat). S rendszeresen közöl rövid publicisztikai írásokat,
esszéket is; Ady Endre válogatott verseinek pár éve megjelent Paul Drumaru-féle
fordításához ö írt utószót.
Verseiben a közvetlen költői személyesség hanghordozását ironikusan szemléli,
de az effajta iróniáról azt olvashattuk valahol, hogy a kifordított kabátzsebhez
hasonlatos, a zseb és a szövet a kifordítás után is ugyanaz. Sorescu későbbi írásaiban ezért sokszor olyan jellegű kísérlet folytatódik, mint amilyennek első kötetében
tanúi lehettünk. Egész kötetnyi verset ír például az idillinek mondott falusi életről.
A falu életének ábrázolásától a román irodalomban is tökéletesen idegen a groteszk
szemlélet. Idill vagy tragédia színhelye volt ez a környezet hosszú ideig, s egyfajta
irodalmi munkamegosztás szerint szinte kizárólag az úgynevezett tradicionalisták
műveinek színtere. Párhuzamosan és egymással feleselve bontakozott ki a század
elején a falu mítoszának és a városlakó személyek analízisének irodalma. Az előbbi
pedig a tartós idillizálás következtében olvashatatlanná sekélyesedett. Sorescu e hagyományos, pontosabban: konzervatív líra minden rekvizitumát fölhasználja és
diszkreditálja őket, hogy a hitelétől megfosztott nyelvi stílus függönyét szétszabdalva
észrevegye: a mítosz mögött — korántsem meglepő módon — tartalom lakozik.
A fölfedezéshez illő egyszerűséggel: a természet mítosza nevetséges, de a természet
nem az. Ilyen és ehhez hasonló elemi fölfedezéseinek közléséhez Sorescu kialakított
egy mímelten egyszerű versbeszédet, mely nemcsak arra alkalmas, hogy a különböző
— például történeti
mítoszokat megfossza aurájuktól, hanem arra is, hogy átértelmezze őket (egyebek közt Manole mester, a román Kőműves Kelemen mítoszát
a Manole mester című versben), s így kikerülje a demitizálás műveletének mítizálását. Verseiben mindig van valami rögtönzésszerű, nem végleges, alkalmi jelleg, a
köznapi beszédre emlékeztető egyszerűség és játékosság, azzal a lényeges különbséggel, hogy a köznapi beszéd nemigen tud ilyen egyszerű lenni. A puszta szóhasználat szintjén látszólag pongyola szöveg Sorescu jó néhány írása. Nincs bennük
semmi „költői", időnként a szó szoros és átvitt értelmében egyaránt képtelenek.
A szándékosan köznapi szöveg egésze szerveződik nála valamilyen sűrű és több
értelmű metaforává, mind a versek, mind a színpadi művek esetében. Az utóbbiakat
ezért nevezhette a mai román egyfelvonásosokat bemutató magyar antológia, a
Modern Könyvtár-sorozatban megjelent Az esti futár című kötet Sorescut jellemző
jegyzetében „groteszk-szimbolikus tragédiáknak" Belia György. Például a rádióban
műsorra kerülő Sorescu-színmű magyar címe: Forrás — a darab egyik motívumára
utal. Az eredeti már címével is többféle értelmezési lehetőséget kínál: a Matca
folyómedret, forrást, folyóvizet, őskezdetet, anyaméht, méhkirálynőt és törzset jelent,
lefordíthatatlanul sok irányban villantva föl már előre valamit a rendkívüli erejű
játék jelentéseiből. Ugyanígy legújabb színjátékának, a XV. században, Bizánc eleste
után, a törökök balkáni előrenyomulása idején játszódó kétrészes műnek a címe sem
csak elvont szótári értelme, hanem a dráma egészétől nyert jelentése szerint is
többféleképpen fordítható: megfázás, hűvösség, közöny. Ily módon a szép, „költői",
„képes" beszéd egyik szintjéről lemondva, a trópusoktól elbúcsúzva Marin Sorescu
a művek elemi részecskéinek s a belőlük megkomponált egésznek a többértelműségére figyelmeztet, s ezáltal radikálisan viszonylagossá tesz mindenféle szokványt,
szabványt és előregyártott mítoszt, tehát azokat a kellékeket, amelyeket folytonosan
át-átalakít, hogy belőlük meghökkentő, eredeti s a román irodalom hagyományaira
sikeresen építő műveit megalkossa.
ZIRKULI PÉTER

60

MARIN
*

SORESCU
*

*

Hajlanék életem fölébe,
Figyelnék, mintha mikroszkópon át,
És látnám magam úszni benne,
Céltalan nyüzsgő
karikát.
S csöpp-alakban, cseppet zavarban,
Csodálkoznék a kavargó
tárgylapon:
Kicsoda néz rám állandóan,
Aki így szeret, és utál is nagyon.

Feleltetés
Valahányszor
feleltetnek,
Minden kérdésre
össze-vissza
válaszolok.
— Hogy állsz történelemből?
Kérdi a tanár.
— Rosszul, nagyon rosszul.
Épp most kötöttem tartós békét
A törökökkel.
— Mi a nehézkedés
törvénye?
— Hogy bárhol legyünk is,
Szárazon vagy vízen,
Lent avagy a levegőben,
Minden dolognak a mi fejünkre
Esnie.

kell

— A civilizáció mely fokán
Vagyunk?
— A csiszolatlan kő korában,
Mivelhogy az egyetlen
Csiszolt kő,
A sziv,
Elveszett.
— El tudod-e készíteni nagy reményeink
— Persze, színes léggömbökből.
Minden széllökéstől újra
Elszáll egy-egy léggömb.
Mindebből teljesen
nyilvánvaló,
Hogy meg fogok bukni,
És meg is érdemlem.

térképét?

Üldözési mánia
Te kiszipolyozol
engem,
És én azt hiszem, hogy te
Szipolyozol ki engem.
Te háborúba
Viszed a gyermekem,
És én azt hiszem, hogy te
Viszed háborúba
A
gyermekemet.
Te napjaimat
elveszed,
És én azt hiszem, hogy te
Veszed el tőlem
A napjaimat.

*

*

*

Asszony
Mászik föl a fára
És a férfi két kézzel
A létrát.
Madár száll
Az égen
És alatta kisgyerek
A levegőt.

tartja

tartja

Csillag kél
Az' égen
És a föld tartja
Az eget.

ZIRKULI PÉTER fordításai

Látvány és tekintet
NICHITA STÁNESCU VERSEIRŐL
A költő szavakká változtatja a dolgokat, s úgy tudja, hogy ezzel befejezi azt,
ami egyébként nyers és vázlatos. „Semmi se kész, míg rá nem néztem" — fogalmazta meg Rilke. Az öntudatos küszködés a szóval és a szóvá alakításért, a tekintet
látványépítő jogáért azóta termékeny hagyománnyá lett. Stánescu számtalan változatot eszelt ki, hogy az effajta befejezettség élményéhez elérkezzék. Irt dallamos
egyszerűséggel, teremtett összefüggő motívumrendszereket, játszott a szavakkal,
fogalmakkal, érzelmekkel és nosztalgiáival (a Klasszika édes stílusában címet viselő
könyvében), létrehozott — egy-egy kötetnyi időtartamra — kozmológiát (a 11 elégiában, a Laus Ptolemaeiben). Végigment járt utakon és zsákutcákon, a költői zsákutcákról korántsem lévén lesújtó véleménnyel, hiszen jónéhány alanyi tapasztalatát
ott szerezte. Számára végül ilyen zsákutcának tetszett az is, hogy valamiféle kimondhatatlannal kell megküzdenie a költőnek. Rendkívül komolyan vette ugyan,
elvégzendő feladatnak látta. Tapasztalatai így azt sugallják, hogy a végiggondolt
„tévedések" több tanul(t)sággal szolgálhatnak, mint a tévedhetetlenül józan elmeséta.
Verseiben tekintetek villannak, angyalok röpködnek, csodamadár kering, tétován
matat egy kéz holmi transzcendens fogódzó után. Az ismerős mozdulatokat Stánescu
megismétli, s aztán nem tudja egészen elhinni őket. Mintha túlságosan léha volna
ehhez. Olyan „igazi, bátor, jó léha", amilyenről Ottlik beszél egyhelyütt.
A román költők is többnyire egyszer szokták „megtalálni a hangjukat". Stánescu
többször megtalálta és — elveszítette, pillanatra mindig úgy tetszett, hogy könnyelműen. A könnyelműségről rendre beigazolódott, hogy merészség volt. Mert nem kevés bátorság kellett hozzá, hogy minduntalan kérdésessé tegye a fölkínált fogódzókat és a megtaláltakat: a saját költői gyakorlatát. Költői gyakorlata ezért is sokféle.
Épphogy utal csupán rá a témakörök jelzése: álomi látomások s közben iszony az
álomtól és elalvástól (hogy mire ébredünk — „az itt a bökkenő"), költői világteremtés meg a teremtett világában magára maradottnak a romantikus panasza,
ironikus hangszerelésben, versek a versről, átváltozások és identitásválság, és így
tovább. Témáit szétszerelte, vásott költők módján. Talán a francia költészet nyelvi
közelsége okozta, talán sok egyéb is, hogy ez a „léhaság", „vásottság" az újabb
román líra egy részétől nincs olyan távol, mint a miénktől, ahol többnyire prófétikus
komolysággal szóltak avantgarde hangon is. Nem mintha ez a prófétikus komolyság
idegen volna Stánescutól. Miért éppen ez volna idegen tőle? De témáinak, szavainak, egyáltalán: költőségének és költőiségének nem tulajdonít különösebb fontosságot. Miközben állandóan a költészet fontosságáról is beszél, főként, vagy mellesleg.
Fontos számára, hogy hangzás és jelentés tökéletes egységét megtalálja. Nem filozófiai a költészete, hanem a reflektált élményeké, s az élmény neve maga válik
verssé némelyik újabb, kivételes tömörségű írásában. Ez a tömörség szinte a nyelvvel, az anyanyelvével való azonosulást jelenti, kivételesen fölfokozottá teszi a
szavak helyzeti energiáját.
De a verseket nem szavakkal írják — mondja Stánescu. Talán elmondaná, hogy
mivel, ám az bizonyára megintcsak vers volna, befejezett, elkészült. A költőt pedig
leginkább a befejezetlen és a készülő foglalkoztatja, a már nem olyan és még nem
ilyen. Energikus szavaival a pontosságért nagy árat kell fizetnie. A fogalmi pontosságot közelíti meg, az éppolyan és éppilyen mozzanatát. Tömörség- és pontosságigénye miatt vonzódik az elvont fogalmazásmódhoz, az absztrakciókhoz. Állványzatot ácsol belőlük, de magasságukból az elemi látvány, a képek és dolgok tenyészetétől távolodik el, attól, amiért az egész műveletre egyáltalán vállalkozott. Hangzás
és jelentés egységét keresve így végső fokon fogalmakat talál, s bármily tökéletesen
63

tudja is eggyé szerkeszteni a fogalmi meg a verslogikát, viszolyog ettől a tökélytől.
Egyebek közt azért, mivel szigorában nem egyfajta észjárás tagadását, hanem teljességét és kizárólagosságát látja meg, irigyelt emelkedettségében pedig a számára
elfogadhatatlan magabiztosságot. A bizonytalanságot hívja ki s a többfajta észjárás
buktatóit. Rögtönözni kezd, hogy megtalálja, megtegye az utat onnan, amit akárki
gondol, oda, amit senki sem gondol, ahol a szavak dolgokká, tárgyakká, képekké
változnak vissza. Legsúlyosabb élménye ez az utazás, a „Nincsennel" ült „komor
lagzitól" a még érintetlen látvány szólításáig.
Talányos versében, az Uvegesedésben valaki átnéz rajtunk, „és nem tudjuk,
hová néz". Mintha e névtelen felé mutatna valaki a Stánescu verseiben. Rokon
jelentése van nála az érintetlen látványnak s a névtelennek. Számtalan névvel illethetné, de nem bizonyos, hogy mindenáron erre törekszik. Ahogyan motívumait lebontja, témáit szétszereli, úgy építi és dönti le a képeit. Zártságuk mindig pillanatnyi, annyira ideiglenes, hogy mindig őrzi az összeilleszkedés szálkás vonalait, hézagait. Embléma jellegükkel a még meg nem fogalmazottra mutatnak, de a szavaktól
még érintetlen látványokat nem teszik neves foglyaikká.
Elveszítve tejfogait, barátait, a mítoszi azonosságot (ahol „szót é r t e t t . . . önmaga önmagával") Stánescu léhán és állandóan improvizál. Üres tekintete elé áttetsző képeket emel, hogy rajtuk át észrevegye mindazt, amit senki sem gondol, de
amiről így megpillantva, az érzékek élményeként bizonyosodik be, hogy tudatunk
vendégévé, nyugtalanító vendégévé válhatik.
ZIRKULI PÉTER
Utósző az Európa Könyvkiadónál megjelenő Stánescu-kötethez. Nlchlta Stánescu 1933. m á r c .
31-én született Ploiesti-en. A bölcsészkar elvégzése után 1957-től egy Ideig az egyik b u k a r e s t i
Irodalmi hetilap szerkesztőjeként dolgozott. Első kötete 1960-ban jelent meg. Tizennégy verseskötete közül három írószövetségi díjas. Az 1972. évi díjat egybegyűjtött publicisztikai írásaiért
kapta. Esszéket is ír, műfordítással is foglalkozik (pl. Vaskó Popa verseit fordította). Kötete
jelent meg angol, cseh, francia, szerb-horvát, valamint svéd fordításban. 1975-ben Herder-díjjal
tüntették ki. Magyarul a Krlterion Könyvkiadó jelentette meg verseit 1974-ben, Víziorgona címmel, Szilágyi Domokos fordításában.

NICHITA

STÁNESCU

Talpig az időben,
ami senkié sem,
és az áldott kőre,
nem lépek oda se,
nem szállok felhőkig,
másokéi mindig ...

64

Kőfelmutatás
a Legszebbet, az én legszebbemet mutatom föl
vagyis a verset, épp a verset mutatom,
s kérdem tőled:
hiszed-e, hogy kőre hasonlít, azt hiszed?

neked,

Te, fa, nekem mutatod, ami rajtad a legszebb,
az illatodat
mutatod,
és kérded tőlem, te jóillatú:
hiszed-e, hogy kőre hasonlít, azt hiszed?
ö nekem azt mutatja, ami benne a legszebb,
törékeny életét
mutatja,
áttetsző életét mutatja, és kérdi tőlem:
hiszed-e, hogy kőre hasonlít,
azt hiszed, hogy kőre hasonlít?

Csodamadár
Madarat szültem ma éjszaka,
mikor vetült
tekintetem
egytől hétig,
gondolkodva,
töprengve a végtelenen.
Viselős volt
tekintetem,
és belőle ő kitépte
sápadt csőrét, s hussant,
halálon túlra, messzire.

lebbent

Messze nézett,
egyenesen,
tekintetem
törten,
vérben,
olyan sötét, mindig szelíd,
tétova is, meg
könnyezik.
Nyílegyenes,

remeg mégis

...

A tenger ellenében (II.)
Bármit, csak megfulladni
nem.
Nem vízből lett az élet.
Mi nem vagyunk halak utódai,
mert nincsenek
halak.
Csak az van. ami fölötte él,
csak ami láthatja közvetlenül a napot.

Ég, lég,
légburg,
fölötted
vagyok.
Te kívül vagy,
és könnyed,
de én kivül vagyok

rajtad

is.

ZIRKULI PÉTER fordításai
5 Tiszatáj

SZOVJETUNIÓ

A történelem logikája szerint
Új jelenségek az európai szocialista országok prózájában cigién értékes orosz
nyelvű tanulmánygyűjteményt jelentetett meg 1976 októberében a Nauka Kiadó. Al-°
címe: a hetvenes évek elejének szépprózája. A szerkesztő bizottság tagjai: D. F.
Markov, V. A. Horev, Sz. A. Serlaimova. A bolgár, magyar, NDK-beli, lengyel, román, cseh és szlovák prózafejlődést elemző tanulmányokat a szerkesztők előszava és
Markovnak A történelem logikája című írása vezeti be.
Egyedülálló vállalkozásról van szó. Első kísérlet az európai szocialista országok
irodalmának, ezen belül is a jelenkori, mintegy másfél évtizedes időszakasz «prózájának egységes, marxista szemléletű áttekintésére és értékelésére. A szerzők hangsúlyozzák, hogy megerősödtek a szocialista realizmus és eszmeiség pozíciói. Jellemző
a társadalmi-politikai, szociális és etikai problémák gyakorisága, a gondolatiság mélyülése, az ember belső világának mélyebb elemzési igénye.
A valóságfeltárás, az „önmegismerés" és „önelemzés" értékes eredményei figyelhetők meg a lengyel, bolgár, magyar, román és cseh irodalomban. A kisregény változatlanul virágkorát éli, de ez nem jelenti a nagy formátumú eposzregény elavulását. Ezt bizonyítják M. Lalic, M. Krleza, G. Karaslavov művei. A kisregény sajátos
változata, mely novellákból füzérszerűen épül föl, ú j műfajként jelent meg a bolgár
prózában. A terminológiai eltérések ellenéré egy ú j típusú, korszerű realizmus kialakulása figyelhető meg. A szocialista realizmusról Markov mint a valóságábrázolás
dinamikus, sokoldalú módszeréről beszél Köpeczi Béla, G. Kox, G. Plavius értelmezéseire hivatkozva. A legfőbb feladatot a társadalmi változások, a szocialista humanizmus ú j vonásainak feltárásában és művészi ábrázolásában jelöli meg. A múlt
demokratikus mozgalmainak, jelenünk szocialista tradícióinak összekapcsolását, m a r xista igényű vizsgálatát értékeli Darvas Részeg eső című regényében.
Számunkra a legérdekesebb J. P. Guszevnek, a magyar irodalom kiváló ismerőjének jelenkori prózánkat elemző tanulmánya. A jelen megértéséhez fontosnak, nélkülözhetetlennek tartja az előzmények áttekintését. A 40-es évek végén kialakuló
szocialista magyar irodalom karakterét a múlt haladó forradalmi tradíciói is alakították. Rámutat arra, hogy „ . . . a magyar nép és alkotó értelmiségének tudatában
gyönyörű szép hagyományok élnek, többek közt az 1919-es Magyar Tanácsköztársaság emléke".
Bár az 1956-ot megelőző évek, a személyi kultusz ellentmondásai nem tűntek el
nyomtalanul, de feloldódtak a konstruktív megoldásokat találó pártvezetés révén a
konszolidáció éveiben. így a 60-as évek magyar irodalmában az újrakezdés és a folytonosság dialektikus szervességben történt. Magyarországon, mint a többi szocialista
országban, az irodalom nem egyetlen és egységes világnézeti alapon jön létre. A hazai szakirodalomra (főként Tóth Dezső: Az irodalomról — a kongresszusi
határozatok fényében című tanulmányára) támaszkodva fejti ki, hogy két pólusról lehet
beszélni. Az egyik kristályosító, vonzási központ a szocialista irodalom, a másik az
úgynevezett általános emberi értékeket kutató, humanista irodalom köre. A szocialista társadalmi-etikai ideál központi helyet foglal el az irodalom eszmei-esztétikai
koordinátái között. Merev határok nincsenek. Átmenetek, egybeolvadások figyelhetők
meg nemcsak írók, hanem egy és ugyanazon író művei között is. Hangsúlyozza, hogy
a valóban „örök" emberi értékek nem mondanak ellent a szocialista társadalmietikai ideálnak, amely magában foglal minden értékes emberit. Ilyen értelemben
tartja meggyőző, igazoló példának Németh László Égető Eszter és Irgalom című
regényét.
Részletesen elemzi a szépíró Németh László munkásságát írói és eszmei szem66

pontból is szintézisként lezáró Irgalom gondolatiságát. Kertész Ágnes tiszta lélek,
ideális eszményeit az életben, a társadalomban, az emberi kapcsolatokban akarja
megvalósítani. Csalódások, belső harcok során, amelyeket az író kitűnő lélekábrázolása művészien hitelesít, éri el fő célját, találja meg helyét az életben. A cselekvésre
inspiráló együttérzés, a fájdalmak enyhítése közben megtanulja hibáival együtt elfogadni az életet, amelynek jobbátételén erejéhez mérten munkálkodik. Életeszményeiért folytatott küzdelmében megtalálja az utat, hogy ideális eszméit evilági, reális
szférákba vonja és megvalósítsa.
Bizonyos fokig párhuzamosan alakul Ágnes élete Halmi Feriével, a sánta, félszeg
medikuséval, akit a hatalom emberei mozgalmi tevékenysége miatt üldöznek. Ágnest
együttérzése, és nem Feri aszketizmusának, sőt heroizmusának csodálata készteti arra,
hogy végül is őt válassza társának, hogy egészségének és szépségének magaslatáról
őhozzá hajoljon. Láthatjuk ebben a „megbékélés", a „keresztény lemondás" eszméjét
is, de mégis a szocialista viszonyok formálódása közepette mindez más, új tartalommal telítődik. Ágnes személyében az olvasó a másokért élő, a rászorulóknak valódi
segítséget nyújtó ember példáját látja, aki életeszményeinek megvalósítása közben
kiküzdi a maga lelki harmóniáját is. Guszev interpretációja összhangban van Németh
László önértelmezésével, aki evilági „üdvösségharc"-ról beszél, amelynek elkötelezettjei, tragikus hordozói az ő hősei. A tragikum alól kivétel az eszmei szintézist
hozó Irgalom hősnője: Kertész Ágnes. Erről az elért eszmei magaslatról kell Németh
László életművét értelmezni és értékelni, végigkövetve azt a hosszú és nehéz utat,
amelyet az első díjnyertes novellától (1925—1965) az Irgalomig megtett.
Illyés Ebéd a kastélyban, Déry Felelet című művét egyaránt a szocialista magyar
irodalom részének tartja. Az általános humanizmus medrébe tartozónak veszi Vas
István, Szabó Magda, Kolozsvári Grandpierre Emil munkásságát. A tipológiai osztályozás, a rendszerező elvek érvényesítése során a csoportosítás nehézségei elkerülhetetlenek. Vas István újabb munkáiban egyre inkább meghatározó a tisztázó szándékú
szocialista eszmeiség. Guszev rámutat arra, hogy a magyar írók a demokratikus és
humanista tradíciók örököseiként a fasizmus ideológiája elleni harcban szerzett tapasztalatok alapján részesei annak a széles frontnak, amelyben a humanista, demokratikus eszmeiségű irodalom mindinkább a szocialista irodalom ideáljának elfogadásához közelít. Ennek egyik bizonyítékaként éppen Vas István művészete kívánkozik ide.
A magyar szocialista irodalom kialakulásában a következő fontos mozzanatokat
emeli ki. „Mindenekelőtt ide tartoznak azok a prózaírók, akik útjukat a »népi« írók
mozgalmának medrében kezdték, de a népi hatalom létrejöttének pillanatában, vagy
ezt követően meggyőződtek a »paraszti szocializmus«, a »külön magyar út« lehetetlenségéről és a marxista—leninista elmélet és gyakorlat perspektíváiról." Veres Pétert, Darvas Józsefet, Szabó Pált nevezi meg név szerint is az ide tartozók közül.
A szocialista építés során nőttek írókká a másik hullám tagjai: Galambos Lajos,
Dobozy Imre, Mesterházi Lajos, Fekete Gyula, Cseres Tibor, Sánta Ferenc és sokan
mások. Külön kiemeli az emigrációból hazatért írók, Hidas Antal, Illés Béla, Lengyel
József jelentőségét.
J. P. Guszev átfogó tanulmányában azt igyekszik felmutatni irodalmunkból, ami
vitathatatlan, ami nem a vélekedés glolga. Igaza van, amikor — Tóth Dezső nyomán
— megállapítja, hogy a magyar irodalomban a munkásábrázolás időlegesen háttérbe
szorult. A ritka és értékes kivételnek számító Kertész Ákos-művet, a Makrát azonban egyénien értékeli. Szerinte Makra Ferenc, a kisregény főhőse „jól maszkírozott,
munkásban reflektáló értelmiségi". Makra gondolkodó ember, aki alkati nehézkessége
miatt nem vállalja, nem bontja ki legjobb énjét, amelynek megvalósításához a szocializmus ad növekvő lehetőségeket. Vívódásai, sokoldalú tehetsége, helyzetértékelése
miatt azonban még munkás marad, amint esztergályos maradt ismert íróként Kertész Ákos is, aki nem kevés önéletrajzi elemből és valóságtapasztalatból alkotta meg
munkáshősét.
A magányba kényszerülő személyiség problémái Vészi Endre, Mándy Iván, Mol5*

67

dova György írásaiban jelentkeznek átütően — állapítja meg a tanulmányíró. Moldova György 3—4 besorolás tagja is lehetne művei alapján. Jogos a bírálat, ha a
humanista gondolatok kezdik nélkülözni a szocialista eszmeiséget, ha a valósághoz
való viszonyulás általánosított társadalomkritikát takar, ha a polgári típusú szemlélet
felerősödik. Itt azonban árnyalni kell a kategorizálás behatároítságát. Moldova hullámzó színvonalú művei között több is akad az utóbbi időben, amely egyértelműen a
szocialista irodalmat erősíti. A Negyven prédikátorra elég utalnunk, amely a szociografikus valóságérzéket és a korszerű mondanivalót tudja ötvözni a múlt ábrázolásában.
A 60-as évek kisregényei közül kiemeli a Részeg eső, a Rozsdatemető, a Hideg
napok, és a Húsz óra jelentőségét. De rámutat arra is, hogy Fejes Jó estét nyár, jó
estét szerelem című későbbi regényében a pénz, a gazdagság vonzását ellentmondásosan ábrázolja, s a felvetett probléma megoldatlansága gyengíti a regény gondolatiságát: a főhős lázadását megoldás, katarzis nélküli tragédia zárja. Örkény Tótékjában
a groteszk és a korszerű eszmeiség összekapcsolódását látja annak bizonyítékaként,
hogy a groteszk eszközei korszerű mondanivaló kifejezői is lehetnek.
Elismeréssel szól a magyar szociográfiai irodalom ú j eredményeiről, A Magyarország jelfedezése sorozatról. Az értékes előzményekre is utalva Erdei Ferenc, Féja
Géza, Darvas, Moldova, Fekete Gyula, Csák Gyula, a költő Csoóri Sándor munkásságára hívja fel a figyelmet. A szociográfiát nehéz műfajnak tekinti, mert az író szigorú kutatóként a tényekre, a „nyers" tapasztalati anyagra támaszkodva végzi felelős munkáját. „A szociográfus . . . nem erőltetheti rá nézeteit az ábrázolt emberekre,
felelősséggel tartozik véleményéért, mint az újságíró" — idézi Kiss Ferenc megállapítását.
Hangsúlyozza, hogy az eltelt két évtizedben a nemzeti és emberi érvényű eredményekről, problémákról a szocialista prózaírók mondták el a legtöbbet, a legjelentősebbet. A magyar próza részt vállal azokból a feladatokból, amelyek megoldását
korunk társadalmi harcainak logikája megköveteli. J. P. Guszev tanulmánya értékes
összegzése, tipológiai rendszerezése az utóbbi másfél évtized magyar prózájának.
Talán csak azt hiányolhatjuk, hogy a szomszédos szocialista országokban virágzó
magyar próza jelentős eredményei kimaradtak áttekintéséből. A tanulmánykötet fontos lépést jelent ahhoz, hogy az irodalomtudomány további rendszerező, áttekintő
munkában a szocialista országok irodalmainak kölcsönhatását, fejlődésük hasonló és
eltérő jellegzetességeit együttesen elemezhesse.
CS. VARGA ISTVÁN

e

68

Csoóri Sándor: A látogató emlékei
Korábban a nyugtalan és elégedetlen alakváltások, az útkereső újrakezdések
költőjének ismertük Csoóri Sándort, aki a metamorfózisok sorozatában próbált ki
ú j utakat és lehetőségeket. A Második születésem (1967) óta — úgy látszik — ez a
nem csillapodó kereső nyugtalanság kevésbé jellemzi már a költői pálya alakulását,
amelyben ily módon láthatóbb s erősebb a szervesség és a folytonosság eleme is.
Az újabb Csoóri-kötetek szorosabban kötődnek egymáshoz, mint a korábbiak.
Inkább a folytatás, mintsem az odahagyó újat kezdés jegyében tartoznak össze.
A látogató emlékei is ilyesféle pályaszerveződési sajátosságokat jelez. Nem hoz
váratlanul újat, meglepően mást, nem nyit új fejlődési szakaszt. Ha a legközelebbi
előzményhez (Párbeszéd, sötétben 1973) viszonyítjuk, így is észrevehetünk benne
részleges változási tüneteket. Talán főleg abban, hogy az itt egybegyűjtött versek
az előző kötet egyik vonulatához kapcsolódnak, azt folytatják, annak a szólamait
erősítik fel. A mostani verseskönyvben — az lehet a benyomásunk — mérsékeltebb
a dinamika, kevesebb a vitális energia, visszafogottabb a nyugtalanság, lassítottabb
a mozgás, ritkább az ajzottság, kisebb intenzitásúak a világbahatolás és világhódítás
gesztusai. A kedély merengőbb és tűnődőbb, gyakoribb szólam a rezignációé, több
a keserű töprengés, felerősödött az elégikusság. Fellegesebb az érzelemvilág. Sötétebb az önarcképek színezése. A leltározó magatartás sűrűbben veszi számba a hiányokat. Fogyatkozott az elszántság, a föltétlenség erélyével kinyilvánított igény, fékezettebb a személyiségdinamika, elfáradások törik meg minduntalan a lendületet.
Feltűnő, milyen sok a versek lexikájában a kérdőszó, a tagadószó és a tagadó értelmű határozószó, a bizonytalanságra utaló módosító szó: a „minek?", „kicsoda?",
„hol?", „miért?", „hová?", a „sehol", „soha", „se", „nem", „ne", „sose", a „hiába",
„semmikor", a „talán". A nyelvi formák, a szófaji és alaki megoldások, a grammatikai mező jelbeszéde is sűrűn érzékelteti a latolgató magatartást, a nyugtalanító
fölismerésekkel telítődő szemlélet feszültségeit, közvetíti az érzelemvilág disszonanciáit, kifejezi a bizonyosság hiányát, vagy éppen fájdalmas következtetések kimondásában tölti be rendeltetését.
Néhány alapváltozatba foglalható a versegyüttesben kirajzolódó élményvilág.
Jelen vannak benne a „hajdan-idő" emlékei, a gyerekkorba visszavezető emlékképek. A „volt-magam", a „volt-gyerek" rég elhagyott, messze tűnt élményei időnként megelevenednek, üzenetük mintegy átsugárzik a jelenbe, amikor a felnőtt „én"
szemléletében már ott van az „Életem felén túl" helyzettudata. A gyermeki „én"
— ha ideje elmúlt is — valamiképp meg is maradt, jelentést hordoz, hívható és
fölidézhető, mint „Második Személy" megszólítható (Ráolvasás a Második
Személyre,
Kérő, baráti szavak a Második Személyhez), szép Előhívó énekben legalább virtuálisan előbűvölhető. A gyerekkor egyszerre érezhető távolinak, elveszettnek és jelenvalónak; feltámasztható nosztalgikusán és tárgyilagosan, a mára vonatkoztatva, távolból nézve és mégis a közellét érzésével, az előélet után nyomozó izgalommal, a
különbözőség és azonosság furcsa kettősségét átélve, „alakmást" keresve és az elvá69

lasztottságot tudomásul véve, a „Milyen gödrökben éltem én!" mélységélményére
visszatekintve, az egykori elszakadás sorsfordító pillanatát újraélve (Súgás, két
hangra). Nem tekinthető mindez fő motívumnak, mégis eleven és beszédes, érdekes
és sok mozzanatot magába fogadó élményváltozatot képvisel. Rokon élménytípust
fejeznek ki azok a költemények, amelyek a hazatérő, a „látogató" tapasztalatairól,
benyomásairól, érzéseiről beszélnek. Úgy is felfoghatjuk, hogy a hajdanvolt gyermeki életközegbe, annak egykori dimenziójába és mostani idejébe vezetik vissza a
megérkezőt a képzeleti és valóságos hazatérések. A találkozás helyzeteiben tárgyias
képsorok, miliőfestő lírai ábrázolások születnek, olyan mélyértelmű sorsláttató portré
készül, mint a szépséges és megrendítő Anyám szavai; s alkalom nyílik arra is, hogy
magáról szóljon az átélő „én", tudatosítva például a „Már ide is csak megérkezem",
a „vagyok most mázos kísértet" (A hazatérő) nyugtalanító érzületét, az ideiglenesség, a máshova kötöttség, a kiszakadottság gondolatát.
Természetesen nem mellékesek a gazdagító részletek, a színező élményelemek,
számítanak az árnyalatok és a variánsok, nem érdektelenek a kiegészítő szerepű
motívumok. A kötet élményrendszerében mégis azt érezhetjük a legfontosabbnak,
ami a személyiség közérzetelemzéseként valósul meg. Ez teremt a lírai közlésben
összefogó vezérmotívumot, amelyhez a különféle részmotívumok is társulhatnak.
Töredék a hetvenes évekből — írja címként az egyik költemény fölé Csoóri Sándor,
egy másik fölött meg ez áll: önarckép, párás tükörben. Ha a közérzetről valló
motívumokat, a legszemélyesebb érdekű vallomásrészleteket, a legjellemzőbb önkifejező megnyilatkozásokat összefüggő sornak vesszük, egymás mellé helyezve
tekintjük át, az így egybefoglalt lírai tartalom megnevezéseként akár ezt a címet is
alkalmazhatnánk: „önarckép a hetvenes évekből". A Csoóri-vers — mint korábban
is — csupa személyesség, álcázás nélküli önkifejezés. Magától értetődő természetességgel és közvetlenséggel állítja a versvilág középpontjába önmagát az alkotói „én".
Folyamatosságra törekszik a nyílt öntükrözésben. Életérzésmetszeteket sorakoztat,
érzelmi állapotok tükörképeit rögzíti, helyzetátélö és -értelmező összegzéseket készít,
alkalmi szituációkra és tartósabb érvényű élményhelyzetekre való reagálások rögtönzött vagy huzamosabban érlelt eredményeit rendszerezi — s ezekből a f r a g m e n tumokból fokozatosan kibontakozik az arcképvázlat. Amit el akar mondani, következetesen a portréfestő közlés részévé teszi. Semmit nem választ el a legközvetlenebbül személyestől. Magatartásának egyik vezérelve éppen az, hogy bármilyen természetű is a verstéma, mindig a leplezetlen szubjektivitás érvényrejuttató szolgálata révén töltheti be ihlető funkcióját.
A közérzet jelentések is egyértelműen az „Életem felén túl" (A falban
fácánt
hallok suhogni) alaphelyzetében fogannak. A szituációk közérzeti tartalma kivált
abban egységes, hogy mindenekelőtt a beteljesületlenségre, a .hiányra, az el nem
ért teljességre eszmélő tudat fölismeréseiből áll össze. Aki itt számvetéseket végez,
„teljes életére" emlékezik, magát a világhoz méri, önelemzésekbe bocsátkozik —
többnyire a csonkaság, a töredékesség kényszerű számbavételéig jut. A hiányérzetnek nevezhető alapélmény tér vissza az önvallomásokban, ú j s ú j változatokban,
megerősítő nyomatékkal, nem feloldó, sokkal inkább elmélyítő és sokszorozó érvénynyel. „Szelíd lettem, lassú és belenyugvó" (Már nem én ülök ott) — mondja magáról a régebben többnyire örökös nyugtalanságban, készenlétben és várakozásban élő,
aki — úgy érezhettük — nem tudna lemondani a „mindenütt jelen lenni" igényéről.
Most szinte egyöntetűen fáradtságról panaszkodik, s a célok és messzeségek vonzásánál mintha erősebb volna a csodát nem váró, felfedezéseket nem remélő szemléletmód hatalma (Októberi futamok). „Hol a jegenyehangú ének?"
(Számonkérés)
— hangzik a számonkérő szó. A hiánykomplexusok késztetik önkeresésre, de ami
valahol elveszett, mintha megtalálhatatlan és visszanyerhetetlen volna. Az mutatkozik állandónak, ami hiányzik, ami elégedetlenséget kelt, ami nincs jelen, ami
veszteségként és vereségként leltározható. Az elértben, a birtokoltban csak a rész
szerint való jelenik meg, ami inkább csak a hiányzót idézi (Kések és szögek szárnya). Az önszemlélet mindegyre a „hiányos élet" látomásával kerül szembe. Nagyon
ritkán szorítják vissza ezeket a hiányszólamokat a valamire készülődés, a jövőbe70

tekintés, a mást akarás kinyilvánító vallomásmotívumai. S akkor is a józan önmérséklet, a szertelenségről lemondó korlátozás jegyében, megszorításokkal élve, a programot redukálva.
Talán csak a szerelemélmény megszólaltatása (például Senkinek senkije, Szeptemberi gyónás, Hasadás, A kis fenevad, Kivilágított éjszakában, Várjuk meg, amíg
este lesz) teremt a kötetben derűsebb vagy mámorosabb futamokat. Igaz, a szerelmi
érzés sem csupán a mámor és az öröm változataiban fejeződik ki, hiszen a várakozások és találkozások, a nosztalgikus képzelet játékok és távolodó emlékezések
élményhelyzeteiben is gyakran tűnik fel a "diszharmónia motívuma, meg-megbontva
az érzelmi egyneműséget, bonyolultabbá téve az érzelmek játékát.
Lehetne az önarcképfestés drámai izgalmú, feszültségeket felnagyító, vívódások
közvetítésére beállított, lévén a megjelenített életérzés harmonikusnak éppen nem
állítható. A látogató emlékeiben a konfliktusélmények szüntelen jelen vannak, de
nem izzanak fel, nem hatja át őket a viaskodó szenvedély. Az átélő és kifejező
magatartás jobbára konstatáló jellegű, s a végletektől tartózkodó. Átszűrtén kerülnek versbe a fájdalmak, az alakítás rendre meggyeplőzi az indulatokat, tompítja az
érzelmi szélsőségeket, reflexiókká szelídíti a gondolati drámát. A tónus lényege szerint elégikus. Azzá teszi a gesztusok fékezettsége, az érzelmi effektusok és a reflexiós alakzatok kiegyensúlyozott keverése, á tűnődő szemlélődésre és a fegyelmezett eszmélkedésre hajló beállítottság. Az elégikusság magától értetődően jár együtt
a pátosz kiiktatásával, az érzelmi áramok sodrásának meglassúdásával, a szenvedélyesség elcsöndesedésével, az energikusság csökkenésével. Az elégiái hangnemhez
igazodó beszéd csak hébe-hóba vált át másfajta tónusba.
Az egyenletes színvonalú, de a magukért helytálló, átlagosan jó művek rendjéből magasan kiemelkedő — például a Berzsenyi elégiája példázatos mesterdarabjához fogható — remeklésekben szűkölködő verseskönyv újra bizonyíthatja, hogy
Csoóri Sándor a képformálás, a szóválasztás, a metaforaalkotás, a képi viszonyítások
és kapcsolatteremtések mestere. Költői nyelve most is csupa lelemény, elevenség és
mozgalmasság, erő és eredetiség. Ritkán formál összetett képrendszereket, halmozással és dúsítással, képfejlesztő vagy képvariáló eljárással, részletező kibontással előállítható terebélyesebb képies szerkezeteket. Képiségének módszerére elsősorban a
sűrítés és az egyszeriség jellemző. Egy-egy metaforarobbanás, egyetlen megérzékítő
és megnevező forma hirtelen felragyogása, egy-egy villámló képzettársítás, telitalálatszerű hasonlító alakzat, villanó metaforikus fordulat — ezekben van a Csoórivers képnyelvének igazi ereje. A szöveg tőlük nyeri a poétikai energiát, a művészi
hatóképességet. Nem vetekedhet a képnyelvi rétegben és a grammatikai-retorikai
formákban megnyilvánuló poétikai hatóképességgel a lírikus komponáló tudása. Ogy
látjuk — a versek nem kis része erről tanúskodik —, a lexikai és a szintaktikai
lelemények és találatok tudója, a kiváló képteremtő, a képzetkapcsolások megalkotásában jeles rögtönző művész nem dolgozik ily mesterien, ennyire magas fokon a
formaadás műveleteiben. A szerkezetteremtés szempontjából fontos megoldásokban
bizonytalanabbnak mutatkozik. A létrejött struktúrát korántsem mindig érezhetjük
szigorúan csiszoltnak, a végsőkig kimunkáltnak és bonthatatlanul egységesnek.
A versszervező elvek és módszerek működése mintha nem volna elég radikálisan
szabályozott. Fölépül a költemény, de sokszor oly módon, hogy a "szerkezetben érezni
lehet valami lazaságot és némi esetlegességet. Mindezek folytán a formateremtés
gyengébb oldalnak tekinthető, nem járul hozzá' a kívánt mértékben a Csoóri-vers
esztétikumának erősítéséhez és sokszorozásához.
Sohasem érdektelen, soha nem unalmas A látogató emlékei lírája. Csoóri Sándor
eredeti közölnivaló, saját élményanyag birtokosa, szemléletvilága önálló, a lírai „én"
tartalmas és szuggesztív, a versművészeti készség és érettség kétségbevonhatatlan.
Ha a költészetalkotó tényezők így együtt vannak, adott az alapfeltétele annak, hogy
a művészi teljesítmény jelentékeny legyen. Figyelmet érdemel az ú j kötet, értékes
és rokonszenves. Mégis: egészében kevesebbet nyújt annál, amit várhatnánk és remélhetnénk. Az elementáris nagy költészet többletével adós marad. Végeredményben a lírikus Csoóri kevesebbre vállalkozik a lehetségesnél, lehetőségeiből nem valót
71

sít meg annyit, hogy az eredményt teljesnek ítélhetnénk. Költőisége nem elég expanzív, a líravilág szemhatára nem tágul eléggé, a világkép nem igazán átfogó.
A gazdagodás folyamatában valamelyes veszteglés figyelhető meg. Hódítóbb kedvűnek, felkavaróbbnak, sodróbb hatásúnak, telítettebbnek és merészebbnek, kevésbé
defenzív alkatúnak szeretnénk elképzelni a jövendő gyűjteményt, amely ú j a b b
pályaszakaszt is nyithatna. (Magvető, 1977.)
FÜLÖP LÁSZLÓ

Ágh István: Jól vagy?
Ágh István ú j kötete a mai magyar költészet örömteli eseménye, örvendetes
kivétel a manapság oly gyakori színvonalhullámzás jelensége alól, a berobbanás
majd kifáradás ritmustörvénye alól: mindvégig megbízható, egyenletesen jó költői
teljesítmény. Az intellektus termékenységének mit se árthat már az ihlet véletlene
vagy a konszolidált lét lírára kedvezőtlenebb éghajlata: emlékezetes előző verseskönyve, a Jóslatok az újszülöttnek megjelenése óta töretlen a költői pálya emelkedése, változatlanul magas az alkotói igényszint, éber a formáló ösztön. Ágh lírájában állandósult, ami korábban a költői vívmányok kiküzdött egyszerisége volt, az
esztétikum értékkészlete.
Ágh verseit nehéz volna lírai típusokba csoportosítani: könyvének egyik szembetűnő jellegzetessége, hogy nem ismétel témát, gondolatot, motívumot, ami másnak
ciklus, neki egyetlen vers. A látomások csorbítatlan egészben, végérvényes teljességükben szakadnak ki belőle. Lírikusi alkatától idegen a képet földaraboló és árnyaló
ökonómia, a pepecselő variálgatás, a kismesteri részletezés. A költemény egyediségét
azonban nem az impresszionizmus intuitív esetlegessége formálja, nem a bizarr
rendkívüliség hajhászásának szándéka, hanem a törvény tömörsége, a „mindenség"
szűkszavúsága. (Mintha Ady csak kötetei és ciklusai címadó verseit írta volna meg.)
Ágh költészete logikus, zárt, lényegre szorított világ, pihentető analógiák és a mellérendelő párhuzamok bősége nélkül. Kafka-regényekre emlékeztető feszes lírai kompozíció, mely az esetlegest és egyetemest szervesen építi egymásba. Vallomás az
emberi közérzet tényeiről, s általa a lét gondolati értelmezése.
Ágh szakít a didaktikai kiemelések bőbeszédűségével is. Nem ír oktató célzatú,
programszerűen tételes ars poeticákat, élményeit nem kettőzi spontán megformálásra és pedagógiai önelemzésre — viszont egész költészete egyetlen és szakadatlan
ars poetica. A vers számára az önkifejezés alkalma és modern mágia: „fölszabadult
kín", életté dúsított emlékezet. A testamentumok komor pompája és a játék megváltása — „két felhő között a semmit összekötő szárnycsapás". A teljes élet igénybejelentése: „vermeket megnyitó kulcsvirág", egyszersmind a lefokozott lét sorspanasza, ítélet és ítéltetés. Sohasem menekülés, mindig szembenézés; kísérlet, hogy
meglophassuk a halált, „fehér virág" lehessünk háborúban. A tapasztalás csak kerete, partja a versnek, a költemény maga „elmondhatatlan, vagyis csak a vers
mondhatja ki magát". Az esztétikum az élmény elidegenedése. Paliasz Athéneként
születik, hogy aztán szülei hűtlen gyermeke legyen. A költő küldetéstudata is Janusarcú: hit és kétség egyaránt szövődik belé. Néha „elöljárónak" tekinti magát, aki
„hitetlen körmenetben" hordoz zászlót, másszor úgy érzi, a haza oxigénhiánya megfojtaná. „A magasban élni" erkölcse is felemás számara: megemelt élet, ugyanakkor
„disszidálás a világból". Költészetének fátuma megsokszorozott, modern baudelaire-i
albatroszsors: nemcsak köznapi prózája groteszk, de romantikája is.
Ágh költészetében ontológiai dráma zajlik. Már mottója megfogalmazza igen és
72

nem antagonizmusát, hogy aztán lettrista játékossággal a sem
tágítsa:
ITT KELLENE ÉLNEM
IGEN
NEM
SEM

egyetemességévé

A lírai hős a „mindennapiság keretlegényével" mérkőzik. Az ember fölé akar nőni
a „vakond-létnek"; reménye, hogy végül is „áthúz rajtunk az elveszett madár". Ám
tudja, hogy a képzelet milyen könnyen téveszthet arányt — „az útszéli Krisztus
fejét rothasztja belé", veszteségei árnyát óriássá növeli, s akkor is űzötté teszi, midőn senki se űzi. A fikció tévedései elől az ember az empirikus lét józanságába
menekül. Ám ez szűk tér, csupán a „nézhetem" megengedő módját teszi számára
lehetővé; a circulus vitiosust, melyben a „vágyak útja" visszafordul önmagába, s az
értékrend is fordított — „a szüzesség a bűn". Mi fontosabb, „életünk zseniális
perce"-e a beugró szörnnyel, avagy a beletörődés a köznapiság és egyformaság természetes monotóniájába? A kínzó dilemma a kétféle — „banális" és „megemelt" —
lét ütemkülönbsége, a külső tények véletlenein vagy az emberi törvények sorsszerűségén nyugvó élet kettőssége:
itt már élni nem lehet,
s én meg még naivul
tekintem,
akár az anya gyerekét,
zöldbe zsendülő földgömbjét az isten,
hogy itt még élni érdemes.
A halál akkor értelmes, ha áldozata „sárgulásban hullik alá, nem a nyárban". Az
élet, ha kiteljesedhet. De ez az ontológiai dráma mégsem az elvont, hanem a konkrét történelemben élő ember viaskodása sorsával és önmagával. Bepólyált koponyáján „a Föld vérzik", vére a „túl korán nyíló hóvirág". Túllép az egyéni tragédián,
s belefog „a legutolsó nemzedék" gondjainak kidalolásába.
Pesszimista költészet? Meghúzódás „a reménytelenség hideg szobájában", belenyugvás a „sötét árok" vízszintes törvényébe? Elhamarkodott, felületes ítélet volna.
Optimizmus és pesszimizmus nem eredmény-, hanem viszonyfogalmak. A líra, mely
keserű és groteszk, hangvételébe foglalja a tiltakozást, a Rossz költői megföllebbezését, sokkal inkább, mint az illúzió naiv fegyverletétele, veszélyeket elbagatellizáló
gyermetegsége. Ágh István nem járja be ama hosszú utat, mely a kétségbeeséstől a
lemondásig vezet. Még metafizikája, mítosza is optimista, Adyéra emlékeztető:
Megindulnak a temetők
holtak világra jönnek
elöl sárga csecsemők
mohos bölcsőben rengnek.
Az Ágh-líra antagonizmusa formaépítő erő. A kép kettős vegyértéke: a lélek
gravitációja és kitárulkozása. A látvány bensőség is, de világtükör is. A műforma
megválasztása a lírai publicisztika közvetlenségét idézi, de a versépítő logika az
esetlegesség látszatában is a szigor következetességével érvényesül. A rím kényszerhelyzetében új, egyetemesebb érvényű mondattan keletkezik:
zöldillatú
estén'madár
kinek ejtetted udvarára
a vágyak útját nem talál
és visszafordul
önmagába.
A portré — miként a Tompáról és Berzsenyiről, Boschról és Csontváriról írott remek
versek bizonyítják — könnyen fordul át önarcképbe. Miként a leírás látomásba, a
reflexió ritmusba, az állapotrajz aforizmába. Ha definiálni kellene e költészetet,
„éteri naturalizmusnak" nevezhetnénk: a gondolatok könnyed táncában fegyelem
van, a tárgyszerűen éles, pontos képekben a lélek érzékeny megszenvedettsége, a
játékosságban a mondandó súlyos komolysága.
73

Az Ágh István-vers a paradoxon nyomvonalán halad. „Szabadságom halála halálom szabadsága" — olvassuk egyik költeményében. A paradoxon szellemessége feloldja a magyar gondolati líra hagyományos nehézkességét, m á r - m á r skolasztikus
elvontságát és bonyolultságát, a lét tényeihez köti az elszabaduló rációt. Ághé —
jobb szó híján — katartikus paradoxon: a kételkedés öncélúsága helyett lélektisztító
önismeret szándéka termi. Antiszentimentalizmusa az igazságkeresés humánus igényéből fakad.
Korunk nagy „kihívása" a költészet számára történelmünk jelenkori „szélárnyéka", társadalmunk konszolidálódó életvitele. A konfliktusok rejtettebbek, nem
lehet többé szólamosan szólni róluk. A líra könnyen veszejt mértéket a távolságtartásban: a jelenségnél megrekedve prózává igénytelenedik, intim művészetté jelentéktelenedik, vagy anakronisztikusan kitart heroikus emlékei mellett. Ágh Istvánnak
életképes lírai ötvözetet sikerült alkotnia: verseiben magas erkölcsi-gondolati igény
és köznapi realizmus szempontjait vetíti egymásra, adottságot lehetőséghez m é r és
megfordítva. Hangja is tisztábbá, egyszerűbbé vált, levetkezte korábbi versesköteteinek asszociációkat gátlástalanul zsúfoló modorosságát. E tartalmi és formai sajátosságainál fogva soroljuk könyvét nemzedéke — és a mai magyar költészet — kimagasló
teljesítményei közé. (Magvető Kiadó, 1977.)
GREZSÁ FERENC

Tornai József ádrándozásai

t

Mindössze tizenhét vers van Tornai József ú j verseskötetében (Tizenhét
ábrándozás). József Attila Külvárosi éjében is ennyi volt. De míg a lehangoló külvárosokról, komor téli tájakról beszélő kis füzet egy-egy költeménye a témák sokféleségével
kápráztat el, Tornai versciklusában valójában egy téma van. Mi ez az egy téma, és
mi volt „a szavak kimondásához" szükséges, „elindító megrázkódtatás"? Az Ü j Írás
Pályám emlékezete című sorozatában megjelent írásból („Hogy mondjam el az életem?", 1977/4.) kiderül, hogy mit jelentett a költő számára az a nő, akivel még a
háború alatt, egy bombázásoktól zajos éjszakán ismerkedett meg. A piros arcú, kék
szemű lánnyal együtt fedezték föl Baudelaire-t és József Attilát, Dosztojevszkijt és
•Szabó Lőrincet. De fülében is „az ő keze szorításától dübörgött föl először a vér
dobja". — „És tőle szakadtam el, erőszakkal, egy Duna-parti vadmeggyfa földig
csüngő ágai alatt. Akkor már egyik nap szeretett, másik nap azt mondta, idegenek
vagyunk egymásnak." Ez az élmény, melyből másoknak egy-két versre telik csupán,
Tornainál egész ciklust éltet.
Az ábrándozás szót nem a szokásos értelmében használja a költő. „Az ábrándozás itt műfaji megjelölés olyan versfajtára, melyben az indulat és a lehiggadtság, a
partjain túlcsapó áradás és a keménység, a közvetlen személyesség és az álarc mögé
rejtőzés egyszerre hajtja, fékezi, csiholja a kifejezést." Üj m ű f a j („versfajta") meg<3 teremtéséről azonban — véleményem szerint — nem beszélhetünk. Igaz, a hagyományos műfaji kategóriák közül egyiket sem alkalmazhatjuk. Itt a rapszódia, amott az
elégia sajátosságaira figyelünk föl. A lírai alany jellegét figyelembe véve a közvetlen, vallomásszerű költészetre és a szereplírára egyaránt találunk példát. Ü j m ű f a j
helyett újszerű lírai típus jelentkezését érdemes konstatálnunk.
A dinamikus felépítésű, elrendezésű cikluson ^szakaszosan ismétlődő érzelmihangulati váltakozás vonul végig. „Ne gyere vissza." — mondja a költő az első
versben. A másodikban már valami rezignált szomorúság színezi a rideg ténymegállapítást. („Nem sütött ki a nap, / mióta elmentél, / berozsdásodnak a ház kilincsei",
„Messzire sodortak téged az utak") A „Most kellenél" kezdetű harmadik ábrándozásban pedig hangot kap a lelkifurdalás: „Miért nem ragadtam / ártalmasabban bő74

rödbe, napjaidba?" De most már minden elvégeztetett. „Te már ú j törvény vagy, /
más történelem". A költő érzelmei így már csak a befejezetthez, a megváltoztathatatlanhoz kötődnek. A nő eltűnt, elveszett, de az érzelmek önálló életre keltek.
A „láncán habzó kutya" képétől a „Lesz még tavasz és kihajt a szívem" optimizmusáig sokféle emóciót vált ki a „visszakívánt, visszaidézett" asszony.
Tornai láthatólag nem igyekszik elrejteni azt a szituációt, melyből a tizenhét
vers kinőtt. (A valósággal való pontos megfelelést azonban félrevezető lenne keresnünk, bizonyos számú szituációelem megléte viszont nem kétséges.) Kitárulkozó, önmegmutató lírikus Tornai. Álarcot sem szemérem miatt vesz föl. Az a kegyetlen
őszinteség, ami a két egykori szerelmes mostani viszonyának érzékeltetésében megnyilvánul, a stilizálatlan költői magatartás példája is egyben. „Még élve, forrón és
remegve, / mindent kivallva, elárulva, leköpve, / összeégetve: feketén, szenesen /
nézzük most egymást." Vajda János Harminc év utánja jut eszünkbe. Csak éppen
Vajdát az „el nem nyert" és nem az „elvesztett éden fájdalma" kínozta.
Nem „tetszetősek" Tornai József versei. A mesterről, Szabó Lőrincről szólva —
a Tiszatáj lapjain (1972/10.) — írta Tornai: „Éppen a törvényen kívül helyezett prózai kifejezésekkel csinál költészetet." A szenvedély ereje a Tizenhét ábrándozás költőietlennek látszó megoldásain is átsüt. És áthevül a nyelv is, a lényegére csupaszított, a dísztelen anyanyelv, a pontos, éles, fegyelmezett képek sorozata. Tornai lírájával kapcsolatban korábban az az aggodalom is megvolt (és talán egyesekben ma is
megvan), hogy a költői személyiség nem tapasztalja meg és nem szenvedi végig saját
teóriái rendszerét. Egyik kritikusa (Bata Imre) szerint amiben Tornai „originális,
mindig közvetlen életélményekre utal. Ha meg kivonja magát az élmény vonzásköréből, tételes lesz, fáradt és prózai." A költő ezúttal nem vonta, nem vonhatta ki
magát az élmény hatóköréből. Az idézett kritikusi megállapítás cáfolatára — a téma
természeténél fogva — nem alkalmas az ú j kötet. De mindenképpen az életmű nagy
nyeresége a Tizenhét ábrándozás. Sikerült itt a költőnek saját fájdalmán át a közös
emberit kifejeznie.
Nyilatkozatokban, interjúkban maga Tornai mondja ki: úgy érzi, költészete válságba került. A magyar és az európai líra története bizonyítja, hogy a nagy és lelkiismeretes elmélyedések általában megújulásra vezetnek. Nem hisszük, tudjuk, Tornai
József sem kivétel ez alól. (Magvető, 1976.)
OLASZ SÁNDOR

Czakó Gábor: Iskolavár
Egy fiatal, pályakezdő tanár igyekszik első munkahelye, a Tessedik Sámuel Mezőgazdasági Szakmunkásképző Iskola felé. Gondokkal, szorongásokkal beárnyékolt
szívvel; ki tudja miért, egyre inkább valami baljós előérzet uralkodik el benne,
mintha a tájban, az iskolaépület — egy barokk kastély — előbontakozó képében is
lenne valamilyen taszító vonás: megfogalmazhatatlan ez az általános rossz érzés,
bujkáló ellenszenv, s talán éppen ezért legyőzhetetlen is. Csakhamar kiderül, nem
volt hibás a tiltakozó ösztön, bizony botrányos kis kompánia fogadja az érkezőt, s
meglehetősen zilált az az összkép is, amit az első tágasabb, immár mindenre kiterjedő helyzetfelmérés után kapunk erről a ki tudja hol van, alighanem bárhol is
lehetne oktatási intézményről.
Czakó Gábor legfőbb írói érdeme és realista eszményű ábrázolásmódjának legvitathatatlanabb fegyverténye, hogy olyan mozzanatok, helyzetek, emberi képletek
75

vagy magatartásnormák ügyes szemléje révén kelt elementáris felháborodást olvasójában a helybeli viszonyok ellen, melyek külön-külön, de jószerével együttesen sem
jelentenek voltaképpeni kuriózumot, s mégis itt, az ő megjelenítésében lázítóan
annak tűnnek, s azonnali harcvágyat keltenek a befogadóban. Mert hát valójában
mit is tudunk meg erről a tanári kollektíváról és a cezaromániás igazgatóról? Egy
sereg igaz közhelyet. Megannyi félresikerült vagy — ami tragikusabb — félbehagyódott élet mezeknek a tanároknak a számára már régen nem ünnep belépni a diákok
közé, a tanterem nem szentély, hanem dohos, izzadságszagú hodály, ahol el kell
telnie a negyvenöt percnek a még csak nem is megváltó, de mindenesetre másfajta
unalom kapuját megnyitó csengetésig, ahol nem a jövő állama ül szemben a tanárral, hanem megannyi csínyre éhes ellenség, akikkel az egyetlen helyes eljárás az
erős kéz politikája; s a testi fenyítés — azaz a verés, ütlegelés — nemhogy nem
tilalmas, hanem egyenesen a j á n l a t o s . . . Igen, egy ilyen isten háta mögöttinek ábrázolt, világtól elvadult helyen, ráadásul olyan tanulók között, akik a „leggyengébb"
felkészültségűek közül valóak egyöntetűen, az első benyomásunk csak az lehet:
ennyire speciális, és ilyen speciálisan rossz feltételek között nem nagyon lehetne
másképp, s ha az író nem mondja ki ezt az igazságot, akkor hazudik.
A következő fázisban Czakó Gábor nagyon körültekintő aprólékossággal győz
meg bennünket arról, hogy hibásak, eredendően, károsan sérültek a reflexek, melyek
akármi rosszat oly könnyed „realitásérzékkel" tudomásul vesznek, s bizonyítja, hogy
még a Iegelvadultabb vidéken, még ezen a jelképi „magyar ugaron" is, akármilyen
„tehetségtelen" diákokkal s bármilyen értelemben is „félresikerült" tanári karral, de
lehetne más életet szervezni, mert, íme: van rá igény. Hiszen igazi eldurvultságról,
„igazolható" közönyről, valódi „ugarról" csak akkor beszélhetnénk, ha idomítok és
állatok már valóban végképp csak ugyanazt akarnák. Ha nem lenne már elszántság,
dac és lázadó hit a jobbra senkiben.
És a regény, amelyik akart-akaratlan, de potenciálisan mégis meglevő, túláltalánosító vagy könnyelműen általánosító karaktere miatt már-már igen hibásnak minősülhetett volna, most döntő fordulatot vesz: mert egyszercsak megbizonyosodunk,
hogy ha még ebben az ad abszurdum negatív környezetben, még ebben a kafkaivá
túlzott elzáródottságban, kiszigetelődöttségben is olyan áttörő s oly megnyerően tiszta
tud lenni az ifjúság ellenállása, akkor nem vonatkozhat a felnőttek tekintetében sem
az egész országra az elmarasztaló ítélet. Mert nem lenne már — különösen ilyen
messze a valódibb tájaktól — szembeszegülni, protestálni képes ifjúságunk, ha a felnőttebb korosztályok egészére általánosítható lenne az írói bírálat. Fontos különbségtétel ez, ugyanis ennek híján kénytelen-kelletlen bizonyos anarchista beidegződöttséget kellene Czakó Gábornak fölrónunk: ha valahol, akkor az oktatás f r o n t j á n a
legkevésbé hitelesíthető az össztársadalmilag negatív egyenleg. így, ezzel a hirtelen
váltással a regény az építő funkció felé tesz döntő lépést; nem azért ábrázol súlyos
visszásságokat egy jobbára fiktív környezetben, hogy ezzel destruáljon, hanem azért,
mert éppen ezt az életszférát érzi bizonyos szemszögből társadalmunk egésze számára a legfontosabbnak, és e fronton művészi igénye és meggyőződése
totalitárius
akaratú a jóban; az oktatás, a nevelés az a valóságmező, ahol nem szabad semmilyen
engedményt tennünk senkinek.
Persze aktuális elem is beszüremkedik a történések síkjába, nemrégen indult
meg az ifjúsági parlamentek mozgalma és gyakorlata, olyan ú j területe ez a társadalom átformálásának, melynek beláthatatlanok a perspektívái, ha azok egyszer
tényleg meg is nyílhatnak. Nem szabad, hogy újabb formáció keletkezzék csak az
ú j terminussal, nem szabad, hogy az iskolai szakzsargon bővüljön csak vele: minden,
az ifjúsággal közvetlen kapcsolatban álló oktatónak, pedagógusnak kötelessége a legszebbet, a legtöbbet kipréselni a „szóból", s tevékeny közösségszervező elemmé így
alakítania!
A közöny persze most is bölcs az önvédelemre, s mindjárt előhozakodik a tapasztalat s a sok évszázadosnak hazudott gyakorlat szemforgató érveivel: csakis fölfordulás lehet az ilyesmiből, a végin még a diákok osztályozzák magukat, s főleg a
76

tanárokat — mit „fölfordulás", hiszen ez maga a végítélet; káosz, palotaforradalom,
anarchia! Holott az igazság érvei halkabbak talán, de annál súlyosabbak. Mert szinte
emberellenes vétek azt hinni, hogy az ifjúság — s kivált a még minden irányba
vezethető középiskolai kamaszfiatalság —, ha egyszer valamilyen hatalmat vagy
inkább önmegnyilvánítás-jogot
kap, azt mindjárt a negatívum, a destrukció mellvédjéről kiáltaná a világnak. Köldöknézőén szűk látókörű, s felháborítóan önérdekű,
cinikusan önző az ilyen „aggályosság". Helyes irányítás, a Karácsony Sándoréhoz
hasonló nevelőegyéniség vezérlete alatt épp az ellenkezője várható mindennek. Az,
hogy az így, már nagyon „éretlenül", nagyon „fiatalon" is, egy lényegi értelemben
mégis komolyan vett diák teljesebb erőfeszítéssel, távlatosabb meggyőződéssel tud majd
alkotni és alakítani, tanulni és fejlődni; hiszen lépten-nyomon látja majd, hogy amit
tanára számon kér tőle, azt egy buzgóbb s lelkesültebb pillanatban éppen ő maga
tűzte célként maga elé: a parlamenti ülésen! Más "Idáiról pedig, a társadalom egészének önkontrollja szemszögéből azért fontos ez az ú j formáció, mert biztos alap
arra, hogy ha keletkezne egy olyan szellemi légkör, ha „összeverődhetne" másutt is
olyan tanári kar, mint a Tessedik Sámuel Szakmunkásképzőé, akkor azt már születése, keletkezése perceiben szét kellene vesse a bármilyen összetételében is, alapvetően mindig tiszta fiatalság ellenállása.
És ezzel elérkeztünk a regény másik legfontosabb mondanivalójához, mely szerint egy egész oktatási intézmény vetületében szemlélve nincs „rossz" emberanyag,
egy bizonyos számot meghaladó közösség már csak jó lehet, akárkikből, akárhogyan
keletkezzék is: hiszen egy bizonyos, érezhető számon túl nem az a meghatározó
benne, hogy kik alkotják, hanem hogy közösség, társadalomsejt! Rossz legfeljebb
csak valamilyen érdekszövetség, valamilyen szűkkörű adok-veszem „erkölcsű" csoport lehet, de mint az Iskolavár oktatói esetében is kiderül, itt is csak végső tendenciájában válhat az egész a rossz megtestesítőjévé, mert ha már konkrét egyedekhez
is leásunk, a sokszor tudattalan megvesztegetettség „sarában" mégis megcsillan előbbutóbb a maradék „arany".
A diáklázadás velejéig ösztönös mozgalom, később persze igazi szervezett formát
ölt szinte, de részben megrajzolt, részben előtörténetileg sejtetett keletkezésében a
hirtelenség, a szituációból kirobbanás benne az uralkodó mozzanat. És ez megint
fontos tartalmi konklúziókhoz vezet, mert nem arról van szó, hogy lám, mégiscsak
„veszélyes" ez a parlamenti rendszer, íme, már az előestéjén is mik meg nem történnek! Nem, ellenkezőleg, az író azt hangsúlyozza, hogy az adott állapotok között ez
az egyébként minden felé vezérelhető s ösztönében a szépre oly fogékony diákcsapat
végső kétségbeesésében fordul az át sem gondolt, lényegében mégsem megszervezett,
radikális úthoz, melyről egyébként még az utolsó pillanatban is visszatéríthető
lenne — egyetlen hiteles emberi szóval! S hogy ez a szó nem hangzik el, az ugyanakkor végső bírálat az utolsó áldozatként Karácsony Sándort megsemmisíteni próbáló
— s csak erre összpontosító — maffia fölött.
Átgondolt és megszenvedett eszmeiség a Czakó Gáboré, igazi hitele van nála a
sehol sem takargatott elkötelezettsegnek. Annak a fiatal művésznek arcéle villan
meg regénye gondolatában, akire méltán lehet büszke társadalmunk, aki nemcsak
hajtogatja vagy el-elsüti „jó helyen" a „mireánk hasonlíts, kommunizmus" magas
költői normáját, hanem meg is alkotja — Karácsony Sándor, Simon Bálint és a
„lázad" Bakó Géza portréjában — az embert, akire érdemes, akire kell is hasonlítania annak, ami általuk lehet csak valóság. És azért is csak dicséret illeti, hogy
nem bukik át a befejezésben a ló másik oldalára, árnyéka sincs gondolatában az
eleget szidtam üstdobon, ide a fanfárokkal, zengjen a himnusz ügyeskedésnek —
mértéktartóan reális az adott feltételek között keletkező végkifejlet. A hegyet csak a
mesében lehet átlépni — ott is van azért hétmérföldes csizma hozzá —, a való
világban a hegymászás nehezebb, kockázatosabb művelet, de aki így is hegynek
veselkedik, azt előbb-utóbb fölsegítik a csúcsra a kövek, melyeket legyőzni elindult.
(Szépirodalmi, 1976.)
BÉLOHORSZKY PÁL
77

o

Annus József: Pányván
A gyermekkor élményei sokak szerint életreszólóan meghatározók. Az első mélyebb vonások a szemlélet és irányulás jellegét eldöntik. Van aztán, aki az ú j a b b
élmények hatására gyökeresen szakít gyermekkorának közegével, elmenekül, kiszökik belőle. Másokban egy életen keresztül visszajár ez a múlt. Annus József ez
utóbbiak közül valónak látszik. Világosan tagolt bemutatkozó kötetének első ciklusa
csupa olyan írásokat tartalmaz, melyeket az író gyermekkori élményei motiválnak.
Ha az írói személyesség révén az önarckép is feltűnik a novellákban, akkor legtöbbször ez is gyermekkori (Téli mese, Díszoklevél, Párbaj). Ez a gyermekkor az
ötvenes évek elejének falusi parasztvilágában telt, így a személyes élmények a m a gyar paraszttársadalom egyik válságos korszakába vezetnek bennünket, a személyesség is társadalomtörténeti vetületben nyilatkozik meg. Az azóta eltelt negyedszázad
már történelmi távlatot jelent, az akkori események megidézhetők, múlttá, emlékké
váltak. Az eltelt idő is rájuk rakódott — újabb szemléleti rétegként. Bennük van
az egykori tragédiák szomorúsága, s az azóta történt túllépés diadalmas öröme is.
Éppen ez a távlat árnyalja humorral a Díszoklevél — valaha egyáltalán' nem vígkedvű — eseményvilágát. Az írói személyesség ebben a novellában a leggazdagabb
tartalmú: a gyerek a közvetítő láncszem, s így a leleplező faktor az ellentétek világában. Némi ünneplős büszkeséggel veszi át apja helyett a díszoklevelet, s csak
otthon veszi észre, hogy amit ő berámáztatni akart, azzal az anyja legszívesebben
begyújtana, hiszen a kétszáz százalékon is felül teljesített beszolgáltatás nem a szülők szándéka volt, következménye pedig nyomor, nincstelenség. Egy korszak lepleződik le ebben a kettősségben: az élet valóságának és látszatának ellentmondása.
Ezt gazdagítja a pontos írói megfigyelés a kor légkörének közvetettebb megjelenítésével is: az apa nem meri széttépni a megalázó kitüntetést, Isten tudja, mi jön
még itt, mikor lesz rá szüksége, beteszi az asztalba „az évtizedes marhalevelek,
lejárt adókönyvek és megsárgult őrletési bárcák közé". Az egyén és társadalom teljes disszonanciáját ebben a novellában az idő enyhítő vetületben mutatja, az embert igazgató „fortélyos félelem" nem kiélezett léthelyzetben nyilatkozott meg, ezért
utólag a humor színeiből is kapott.
Az egyén teljes kiszolgáltatottsága, a jogrendbe vetett bizalmának felszámolódása, az igazság erőtlenné, védhetetlenné, hiábavalóvá degradálásának tudata azonban tragédiákat is okozott. Távlat révén sem enyhülő események indítéka lett. Ennek
a társadalomtörténeti motivációjú félelemnek a természetrajza a Zörgettek. Egyik
kritikusa karikatúrát írt erről a novelláról. Ezt könnyen megtehetjük bármely klaszszikus művel is, csak el kell tekintenünk motivációs rendszerétől, s a történetet
egyetlen mondatban kell karikírozva elmondanunk. Annus József novellájának hőse
öngyilkosságra készült már a novella első képeiben, s öngyilkosságának oka a félelem. A kötél ott függött az istálló gerendáján elkészítve, amikor a szerencsétlen
ember — ismét csak félelmében — még elment a kultúrházba, ahol kiénekelték,
nyilvánosan is a nép ellenségének nevezték. Ez az esemény felfokozta félelmét, élet
és halál küzdelmében újabb érv lett az utóbbi mellett, mert az öregember nagyon
jól tudta, hogy a kiénekelés után mi a következő lépés. Nagyon félt a börtöntől,
igazságtalanságtól, mellyel szemben tehetetlen volt, „a lelkét nyomorították meg".
Hazafelé menet az elhurcoltatás ellen bosszúra készült, de az adott társadalomtörténeti szituációban ez a bosszú nem lehetett más, csak önpusztítás. Másképpen
nem tudta a maga igazságát védeni, az egyéniség szuverénitásának legvégső menedékét választotta, mindennel leszámolt már, amikor „zörgettek". Az, hogy ekkor
még nem érte jöttek, hanem a lánya hívta volna segítségül, nem komikumba fordítja a tragédiát, hanem elmélyíti — az alapos motiváció révén — a korrajzot, megmutatja a félelem légkörének emberpusztító hatását. Kimondja, hogy nem lehet
olyan bizonytalanságban élni, amelyben az ártatlan ember minden kapuzörrenéskor
attól retteg, hogy érte jönnek. A lélektan régi alap ténye, hogy az ember a bizony 78

/

talanságot sokkal nehezebben viseli el,' mint a biztos rosszat. Annus József novellája
éppen - pszichológiai hitelességével emelkedik korrajzzá, telik meg a történeten túli
minőségekkel.
Hasonlóképpen a gyermekkori élménykörben gyökéreznek Annus Józsefnek azok .
a novellái, amelyek az aktív, cselekvő életből kiszoruló öregek létküzdelmére épülnek, azt kutatják, miképpen kísérlik meg az öregek legalább utólag tartalmassá
tenni az életüket megszépítő mesével, kitalációval (Téli mese), vagy milyen elkeseredett küzdelmet folytatnak azért, hogy még hasznosak legyenek, ne csak a család
terheként éljenek (Pányván). Van, aki súlyosan elmarasztalja a Téli mesét is.
Engem éppen az írói távolságtartás és megértés különös ironikus humora fogott
meg ebben a novellában. Az, hogy az író a novella címével, a népmesei számokkal
— a tizenkét oszloppal, hetvenhét vörös csillaggal —, valamint a kételyeket finoman
nyilvánító kérdésekkel egyértelművé teszi, hogy a család is meseként fogadta ezt a
történetet. Belement a játékba, mert tudta, hogy ennek a magányos öregembernek
létszükséglete a múlt megszépítése. A semmis dolgokban elmúlott élet legalább a
fantázia utólagos segítségével szeretne a történelem részese lenni. Valóban mindegy, hogy Lenin szerepel-e a novellában vagy más történelmi személyiség, hiszen
ennek az írásnak ez a megszépítő, mesét termő lelki mechanizmus a tárgya és
eszméje.
Az említett novellák egyértelműen bizonyítják, hogy Annus József jó problémaérzékenységű író; bár meg kell említeni: ábrázolása olykor nem elég korszerű. Máskor,
mint a Pányván című novella esetében is, túlságosan kiélezett, esetleges a cselekménybonyolítás. Elrontja ezt a novellát a befejezés keresett peontírozása, az önműködő
fűrészgép megjelenése, s az, hogy áz öregember úgy nézi azt, mintha „álombeli szörnyet látna". Ez a véletlenszerű egyediség szférájába szorítja vissza a történetet, teljesen értelmetlennek mutatja az öregember küzdelmét, pedig az semmiképpen nem fölösleges: önnön hasznosításának a lehetőségét mindenképpen megnyerte. Fordított módon,
de hasonló a probléma a Párbajjal. Ebben egy véletlen {gozzanat miatt kap „optimista"
befejezést — és didaktikusán moralizáló vetületet — egy nagyobb igényű motívum.
A kötet másik ciklusa történelmi novellákat tartalmaz. Induló író számára — \
nézetem szerint — a lehető legnehezebb terep a történelem. Akkor tanácsos csak a
múltba merészkedni, amikor már eltéveszthetetlenül biztos és kiérlelt a saját hang,
szemlélet, mert a történelmi tárgyú művekben együtt kell lélegeztetni múltat és
jelenkort. Ehhez viszont kitűnő stíluskészség, jó korismeret és érzékeny problémalátás kell. Annus József történelmi novellái közül A kapitány tarisznyája és az
Egyenközű vonalak ez utóbbi képesség okán figyelemreméltó. Eleven lüktetésű, történelmi hitelességű és aktuális drámai magja van mindkét novellának. A hatalom
egy idő után elteszi útjából azokat is, akik segítették, ha a további érdeke úgy
kívánja, s van történelmi szituáció, amikor ez bizonyosnak látszik. De megteheti-e
ezt a hatalom, morális vesztesége miképpen esik számításba? Ezek a kérdések sűrűsödnek Bocskai kapitányának, Lippai Balázsnak a tragédiájában. Bolyai János drámájában pedig az érvényesülés, helyesebben a megélhetés és a becsület mérkőzik
egymással. Ez a két novella az író műhelyébe is bepillantást enged: időközben
mindkettőből drámát írt Annus József (Meztelen kard, Párhuzamosok mentén), s a
drámákban gazdagon motiváltan, hiteles történelmi atmoszférában és izgató aktualitással társul a történelem és a jelenkor valóságos drámai konfliktusokban. A novellák, különösképpen A kapitány tarisznyája még csak csíraformában jelzik a drámát, a Meztelen kard összetettebb, mélyebb konfliktust, sűrűbb atmoszférát teremt főképpen azáltal, hogy bemutatja, mennyire kényszerhelyzetbe került Bocskai is.
Annus József kötetének értékei, 8 empirikus életközelsége, morális és lélektani
érzékenysége, eleven problémalátása, történelmi értékű társadalmi tapasztalatai nagy
írói küzdelemben nyilatkoznak meg. Írói fejlődésének további útját az dönti el,
lesz-e ereje és bátorsága kegyetlenül szembenézni a mai életet közvetlenebbül meghatározó élményekkel, mennyire lesz képes tágítani világát, s mennyire sikerül
művészetének csak az értékeit megőriznie és újabbakkal gazdagítania. (Magvető,
1977 )
GÖRÖMBEI ANDRÁS
79

Mózsi Ferenc: Vakító napsütésben
Vagy tíz éve elindult egy prózaíró-nemzedék s közöttük a legfiatalabbak közé
tartozott Mózsi Ferenc. Már a Naponta más, az 1969-es antológia alapján felfigyelt
rá az irodalmi közvélemény. Kötetnyi' elbeszélése már akkortájt is volt, első —
most is vékonyka — elbeszéléskötete mégis csak most jelent meg. Nem kiadói hibáról van szó, hanem egyfajta írói elképzelésről, amely korainak tartotta volna a
kötetet. Igaza volt-e vagy nem, egyelőre nehéz lenne megítélni. Mert szükségszerűen
változott közben Mózsi Ferenc élete, a húszéves fiatalemberből harmincadik évét
taposó családapa lett, változott írói világa is, de a változásokat kevés mű rögzíti
egyelőre. A pályakezdés nyilvánosság előtt zajló és sikeres tanulóéveit több éves
írás nélküli tanulás követte, s ez is az írói szemlélet módosulásához vezetett. Első
novelláskötetében tehát máris kétfajta hang, kétfajta szemlélet mutatkozik meg.
Indulásakor nagy erővel szólaltatta meg a fiatalember-témát. Összekötötte ez
szorosan írótársaival, de el is választotta tőlük. A nemzedéknek színrelépésekor
szinte mindent elsöprő elementáris élménye volt az elképzelt társadalmi szerep és
a felkínált szerep közt feszülő ellentét. Mózsi Ferenc novellái azt mutatják, hogy
az elképzelt szerep nem a lehetetlent kívánta ostromolni, nem valamiféle túlfokozott romantikus hevület fűtötte, pusztán a társadalmi feladatokból reá eső részt
kívánta elvégezni, s ehhez kérte a cselekvés jogát és kötelességét. Segíteni akart
a társadalom építésében.
A Házépítés című novella fiatalember hőse kirándulás közben meglát egy épülő
családi házat, s hirtelen kedve kerekedik, hogy segítsen. Durván elutasítják, rendőrt
hívatnak, gazembernek, huligánnak nevezik. A fiatalember elmegy, de a tanulság,
amit magával visz, nem éppen szívderítő. Helytelen volna ezt a novellát parabolaként értelmeznünk. A törtéríetnek közvetlenebb jelentésrétege is van, s amellett,
hogy kitűnő jellemrajzot ad a szereplőkről, egyúttal „az én házam az én váram"
szemléletet is kifigurázza. Nem általánosságban, nem az angol szellem hűvösségével,
hanem szemmel láthatóan egy nem különösebben jómódú család sorsában, akiknek
még segítségre sem telik, maguk építkeznek, egyikük anyja a segédmunkás. Talán
ezért is akart a fiatalember segíteni: mert látta, hogy szükség volna a m u n k á j á r a ,
erős két karjára. De az önzetlen segítség ismeretlen fogalom az individualista szemlélet számára, s ezért szükségszerű, hogy az önzetlenséget bosszantásnak, huligánkodásnak látja.
Nem hoz létre erőltetett nemzedéki ellentétet Mózsi Ferenc sem ebben' az írásában, sem máshol. Nagyon jól tudja, hogy végső soron minden nemzedék maga
felelős azért, hogy milyenné válik. A legtanulságosabb ebből a szempontból a
Wyman, Robinson történetének a parafrázisa. Már maga az ötlet is eredeti és emlékezetes: mi lesz azzal a Robinsonnal, aki nem száll hajóra, nem vág neki a világnak? Miért nem? Mert hagyja, hogy édesapja fokozatosan lebeszélje a tervéről,
azaz arról, hogy megvalósítsa önmagát. Robinson felnőtt élete vereséggel kezdődik,
s ettől kezdve szerepet játszik. Pontosan és illedelmesen beilleszkedik az adott
társadalomba, végzi a rászabott, de számára teljesen érdektelen hivatalnoki m u n kát, pontosan olyan, mint mások, mint mindenki. De közben mindegyre nyugtalanítja valami, érzi, hogy ez a szerep nem elégítheti ki, hogy ez nem ő. Érzi a tenger
hívását. Változtatni azonban nem tud életén. Nem a körülmények miatt. Azzal,
hogy feladta tervét, hogy idegen szerepet vállalt, voltaképpen minden építő energiáját is elvesztette, s ereje már csak ahhoz van, hogy egy kocsmában megismert
fiatalembert, Wymant, hozzásegítsen ahhoz, hogy hajóra szálljon. Közben Wyman
morcos, szótlan, és lenézi őt, a beérkezett polgárt.
Sok rezignáció, de semmi kiábrándultság nincs a Wyman írói szemléletében.
Az önkritikus .mondandó itt a legerősebb, a figyelmeztetés, hogy milyenné válik
annak az élete, aki nem vállalja önmaga megvalósítását. Robinson egyes szám első
személyben beszéli el élete történetét, s az önkritikus jelleget ez tovább növeli.
80

A kritikai szemlélet telitalálata az író címválasztása. Robinson életéről van szó, de
Robinson fokozatosan elveszti a jogot ahhoz, hogy hősnek nevezhessük, s így a hős
az a Wyman lesz, akiről jóformán semmit se tudunk meg azon kívül, hogy nem
ismer el semmi kötöttséget, ami megakadályozhatná tervei valóra váltásában.
Figyelemreméltó a dialektikus írói látásmód, az az árnyalt és megértő ábrázolás, amely nemcsak Robinsont, hanem szüleit, ismerőseit is eleven alakokká teszi.
Meglepően érett bölcsesség és élettapasztalat, arányos szerkesztési készség, célratörő
előadásmód jellemzi a Wymant.
Nincs ez így azonban mindegyik pályakezdő írásban. A műhelytanulmány-jelleg
érződik többször, érthető, szinte kamaszos öröme a fiatal írónak, hogy tud párbeszédet írni, ezeken keresztül jellemezni, hogy tud alakokat és helyzeteket plasztikusan leírni. A leírás elég fontos szerepet kap nála. Aprólékos, részletező, de az
epikus nyugalom célratörése hatja át s nem valamiféle rosszul értelmezett teljességigény. Főleg a későbbi novellákban van ez így, mert eleinte sokkal nagyobb szerepe
volt a pergő párbeszédeknek, s ekkor még a leírás olykor csak hozzájuk férceit
anyagnak tetszett.
Az újabb pályaszakasz legfontosabb írása, amely a kötetet zárja, Az Ismeretlen
Isten tudja végleg feloldani ezt a szervetlenséget. Ez az elbeszélés módszerében leginkább a Wymanhez hasonlítható. A történetnek ugyanúgy példázatos jellege van.
A Robinson-történetben ez nyilvánvaló, hiszen egy közismert irodalmi téma újraértelmezése adja az írói anyagot. Az Ismeretlen Isten a példázatos jelleget más módon teszi nyilvánvalóvá. A történetet az időszámítás előtti, keleti környezetben játszatja. De van az elbeszélésnek előhangja is: napjainkban, egy lakótelep építése
közben bukkannak a régi település nyomaira, s egy csomó egyforma, nagyon szép
leányszobrot találnak. Ezt a szobortípust nevezték el a régészek ismeretlen istennek, s e szobrok keletkezésének története maga az elbeszélés.
Ez a keret egyúttal az írói távolságtartásnak is egyik eszköze, s ez is változás
a pályakezdő írásokhoz képest, ahol a közvetlenebb önéletrajzi jelleg dominált.
A keret révén egy fontos szemléleti jegy is megfogalmazódik: a világ, az igazság
nehezen ismerhető meg. Itt vannak például ezek a szobrok, de szinte semmit se
tudunk róluk. Maga a történet azonban nem ismeretelméleti, hanem etikai összefüggéseiben beszél a világ bonyolultságáról, az igazság relatív erejéről. Sabur, a
fazekas és családja meg van győződve arról, hogy rossz ember nincs, hogy a szeretet, a humanizmus parancsa vezérel mindenkit. „Milyen nagyszerű dolog is embernek lenni!" — fogalmazza meg tételét. Keserves leckét kap azonban a sorstól.
Lányát megerőszakolja, majd megöli a hatalmas Tigris Ür távoli birodalmának
egyik zsoldosa. Sabur a bánatba belerokkan, a mindennapi élet emberi szokásait
feladja, s egyetlen feladatra koncentrál. Meg akarja mintázni leányát. Próbálkozása
sikerrel jár, elkészül a mű, több tucatot csinál belőle, s a falu asszonyai széthordják. Ezért találnak a régészek minden házban egy-egy szobrot. A fazekas pedig,
miután több dolga nincs az életben, egyszál ruhában nekivág a sivatagnak, arra,
amerre a legszélesebb.
Sabur tragédiája azonban nem cáfolja meg tételének igazságát, csak érvényességi körét korlátozza. Hisz épp a szeretet mindenen eluralkodó érzése tette őt
képessé arra, hogy elkészítse a szobrot, hogy a szépségnek, a jóságnak, a szeretetnek emléket állítson. Ezt a jelképességet falujának lakosai megértették, ezért kért
mindenki egyet s voltaképp a régészek a lehető legpontosabban határozták meg
a szobrot. Valóban a humanizmusnak, az ismeretlen istennek a jelképe. Maradandóvá, halhatatlanná nem a rossz, a pusztítás, hanem ez a szobor vált.
Az Ismeretlen Isten azonban nemcsak a humanista magatartás kérdéseivel néz
szembe. Erőteljes itt a művészsors, a művészi alkotómunka ellentmondásainak a feltárása is. Példa erre már korábbi írásaiban is volt. Az önmegvalósítás kérdése a
fiatal író számára magától értetődően hívja elő a művészt, mint novellahőst. S aligha
tekinthető esetlegesnek, hogy a művész önmegvalósítása egyúttal az ember pusztulását is jelenti. A Születésnapban
a body bouilder, a test „művésze" a hős. Erőnlétének, sikereinek tetőpontján megteszi a legnagyobb próbát: egy erdei tisztáson
6 Tiszatáj

81

öngyilkos lesz. Sorsa a mindennapi élet normális szokásairól való lemondással járt
együtt, a teljes magányig jutott el. Halála nem oldja fel, de a végsőkig élezi kitaszítottságát, egész élete értelmetlen és sajnálatra késztető öncélúságát. Az Itt és most
című hangjátéknak műfajilag az a furcsasága, hogy egyetlen mondat hangzik el
benne, az egész történet a férfi és a vendég esti találkozásának leírása. A mondatot
a rövid második részben — már reggel — a szobalány mondja: „Meghalt a művész
úr!" Meghalt, talán ismét öngyilkos lett a főhős, aki megírta remekművét — a vendég el is olvassa —, s így most már fölösleges az élete. Az élet úgysem fontos —
ezért is lehet hangtalan a hangjáték —, csak a mű.
S ez a gondolat sugárzik Az Ismeretlen Istenből is. Jóval árnyaltabban és indokoltabban, hiszen itt magának az alkotásnak a folyamata, a magánélet tragikus
eseményének a művészi megörökítése lesz a téma, s mű létrehozása utáni kiüresedés nem magából az alkotás folyamatából következik, hanem a magánélet tragédiájából, s épp az alkotás segített ezt a tragédiát feloldani. A katarzist azonban csak
az olvasó élheti át, a szobrokat megtaláló régészeknek sejtelmük sincs a tragédiáról,
a valóságmagról, amely a művész teremtő munkáját meghatározta. A szobrok jelentését eltalálják ugyan, de csak formálisan.
Mózsi Ferenc elbeszéléseinek középpontjában olyan hősök állnak, akik személyiségük állapotát, minőségét tudatosan élik át. Tudják, hogy milyen a szerepük, a
felelősségük a személyiség alakításában, s hogy milyennek kell vagy kellene lenniük. S tudják azt is, hogy a személyiség elszakadása létezési terepétől — közösségétől — az önmegvalósítást teszi lehetetlenné. A konkrét társadalmi körülmények
azonban sok akadályt gördítenek eléjük, az ismeretlen isten mellett mindig ott az
ismeretlen gyilkos is.
Szinte utalni is felesleges arra, hogy ez a problémakör, az életforma kérdésének etikai szempontú elemzése mennyire eleven, sőt központi kérdés ma. Mózsi
Ferenc tehát nemcsak irodalmi közéleti tevékenységében, hanem elbeszéléseiben is
elkötelezett írónak bizonyult, s keresésének céltudatossága azt ígéri, hogy ezt a kétlépcsős pályakezdést színvonalasan tudja majd folytatni. (Magvető, 1977.)
VASY GÉZA

Egri Péter: A költészet valósága
Líra és lirizálódás
Köztudomású, hogy Lukács György — eltekintve polgári korszakának néhány
tanulmányától — marxista fejlődésének első évtizedeiben elsősorban az irodalom
objektív műnemeit és műfajait (epika, főképp a realista regény és dráma) értelmezte
s ha túlzás is volna azt állítani, hogy tükrözéselméleti alapú általános esztétikájának
kategóriáit is ezeknek a műveknek alapján dolgozta ki (hisz az intenzív totalitás kategóriája nem utolsósorban a líra értelmezésére született meg akkor, amikor a nagyepika műveinek értékét még a hegeli extenzív totalitás igényének bújtatott alkalmazásával mérte le A történelmi regény ben és epikusokról szóló tanulmányokban),
azért azt nem lehet tagadni, hogy akkori esztétikájában az objektív valóság hű
tükrözésének követelménye dominált.
Utolsó évtizedeinek marxista esztétikai fejlődése, az esztétikum jelenségeit a
megvalósult szubjektum-objektum-azonosság jegyében fogva fel, nagyobb szerepet
juttatott a művészi szubjektumnak. De Az esztétikum
sajátosságának
megírt első
kötetében ígért részletesebb foglalkozás a műfaji és stíluskérdésekkel már nem
valósulhatott meg: ontológiája megírásának sürgető igénye, majd halála megakadályozta tervezett esztétikájának kiteljesítését. Líraértelmezését ezért csak néhány idé82

zetre támaszkodva kísérelheti meg részletesen kibontani az utókor, természetesen
elsősorban tanítványaitól várhatjuk ezt.
A Lukács-tanítványok táborából Egri Pétert eddigi érdeklődésének iránya szinte
predesztinálta erre a vállalkozásra. Lírikusokon kívül elsősorban olyan moaern
epikusokkal foglalkozott, akiknek a regényeiben az epika lírai feloldódásának nagy
szerepe van: legjelentősebb tanulmányai a modern regény és kisepika világában
azoknak a kategóriáknak a megnövekedett szerepét kutatják, melyeknek hagyományosan inkább a romantikus típusú líra sajátosságainak leírásában volt nagyobb
szerepük: az álom- és látomásfunkció megnövekedett jelentőségét illusztráló tanulmányai e könyv közvetlen előtanulmányainak' tekinthetők. Még abban az értelemben is tekintetbe kell venni őket Egri lírakönyvének értékelésénél, amennyiben
epika és dráma modern lirizálódásának másutt végrehajtott részletesebb tárgyalása
e könyvben lehetővé tette számára eredményeinek tömörebb és vázlatosabb összefoglalását s a lírikus költészet elsődleges és. részletesebb vizsgálatát. Eddigi életművének tekintetbevétele tehát szükségszerűen csökkenti a könyv elolvasása után
szinte automatikusan — s joggal — jelentkező kritikusi hiányjegyzék jogosultságát.
De ne is a hiányérzettel kezdjük, hanem a könyv pozitívumainak felsorolásával.
Egri művének elolvasása után az embernek az az első reakciója, hogy jólesően
állapítja meg: az elsősorban a filozófiai esztétikában erős Lukács-iskola összekapcsolása a filológiai erényekkel, ha ritka jelenség is, Egri esetében megvalósíthatónak
bizonyult. Ez a Joyce nyelvéről, kép- és fantáziavilágáról szóló fejezeteken kívül
legsikeresebben és a szakirodalom igen gazdag anyagának felhasználása mellett is
legeredetibben a könyv leghosszabb fejezetében, a költói érzelem lírateremtó erejét
az angol szonett fejlődésének korszakain illusztráló oldalain érhető tetten. Kitűnő
versértelmezései annyira magával ragadó erővel hatnak, hogy szinte elfelejtetik
céljukat, a lukácsi „natura naturans" illusztrálására szolgáló funkciójukat. Szemantikai, szintaktikai és ritmikai egységek egybeesésének dominanciája, a rímképlet
klasszicizáló hatása stb. a szonettfejlodés bizonyos szakaszain (Petrarca plasztikus
reneszánsz szonettje, Ayres klasszicista és Gray szentimentális-klasszicista szonettművészetében) megbomlásuk, az enjambementek halmozódása és a shakespeare-i
szonett rímképletének továbbmozgó-dinamizáló hatása, drámaiság és feszültség, érzelmi végletek egymásnak feszülése Shakespeare, Donne és Milton szonettjében,
vagyis a kései reneszánsz, a manierizmus és a barokk szonett-típusaiban oly meggyőzően hatnak, hogy egy magyar nyelven megírandó szonettmonográfia máris legfontosabb előmunkálatainak tűnnek. Külön öröm, hogy a barokk szonettel kapcsolatban más művészeti ágak korabeli formai fejlődését is megidézi (zene, festészet).
A barokk lényege dolgában folytatott polémiája is rokonszenves számomra. Én
sem hiszek abban, hogy a barokkot akár az ellenreformáció, akár a refeudalizálódás
világához lehetne kötni, akár még keletkezésében is. Az a dialektikus megközelítés,
mely a barokk művészet jelenségeinek okát épp a kort meghatározó végletes ellentétekben, ezeknek világérzést és világképet domináló erejében keresi, ha nem is új,
hisz az Egri jegyzetanyagában is hivatkozott 1922-es Euphorion-beli Hübscher-tanulmány is ezt a koncepciót bontotta ki, igazabbnak tűnik, mint a barokk forrását
csupán egyetlen osztályban, vagy egyetlen eszmetörténeti jelenségben kereső álláspont. S így elméletileg is méltóbb nyomatékot kap a barokk kor legjelentősebb
művészi teljesítménye, a protestáns barokk zene (Bach, Händel stb.), nem beszélve
Milton költészeti csúcsteljesítményéről. Arról azonban nem vagyok meggyőződve,
hogy amit a barokkot tételező ellentmondás elemeinek osztályszerű szétválásáról,
polgári kompromisszumos klasszicizmusról és arisztokratikus rokokóról mond, megfelel a tényeknek s az utóbbi évtizedek nemzetközi szakirodalma eredményeinek.
A könyv legjelentősebb érdeme, hogy tételei illusztrálásául olyan anyaggal dolgozik, mely a magyar irodalomtudomány több évszázados németes és franciás tájékozódása miatt az újdonság erejével hat: az angol irodalom képezi elemzett példái
túlnyomó többségét, megtetézve a XX. századi amerikai irodalom néhány óriásával,
elsősorban a drámaíró O'Neiilel. A szonettfejlődés bemutatásán kívül kitűnően sikerült a Shelley: Óda a nyugati szélhez-ét elemző fejezet is. Némi szerepe a magyar
6»

83

irodalomnak is van: a tér- és időkategóriák lírai megragadásának illusztrálására
szolgáló József Attila-vers (Dunánál) és a költői képalkotás sajátosságait illusztráló
elemzés néhány magyar „tájleíró" versről (Petőfi: A puszta, télen; Ady: A téli Magyarország; József Attila: Holt vidék). Az epika lirizálódásának kapcsán pedig időnként utal korábbi Déry-tanulmányainak néhány eredményére.
De ami erénye is a könyvnek, egyúttal legnagyobb fogyatékosságának forrása is.
Az egyoldalú angol—magyar tájékozódás, és a történeti és filológiai érdek dominanciája magyar nyelvű irodalomelméleti irodalmunkban szokatlan erényekhez
vezet, de egyúttal az elméleti művekben megszokott erények hiányát is okozza.
A könyv egyik fogalmi csúsztatására, líra és költészet azonosítására már Szerdahelyi István bírálata is figyelmeztetett. Angyalosi Gergely pedig az elméleti alapvetés szűkösségét említette. Valóban, lukácsi indíttatású kutatónál szokatlan az az
elméleti bevezető fejezet, mely korábbi tanulmányok és polémiák tömörített összefoglalásaként szembesíti Caudwell és-Lukács lírafelfogását, majd saját könyve céljául a lukácsi „natura naturans" kategória értelmezését tekinti. Bármilyen nagy
szerepe is van a marxista líraelmélet fejlődésének bizonyos szakaszaiban Caudwell
és Lukács, illetve a hozzájuk hasonlóan gondolkodók filozófiai esztétikai alapú líraelméletei kontroverziájának, azért nem ártott volna a köztudatot és az irodalomelmélet oktatását sokkal jobban befolyásoló, hagyományosabb és „modernebb" líraelméletekkel is összevetni Lukács koncepcióját, marxistákkal és polgáriakkal egyaránt.
Mindenekelőtt jó lett volna, ha a lírai műnem hagyományos gyűjtőfogalomértelmezésével szembenálló modern lélektani, antropológiai, tipológiai stb. (nem beszélve a szemiotikai, szövegelméleti stb. megközelítésekről) műfajelméletek sokaságában helyezi el a lukácsi lírafelfogást, szembesíti a vele ellentétes felfogásokkal, s
megmutatja, milyen gyökereit lehet felkutatni a német esztétikai fejlődésben, elsősorban a Goethe-kor esztétikájában, de Hegelnél, Diltheynél stb. is. Caudwell iránti
minden tiszteletem ellenére sem hiszem, hogy egy marxista líraelméletet igényesen
lehessen megalapozni csupán Caudwell és Lukács nézeteinek szembesítésével.
De nemcsak az elméleti megalapozás szűkössége figyelmeztető; az is kérdéses,
hogy a Lukács-tanítványok által oly abszolút tekintélyként idézett Becher-tanulmánybeli részlet alkalmas-e a lírikum teljes területének elméleti megalapozására.
Egri is utal, nagyon becsületesen, arra a tényre, hogy maga Lukács egy, 1970 nyarán
vele folytatott beszélgetése során „ . . . továbbra is a líra fontos kategóriájának tartotta a »natura naturans«-t, annak eldöntését azonban, hogy benne a költészet középponti, vagy csak egyik lényeges tartományát kell-e látnunk, a kategória gyakorlati
alkalmazására bízza". S joggal, mert úgy érzem, hogy az Egri által szintén idézett
líraelméleti jellegű fejfegetés Az esztétikum sajátossága II. 591—592. lapjain túlmegy a natura naturans értelmezésen a lírai szubjektum jelentőségének hangoztatásában. A lukácsi natura naturans kategóriában túlhangsúlyozott folyamatszerűség
például, hacsak nem akarjuk a szóbeli művészet szükségszerű időbeliségévé kitágítani. objektum és szubjektum kölcsönhatásának folyamatában túlhangsúlyozza az
epikai és drámai elemet, s a líra köréből kizárja az állapotszerűséget. így nem véletlen, hogy míg Staiger líraiságfogalmát a dalból, s ott is elsősorban a romantikus
típusú dalból vonja el, addig a lukácsi alapú líraelmélet vizsgálódásának tárgyköréből a dal egyszerűen hiányzik. A francia irodalomban évszázadokon keresztül a
lírával azonosított óda is csak egy különösen drámai hatású ódában illusztrálódik,
Shelley ódájában, s a harmadik líratípusban, melyet elemez, a tájleíró versben,
szükségszerű az objektív oldal erősebb jelenléte, még ha a művészi eszközök kitűnő
elemzésével Egri joggal is mutatja be a magyar tájleíró költészet szubjektivizálódásának folyamatát Petőfi és Ady vonatkozásában.
Az, hogy az antikvitás utáni európai lírai fejlődés egyik legfontosabb műfaját, a
műfajelméletekben azonban sokszor inkább a versszerkezetek közé sorolt szonettet
választja az illusztráció elsődleges tárgyává, szintén szimptomatikus. Nem csupán
rímelhelyezésének, hanem a klasszikus szonettben megkövetelt tartalmi és hangulatbeli váltásnak is könnyen velejárója a drámaiság, s az egyetlen hangulatot követelő dalszerűség ebben a formában nem is valósulhat meg.
84

Noha elemzései során számtalanszor bizonyítja Egri érzékenységét az ú j művészi jelenségek és minőségek iránt, az egyes művészeti ágakról és műfajokról
mégis elég hagyományos képe van. Ez ott a legfeltűnőbb, amikor a líraiságot koronként változóan a festői képszerűség és a zeneiség végletei közt ingadozónak tekinti.
Igaz, hogy a képalkotás tárgyalásában jó érzékkel mutat rá a modern szóképek
szubjektív eredetére. Ez azonban mégiscsak képszerűség s nagyon jól összefér a
modern költészet hangsíkján megnövekedett zeneiséggel, ezért éppen a modern költészet vonatkozásában különösen, de a barokk, manierista és romantikus líraiságban
sem indokolt képszerűség és zeneiség szembeállítása, hacsak a képszerűséget nem
szűkítjük az ut pictura poesisre.
Az egykor műfajelméletet oktató és egyetemi jegyzeteink terminológiai javaslatát jól ismerő ember rezignáció jávai kell megjegyeznem, hogy Egri is teljesen
megkülönböztetés nélkül használja a műnem és műfaj fogalmakat, az általános terminológiai bizonytalanság uralmát tudományunkban tehát kissé az ő könyve is
illusztrálja.
Bíráló megjegyzéseim dacára is meggyőződésem, hogy elméleti megalapozásának
szűkössége ellenére, különösen könyve illusztratív részeinek magas színvonala miatt,
Egri könyve tudományos életünk eseménye, s minden irodalom- és líraelmélettel
foglalkozó ember nélkülözhetetlen segédkönyve. (Akadémiai Kiadó, 1975.)
CSETRI LAJOS

A debreceni rézmetsző diákok
TÓTH BÉLA KÖNYVÉRŐL
Addig-addig marasztalgattuk elfele művelődéstörténetírásunkat krónikus irodalomközpontúságáért, hogy lassanként már észre se igen vesszük, ha valaki máshonnét, nem az irodalom felől közelít kultúránkhoz. Historiográfiánk — úgy mondják —
rég levetette már hagyományos vers- és csatacentrikusságát, hanem azért a nagy
témák, a szívet-bukszát melengető megrendelések máig poéták, politikusok, csaták
fölidézése körül forognak. Közmívelődésünk olyan szellemóriása (épp Tóth Béla türelmes kutatásai igazolják, hogy nem túlzó ez a szó), mint Maróthi György, máig
várja a róla szóló monográfia kiadását, s ugyan melyik menő írónknak jutna eszébe
drámát kanyarítani mondjuk a rézmetsző diákokról?
Pedig egyik-másikuk élete, leginkább tán az egész rézmetsző-vállalkozásban
kulcsszerepet játszó Erőss Gáboré, kész dráma szinte, úgy ahogy van. Igaz, hogy
Erőss fiatal életét nem holmi látványos csata, mégcsak nem is Habsburg álnokság,
hanem a lassanként köréje fonódó jóféle honi értetlenség s közöny őrölte meg. Szívfájdító például még ma is az a lekicsinylő hang, ahogyan a honi kultúraszervezés
nagy korifeusa, Kazinczy bánik vele: „»Betűji nem jól állanak egymás mellett.
A' cursivok 's a' németek, kimondhatatlanul rútak«. Az sem tetszik neki, hogy Erőss
a rézmetszés és a nyomdászat között ingadozik, s egyik mesterséget sem hajtja a
tökéletességig." Csakugyan nem? Mit jelenthetett Kazinczynak a „tökéletesség"?
Nézegeti az ember gyönyörködve a szépen reprodukált térképeket, amiket Erőss
Gábor az 1804. évi „Oskolai Magyar Új Átlás"-ba metszett. Vagy az ábrákat Szentgyörgyi József debreceni orvosdoktor ,,A' leg-nevezetesebb természeti dolgok' esméretei" (Debrecen, 1803) című tankönyvéhez. Vagy a könyv kéziratban maradt, növényvilágot tárgyaló II. részéhez készült — ez idáig ismeretlen — metszeteket, melyeknek lemezeit (az I. kötet ugyancsak elveszettnek hitt réztábláival együtt) Tóth
89

Béla találta meg a sárospataki Nagykönyvtárban, s ugyancsak ő bukkant reá lenyomataikra is a debreceni Kollégium könyvtárában. Nos, az állatábrázolások kétségkívül nem hasonlíthatók Buffon Természethistóriajának
híresen szép képeihez, de
tán még — a szintén debreceni rézmetszőkörökből indult — Pethe Ferenc 1815-ben
Bécsben megjelent könyvének bájos ábráihoz sem. Könnyen összehasonlíthatja bárki,
mert ezeket a Bécsben készült metszeteket is reprodukálja Tóth Béla, Pethe Ferenc
kollégiumi indulásának s hatásának elemzése és értékelése végett. De hát ha Erőss
Gábor metszetei nem is hasonlíthatók „tökéletességben" az említettekhez, a XIX.
századeleji Debrecen se volt se Bécs, se Párizs. Tóth Béla könyvének egyik nagy
érdeme éppen az, hogy a rézmetszők munkásságát a város lehetőségeinek, igényeinek, gazdasági és kulturális körülményeinek sokszorosan egymásra ható erőtereiben
látja és láttatja. A diákok munkája megett megmutatja az ú j európai műveltségmodellhez több-kevesebb ingadozással igazodó Kollégiumot, a Kollégium megett a
modellhez elébb-utóbb szükségképpen szűknek bizonyuló várost, Debrecen határain
túl pedig a honi művelődés széles küzdőterét. És így a rajz- és a technikai tudás
fejlődésében követni és érzékeltetni tudja a kollektív észjárás finom s olykor meglepően gyors változásait.
így és ezért hallatlanul érdekes azután az a minőségi ugrás, ami az 1800-ban
megjelent „Oskolai Üj Átlás"-tól, a műhellyé szerveződött diákok első közös művétől
elválasztja az 1804-es „Oskolai Magyar Űj Átlás"-t. „Ilyen szép formában még nem
jelent meg atlasz Magyarországon" — kommentálja az utóbbit Tóth Béla, s rögtön
hozzáteszi, hogy nem ez az egyedüli érdeme, „hanem magyarnyelvűsége is. Ez az
első magyar nyelvű kézi atlasz". S ilyenként szervesen illeszkedik abba a nagy tanulmányi reformba, ami a jozefinista idők óta forrongásban tartotta a Kollégiumot.
Tóth Béla tömören és pontosan összegezi, mi történt: A XVIII. és XIX. század fordulóján „vált az ősi falak között olthatatlan erővé a felvilágosodás lángja, amelyet
még Maróthi gyújtott meg. Elsősorban a reálék, a gyakorlati, természettudományi
tárgyak előretörése, és az ún. nemzeti tárgyak, a magyar nyelv, magyar történelem
előtérbe helyezése, a II. József halála után felébredő nemzeti öntudat fokozódása
bizonyítja ezt. A Kollégium vezetősége és ifjúsága is ráébred az intézmény egyházi
célokon túlmutató művelődési és nemzeti jelentőségére. E törekvések nyomán 1791-től
1820-ig hat methodus, ratio, azaz »tanterv és utasítás« váltja vagy egészíti ki egymást
a főiskolában, hol előrelendülve a korszerű törekvések útján, hol pedig a maradi
erők nyomására kissé hátrálva, de a végső összegezésben mégis pozitív eredménnyel,
mert mint pl. a Budai Ézsaiás által kidolgozott 1804. évi »álmosdi tanterv« mutatja,
1791-től 1804-ig mintegy 30 tankönyv és klasszikus író editiója került ki a kollégiumi
tanárok kezéből s a városi nyomdából." Ebbe a sorozatba illeszkedik szervesen a
rézmetsző diákok munkássága, Budai Ézsaiás professzor „vigyázása alatt" és Szombati István főbíró támogatásával.
Az 1804-es Atlasz azonban több volt tankönyvnél. Eljutott messzire a Kollégium
hatósugarán túl, s „megjelenésekor nagy sikert aratott az ország szellemi vezetőinek
körében". A kivételesen szép metszetek szinte ránézésre hitelesítik Tóth Béla — szövegekkel gondosan igazolt — véleményét, hogy az Atlasz megjelenése országos ügy
volt. A sikerből némi anyagi haszon is folydogált, de nem annyi, hogy abból a rézmetszők akárcsak egyike önálló műhely megalapozására gondolhatott volna. Csak a
Kollégium és a város szellemi és anyagi támogatása „tette lehetővé, hogy a rézmetsző ifjak közül a legkitartóbbak 1812-ig együtt maradhattak s dolgozhattak, a
Kollégium égisze alatt, de valójában már egyre ritkábban a Kollégiumnak. 1812-ben
pedig bekövetkezett a társaság feloszlása. Ekkorra már csak ketten maradtak: Erőss
Gábor és Pap József." Erőss, aki az országban többfelé próbált már nyomdát szerezni,
megjárta ez ügyben Bécset is, most — kiegyezvén utolsó társával — megpróbál Debrecenben egyedül újra nyomtatóműhelyet teremteni. Ott volt hozzá a rengeteg anyag,
hiszen az 1811-es tűzvészben mind „öszve futott' betűje, reze, ami 2 sajtójával
együtt Fazekas Mihálynál volt lerakva „a Fejér Ló körül, a hol őket is a szerentsétlenség az első ítéletbe érte". „Vállalkozása azonban most sem sikerült. A folytonos
86

csalódás és részvétlenség megtöri akaraterejét, s végül ismét régi pártfogója, báró
Vay Miklós salétromfőző házában húzza meg magát Debrecenben, »miután minden
jeles próbatételeit a betűmetszésre, öntésre, nyomtatásra, sőt stereotypusra nézve is
abba hagyta«. 1815-ben halt meg, 36 éves korában. Rövid, de csalódásokban gazdag
élete ismét eggyel gyarapította a magyar nyomdászat tragikus életű hőseinek sorát"
— összegezi Tóth Béla a szegény debreceni rézmetsző-nyomdász „tantalusi hosszú
históriá"-ját. Hová lettek a többiek? Többnyire „már régebben tisztes polgári pályákra léptek". Erőss János például, aki Csokonai Vitéz Mihály iskolatársa és barátja
volt, rektor lett majd lelkipásztor; a költő utóbb többször meglátogatta. „Kabai lelkész korában festette Csokonainak azt az arcképét, mely Friedrich John által rézbe
metszve Márton József Csokonai-kiadásában (Bécs, 1816) megjelent."
A rajztudás azonban nem csupán feltételként szerepelt a rézmetsző diákok körében. Tóth Béla föltárja s gondosan válogatott reprodukciókkal demonstrálja, hogy
milyen jelentős volt a munkájuk a debreceni rajzoktatás történetében. „Az adatokból
kiviláglik, hogy a századforduló körüli tantervváltozások során a rajz 1801-ben »szórakozás«-ból tantárggyá lépett elő." Első tanítója Sárváry Pál volt, 1795-től 1839-ig
a mathézis és fizika professzora. Tanítványai segítségével két szép kötetet adott ki
„A' rajzolás mesterségének kezdete" címmel (1804, 1807). Ezekkel a kötetekkel —
állapítja meg Tóth Béla — jelentkezik Debrecenben a klasszicista ízlés. Elterjesztésében azonban Sárváry és a Kollégium nem állott egyedül, mert a helytartótanács
rendelete alapján Debrecenben városi rajziskola nyílott. „A rendelet 22 mesterség,
köztük például a kőműves, kőfaragó, asztalos, ács, fazekas ipari tanulók számára kötelezővé tette, a rajztanulást, s mesterré avatásukat ahhoz kötötte. Debrecenben azonban az iskolát nemcsak ipari tanulók látogatták, hanem a Kollégium és a helybeli
piarista iskola növendékei is." Az iskola első tanárául Kiss Sámuelt nevezték ki, aki
nemrégiben még maga is rézmetsző diák volt, akárcsak utóda, a rajziskolát fölvirágoztató Beregszászi Pál.
A rézmetszőhagyomány ezen „elágazása" a városi rajziskolába nagyon lényeges
körülmény; Tóth Béla elsősorban azt tárja föl, hangsúlyozza, hogy az iskola első
két vezetője milyen szervesen folytatta a megelőző rézmetszőnemzedék gyakorlatát s
a kollégiumi rajzoktatás szellemét. Beregszászi Pál sikeres rajztanításával s tankönyveivel valósággal Sárváry professzor programját valósította meg. De igen jól látja
Tóth Béla, az iskola gyökerein kívül, messzire elágazó hatását is. „Hogy meddig terjedt Beregszászi könyveinek a hatása, természetesen nehéz lenne felmérni. A klasszicista ízlés Debrecen 19. századi építkezésére annyira rányomta bélyegét, mint talán
egyetlen magyar városra sem, és ebben Beregszászi tanításának, könyveinek is jelentős szerepe van. De kisugárzott a hatás más területre is: Beregszászi tanítványa volt
Dohányosi József (1800?—1869?), a kiváló debreceni asztalos is, aki a Nagytemplomban az Ürasztalát s a Kollégiumban a könyvtár és az oratórium asztalosmunkáit
készítette." A kollégiumi rézmetszői vagy általánosabban grafikai hagyomány a XIX.
századi Debrecenben végül is autochton művészi stílust teremtett.
Kazinczy s a modern művészettörténetírás lekicsinylő véleményét a debreceni
rézmetsző diákokról s utódaikról Tóth Béla szép könyve mesterien korrigálja. Ám
nem elégszik meg ennyivel. „Munkásságukkal — írja összefoglalásképpen — olyan
példáját adták a tanárok és tanítványaik együttműködésének, amilyennel azóta sem
találkoztunk... Atlaszokat metszettek, földgömböt rajzoltak, tankönyveket illusztráltak, a nevelés korszerűbbé tételéhez járultak hozzá nagymértékben... Térképrajzolói,
metszői munkásságukkal a magyar kartográfia megalapítói lettek, és soraikból ez
utóbbinak — s egyáltalán a rézmetszésnek — olyan nagysága nőtt ki, mint Karacs
Ferenc. Azzal pedig, hogy térképeikre átültetik az európai térképművészet korszerű
eredményeit, azt a kollégiumi, debreceni hagyományt folytatják, mely »áros népe«,
diákjai és tanárai révén mindig utat, kaput nyitott az európai tudomány vívmányainak: »Debrecen ó-kikötő, tájakat összekötő . . . « "
Szép könyve végén joggal emeli meg Tóth Béla Gulyás Pál Debrecent köszöntő
versével a hangot. Az egész honi művelődés, s azon belül a magyar irodalomtörténet
87

szempontjából nélkülözhetetlen az, amit ő itt Debrecen múltjából föltárt. Nélkülözhetetlen anyaga s szemlélete miatt egyaránt. És időszerű is — jóllehet akaratán
kívül — szörnyen a könyv: igényt képvisel, melynek a nagyvárossá növő Debrecen
nem mulaszthatja el megfelelni, ha nem akar méltatlanná válni saját múltjához.
Mert ami a klasszicista stílust illeti, a nagyerdői egyetem igyekezett ugyan hasonulni
a Kollégiumhoz, de él-e például professzorok és tanítványaik vagy akárcsak profeszszorok és ifjabb munkatársaik közt ma is az a példás pedagógiai együttműködés,
mint a rézmetszők korában? Egy-két tanszéken bizonyosan, ha nem is mindenütt.
A kiadót mindenesetre külön dicséret illeti, hogy ezt a — írjuk csak le a szót,
elkoptatottsága és finom tollú kritikusok fanyalgása ellenére is — fontos könyvet
ilyen szép külsőben megjelentette. Bár lelne követőre, s jelennének meg a szemünk
láttára kibontakozó debreceni művelődéstörténeti — tán képviselői formális kapcsolata nélkül is használható a szó — „iskola" munkái minél gyakrabban! (Magyar
Helikon, 1976.)
VEKERDI LÁSZLÓ

Körkép az európai irodalmi műveltség alapjairól
FALUS RÓBERT: A Z ANTIK VILÁG IRODALMAI
A munka egy kötetben egyesített, átdolgozott változata a szerző két korábban
megjelent áttekintésének: Az ókori görög irodalom története I—II. (Bp. 1964) és
A római irodalom története (Bp. 1970) című külön-külön is nagyszabású irodalomtörténeti összefoglalásainak. Ily módon a már külalakjában is impozáns mű átfogja
a klasszikus mediterrán kultúra két nagy irodalmának, a görögnek és a rómainak a
fejlődését, kezdve a homéroszi kor görögségét érő keleti hatásoktól, a szóbeli hagyomány és a mítosz szerepének tárgyalásától a római birodalom kettéválásán és b u k á sán túl egészen a nyugat-európai keresztény kultúra latin nyelven kibontakozó szellemiségének, illetve a bizánci kor görög írásbeliségének java terméséig. Közel másfél
évezred irodalmi műveltségét tekinti á t : nagyjából akkora időszakot, mint amely
azóta napjainkig eltelt. S bár a mostoha századok során nemcsak a „pogány" antik
világgal szemben ellenséges erők, hanem az emberi kényelmesség és a véletlen is a
szó szoros értelmében megtizedelték az egykori hihetetlen gazdag termést, a feladat
így is lenyűgöző, a vállalkozás eleve tiszteletet ébreszt. S egyúttal a mű méltató ját
is felmenti a teljes bemutatás kötelezettsége alól, hiszen az ismertetéshez rendelkezésre álló terjedelmet a kötet puszta tartalomjegyzéke is túllépné.
A szerző célja kettős: egyrészt népszerűsítő összefoglalást kíván kézbe adni, másrészt „a reánk hagyományozott művek élvezéséhez és szellemi hasznosításához" kínál
segítséget. Az utóbbi célkitűzés első olvasásra nagyon is szerénynek tűnik, pedig
lényegében a legtöbbet ígéri, amire irodalomtörténeti, esztétikai feldolgozás egyáltalán vállalkozhat: az irodalmi élményből kiindulva, a művek értő megmutatásával
felvezetni az olvasót az avatatlanság lapályáról a műélvezet csúcsaira; megmutatni,
hogy a klasszikus görög és római irodalom alkotásai nem muzeális ereklyék, hanem
ma is gyönyörűséget, érzelmi és intellektuális — tehát igazi emberi — gazdagodást
nyújtó remekművek, máig ható, élettel teljes, hozzánk is szóló, s a céhbelieket máig
versengésre késztető teljesítmények. Az eredményt a szerző mesteri portrék sorának,
az irodalom nagy vonulatainak, magános óriásainak és a mindennek közegét alkotó,
hol idillikus, hol elvadult oldaláról megmutatkozó ókori világnak az ábrázolásával
éri el. S tegyük hozzá: mindezt árnyaltan szép stílusban, kerekded tartalmi össze88

foglalások, találó idézetek, az antik életbölcsességen csiszolt szentenciózus megállapítások, nem egyszer a késő utód megértő rábólintásai kíséretében adja elő.
Az előtérben soha nem az írói életrajzok állnak, hanem mindig az irodalmi
alkotások, s az ezek révén, a bennük megnyilatkozó antik ember. Ez teszi elsősorban
vonzóvá az elemzések sorát, s az egész munka tárgyalásmódját. Ez távolról sem
jelenti azt, mintha Falus az ókori klasszikus irodalmak alkotásait l'art pour l'art
művek füzérének, fejlődésüket immanens folyamatnak fogná fel. Ellenkezőleg, nagyon is számontartja az egyes szerzőknek és műveiknek a kortól való meghatározottságát, azt, hogy — legalábbis a jelentősebb szerzők és alkotások — igen is erősen közéleti érdeklődésűek, illetve töltésűek voltak, szenvedélyesen állást foglaltak
koruk nagy kérdéseivel szemben, igenlően vagy elutasítóan, támogatva vagy elítélve,
ostorozva. Falus éppen a legnagyobb auktorok életművének elemzésével tudja bizonyítani, hogy annál maradandóbb értékeket alkottak, minél szorosabban kapcsolódtak
koruk problémáihoz, s annál inkább az „örök emberit" fejezték ki, minél hitelesebben vallottak saját koruk emberi gondjairól, törekvéseiről.
Előadását nem terheli kézikönyvekből kölcsönzött bölcsességek ballasztja, az
olvasót nem riasztja el az egymásra hányt adatok lomtára. — Valljuk meg: szaktudományunknak nem egy reprezentatív termékére milyen találó Goethe egykori
megállapítása: „Ügy tűnik, némely könyvet nem azért írtak, hogy abból tanuljunk
valamit, hanem azért, hogy megtudjuk, mit tudott a szerző." — Nos, Falus munkájától mi sem áll távolabb! Pedig a tájékozottabb olvasó, a hatalmas területnek legalább egyik vagy másik részében jártas szakember lépten-nyomon tapasztalhatja,
hogy a szerző mennyire otthonosan mozog a filológiai problémák dzsungelében —
épp ezért tudta elkerülni az átlábolhatatlan útvesztőket. Ezzel a könyvvel is igazolva
láthatjuk Kant megállapítását: „Csak az tud népszerűen előadni valamit, aki azt
alaposabban is elő tudná adni." — Valóban: Falus szakértelmét elmélyült irodalomés filozófiatörténeti tanulmányainak, igényes esszéinek, magvas elő- és utószavainak,
frappáns vitacikkeinek és avatott műfordításainak tömege bizonyítja. De a tudós, aki
monografikus részletességgel tud elmélyülni egy-egy alkotó életműben — gondoljunk
csak korábbi művei közül Sophoklés (Bp. 1954) és Horatius (Bp. 1958) költészetét
tárgyaló köteteire —, nem veszti el arányérzékét, amikor a nagy teljességet mutatja,
összefüggéseiben. Nem esik bele abba a hibába, amibe nem egy irodalomtörténeti
áttekintés szerzője, hogy az antikvitás valóban lenyűgöző költői teljesítményei mellett szem elől téveszti a nem kevésbé nagy klasszikus prózaírókat.
Természetesen kiemelkedő helyet kap áttekintésében az örök, felülmúlhatatlan
példaképnek, a homéroszi költeményeknek, az Iliász heroikus és az Odüsszeia emberi
világának, Hésziodosznak, a parasztság első szószólójának a bemutatása, a görög líra
s a tragikus triász — Aiszkhülosz, Szophoklész és Euripidész — és persze „a múzsák
mosdatlan szájú kedvence", Arisztophanész. Ugyanígy a rómaiak között is megkapja a
méltó értékelést Plautus vérbő humora, Lucretius harcos materializmusa, Catullus
őszintén izzó szenvedélye, az Augustus-kori klasszikusoknak, Vergiliusnak és Horatiusnak a remekei, valamint az elégikusok és a császárkori szatirikusok munkássága
stb. Azonban az őket megillető méltatásban részesülnek a görög és a latin próza
nagyjai is, Hérodotosz, „a történetírás atyja", Thuküdidész, a legmélyebbre látó ókori
historikus, a nagy gondolkodók, mint Szókratész, Platón, Arisztotelész és Epikurosz,
a legnagyobb görög szónokok, élükön a megalkuvást nem ismerő Démoszthenésszel;
vagy a római köztársaságkor nagy prózaíró triásza, a történetíróként és szónokként
is kivételes képességű Caesar, a latin ékesszólás és értekező próza legnagyobb mestere, Cicero, s a makacs igazságkereső Sallustius, majd Liviusnak „a tej bőségével
áradó" elbeszélő művészete, vagy a császárkor nagyjai, a tragikusan komor szemléletű és drámaian feszült stílusú Tacitus, az éles elméjű és csípős nyelvű Lúkiánosz,
„az ókor Voltaire-je". Igaz, a kivételesen modern Polübiosz, s „az anyagi alapokig
lehatoló" Appiánosz is talan többet érdemelt volna; a latin próza nagy úttörőjének,
Catónak az alakja pedig jelentőségénél jóval kisebbre zsugorodik, negatívabbá szürkül. Igen tanulságos viszont, főként korai római szerzőknél annak a feszültségnek az
89

ábrázolása, amelyet a korabeli kötöttségek, ill. a görög irodalmi minták hatásának
küzdelme és együttes érvényesülése idézett elő. Üjításszámba megy, de nagyon szerencsés újítás a római korban görögül, ill. latinul író, valamint a „pogány" és keresztény kortárs szerzők munkásságának párhuzamos bemutatása. A könyvkiadás és
-kereskedelem, a fontosabb tudományos közkönyvtárak ismertetése az egykorú irodalmi élet sokoldalúbb ábrázolását szolgálja.
A klasszikus irodalmi műveltség távoli kisugárzását mutatja be az egyes antik
szerzőknek az ókori, a későbbi európai s a magyar irodalomra gyakorolt hatásában,
utóéletük fel-felvillantásában. Ezekről a jelenségekről, főként magyar vonatkozásban
néha szívesen olvastunk volna többet is. Szóvátehetnénk például azt is, hogy a Sallustiusnak tulajdonított vitairat és levelek szerzősége távolról sem olyan biztos,
mint azt Falus mondja; a Scipio-kör humanizmusához pedig alkalmasint jócskán
hozzájárulhatott Ciceró későbbi, önigazoló visszavetítése. Az egész munka azonban
olyan monumentális teljesítmény, hogy eltörpülnek benne az ilyen és hasonló problematikus, vitatható részletek, s igazságtalanság volna elmarasztalni olyan tévesnek
tűnő megállapítások miatt, hogy a XII táblás törvény keletkezése idején m á r lett
volna színpad Rómában, vagy hogy Marius már valóban katonai diktatúrát teremtett
volna. Az olyasfajta következetlenségek körüli szőrszálhasogatás, mint például Catullus és Caesar ismert melléknevének (praenomen) Caius, illetve Gaius alakban való
váltogatása, inkább illenék az ókori invectiva, mint a modern méltatás m ű f a j á b a .
A munka hézagpótló jelentőségű. Azért is, mert hasonló összefoglalás magyar
szerző tollából a felszabadulás óta, de lényegében azt megelőzően sem látott napvilágot. Ám különösen örvendetes megjelenése napjainkban, amikor, sajnos, mind
kevesebben tudnak eredetiben megismerkedni a klasszikus ókori szerzők alkotásaival.
Indokoltan fogalmazza meg Falus műve kultúrpolitikai problémákat is feszegető
előszavában a szakember-utánpótlás lehetőségeiért aggódva azt a kívánságot, hogy
„mielőbb biztosítanunk kell az ókori kultúrák és nyelvek magasabb óraszámú s eredményesebb oktatását az iskolákban . . . "
Mindent összevéve: Falus Róbert munkája gazdag tartalmú, lebilincselően megírt, korszerű marxista irodalomtörténet, a tudományos ismeretterjesztés kiemelkedő
példája. Külön is elismerést érdemel az a ritka teljesítmény, hogy egyazon szerző
egyformán alapos tájékozottsággal tudja végigvezetni olvasóit mindkét klasszikus
irodalom hatalmas területén. Aligha kétséges, hogy a könyv olvasói gyakran fogják
majd fellapozni a kötet végén található kiadós biblográfiát, ahol további tájékozódásukhoz folyóiratok, kézikönyvek, monográfiák és tanulmányok, illetve gyűjteményes
és egyedi auktorkiadványok gazdag tárházában kereshetnek anyagot. (Gondolat, 1976.)
MARÖTI EGON

90

SZÍNHÁZ

... hűség a tehetségünkben előírt küldetéshez..."
BESSENYEI FERENC VALLOMÁSA
Rövid beszélgetésre készültünk csupán, szokásos bemutató előtti újságcsevegésre. Alig egy órát engedélyeztünk
magunknak, s szigorúságunkat a színházé tetézte, hiszen hét órakor kezdődött az előadás. 1977. május 16-án találkoztunk a Madách Színház öltözőjében, tehát nem sokkal azután, hogy a társulat hazatért a bukaresti és kolozsvári vendégjátékról. A kérdések is innen
indultak volna: Bessenyei Ferenc — miképpen a bukaresti magyar nyelvű hetilap, „a Hét" írta — az ottani sajtótájékoztatón
ezt mondta: „...
bármennyire
szerettem és szeretem is, bármennyire létemmé, véremmé vált Othello, összeszedem minden fekete festékemet, felmegyek a Margit-hidra, s az egészet így,
hátrafelé, hogy ne is lássam többet, beledobom a Dunába!". Ez izgatott, ez a
végső búcsú, s az, hogy ismét Shakespeare-re készülődik, a Szegedi Szabadtéri
Játékok Lear királyának címszerepére. De alig jutottam el az első kérdés feléig,
máris kibuggyant a gondolatáradat, mintha senki egyéb nem lett volna a szűk
szobácskában, csak a hatalmas tükör. Se ember, se magnetofon. A beszélgetésből így lett egyszemélyes, tűnődő monológ.

Az Othello olyan szerep, amely egy színésznek az egész férfiéletét betölti. Nekem
rengeteg örömet, sikert, boldogságot és kétséget hozott, s úgy gondolom, ha ettől
most megszabadulok, nagyon nagy, örökös problémától fogok megszabadulni. Ami
engem mindig izgatott benne: két embernek egymáshoz való tiszta viszonya, amelyről korunkban, a korszak esztétikájában, kritikájában kissé elterelődött a figyelem.
Ma mintha az Othellóban se erről volna szó. Kicsit az egész világ Jágó-párti lett, s
ez — azt hiszem — azért is van, mert a nézőtéren több Jágó ül, mint Othello.
Mintha a Jágó-lélek volna a korszerűbb, s az Othello-lélek a korszerűtlen, a Jágóerkölcs a mai erkölcs, az Othello-erkölcs pedig a múlté. De nem e zavar miatt válok
el tőle, hanem mert más természetű szerepeknek kell átadnom az energiámat.
Nagyon szerencsés vagyok. Végigjátszottam az emberiség legmagasztosabb példaképeinek harcát, az emberi haladásért küzdő hősök egész sorát, meg kellett mutatnom azt az erkölcsi erőt, amelyet példának lehet állítani: hogy amit végiggondoltak
értünk, azt végig is csinálták, és az életükkel tettek pontot az igazságaik végére.
Ha az élet fölkínálja az embernek ezeket a szerepeket, természetesen elé kell állni
és el kell vállalni.
Most mégis iszonyattal tölt el a gondolat — nagyon sok Lear-előadást látva,
végigolvasva az összes róla szóló kritikát, elképzelést —, iszonyattal tölt el, hogy
mit fogok csinálni. Mi az, amit én csinálhatok? Ma, amikor az igazi erő nemigen
van jelen a színpadon, helyette manipulációk jönnek létre: kísérlet címén manipulációk, s ezek nélkül már nem nagyon lehet színpadi figurát teremteni. Már csak
az az igazi színházi kritikusaink és esztétáink szemében, ami kísérletnek indul és
az is marad. Ha véletlenül egy bátor színház célul tűzi ki, hogy ő most pedig meg91

próbálja rendesen Á-tól Z-ig megcsinálni a műveket, és nem pepita rongyot rázni
a közönség orra előtt, akkor valami társadalmilag-politikailag gyanúsítható, művészileg elítélhető jelzővel ostorozzák a vállalkozást is és az intézményt is. Pedig
korszerűség címén nem szabad a kevesebbet árulni, hiszen a korszerűség nem
valaminek a hiánya, hanem éppen többlet, teljesség. Az a parancsolat, hogy teljes
tudásunkkal, erkölcsi magatartásunkkal, művészi eszközeinkkel, felelevenített múltunkkal hűek maradjunk azokhoz az alkotó szellemekhez, akik fenntartanak bennünket, akiknek az égisze alatt működik a színház. A korszerűség azt jelenti, hogy
a mában élő emberek számára kell felmutatni azokat az erkölcsi energiákat, amelyektől, lehet, elszoktak már, de nagyon nagy szükségük volna rá.
Mindez igen nehéz, hiszen több generáció él egymás mellett, ú j nemzedékek
nevelődtek fel, más múlttal, más szenvedéssel, más emlékekkel élő nemzedékek, s
nekünk a teljes közösséget kell valamilyen erkölcsi magatartás vállalására rábírni.
Ez az igazi feladat. Ezért kell megkérdeznünk önmagunktól újra meg ú j r a : vajon
teljesíti-e a színház azt, hogy eljuttassa az emberek sokaságához népünk és az
emberiség múltjának, jelenének haladó szellemi értékeit. Hozzájárul-e ahhoz, hogy
népünk megismerje önmagát, kultúráját, múltját, történelemalkotó erejét? Megbecsülést szerez-e az emberi tisztességnek, nagyságnak, hősiességnek?
Hiszen a színház és az erkölcs, a művészet és az erkölcs sohase működik külön.
Nem a jó magaviseletről beszélek, hanem a dolgokhoz való komolyságról. Arról,
hogy akik megteremtették számunkra a minden szívre, minden agyra szóló egyetlen, árnyalt igazságot — Aiszkülosztól Petőfi Sándorig —, senki sem kerülte el közülük a színházat. Az életüket tették fel arra, hogy a miénket egyetlen gondolattal
gazdagabbá tegyék. Ezeket a szellemeket nekünk nem szabad elárulni! Sajnos
gyakran előfordul, hogy eláruljuk őket. Rengeteg remekmű megcsonkítva lát napvilágot a színpadon rossz kísérleteinkben, amikor félmondatokból akarunk egy egész
színdarabra visszavilágítani. Holott csak az egész darab a mű! Nem a félmondat.
Az ilyen félmondatok persziflálásából támadnak a műre visszaháramló összes hamisítások. Mert az az egy mondat abban az egy szituációban tökéletes, de nem biztos,
hogy a következő szituációban is megállja a helyét. Tessék az életünkből példát
venni! Az egyik pillanatban eget-földet befogadó energiáink vannak, a másikban
pedig gyöngék vagyunk, esendők.
Röntgen ide, sebészet oda — én úgy gondolom —, többet az emberről, mint
Shakespeare vagy Csehov, nem tud senki. Kísérlet kell, mert a megváltozott körülmények követelik a továbblépést. Ám a legnagyobb kísérlet az volna, ha eljutnánk
a szerzőig egyszer. Soha senkinek nem sikerült még, bátran állíthatom. Az olyan
hatalmas emberalkotóhoz, mint Shakespeare, aki olyan tökéletesen ismerte a világot, lehet, hogy mi kevesek vagyunk. Kevesek vagyunk, de messze el tudunk vele
menni, ha őt követjük. De ha kitalálunk valami mást, a könyöke alatt akarunk
átbújni vagy a térde alatt akarunk játszani, az csak még kevesebb lehet. Ha őt
akarjuk, ő a cégér, ő a címlap — Shakespeare —, akkor hozzá kell elmenni. Ennél
nagyobb kísérlet ember számára, művész számára nem létezik.
Ennek a szónak: színész semmi értelme nincs, ha nem az íróba — Aiszküloszba,
Szophoklészba, Euripidészbe, Shakespeare-be, Moliére-be és a többiekbe — kapaszkodunk. Van Németh Lászlónak egy mondása: „hűség önmagunkhoz és bátorság a
hűségünkhöz", vagyis hűség a tehetségünkben előírt küldetéshez és bátorság ahhoz,
hogy e küldetéshez hűek tudjunk maradni. Színészről szólva, annyit jelent ez, hogy
nem szabad rosszabbul játszani, mint ahogy tudunk, de ahogy tudunk, úgy kötelező.
Hogy összemérhetjük a saját képességeinket ilyen csodálatos szellemekkel, az igazán
nagyon nagy boldogság, s Shakespeare és a színész, a színpad és a közönség közé
tolakodni manipulációkkal: elárulása az emberi gondolatnak, az emberiség erkölcsi
energiájának.
A színész olyan munkatársat kíván, aki biztos erkölcsi és művészi utakra t u d j a
vezetni az alkotó munkát. Ez a legfontosabb, mert ez a fajta magatartás egyre
ritkul. Ritkul sajnos. Alig-alig tudunk már egymásnak emberi helyzetet teremteni.
92

Pedig ilyen cenzúrálatlan világban színházi közélet még soha nem működött! Itt
mindenkinek mindent szabad, minden konzekvencia nélkül!
Ilyenkor Kiss Manyika jut eszembe. A mindannyiunk által szeretett és tisztelt,
a generáció legnagyobb egyénisége, amikor már nem bírta a maga körül levő tehetségteleneket, akkor odaállt a kolléga vagy a kolléganő elé: „Te kedves, hát van
neked valami fogalmad, hogy milyen tehetségtelen vagy? Nemcsak ebben, mindenben! Nem mondta még neked senki sem azt, hogy neked ezt nem szabad csinálni?"
Na, most kezdődik a baj: ki mondja ezt meg, kinek?
Az erkölcsről beszélek, s azért épp arról, mert általában az erkölcsi tartásunkkal van a baj, nem a szakmai tudásunkkal. A színháztól, a színházi embertől népe
sorsához méltó magatartás kívántatik, olyan, amilyet legnagyobbjaink életének példájából olvashatunk ki. És ki is kell, hogy olvassuk, ha nem akarunk sandák lenni
a közösség építésében; ha nem akarunk beszűkültek és kirekesztők lenni. Történelmünk a közös szándékok és tettek keresésére figyelmeztet, arra, hogy Magyarországon magyarnak lenni, nem születési, nem származási kérdés. Hunyadi Jánostól
Zrínyi Miklóson át napjainkig folytathatnám a sort, bizonyságául annak, hogy —
s ez a színházra is vonatkozik — a népünk sorsához méltó magatartás vállalása itt
a legdöntőbb szempont. Az, hogy ki mit akar, s megtaláljuk-e a közös igazságokat,
amelyeket közülünk mindenki a lelke homlokára írhat.
Nem mondom én azt, hogy a Learben sikerül majd talán valami olyat csinálnom, ami még soha senkinek nem jutott az eszébe — valakinek minden eszébe
jutott már —, de abban biztos vagyok, hogy megpróbálom végiggondolni, végigmondani, megpróbálok eljutni hozzá, az emberábrázolás méltó fokára. Hiszem, hogy
ez a színész legfőbb erkölcsi és szakmai feladata. Emberábrázolás: mindenki ezt
akarja, ellesni az ember egyetlen pillanatát, amely a legjellemzőbb rá, s afölött
megállítani az időt, működtetni az időben, hogy örök példa legyen: íme az EMBER.
Az ilyen hatalmas erőpróba azért szép, s azért vállalja el. a színész, mert ki
akarja próbálni önmagát, hogy meddig tud még eljutni. Tud-e még újat gondolni?
Végig tudja-e gondolni egyáltalán? Végig tudom-e mondani, hiszen fizikai erőt is
igényel az ilyen szerep. Itt az nem elég, hogy magunkra gomboljuk a zakót és a
gombon belül marad minden. A drámai színjátszás teljesen más alapállást követel
a színésztől. Itt parttalanok az indulatok, parttalanok a szenvedélyek. Fájdalmak,
örömek, tragédiák. Leart nem lehet „mikulásbácsira venni", se egy öreg, földjét
vesztett parasztemberre, se — mint ahogy idegen színházban láttam — nyugalmazott világítótorony-őrre. Nem lehet. Meg kell találni a shakespeare-i figurát!
Nem vádolok én senkit, biztosan mindenki azt keresi a maga módján. Hiszen
azért van ez a sok keresés, mert senkinek se sikerült tökéletesen eljutni odáig.
Más szerepekben, más előadásokban is ezért van ez a sok-sok ágú kutatás. Tehát
én nem a kísérletezés ellen morgok, amikor morgok, csak a rossz kísérletektől, a
dolgok megkerülésétől iszonyodom, s azt szeretném, hogy kísérletezés címén ne
romboljunk. Ha kísérlet, arra való legyen, hogy eljussunk a forrásig, a tiszta gondolatokig. S ha ez a kísérlet akárhol abbamarad, látszani fog rajta a cél, a szándék;
s azt mondja m a j d : a szép szándék ellenére ennyire futotta az erőnkből. J
Az egész színháztörténet abból áll, r hogy egy-egy nagy egyéniség azt mondta:
— Gyerekek, én ebből többet nem tudtam teremteni. Próbáljátok továbbcsinálni! —
Ezért kell összegyűjteni mindent, jó és rossz kísérletet, tévedést és erényt, s ezeknek a tapasztalataiból továbbfogalmazni ezeket a szerepeket. Űjra és újra megfogalmazni a magunk módján. Hiszen minden szerepet, minden ilyen alakítást a
színész egyénisége dönt el. A színész egyéni energiája. Kézállásban is lehet játszani,
fejtetőn is lehet, ha képes igazolni ennek az igazságát.
Most iszonyúan félek, hogy megtalálom-e azt a középarányost, amely a műnek,
a közönségnek és a kritikusoknak, esztétáknak is megfelel. Megpróbálok valami
olyasmit, ami inkább a közönség számára igazolja ezt a remekművet, amely működik önmagától, semmi manipuláció nem kell hozzá. Ezt világosan mutatja a zseniális Brook-előadás, ahol Brook semmit se talált ki. Akkor volt élete teljében,
amikor semmit se talált ki, csak érvényesítette a színdarabot.
93

Jó volna most már egy-két mondatban megfogalmazni, hogy miről is szólhat ma
a Lear király, de nem lehet, mert átjárhatatlan, körüljárhatatlan darab ez. Mondják, Othello a féltékenység drámája, a H a m l e t . . . Ez olyan felemás dolog. Címkézés.
A Lear királyt se lehet egyszerűen megfogalmazni, hiszen minden szála, minden
egyes figurája befejezett és tökéletes. Tökéletes figurák. Ahogy a természet a kegyetlenségével megteremtette az embert. Az embert, akiben minden jóság, minden
nagyszerűség s minden aljasság benne van és varázsütésre működik: amikor föltámadnak benne az erkölcs alatti energiák, föltámad az emberben az állat, a vadság, akkor megfeledkezik mindenről, szülői tiszteletről, hatalommal való józan
élésről... Már csak visszaélni tud v e l e . . . Ez a Lear király.
Csodálatos példája annak, ne engedjük, hogy az élet körülöttünk szétrohadjon!
Lejegyezte PÁLFY G. ISTVÁN

KÉPZŐMŰVÉSZET

Czene Jánosné világa
Először a kerítéshasadékon kukucskáltam be a kiszombori ház kertjébe, miután
hiába volt dörömbölés, hangos kiáltás. A kissé elvadult kert zöld csipkeszövevénye
között három szobor fehérlett. Méteres talapzaton mészkőzúzalékból formált portrék.
Lenin, Kodály és Erdei Ferenc szinte totemiszikus szobrai vigyázzák özv. Czene
Jánosné kertjének nyugalmát. Csöndes, bölcs, szinte archaikus mosoly valamennyiük

94

tekintetében; összefogott, kissé elnagyolt formák, csak a lényegre, a legkarakteresebb jegyekre koncentrálva — Lenin szúrós tekintetére és kis szakállára, Kodály
fejet keretbe foglaló hajkoronájára, Erdei Ferenc boltozatos koponyájára, mély barázdáira. Jelképek és kulcsok ezek a naiv, bájos és vallomásértékű szobrok Czene
Jánosné kiszombori kertjében. Egy négy elemit végzett, hatvanat is elhagyó naiv
alkotó, életét kiteljesítő festőasszony vallomásai.
Aztán az első találkozáskor, mint egy vége-hossza nincs képeskönyv lapjain,
feltárult egy naiv képi világ, mint egy néhány esztendeje fantasztikus bőséggel
termő művészetfa. A kerítéshasadékok késpenge-villanásainak élménye után képek
sokasága kápráztatott el. Olajfestmények, akvarellek, tusrajzok,' ceruzavázlatok,
agyag- és kőszobrok, s a mappákban mesék, operalibrettó, élettörténet... Hogyan
kezdődött?
Ezerkilencszázhetven nyarán, amikor a Tisza és a Maros fenyegető ölelése elől
kilakoltatták Makó és a környező falvak lakosságát, a holt Kiszombor tanácsházáján
az ügyeletesek között ott virrasztott Czene Jánosné is. A várakozás és tehetetlenség
idegölő perceiben egyszercsak papírt és ceruzát fogott — megelevenedtek a gyerekkor örömteli és tragikus élményei. Ott, a kiürített, tetszhalott falú tanácsházának
egyik kopott íróasztalán hirtelen, elementáris erővel. S azóta szinte nem múlik el
nap — legyen a legnagyobb dologidő, a legkeményebb munka —, hogy ne szakítana
időt a ceruzára, festékre. Ötvenöt éves volt akkor, amikor e földrengéserejű megrázkódtatás után feltört a több mint fél évszázada szaporodó, feszülő élményvilág.
Formát öltött, képekké nemesedett. Miután férjét is elvesztette, méginkább a festés, mintázás vált élete értelmévé. Élményeinek hajszálgyökerei a századelő évtizedeinek „makai" parasztvilágából, a hagymások társadalmának kérgestenyerű, nyakas-dolgos népéből táplálkoznak. A festmények szinte elmesélik az élet évtizedeinek
mozzanatait, megelevenítik a család tagjait, megőrzik a mindennapok jeleneteit.
Ezek az elbeszélő, mesélő képek akár dokumentumok is lehetnének, ha nem szőné
át meg át valamennyit az alkotó lírai alkata, fantáziájának szürreális csapongása,
etikai magatartásának profán tízparancsolata. Mert a gazdagon buzogó forrás minden cseppje valóságélmények, erkölcsi példázatok, szavakban megfogalmazhatatlan
álmok szubjektív elegyei. Ezt erősítik a naiv technikai megoldások, a léptékváltások,
a perspektíva alkalomszerű, sajátos alkalmazásai, az anatómiai ismeretek hiányából
adódó groteszk báj, a színek visszafogott használatának gyöngyházszerű faktúrája,
a tustollak akadozó, meg-megbicsakló futásai, s talán legfőképpen a minden kép
alá szálkás betűkkel fölrótt sorok: eligazító megjegyzések, odavetett vélemények,
szinte emlékkönyvi áhítások, dokumentumszerű közlések, slágersorok...
Mindez azt igazolja, hogy e művek alkotója a maga sokszínűségében és gazdagságában szemléli a világot a régi emlékektől a legfrissebb újsághírekig. Az élet és
halál, az öröm és bánat, az álom és valóság jegyben járnak minden képén, szobrán,
rajzán. A naiv művészek sajátos egyénisége ő. Nem pusztán a valóság szűk faktora
érdekli, bár azt hihetné az ember, négy elemis világát két karjával magához ölelheti — s kiderül, ölelésébe az egész világ belefér.
Témavilágának három gyűjtőmendencéje az életképek, a portrék és a csendéletek. Az életkép-meghatározás meglehetősen leszűkíti persze a művek legnagyobb
hányadát magába foglaló csoportot. Hiszen ide tartoznak azok a meseillusztrációk,
melyeknek inspirációjára s felhasználásával a kanadai televízió filmet készített; ide
tartoznak a születést, halottsiratást, vásárt és hetipiacot, kedvenc volt lovait, lánykérést és esküvőt megörökítő festményei; szimbolikus alakokkal benépesített, erkölcsi tanulságot sugalló képei a barátságról, szerelemről, szépségről stb. A konkrét
és az általános, az egyedi és a különös találkozik ezeken a képeken naivan bájos
harmóniában.
Portréin nyakas parasztemberek, szomszédok, ismerősök és példaképek. A makói
művésztelepen egy alkalommal egymást rajzolta-festette Vinkler László festőművész
és Czene Jánosné. Most egymás mellett a két kép. Vöröskrétával rajzolt precíz,
pontos portré az egyik, olajjal festett groteszken kedves festőarc a másik, a hófehér
lobogó hajkorona mint egy parlamenterzászló. A békesség és egymás megbecsülé95

sének-tiszteletének szimbóluma is lehetne! Az egyik festményen a II. világháború
legendás hőse, Marija Fortusz, aki a makói harcokban is részt vett. A nagyszerű
asszonytárs egy látogatásának élménye alatt született meg az arckép. Hasonló emberi ragaszkodás és példa késztette a Lenin-portré, vagy a Kodály-fej születését.
Erdei Ferenc alakját, személyiségét sokszor megfogalmazta. Megrajzolta, lefestette,
megmintázta. A legközelebbi, a legszemélyesebb, földrajzilag is legközvetlenebb
példakép számára.
Csendéletei virágokat őriznek. Elsősorban kertjének színpompás virágait, a csöndet magukba záró kelyhes tulipánokat, vérszínű pecsétrózsákat, sápadt őszirózsákat.
Hajlamosak vagyunk egy-egy művészi irányzatot könnyen behatárolható dátumokhoz, történelmi szituációkhoz kötni. A naiv művészetet is szinte lezártnak tekintettük. S íme, újabb adalék a néhány esztendeje másodvirágzását élő naiv művészet
színes kaleidoszkópjához. Egy négy elemit végzett asszony — aki bár kitanulta, de
egészségügyi okokból csak rövid ideig művelte az ívhegesztő szakmát — elsősorban
paraszti indíttatású, tartású és mégis mai teljességre törekvő ösztönös művészi m u n kássága már nemcsak a szűkebb pátria kuriozitása, hanem megbecsült helye van a
kecskeméti Naiv Múzeumban, a hazai és külföldi kiállítótermek falain és gyűjteményeiben. Azt tervezi, hogy rendbehozza a kiszombori házat, amely alkotó otthona
lehetne a ma élő naiv művészeknek. S minden bizonnyal érdekes és értékes látványossága, megbecsülésre késztető élménye a felénk megfordulóknak. Addig is özvegy
Czene Jánosné naponta kezébe veszi a ceruzát, az ecsetet, s ontja a képek garmadát, mert sok van még, amit el kell m o n d a n i a . . .
TANDI LAJOS

Két, nemrég megjelent, hasznos és
szép helyi kiadványról számolhatunk
be. Dömötör János Vásárhely
műemlékei, épületei című munkáját a Hódmezővásárhely városi Tanács V. B. művelődésügyi osztálya adta ki. A kötetet
Pölös Endre szerkesztette, a fotókat Dömötör Mihály készítette. — A Szentes
város Tanácsának támogatásával megjelent Koszta József-albumhoz
Bényi
László írt bevezetőt. A kötetben tizenhat színes reprodukció található.
Az SZMT Központi
Könyvtára,
a
SZOT segítségével
szakmunkástanulók
96

és ifjúmunkások
részére ebben az évben is szervezett olvasótábort. A fiatalok a Tiszatáj munkatársaival
(Annus
József
főszerkesztő-helyettessel,
Tóth
Béla íróval és Olasz Sándor
szerkesztővel) is találkoztak.
Kincskereső-tábor Xjjszegeden. A gyermekek számára készülő irodalmi és
kulturális folyóirat pályázatainak nyertesei, a Kincskereső-klubok tagjai, a
lap legszorgalmasabb terjesztői kéthetes
táborozáson vettek részt. A gyerekek —
többek között — Annus József és Tóth
Béla írókkal ismerkedtek meg.

