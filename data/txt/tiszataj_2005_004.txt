fT r ^ o

LLLdtáj
5 9 .

É V F O L Y A M

József Attila emlékére
Juhász Ferenc
Tandori Dezső
Nagy Gáspár
Marno János
Jókai Anna
kovács András Ferenc
Bókay Antal
Tverdota György
Tornai József
Lengyel András
Tóth Ákos
Fried István
N. Horváth Béla
Jász Attila
Prágai Tamás
Simái Mihály
Kass János
Szőkefalvi-Nagy Erzsébet
Péter László
Fűzi László
Lőcsei Péter
A

Árpás Károly
Lami Pál
Alföldy Jenő

4

2005. április

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
^_
a József Attila Alapítvány és
••••
«
a Nemzeti Kulturális Örökség Minisztériuma
^vJ frf
Nemzeti Kulturális Alapprogram
támogatásával.
MM/.I'II KI III HAJ IS ÖRÖKSÉG
Felelős kiadó: Tiszatáj Alapítvány.
*AllS
MINISZTÉRH MA
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 4. SZÁM
2005. ÁPRILIS
JUHÁSZ FERENC: Kozmosz-gyűjtemény sejtelemvirág .......

3

TANDORI DEZSŐ: A muszáj-elmerengő ...............................

18

NAGY GÁSPÁR: Te Istenre bíztad… .....................................

22

MARNO JÁNOS: A bal flótás ................................................

24

JÓKAI ANNA: Por és Istenpor (Az istenalakú hiány József
Attila költészetében) ...................................................

40

KOVÁCS ANDRÁS FERENC: A disznó éji dala ........................

52

BÓKAY ANTAL: A késő-modern én konstrukciója (Egy új
költői stratégia megalapozása József Attilánál) .........

53

TVERDOTA GYÖRGY: Zajtalanul és félelmesen – Végül .......

70

TORNAI JÓZSEF: József Attila pillantása .............................

78

LENGYEL ANDRÁS: A Sólyom Janka-epizód (Egy József
Attila-rögtönzés tanulságai) .......................................

81

TÓTH ÁKOS: A ’vad’ én nyomában (Esszé és hajsza) ..........

86

FRIED ISTVÁN: Az ám, Hazám! (József Attila meglelte-e
hazáját?) ......................................................................

96

N. HORVÁTH BÉLA: A Szabad-ötletek olvasatai ................. 102
JÁSZ ATTILA: belső falbontás (avagy J. A.-törmelékek) ..... 110
PRÁGAI TAMÁS: Gazdaságosság és halálösztön József Attila költészetében ........................................................ 114
SIMAI MIHÁLY: Mióta tested lett a Fény ............................. 124
KASS JÁNOS: Attila József: „Gut war er, heiter…” (József
Attila németül) ............................................................ 127
SZŐKEFALVI-NAGY ERZSÉBET: „Munka nélkül?” – avagy:
nyomozás a versek eredetije után ............................... 129

PÉTER LÁSZLÓ: A József Attila-kutatás helyzete és tennivalói (Az újabb szakirodalom) .................................... 130
FÜZI LÁSZLÓ: A gondolat súlya (Lengyel András: „…gondja
kél a gondolatban” – Az értekező József Attiláról) .... 143
LŐCSEI PÉTER: Lehet-e? (József Attila a középiskolában) 147
ÁRPÁS KÁROLY: Középiskolás fokon ................................... 151
LAMI PÁL: József Attila tanítása ......................................... 154
Szerkesztői asztal ............................................. a belső borítón

ILLUSZTRÁCIÓ
KASS JÁNOS József Attila-illusztrációi a címlapon,
a 23., 77., 95., 109., 113., 126., 128., 146. és a 156. oldalon

DIÁKMELLÉKLET
ALFÖLDY JENŐ: Személyes és közös múlt
(József Attila: A Dunánál)

Különszámunkat
az NKÖM
Nemzeti Évfordulók Titkársága
támogatta.

4

tiszatáj

2005. április

5

JUHÁSZ FERENC

Kozmosz-gyűjtemény sejtelemvirág
J. A. 100.

Mondanám tízszer,
mondanám százszor,
mondanám ezerszer,
mondanám tízezerszer,
mondanám százezerszer,
mondanám milliószor,
hogy mennyire szeretlek!
Hogy szeretlek és sose láttalak.
Fény-alak, gyász-alak, köd-alak, űr-alak,
hit és bánat-salak,
bűntudat csoda-vak.
Könny a nagy fekete kalap alatt.
Eltört hit-ág, zűrzavar-tisztaság.
Pontos tudat, szigorú pusztaság,
világszerkezet édes ifjúság
bajuszos temetője,
ménesek, kondák, nyájak és csordák zöld legelője,
behavazott szikrázó fénytörés-lepedője.
De sose láttalak!
Csak sírod volt,
csak kicsi, elkoszlott sírod volt
vezeklésem, bűnöm és szerelmem
elhagyott temető-oltára mindig,
csak pici proletár-sírod a Kerepesi Temetőben.

6

tiszatáj
Átkoztak is érte
és büntettek is érte,
amiért kínomban
kimondtam
hogy hol vagy:
disznóöléskor bőrről lekapart szőrcsomók:
mint egymilliárd fekete pók kazla,
száraz, kiégett fű-csomagok,
penészes fekete falevél-érszitalapok,
kapillárishátú síkmozaik-falevelek,
rothadt és tört tüskés virágszárak,
virág-halcsontvázak,
barna madárcsontváz-kórók,
rozsdakút konzervdobozok,
levágott-nyakú olajos-flakonok,
zöld vízpenész puha-pénzű befőttesüvegek,
gyűrt sárga penész kötelek
alatt,
s a síron lepkemoly,
hangyalánc-kitinuborkacsorda,
csapokkal és övekkel összehorgolt vonaglás-horda,
vonulás-érszál,
mint egy végtelen kihullott barna asszonyi hajszál,
feketemozaikos vérzománc-pajzs temető-bogár,
vakondtúrás földmorzsa szürke tevepúp,
sírmélyi tevecsorda lélegzőpúp-kútja,
meg a szalmaszöcske
rózsaszirom-hártyaszárnya,
lila hátpöttye, veseszemén lila pöttye:
az ikrás látó-vesén,
combpöttye, potrohpöttye, az ibolya-fény,
s az egész sír-lukon:
a korhadék-zátonyon
a lassú szélben ringó, rezgő, lobogó
fönnakadt pókháló-hajó.
S lent te a nyirkos földsúly-ködben
a reszkető óriás pókháló-hajó,
a pókfonál csipkekastély-hajó
alatt: fekete könnyem.

2005. április

7
Pedig csak a földben.
Meg a mindenség-illatú,
mindenség tűzdübörgés-szövésű könyvben.
Minden,
amit magammá hittem
verseidben.
Szívedben megfürösztöm sorsomat.
Szívemben megfürösztöm sorsodat.
Szívedben fölemésztem sorsomat.
Szívemben megemésztem sorsodat.
A Kozmoszban,
mint egy madárbögyben,
mint egy tehén-előgyomorban.
Nem visztek könnyen!
Hányszor gondoltam Gyönyörű Vad,
hogyha élnél:
megkeresném nyitott ajkadat,
hogy szádba leheljem a forró reményt,
belső éjedbe a kinti csodafényt,
ahogy az öntudatlant szájjal lélegeztetik,
a szó-megálltat vasalós árammal ütik,
hisz önmagadba hullva árvább vagy az éjnél,
hiszen még nem vagy éjfél,
csak merev, dermedt halál-kőtudat.
Ne hagyd magad!
De hát nem vagy,
hiszen örök vagy,
mint a sohase-múló világegyetem.
Az örökös lét-türelem, létezés-gyötrelem.
Hogyha testeddel élnél
szemedbe mondanám

8

tiszatáj
hűségem, mint a szerelmesek teszik,
pupilládba folyatnám forrás-küldeményem,
habzás-kevély tajték-küldeményem,
szájadba csurgatnám hit-édességem,
mint a meleg édes nyálat.
Dehát csak sírhatok utánad.
Mert mi jutott neked?
Az ihlet, a düh, a láz, az áldás, a belső-kígyómarás,
a jövő-kifosztás, mint a méhkaparás.
Halál-küret
élet-szüret?
A kényszer, a képzet, a klasszikus ének,
meg a városszéli, város-belső, falu-szegények,
meg a zűrzavar-szerkezet kiigazítása,
az úri társadalom-kása,
te Szorongás-Virág,
kétszer eltört Hit-ág,
kényszerképzetekből üldözés-félelem,
a velem-vagy-nem-vagy velem
te Alig-győzelem
Mindig-győzelem.
Vers-létezőid szikráztak merészen
mint a valóság-gömblátó látomás-dülledésben
a szivárvány-csönd barna-pázsit légyszem.
Szikrázik a végzet világegyetem-egészen,
mint a napfényben a morzsa-kazettagömb légyszem.
Ki vagy te?
Ki voltál?
Öröküdvösség-tál.
A Kozmosz Grálkelyhe örök habzás-ének,
Tündérek, angyalok, tünemények
szív-pokla, szenvedés-bozsgás,
zsúfolásig-tömött nyafogás-szenvedélyek
üvegtemető-pokoljég nyüzsgés-öble,
a szív-belső kamráiban a hárfák között,
mintha egy óriás befőttesüvegben

2005. április
százmilliárd szúnyog egymásba kavarodva sír,
hártyásan, csáptollasan, kristálybab-szemekkel,
föltekert szívóka ajakalsó-ormányosan,
te barnával kitömött üvegtemető
akiben fuldoklik a bűn-teremtő
Elképzelt Hazug Éden,
üvegfalig kövéren,
mintha levágott asszonyhajjal lenne a befőttesüveg kitömve,
hajgombócok hömpölyögnek kitinesen zörögve és csörögve,
s köztük a kardok: két kitépett libatoll.
A belső uszonyok.
Ó, te Megváltó Hit, Vereség, Értelem!
Te csatavesztes Győzelem-Türelem!
Szavad nem vált súlypiheköddé.
A világegyetem-gyász kozmikus fénye,
a világegyetem-gyász fényszövetség-reménye,
az űrhideg sötét örök fényvirág-gyűjteménye
voltál és vagy mindörökké.
Fény,
kozmosz-gyűjtemény sejtelemvirág,
lét-szegény
élet-szomjúság, sivár vágy-szomjúság,
kopár rózsaág,
kőrózsa-toronyifjúság
te világból világ,
te világban világ.
Lángtiszta Láng.
Szigorú Rózsaszegélyű, Rózsasziromhús-peremélű
Láng,
hiszen Világ.
Isten tág szájöblében
végtelen-tűz örvénycsiga-Éden:
gyönyörű kozmosz-gyűjtemény sejtelemvirág.
Bevallom Édes Szomorú Éden:
lebegtem szívedben,

9

10

tiszatáj
mint a magzat az anyaméhben,
forogtam, rúgtam, rózsa-ragyogtam,
pirosan mosolyogtam,
hüvelykujjam szopva kuporogtam,
vizeltem
és méh-vizedet ittam,
tebenned
védelmed
voltam
és nyitott szemekkel néztem a szív-hason át,
mint gyermek a világító anyahason,
a magzatvízzel telt légyszem-dülledt hason,
mintha kristálydinnyébe ültem volna:
várva a csillagra, a napra, a holdra
és boldog voltam abban
az anyahas-kristályanyagban
és szíved tenyereddel simítva szóltál,
kristályváram és védelmem voltál,
mint a petróleumlámpa-üvegcilinder
forró üvegkéménnyel védted lángomat,
hisz benned ültem
a puha zselékristályban a csöndet hegedültem,
s úgy néztem a sárga dinnye-kristályon át
hogy milyen a világ,
a kinti világ,
hiszen gonosz is, meg jó is,
képzelt is, meg való is,
üt és simogat, háton-lapogat
óriás rózsaléc-vonalszerkezet tenyerével,
te, véredből vérem,
szerencsétlen szemérem
akiben voltam, s akiben vagy,
föláldozó és áldozat
aki egy voltál nemzésed hitével:
világra-értem szívedben,
hogy általad megszülessek,
kezdetből végzet lehessek,
ember-kezdeményből ember,
rizsszemnyi kezdetből, aminek bal alsó kezdet-csücskén
már a szív dobog:

2005. április

11

160-at ver, hisz tudja érni fog,
s legyen a nemző-csókból ember,
mindig Augusztus és sose December,
mindig tavasz és sohase tél,
ember, aki él, teremt, temet, öl, büntet és ítél,
hogy folytassam a lét-lényeget
akit a valóság tobzódva gyűlöl és szeret,
lehessek másik világ:
ahogy a faágból kinő a faág
s azon a zöld mézgyertya rügy,
zöld erezet-síktollas zöld levél, habcsésze csillag-virág.
Szív, ne ásíts még, le ne feküdj!
Szükséged van a fényre!
Ébren, élve.
Nem halottan,
mint a halál a halottban.
Tudod
halott:
mosónő volt az én anyám is.
Előtte cselédlány, zsákgyári munkás,
malterosláda-cipelő napszámos a kőműveseknél.
Amikor benne laktam,
vért tőle kaptam
hasa akkora volt, mint egy óriás
sáskapotroh, pókpotroh,
szinte a földig ért
a szeméremszőrzet fölötti magzattűz hasbőr-buborék
s görnyedten emelte
izzadtan, nyögve, a nehéz gőzben elkeveredve
a nagy sárga, fadugós mosóteknőt a bakra,
a forró vízzel telt cinvödröt a cementpadlót mezítláb tapogatva
súly-lágyan,
mint akiben világít az áram.
Benne éltem
amit tett értem.
S most már hiába kérdem:

12

tiszatáj

nem felel, csönd-válaszol a sírmélyi rózsamagányban
az Idő Adósa,
a Rózsa, a Rózsa, a Rózsa!
Mert csodatűz rózsakert volt
a most már csontváz-koponya mélység.
Nehezebb, mint a szegénység.
S én is gyúrtam a habos, lúgköves vízben a vásznat,
ha hétköznap volt, ha vasárnap,
s a gőzölgő, bugyborékzó rézüstben
kavartam hatalmas fakanállal
a fortyogó vízben a szennyes köpenyeket, törülközőket,
venyigét törtem a lángoló üst-barlangba,
amin füstölt, hólyagzott a köpésnyál páraláz habja,
kékítőztem, teregettem, időm temettem,
s közben az udvarra futottam,
angyalok szárnyából volt a talpam,
s nyaltam az orgonaágról a derszőrhernyó telet, mint havat az őzek,
s ettem a növényi fehér csipkehab-palacsinta
bodzavirágot, fény-szíveket haraptam,
s lecsípve ettem a zöld mályvalevél ér-ágas hónaljából
a pici, kerek
mályvakenyeret,
a zöld hónalj-árny vesét.
S kukorékolt a zománc-szivárványkakas, meghágta új kedvesét.
S a Tópart utcai sárban,
hidegláz záporában,
apám hóvihar angyalvihogásban
ment hajnalonta munkába Budapestre:
fekete gumikalucsniban,
szürke, gombos posztókamásniban:
cúgoscipőjét védő rovarpáncéllal fedve,
s jött haza részegen minden este,
mert behorpadt lapos bal-háta olyan volt,
mint a sárgán fogyó hold,
fénylett, mintha zöld falevelet ragasztanak,
hátgödrébe tapasztanak,

2005. április

13
egy kagylóhéj-belső gyöngytál-üregébe.
Pedig ő volt a béke
és mi a rettegés,
a halálfélelem, a balta-védelem,
fájt neki, mint a titkolt szerelem
és tudta és mégse hitte
hogy a földmély-űrbe vitte
a nagyfröccs, meg a rex!
Ó, te nyúlánkan görbe embertest-fűszál,
szőkeszép, szeplőpettyes galambszárny:
munkás-Szent Ferenc!
Ó, te Fiú!
hát mi jutott neked?
A bárányhimlős, láz-részeg néma űr,
a megrugdosás kívül-belül,
meg életszigorú, tisztaság-szomorú éneked!
Mindig köszörült kés és sose koszorú.
Halál-köszörű,
árnyékos derű.
Látomás-selymű mámor
az anyag-gyász világból.
Mi jutott neked?
A Minden!
A Semmi!
A vágy a vonat alá menni.
Sín-ágyon feküdni.
Csókolni és nem üzekedni.
Mennyei lépésmézet enni:
kiszopogatni a viaszcellák sárga
puttonyaiból az édes túlvilágot.
A hűtlenség-hűség, a képzelt szerelem,
meg a téli sírverem.
Mindenféle vágy-keverék
világsorskerék
szívörvénnyel valahová hazamenni.
Apró konyhaszekrényajtó fejfa Szárszón a temetőben.
És fekete varjak a hó-üreg fehér hullásmezőben,
gubancos fű,

14

tiszatáj
fagy-jég gombostű
alatt,
mint vak
disznószőrpúpok, göndör szőr-csókok a hajnali disznóvérben
disznóöléskor a baromfiudvaron,
mikor égő gyémántkupola a hajnali ég
és néma a megölt barom.
Ó, te Föltámadott Összetört!
Hisz úgy verték szíved széjjel
közöny-eréllyel, gyűlölet-veszéllyel,
mint a barbárok kalapáccsal a márványszobrokat,
a márványpéniszeket, márványheréket, légyszemként
dagadt márványmelleket, márványkarokat,
márványkezeket, márványorrokat, márványkarokat,
mint az ostobák vasdoronggal a cseppkőbarlang
cseppkőbozontját, csepkő-páfrányait:
a márványcsipke-legyezőket.
Ó, te bonyolúlt kristállyá gyötört
világ-hajnala Köd,
hányszor mentem én is szegényen
a külvárosi éjben,
amikor gyárba jártam,
éjjeli műszakban: pamutfonodába,
sose jóllakottan, de félig-éhesen,
mindig-fáradtan, mindig-szerelmesen,
mentem a zúgó, lüktető gyár felé,
amely az éjsötét méhében világított,
sárgán és sejtesen fehéren ragyogott,
mint egy titáni befőttesüveg
lépesméz
ha a napsütésben rád visszanéz,
menten rozsdás fűkócok, olajos kövek, sínek,
olaj-varangyhát talpfák, ökölnyi vascsavarok:
szorító-anyák, titkos huzalok között,
mint aki a Holdba költözött,
a szikkadt és tüskés fekete réten,
amely, mint a fekete ravatal-bársonykendő,
oly fekete volt, hogy szinte lila volt,
mint a Nagypénteki koponyás koporsó-takaró

2005. április

15

gyermekségem sárga templom-kristályában
és fű voltam a fűben és kő voltam a kőben
és száraz bozót voltam a tű-szövevény száraz bozótban,
s az útmenti fekete fenyőfaszál-villanyoszlopok
kúphegy-alatti vascsukló-ívein
a fehérhasú zöldzománc lámpatányér
himbálódzott nyikorogva a sziszegéspihe nyári-téli szélben,
mint szűzlányban a kellető szemérem,
s a lámpatányér arany-bibéje
aranykúpot ontott az éjbe,
ahogy a fénybibe
néz a fekete semmibe:
az izzáshólyag-villanykörte
aranyával a feketét fehérre gyötörte,
fehér-gúlákra pettyezte az éjt,
mintha fekete óriásrovar ont kúppá millió petét,
s lent a lángos-forró fényben
harmatpont-hálóba csomagolva,
harmatpontokkal beragyogva,
mintha celofánba lenne csomagolva,
hajszáleres zöldvályú-fűlevélen,
a kúpmélye, fény-alja korongfehérben
dermedt a barnabuzogány-csápos bársonylepke,
mint a halál hímzett harmatszikra leple,
fején harmatpont-víz-drótváz védősisak,
s egy fűszál szártövén a dagadt sűndisznócska-pók,
mint halott nő mellkasán az emlő-diók,
még fehéringbe-öltöztetés előtt,
felboncolás után, összevarrás előtt,
mint halott zöldszáraz fogain a büdös búcsúcsók
s hátszemei kis vulkánsorok,
mint nyolc gyémántpúp bibircsók
föllángolt hátdomb szőrkoszorúiból szitarács-kazettáival.
S ha nagyobb szél jött:
a zöld lámpaernyő
tántorogva fölszeletelte
a csillagláz-könyörtelen éjszakát,
ami rámlehelte az űr szagát,
forgott függőlegesen,

16

tiszatáj
szélszagú csigaház-véresen,
fölvágta, mint nagykés a hal sárga hasát
kimutatta az éj belső szerveit, halhólyagát,
szálka-nádasát, szálka-esernyőkkel bélelt húsát,
fölvágta sötétség-vonalakra,
fényvonalakra,
éjcikkelyekre,
fénycikkelyekre,
háromszög-szeletekre,
fekete kúpokra,
fehér piramisokra,
forgásrózsa szirompikkelyekre,
fémforgács-csavarmenetekre,
összeforrt fekete-fehér csavarokra,
égitestekre és temető-kőlapokra,
mint a hüvelyk és mutatóújjal
az élén megpörgetett
rézfillér
az éjszakai lámpafényes konyhaasztalon.
A rézrózsaforgás. Víz és Kenyér.
S lett az éj fényforgás rózsa-szorgalom.
S lett az éj árnyforgács rózsaszirom-halom.
S maradt a gond, a rózsagond,
mert azért játszott aki játszott,
hogy ismerje az üdvözítő jászolt.
S jobb ha játszva hallgat, mint amit kimond.
És körül a sáros,
kőkazetta-síkszemű,
üvegkazetta függőleges szemű,
reggeltelen idejű
elevenek temetője,
kődoboz-tégladoboz-betondoboz szürke-kék
halmazsötétség,
ezer kémény-csápú
rovarhalmaz kitin kétség
szikkadt külváros,
s a sínpárok végén a harmonikásan

2005. április

17

behúzott rombuszcsápú villamosok álltak,
mint behúnyt-szemű világos sötétség,
mint a barnán számozott, gyász-szalag-csíkos sárga darazsak.
És nyögött, aki fölébredt,
vagy szerelmesen asszonyába tévedt.
És bögyükben nem gyártottak mézet
se a csillagok, se a méhek.
Csak a csavargó-vagány
városszéli árnydzsungel táj-magány.
Szív-magány.
Meg az embertelen félelem.
S az ellenőrzött türelem.
Most tél van, amikor e verset írom.
És a hó ernyője nagy.
Kesztyűtelen ujjaim a kerítésvasra ragadnak.
Kesztyűtlen kezem a hólapátra fagy.
Meztelen ujjaimon a fagy-szél rózsacsókjai virradnak.
És fehér a szél, fehérek a hajnalig fény-öklendő csillagok.
És szögek, sziklák, üveglapok!

18

tiszatáj

TANDORI DEZSŐ

A muszáj-elmerengő
„Miben hisztek, ti makacs égitestek…”
J. A. (1937)
Most azon muszáj elmerengnünk, hogy J. A. sorsát vajon meghatározták-e tárgyi karakterisztikumai, tehát az a bizonyos szegénységközpontú emberiségszemlélet, az ennek csak látszatra ellene mondó, bele érdemben nem kontrázó abszolútumigény, a poézis mindenhatóságának folyamatos jelentudata, s itt már a morzsalékonyabb magánszférához érkezünk.
Mely utóbbi, ha komoly jelentőséget tulajdonítunk elemeinek (s ne tulajdonítanánk? ezt tanácstalanul kérdem), relativizálja a katartikusnak látszó karakterisztikumokat, netán (viccbe
ne forduljon, holott ez aztán végképp távol tőlem) karizmájukat. Nem az a kérdés tehát,
hogy a vonat „véletlen áldozaton” gördült-e át, vagy hogy Flóra után újabb szerelem nem jött
volna (jött volna!), s nem az, hogy… de már a közelgő II. világháború nagy árnynak ígérkezik
az én szememben az 1938-as évet meg nem érő J. A.-nak bármiféle képzetképén. Az egyedi
eseményrendszer nem okvetlenül magánéleti. Még a Babits-konfliktus sem az, hiszen az
– ismételjük – mennyire költészetabszolútumot élő alkat inkább a jelenségkohóból szállít
a végsőségkohóba, nem fordítva. Nem végeredménysalakjait önti ki, tájjellegű tűzhányóként, a köz porondjára, hanem ami ott látszólag egyedi, esetszerű jelleggel történik vele, az
bizonyul ugyancsak a legrangosabb feldolgozás anyagának. Egy ilyennyire költészetvégletességes habitus (alkat, jelenség stb.) esetében nehéz a „sors” egyénmeghatározottságú elemeit
perdöntőekként komolyan venni, jó, ezt még csak igen, de mást nem.
Egy olyan helyen, ahol a forintnak már nincs fillére (érdemben), akasztottemberházábankötél-jellege van a pengős malac emlegetésének; de a közhelyek ily perselymalacába
kell lassan büntetéspénzt bedobnunk, ha J. A. bármely sorát katartikussá, karizma vagy
kataklizma stb. jegyében idéznők. Még a bankó bombarobbanásának szakaszát is elhagynám, s nem vezetném le belőle az újkapitalizmus J. A. által még nem ismerhetett (1937!)
változatát, ahol semminek a szilánkja nem száll szét fillérként. Itt nem pénzügyi megfontolások vezettek minket, hanem egyszerűbb szempontok: fel ugyan nem értékelődtek
a világ eseményanyagai, de beszorzódtak. Az atommal, a világterrorizmussal, az – ismétlem
I. utáni II. Háború feldolgozatlan tapasztalataival. A kibeszélhetetlenségekkel, ahol már
Thomas Mann-szerű figurát sem lehetne úgy üdvözölni, mert a humoristák, az emberiség
önismerethiányának buzgón prosperáló szolgái, mindent elvicceltek, igen, Karinthy, meg
még Örkény is, ha nem vigyáznánk rájuk, szintén a fillérkategóriába hulltak volna itt viszsza, holott „úgy állnak a mai humorhoz, annak özönléséhez ma, akár a forinthoz a font”.
Csak mégis, ugye: a poézis (ám rímeljen) gyémánt szava valóban nem mérhető karáton,
s így az említett Karinthy sok mindenben érdektelenebbé vált, a költők pedig érvényesek
maradtak. (Nemcsak négerek közt „egy feketék”!)

2005. április

19

Ám J. A. mai érvényét óvakodnék „maiságérvényével” mérni. Az nem lenne még csak
karátos eljárás sem, hanem puszta aktualizálás, afféle van fillér, nincs fillér, ott áll-e az új
világ szép szaván a kultúra érdemi támogatása, vagy csak a műgyémánt csillogásé stb. –
költőnket csak abszolútumai felől (hogy is mondjam) szabad, bármi halvány érdemlegesség reményével legalább, tekinteni. (Hogy visszacsengessük a Születésnapomra ritmusát,
önengedéllyel.)
Karakterisztikuma révén némi balsorsát is hozta J. A.-nak az osztályharc komolyan vétele, a szegények sorsával… nem „való” együttérzés, azonosulás, hanem… az azzal együtt
élés, avval kialakított evidenciaviszony. Szép Ernőnél megrázóbban nem beszélt a szegények
iránti részvétről huszadik századi magyar író. Szó szerint őt sem idézem, de a Szegények,
szegények, a „kispróza” megannyi szisszenése, versek hasonlatanyaga szól e tételecske bizonyítására. Kosztolányi az általános emberin, a létezés mint létezés (cifra) nyomorúságán túl,
tehát első korszakait meghaladva, ahol még csak sihederszeretet élt benne a bús pesti nép
iránt (így mondom, mert Kosztolányi bús férfiként is a kamasz jegyeit őrzi sokáig), mind
a filozófiai felismeréseken túl a Számadás versein végigvonuló szerepvállalást is evokál,
szinte az Illyését elő-idézve. (Jó lenne Illyést egyébként is filozofikusabban-értékelőbben
nézni, sok mindenben afféle „poszt” kulcsszerepe van a múlt század magyar irodalmi gondolkodásának – ha jóra, ha balszerencsésebbre! – irányait illetően.) Nem lehet hát Illyést
vagy „Proletár J. A.”-t kiáltani, és a módos középpolgár Kosztolányit eszményíteni. (Csak
ezekről a kérdésekről mondom ezt, másutt bonyolultabb a kép, s nevezettek – és Szép Ernő,
de Babits, Tóth Árpád nagyságát és szegénységlátását tekintve még egyszerűbb.)
Amikor tehát Illyés arról beszél (Illyést szerencsére nem nagyon játsszák ki manapság
J. A. ellen, valami közgondolkodásbeli pozitívum! és az is nevetséges lenne, hogy Adyval
vagy Tóth Árpáddal szemben J. A. „hozta”, megnyerte meccsét; miféle meccset? Adynál
nekem többet mond, Tóth Árpád minden nagyszerű finomságánál is messze jelentősebb,
jó – de Füst Milán, a költő Karinthy, másodrangban a költő Berda, már az iméntiekhez
képest így, fele-módján Kassák: megannyi külön-út, másság viszont, ahogy J. A. sem regisztrálta magának igazán Eliotot, sőt, vagy épp Rilke, Kafka – ?? – csak periferikus élménye lehetett, cáfolják műveltséghiányomat, olvasók!), igen, hogy „Olvasó!”, mikor Illyés
erről! és amikor ő sem középiskolás fokon munkálná ki, ami maga lehet, munkálná ki mások tudatában, lehetőségeiben: a huszadik századi „népfőiskolás gondolkodás” hőskorának letéteményese. És J. A., amikor „utolsó versében” más végképp másoknak remél
(tudjuk, mit: emberi minimumot), ezt a megválthatóságot még képes komolyan venni. Ha
képes, ha nem képes, mindenesetre szerves alkotóeleme a gondolkodásának, létezésének,
alkalmasinti hagyatkozásának.
Illyés is, vajon Kosztolányi mennyire – ah, ő is! „kellesz te”, emlékezzünk, s talán csak
a végképp „frontember” Szép Ernő nem –, J. A. is komolyan veszi a művelhető tömegek
fogalmát… jó, hát a tömegekből kiválasztottakét, s ebben a – megismétlem – népi, nemzeti, társadalomközpontú, „emberarcúsító” szándékban több volt, mint hit, és ma sem tagadható, hogy akár egy jó táncházból (?) hazatérő „fiatalabbak”, akár egy városszéli művelődési kör makacs látogatói, kósza tárlatra-betévedők én-nem-tudom-melyik műintézet
lépcsőin lefelé ballagva, ugye, a szépnek, a jónak a több, mint passzívan befogadó igényét
vihetik magukkal. De ez mit sem változtat a kapitalizmusnak azon a mai (és itteni, de…
csak itteni?) állásán, hogy a műveltségre keskeny a pénznek sávja, az egyedik lelkek igé-

20

tiszatáj

nye (is keskeny palló), a színvonal borzalmasan, mint másutt írtam, az ízlésterror helyett
a nívórasszizmust, kölcsönösen, kétfelől előidézve, mocsárba süllyedt. Ez a „színvonal”
van (s ezért említettem csak a tárgyat), a humor, na ja, humor, a sláger, a film, a meztelenkedés, a „divat”, a képiség a tetoválás, a szobrászat az erőfitogtatás, azt akciózás által
megtámogatva, serkentve, kielégítve. Az önrontás dópingja nem az, hogy törvénybe nem
ütközik: a (Pilinszky ma operatívan sajnos nem érvényesíthető, jaj, szegény, szellemében
szólva) szánalmas, elkárhozott igyekezetű jóakarat, a centralizált öncsalás a politikai népszerűségvesztések mellett (nézzük „az NIX területét”! stb.) a politikai népszerűségnyerések ugyanily nagy öncsaládi lehetőségének bűvöletében élő döntéshozam (nem idézem
J. A.-t szó szerint) egy bután söröző és kuglizó faluszéli családfő szintjét nem múlja felül
sokszor, holott… nemzetközies kézelőgombjai csillognak. Ezt a tömeget, ezt a népet, ezt
a – fáj kimondani – szegény jónépet, így, nem a Petőfi által emlegetett „szegény jó népet”,
ezt a „bennünket” akarta volna J. A. (és Illyés) arra nevelni, amivé ő az ihlet óráján gyanítva lehet… ah, sokkal inkább Veilchenfeld tanár úr példája jut az eszembe (amiért is az
ún. fasizmus, nemzetiszocializmus, jobboldali blődradikalizmus etc. mégis szigorúan kordában lenne tartandó!), a csodálatos, nálunk figyelembe alig vett G. H. (Gert Hofmann)
prózanagymester kis regényéből, igen, a tanár urat nem egyszerűen „faji hovatartozása”
miatt (már nem is emlékszem, bár magam fordítottam, volt ott ilyen?), hanem amiatt
gyötrik halálra a suhancok a helyi erőpolitikák legbakancsosabbika-és-kocsmásabbja jegyében, hogy oly kíméletlenül akarta őket oktatni az irodalomra, a szépre, a jóra.
Manapság nehéz volna én-nem-tudom-hány-millió koldus országáról beszélni akár
Humurdiföld esetében is, mert ma nem is szokás, és Humurdiföld nagykövete kikérné
magának, és még az is megeshetne, hogy nem szállítana… elég, nem folytatom. Nehéz
lenne olyat is mondani, hogy az elegyes tévéműsorok, a színes folyóiratok, a foci és más
sportok révén gyeplőn tartott indulatú emberek (lakosok, polgárok, élvezkedni vágyók
etc.) ne kapnának szellemüknek, na ja, táplálékot úgy, ahogyan J. A. a moslékos vályú
láttán soha el nem ájulódisznóról beszél. Nem, az emberiség a jelek szerint nincs elárulva,
mert nem fenyeget mégsem olyasmi, ami a harmincas években fenyegetett, és csakugyan
kulturáltabb a bombaként rohanó bankó, mint a bombaként robbanó ház, már ha kültalálat éri, s nem gázrobbanás az ok. 1945 utáni korszakunk, megannyi hibájával együtt,
ismerjük el, nem minden korszakok legrosszabbika, még ha a magamféle statikus (és csak
úgynevezett produktív szellemében dinamikus) léleknek (dolgozónak) hősies éveket hozott is a (szerencsére) forradalmat-nem-tetszett-csinálni rendmódmódosulás (sic!) legújabb rétege, fertálya, de semmiképp sem idegengyarmati fertője. Ezt az egyet el kell ismerni: szabadság van. J. A. világára árnyékként borult a szabadság lehetetlenségének fenyegetése. (Ha német gyarmat, ha a „kótyagosabb iszonyatú” orosz változat stb. Nem
e cikk tárgya még a történeti fogalmazás szakpontossága sem. Posztimpresszionistán
mondjuk csak.) De hogy erre a mai „szellemű” jónépre akart volns hagyományozni bármit
is Kosztolányi, J. A., Illyés stb. – bajosan hihetem. Semmiképp sem ilyen polgárosodást
gondoltak (világszerte nem!), a feudalizmus nem ilyen „lerázását” (már aztán amennyiben!) és nem ezt az alkut képzelték. (Hogy Szabó Lőrinc mit képzelt, sosem tudtam valami
nagyon követni, ahol – és ha! – tudtam, kevéssé érdekelt a szellemi tartalma.) (Ezzel nem
Szabó Lőrinc költészetének értékét akarom alább vinni, már nagyon akarnám épp a magam erudícióival, szent, ami szent. Csak hát nekem Szép Ernő teljesen elég ily nemben.)

2005. április

21

J. A. költészetének helyét számosan meghatározták. Hálátlan feladat, máris sejtjük,
s „mi több…!” Alapvető költő volt és maradt. Nem azért, mert „tudott valami olyat”. Karinthy és Füst is tudott, Szép Ernő még nálunk is többet, talán pontosan annyit, amennyit
Kosztolányi, meg J. A. De J. A., Kosztolányi leghívebb tanítványa (vannak vershelyeik,
melyek összecserélhetőek, már az olyan „felszínes pofának”, mint én vagyok, 2-3 ilyenje
van, marad!), Ady Herkules-muszájságával szemben inkább az elmerengő muszájság, tehát tisztább találat… ám erről már volt szó… igen, J. A. nem „tudott valamit”, nem „abszolutizálta a poézist”, hanem a kor szellemének feltétlen hitelű jelensége volt, ahogy Ady
értette ezt: igazi Minden. Ebbe „belefért” a versformák tökélye, a sokoldalúság; ez elbírta
a (de miért ne lett volna „osztályharcos költő” is ő, is, hangsúlyozom?) karakterisztikumok
furcsaságait (miért lenne furcsa ama kor evidens jelvényeinek emlegetése, na istenem!),
elbírta a freudizmust, el az emberiségnek nemcsak ezeket a pénzközpontúságból fakadó
boldogtalanságait, sőt, zseniálisnál magasabbra emelte a szövőlány és a kartellek viszonyát, a kuncogó, a cincogó, a likas krajcárt, vashatost; a nem-kell, az elutasítottság élményét, legyen az bár elhalálozó anya, másfelé forduló (?) szerelmes, lefarcoló apa, diszkrét
is volt, mert Etára, Jolánra nem panaszkodott, nem piszlicsárogta el a fontos dolgokat.
Abba tehát, hogy a kor abszolút szellemalakja volt (és hagyjuk ma is ezt az ócska zsenizést,
hiszen ez a német, angol stb. nyelvhasználatból is fakadhat, ahol „geniál” az, ha valaki először repül, és hű, de csodás a felhők túlján az ég, vagy ahogy csobban a tahiti hullámokba
a test, netán bódul a tájzenére az elme), J. A. olyan meghatározó (és szerencsére semmit
meg nem határozó) Mindenség volt, ahogy azt a Tücsökzenében (nem róla) az emlegetett
Szabó Lőrinc megpendíti. Nem ártott neki, J. A. elemi közelséglehetőségének, a magát álságosan kommunistának és szocccialistának nevező rendszer az ötvenes, a hatvanas években, a lassan lehulló feledés-függöny, köd a hetvenesekben és a nyolcvanasokban, és Kellér Andor lópályai anekdotája jut az eszembe arra, hogy akkor mit „kérnék”, ma se tegyünk J. A. hozadékával, nekünk-meglétével, elemiségével.
Volt ez a P. nevű, féltehetség író, jópofa lófogadó, kicsit érthetetlen, de nem túl érdekes bohém, aki mindig csuda tippeket vitt még a nagy Szemerének is (azért kéretik tudni,
Kellér klasszikus könyve alapján, ki és mi volt ő), csak hát épp rajta magán nem segíthetett a favorit-tipp, rajta csak a szent csodák segíthettek (volna), olyan lovak (tűrhető pénzzel megrakva), melyek a legvégéig meglepetés nyerők maradtak, és tizenháromszorosak,
huszonötszörösek a kvótáik, ennyivel szorozzák a feltett pénzt. Mikor P. meghalt, koszorúpénzét a koszorúfelelős szépen eljátszotta az ügetőn. Az utolsó bankóknál tartott, mikor
Kellér hőse rászólt: a halott emlékére kéri a kollégát, favoritra ne játsszon!
Ez az egy, amivel tartozunk J. A.-nak. Olcsón „a mai kapitalizmus visszásságait leleplező” költővé meg ne tegyük, ne pofátlankodjunk azzal, hogy „megbocsátjuk neki szerencsétlen sorsát az államszocializmus idejéről”, és ilyenek. Furcsa, de klasszikuma ellenére
J. A. sorsa (a tragédiákat leszámítva) versformába foglaltan ma is a legüdítőbb. A rakodópartra nem lehet nélküle leülni, hajózni a Dunán nem lehet, nem is sorolom. Jó, egy
csomó mindenfélét lehet (szerelmesnek lenni, igyekezni a jósors dolgaiban, szép ruhában
járni-kelni, előnyösen helyezkedni), de ez mind olyasmi, hogy szerencsére nem muszáj.
Így merengek.
(2004. okt. 3/4.)

22

tiszatáj

NAGY GÁSPÁR

Te Istenre bíztad…
Tudd meg hát, József Attila,
neved hibátlanul áll ott
sírod fölött, ez lett a sorsod sorsa,
s már büntelenül örökre a tiéd,
mint ama megtöretett kenyér,
mint szánkban az ostya,
mint két fiú-testvér,
legyen a neved is áldott,
ahányszor csak kiejtem e két szót,
József és Attila,
mindig arra gondolok:
legvégül te Istenre bíztad a világot,
s nem akad majd halandó,
bűnös és bűntelen,
és költő sem igen,
aki pontosan értené,
miért is volt a ritka kegyelem,
hogy az a két nagy dióbarna szem
e földi pokolból már a Mennybe látott…
és ne hidd, hogy ezért
a tagadva-vallott Istenért,
a sóvárgón kereső,
hatalmas fohászokért
már megbocsátottak neked,
hiába maradtál szívedben
ártatlan gyerek,
mindegyre csak borzasztó
bűneid fölött tűnődnek: milyen
szertelenül csapódtál ide meg oda,
még a vonat alá is!
te szeretetért kuncsorgó,

2005. április

23
örök izgága, kellemetlen fráter…
… én holtig elsakkozgatnék veled
egy állomási restiben,
ahol az összes játszmát te nyered…
Attila, nagyon sietek,
várj meg!
(2005)

SZÜLETÉSNAPOMRA

24

tiszatáj

MARNO JÁNOS

A bal flótás
József Attila – a költészet maga. Tragikus sorsa révén éppen a sors iróniája, a Történelem tette azzá, úgyhogy ha egy ma emberének az utcán (történetesen!) a költészetet
hozza valami az eszébe, elsőre alighanem az ő nevét fogja társítani hozzá. Petőfiét legföljebb akkor, s még akkor sem biztosan az övét, ha ez a ma embere még a hazájáért duzzog.
József Attila (ez nálam is mint egy ma emberénél, az elemitől a középfokig, rohamokban
következett be) húszévesen már nem bírta hazáját, nem oly értelemben, mintha megutálta
volna, hanem nem bírt vele, nem birtokolta, botrányos verse szerint („se istenem, se hazám”): már eszmeileg sem. Elemistaként ez engem már tompán üthetett csak szíven, az
ötvenes-hatvanas évek fordulóján, kitelepítvén az isten háta mögé vidékre (amely, persze,
mára Paradicsommá érett – no meg rohadt is – az emlékezetemben); természetesen érintett a vers, láztól vagy lázító hatástól mentesen, de valamennyire gyógyítólag, hogy osztozkodhatunk bizonyos (hiány)betegségben. Bizonyos járványoknak megvan ez a gyógyoldala is. Tantermünk front- és oldalfalain: Marx, Engels, Lenin, Rákosi ekkor már nem,
Petőfi, József Attila – a többit most nem látom magam előtt; közös bennük a tettrekész
(kicsattanó) egészség, kivéve József Attila képét, akinek csak a bajusza tömöttebb nekem
a kelleténél. Talán jobb’ szerettem volna, ha egyáltalán nincs rajta bajusz. (Persze, akkor
min nem billeghetett volna ama morzsa!) Hiába retusáltatott a képe merészen félreszegett
(!) vasúti tekintetté, a ború így is kitetszett belőle. Daccá hegyezve, igaz, nem dacossá,
nem duzzogóvá, nem ilyenné-amolyanná, holott az a rézsút előrevetett tekintet mintha
nagyon is elszánta volna magát valamire; mintegy a perspektíva (természet)-törvénye szerint. Párhuzamosok összeesése.
De ne rohanjunk mindjárt ennyivel előre. József Attila találkozása az avantgárd „izmusokkal” (szürrealizmus, konstruktivizmus, futurizmus!) futó kaland, támaszául vagy
vezérelvéül egyik sem szolgál a gyakorlatban, az ő támaszai és vezérelvei személyesebbek,
sőt individuálisabbak is; csalódás-függőek. Versei egyszerre cáfolják és erősítik is a modern és posztmodern teóriák „vesszőparipáját”, mely szerint a műalkotás önálló, öntörvényű képződmény, életrajzi, lélektani, szociológiai adatokkal nem „fejthető meg”, referenciáit saját magában hordozza. József Attilát mégsem tudjuk a (meglehetősen) közismert
tragédiájától elvonatkoztatva olvasni (ahogy Petőfit sem március tizenöttől vagy Segesvártól), de még olyan életeseményektől sem, mint pl. a Horger-affér a Tiszta szívvel című
vers kapcsán, hogy őt ezért kicsapták az egyetemről, vagy a kései darabokat motiváló
pszichoanalízistől, a Flóra-szerelemtől stb. És minél szorosabban olvassuk a verseket, minél részletezőbben a bennük felbukkanó ún. nyelvi alakzatokat (toposzokat és trópusokat), annál több és több életrajzi illetve pszichológiai megfelelésre bukkanunk, gyakran

2005. április

25

jóslatokra, amelyek, a szaknyelv szerint, önbeteljesítő jóslásoknak bizonyulnak. Teremtő,
ha nem egyenesen provokált realizmusnak. Valóság-idézetnek, illetve valóság-előidézésnek. A csalódást nem a vers okozza, hanem a verset a csalódás, és nem logikusan, hanem
organikusan. Amikor József Attilát a költészettel magával azonosítom, tudva és nemtudva is, erre gondolok. Arra, hogy versről versre haladva vált egyre autentikusabb részesévé az élet(történet)ének, egészen a – prehistorikus tragikumot újra-elevenítő – megszakadásig. Koronadarabja ennek a füzérnek a Könnyű fehér ruhában, amely négy versszakba sűrítve transzformálja együvé az önéletrajzi, a pszichológiai (és bölcseleti), a morális (társadalomrajzi) és a mitológiai aspektusokat. Négy (ötsoros) tételben „játssza el”
a csalódás drámáját, nem kronológiai fejleményei, hanem a nézetiségek szerint. A negyedik
(mitologikus) tétel azonban már transzcendál is, túllép a rációval fogható tapasztalatiságon, át az alkotás, azaz a teremtés eredeti – épp ezért foghatatlan – „stádiumába”, amelyben a (mitológiai) hérosz „benne–fogantatik”; többszörösen is veszélyes (vészjósló) hely
ez a modern (s a mai) elme számára, mégpedig elsősorban azért, mert ismérveit mára, érdemben legalább, elveszítettük, ami megmaradt, azt a természettudományok és a szellemtörténeti tudományok kisajátították, elvonták (absztrahálták), s ezáltal semlegesítették is.
Mit jelent (mit is tesz) az, hogy – hasonlat? Amilyen egyszerűnek, triviálisnak tűnik
a kérdés, annyira tarthatatlannak (mert pl. ingoványosnak) bizonyulhatnak a rá adott válaszok. Hiszen a hasonlóság nem azonosságot jelent, hanem valami rokonszerűséget, valami
pontosítatlan közös nevezőt a hasonló és a hasonlított között – hangsúly a pontosítatlanságon, lévén a közös nevező magában (érdemben) megnevezetlen. Hasonlattal szólva: alkalmi szülötte csupán a hasonló s a hasonlított nászának. Világosságot (erőt) mégis ez az
alkalmi szülött áraszt magából, ez hatja át a hasonlat (valamint a vers) tagjait, összefogva
őket, s egyszermind mozgásba lendítve „nászi” együttállásukat. A hasonlat potenciális látomás, hasonló és hasonlított optikai (és racionális) nézete egymásba-fordul, a kettő
mintha egymás ősképévé válnék, hasonlóan a szerelmesekhez, akik perszónájukat (alkalmasint családjukat, tradíciójukat stb.) hazudtolva (vagy legalábbis félretolva) egy elemibb eredetiség(ük)re ismernek rá a másikban. Mondják, minél nagyobb a távolság, az
ellentét, a különbség közöttük, annál elementárisabb a szerelem (reveláció). Említettem,
hogy József Attila kapcsolódása az avantgárd izmusokhoz mennyire epizodikus, mégis,
a hasonlat tárgyában ide kívánkozik ama híres-hírhedt szürrealista (ha nem inkább dadaista) definíció, mely szerint „szép, mint az esernyő és a varrógép véletlen találkozása
a boncasztalon.” Nos, ez valóban egy komplex hasonlatminta, benne az irónia, az analitikus
vizsgálat alapeszközével (mint rituális tárggyal-helyszínnel) – a boncasztallal. Ahol a szerelmi aktust a hideg leli. József Attila nem megy el idáig – vagy éppenséggel eleve (észrevétlen) túlmegy rajta. Amikor versét azzal kezdi, hogy „Mindent, mi nem ennivaló, megrágtam és kiköptem.”, egy egész hasonlatvilágon hasít keresztül, az eszmecsere (szellemi
anyagcsere) megannyi nyelvi trópusát felforgatva utasítja el (köpi ki, tehát: leplezi le,
árulja el stb.) azt a konszenzust, amely a szellemi táplálék dolgaiban nagyjában-egészében
megállapodott. A dadaista definíció ironikus, hökkentő szellemességét nélkülözi ez a gesztus, a humort viszont korántsem; legföljebb a humor (lényege szerint is) itt bennereked
a testiségben, önmagában, testnedviségében. Bennem, mondjuk, mint a vers olvasójában,

26

tiszatáj

de csak hogy annál elevenebben járjon át a hasonlat drámai ereje. A költő „asztaltársai”
emlékeznek arra, hogy utolsó két évében gyakran kellett rágódnia végeláthatatlanul a betevő falaton is, mert nem ment a nyelés, elszorulhatott a torka, perisztaltikája a visszájára
fordult, magyarán: szájában már az ennivaló valóságát is kikezdte a kétely. S ez megintcsak nem mellékes körülmény; a József Attila-i vers épp annyira testi, zsigeri, mint tudati
artikuláció. És persze pszichikai: „Magamtól tudom, mi a jó s hogy egyremegy, szappangolyó, vagy égbolt van fölöttem.” Lelki-emlékezeti, tudniillik, ha a versnek ezt a következő
két sorát motívumaira és motivációira bontva kapcsoljuk vissza a fentebb idézett kezdő
sorokhoz. A szappangolyó metaforája ui. nem csupán általánosságban származik a gyerekkorból, s nem is csak egyik kedvelt szóképe a kortárs költészetnek (főképpen az általa
annyira csodált és szeretett Kosztolányiénak): József Attila szappangolyója magában foglalja az eltűnt szappanfőző apa imágóját is!
Akinek a lényére, vagy lényegi nyomára, már a három évvel korábban született Szappanosvíz című kis remekműben ráismerhetni; s persze nem csak az övére, az apáéra, hanem a Mamáéra is, az ég vizében kékítőt oldó mosónőére – bár a szappanosvíz animációja, erotikus játszisága (mint halálra szántsága is: „A szappanosvizet eléri / a halál és továbbhalad.”) inkább férfi lelkületre vall. Hogy is ne, a vers végére a szappanosvíz eltűnik,
„Nem lesz.”, felszívódik, elszáll – kísértetiesen (!) a valóságos történet szerint. Mindazonáltal a Szappanosvíz játszi vibrálása kivételes(en ritka) derűvel ábrázolja ezt a veszteséget,
igaz, hogy ugyanebben az időben, 1934 nyarán, írt ő még idillikusabban derűs darabokat
is, köztük a „Kosztolányi-érzést” elsajátító, helyesebben mondva, átsajátító Nyári délutánt! Kosztolányit szemelgetve újra meg újra rácsodálkozom, mennyi íz, mennyi finom
kis mozdulat, motívum, észlelet, amelyekre József Attila valósággal ráharapott, magához
ragadta őket, mint apja varázserejű eszközeit, szerszámait (szimbólumait) a fiú; Kosztolányi, a „felszín esztétikusa”, ifjan Oscar Wilde-i szépség, majd később az egyik legvonzóbb,
meleg tekintetű férfi, ráadásul a kor talán legjobban hangzó neve! egy anti-Ady!: biztosabb támasz nem is képzelhető a nála húsz évvel fiatalabb, törékeny testű-idegzetű-jellemű költő-aspiráns számára! Nem megbotránkoztatásnak szánom a törékeny jellemet;
Németh Andor, a legközelebbi barátja és munkatársa illette őt ezzel a minősítéssel, hozzá
a sors-megszabta riválissal, Illyéssel összevetve, akit viszont hajlékony, okos, megbízható,
vagyis önállóvá érett férfiként jellemez. József Attila, mint mondani szokás, nem nőtt fel.
Nem szocializálódott, vagy: alul-szocializálódott, alultáplálódott, alulmaradt a növekedésben, a feltörekvésben, a különféle egzisztenciális versenyszámokban, anyagi gyarapodásban, szerelemben stb. – míg másfelől, megintcsak egy idevágó mondással, haláláig nem
szűnt meg kötni ebét a karóhoz. (Akár avval jött sajátkezűleg, akár másolási hiba változtatta a kórót karóvá.)
Kosztolányi verse 1917-ből, A bús férfi panaszai című kötetben, így kezdődik: „Most
harminckét éves vagyok. / Nyár van. / Lehet, hogy tán ez, amire / vártam. / Egészséges
bronzarcomat / aranyfénnyel veri a nap / és lassan / megyek fehér ruhában a / lugasban…” Boldogítóan, mosolyra fakasztóan gyönyörű sorok, buzdítanék mindenkit a sokszori elolvasására, ízlelgetésére… – azután arra, hogy vegye elő József Attila Nyári délutánját s a Könnyű fehér ruhábanját, a könnyűjét és a nehezét s – álmélkodjon. Nem

2005. április

27

azért, mert a tanítvány fejére nőtt a mesterének, ilyen műhelyi viszony nem is létesült közöttük, no meg a Kosztolányi darabját ki érezhetné felülmúlhatónak; otthonosság, bensőségesség, beléfoglalva a befoghatatlan zsarátnoki idő; érdemes végigidéznem, az első részt
legalább: „Pipámba sárgálló dohány, / a füstje kékes, halovány. / A fák alatt egy kerti széken / alszik szelíden feleségem. / A küszöbön fiam. A szeme kék láng, / nagy szőke fej. /
Álmos, puha száján csiklandva csorran / a lanyha tej. / Vad délután, a föld parázsló. / Részeg virágok és darázs-szó.” (Kérem az olvasót, ha csak teheti, vegye elő Kosztolányikönyvét és nézze meg a vers második részét is, mert a gyönyörűség, a szívfájdalomé, avval
telik csak be.) Impresszionista elemiségek, bizony, vadságok is, a pipázó színek játéka
a küszöbön (!) fekvő fiúgyermek lángoló szemefényével stb. – csoda-e, ha Kosztolányi máig
hódítja velük az embert. József Attila ehhez képest – idegen, alkalmasint idegenítő. Nyári
délutános impresszionizmusa is kábé úgy aránylik a Kosztolányiéhoz, mint Van Gogh
ecsetörvénylése a kortársai színpompájához. Nyersebb, fizikaibb s egyszersmind érzékenyebb-sérülékenyebb is amazokénál. Tárgyát nem uralja, nincs egészen otthon benne, figyelme ezért fragmentáltan, a szó, a nyelv sugalmazásának is alávetetten követi, illetve
idézi elő a jeleneteket. „Cseveg az olló. Néne / nyesi a pázsitot, / guggol. Hátulról nézve /
is látni, ásitott.” Így az első versszak. Elsőre talán nem több, mint egy kedvesen groteszk,
humoros jelenet, ám ha tovább tartjuk szemünket az alákanyargó, enjambement-os alakzaton, lassan játékba kezd egymással az összes elem, a csevegő olló az ásító nénivel, jóllehet – s micsoda humora ez a szóképnek – ő csattogtatja, fecsegteti az ollót, a guggoló
néni, akinek a háta árulja el, hogy a szájával (a szájában) mi zajlik. Milyen – mögöttes –
szóbeszédek. A hátulnézeti szájban, mely az olló néma párjaként éppen hatalmasra nyílik,
ameddig csak a csontok ollója engedi, s emígy talán hogy szintén – az olló dolgát követve,
annak mintájára mintegy – a fűbe harapjon. Guggolva persze, mely pozitúra már eleve
erős jelentésekkel dúsított. (Nota bene: amit hátulról nézve látunk, azt voltaképpen sejtjük, projektáljuk – látomás-tervünk támad róla; s ebben az értelemben itt a „csont-olló
fogantyúja a mi kezünkben, itt tehát expliciten is a költőében: ő az tehát, aki a nénin keresztül a fűbe készülhet harapni.) És erre az „ásitott”-ra szól rá a második versszak színdús, mediterrán polifóniája: „Rádió nyüzsög. Szárnyak / dongnak az üvegen. / Lágy szellők táncot járnak / a puha füveken.” Majd a harmadik szakasz kezdése: „Az idő semmit
játszik…” Mennyi, hányféle „elmeillata” bomlik ki hat karcsú sorban a fűnek, a fűvel s
a fűben – s egyelőre – a fű felett történő foglalatosságnak; helyesen mondtam-e, hogy József Attila nem uralja a tárgyát, nincs egészen otthon benne (mondjuk Kosztolányihoz képest)? Talán igen, ha uraláson a pozicionális fölényt értjük, az alany ön-kényű fölényét
tárgyával, tárgyaival szemben. A vers esetében a költő uralmát a nyelven; amikor a költő
mondandójához igazítja a szóba hozható nyelv „textúráját”, magára próbálja, felölti, átszabogatja s így tovább, valóban úgy, ahogy azt az állítólagos alkalom megkívánja. Mert
szó sincs róla, hogy többnyire ne így működnék, ne így használódnék a nyelv; az a szürrealista vagy dadaista automatizmus, amely szándékosan a véletlenre bízza a jelentést (mint
termést), csupán egy karneváli közjáték a költészet „évadaiban”, belekalkulált jelmezkáosz
az agyonunt (kimerült) uniformitásban. A József Attila-i szólamlás pedig – eltérően az
előbbi két módozattól – kimeríthetetlen. Amikor azt mondja: „Az idő semmit játszik”,
a megelőző két versszak nyelvi (idő)játszadozását reflektálja, összegzi, máris egy újabb
(nyelvi) játékkal (mely a rákövetkező három sorban nyilvánul meg). Anélkül, hogy végig-

28

tiszatáj

mennék itt az egész versen, a játék fátum-motívumára hívnám még fel az olvasó figyelmét,
a záró szakasszal: „Boldog vagyok? A kedves / mellettem varrogat / s hallgatjuk, amint
elmegy / egy vak tehervonat.” Ugye, elég egy visszapillantás az impresszionista-idillt indító hátulnézetre, hogy a vak tehervonat nyomatéka meglegyen, s ugyancsak, hogy ez
a motívum a költő életében, költészetében, valamint az általa megismert kultúra kontextusában mi mindenre játszik; evvel az egyetlen – váratlan – jelzővel: vak. S hogy kitetsszék:
a teljesnél gazdagabb, mondjam ki: transzcendens színskála éppen a vers horizontját átszelő, illetve kijelölő vaksors-motívummal bomlik ki egészen.
Ahány vers, annyi individuum, ám ahogy az élővilág individuumait is végtelen sok
fogható és (fel)foghatatlan szál fűzi egymáshoz, úgy az életmű egyes, gyakran egymástól
legtávolabbra esni látszó darabjait is ilyesfajta szálak nyalábjai tartják össze, s ennek egyáltalán nem elsőrendű tünete és bizonyítéka az, amit a művész (költő) kézjegyének, stílusának szokás nevezni. (Többnyire helytelenül, összetévesztve a stílust a modorral.) A József Attila-i stílus, persze, összetéveszthetetlen. Ne tagadjam el, hogy engem például olykor irritál is, vagy azért, mert éppen túlettem vele magam, vagy mert túlságosan ismerős
esettségekre, idétlenségekre, szánalmas sóvárkodásokra ismerek rá benne; hajlok ezért
megérteni valamelyest a kortársak averzióit is, zavarodottságát „ennek az embernek”
a verseit olvasván-hallván, avagy hitetlenkedésüket, hogy „pont ez a kis akarnok, törékeny
nyeszledék mondja ki nekünk a tutit.” (Hasból idéztem, mai – rossz gyomrú – nyelven,
ám a következőt már neves és fontos forrásból teszem): „Az a gyanúm, hogy a dalnak ez az
apátlan-anyátlan Kakuk Marcija szívesen elálldogál a tükör előtt s elébb költötte meg József Attilát, a szappanfőző és kefés asszony gazdátlan árváját, mint az itt közölt verseket.”
Így! Németh László, 1929-ben, a Nyugat decemberi számában; egy 27 éves fiatal orvos és
író kijelentése egy 24 éves költőről, „vesébe látó” intonációval, s alighanem a József Attila-i
tragédia egyik alkalmi bakterjaként; s ugyancsak a sors és a történelem koprodukciós
tréfája lesz, hogy a háború után alapított József Attila-díj első osztásakor ő is ott szerepel
a díjazottak között. Maga a költő pedig, miután Németh kritikája mögött Babitsot sejti sugalmazónak, megírja hírhedt tanulmányát Babitsról, s avval egy életre sikerül kiejtetnie
magát az elkövetkező évek Baumgarten-díj-várományosai közül. Németh László szorgalomból írta kritikáját (rosszindulatú, s főleg lekezelő a hangja, észrevételei azonban nem
alaptalanok), József Attila bosszúból a Babits-tanulmányt, amely viszont, szerintem legalább, zseniális szupervíziója a babitsi lírának. Kevesen ismerik a Németh László-dolgozatot, ezért idézek belőle egy érdekes passzust: „A hasonlat az élc mechanizmusa szerint jön:
mélyről és váratlanul, mint metán a mocsárból s tudatalatti gondolatsorok fejeződnek be
benne, de fölfelé szökőben a tudat felsőbb rétegei is hozzáadnak valami metaforaszerűt, az
élc éle letompul és költészet tapad hozzá. Mintha valaki a kényszerű fintorát az ihletett
szépmondás arcjátékába mímelné át.” Érdekes már az is ebben a keletkezés-leírásban,
ahogy Németh magától értetődően különbözteti meg az élc mocsárból feltörő metán-minőségét a tudat felsőbb rétegeiben megszálló költészettől (a minőségtől!), amelyből az
alulról jövő még időben magára aggat ezt-azt – szókimondása hátha így ihletetté s széppé
nemesül. Egyszóval azt ne higyje ez a mitugrász önjelölt proliköltőcske, hogy izgága, mocsári széptevésével bárkit megtéveszthet: a Parnasszusnak ma is akad még szakavatott
őrző-védelmező embere. Parnasszuson értsük itt az akkori Nyugatot, ahol a kor irodalmi

2005. április

29

kiválóságai anyakönyveztettek. Megfordítva az oksági viszonyt: ahol kiváltak az anyakönyvezettek (ld. „Megszülettem, elvegyültem és kiváltam.”). Természetesen nem itt
a helye, hogy hosszasan eltűnődjem az ifjúkori rivalizálás tisztes vagy tisztességtelen, nyílt
vagy alattomos, naiv vagy/és körmönfontabb, netalán sértettségből stréberkedő módozatain, mindenesetre Németh László „leleplező” kritikája a Nincsen apám, se anyámról
mondhatni szerves folytatása a pár évvel korábbi Horger-szankciónak, sőt, azt hiszem,
hogy ez utóbbinál súlyosabban érintette József Attilát; elvégre Horger gesztusában az elismerés is bennefoglaltatott, a negatív elfogadás, mint egyik fajtája a nagyra becsülésnek,
evvel szemben a Németh-írás épp a költő autentikus, költői igazmondását (az igazmondásra való képességét? tehetségét? becsületét?) vonta kétségbe. A rátermettségét. S bár
csekély a valószínűsége, hogy Németh Babits sugalmazására vélekedett így a költészetéről
és a költőről, József Attila okkal érezte mégis őt, a hivatalos költőfejedelmet a diszkvalifikálása mögött – hiszen ezt az igazolványt (bizonyítványt) az intézmény állította ki róla.
Írásában Németh a Medáliákat (például) egész rossznak, elhibázottnak, elsietettnek
mondja. Idéz is elrettentésül belőlük, az ötödik, „disznó”–s részt, abból is a második versszakot: „S ha megrándul még bőröm, az egek, / hátamról minden hasamra pereg; / hemzsegnek majd az apró zsírosok, / a csillagok, kis fehér kukacok – – –” Nézem, mi lett itt –
disznó-mód – elsietve, agyonrontva: netán a zsáner (lehetséges) implikátumai? Hogy kikiserkennek, akár a serte? Szurdossák (vagy sikálják?) az ember (kantiánus) tekintetét?
Németh azonban nem az anarchista (ma dekonstruktivistának mondanák) morálfilozófiát
kárhoztatja ebben a költészetben, hanem – a mindenkori rendreutasítók fölényével – az
éretlenséget, mondjam-e: helyén-nem-valóságot.
Egyik legutolsó, 1937 novemberében írt versében olvasom ezt a talányos szakaszt:
„Korán vájta belém fogát / a vágy, mely idegenbe tévedt. / Most rezge megbánás fog át: /
várhattam volna még tíz évet.” (Talán eltűnök hirtelen.) Németh László észrevételét igazolná vissza ez a passzus? Ha azt veszem, hogy József Attilát semmiképp nem hagyhatta
érintetlenül a nyolc évvel korábban róla megjelent kritika, hogy ő más pályatársaknál is
érzékenyebben fogadta a reakciókat, akkor igent kell mondanom, akkor a tíz évet többékevésbé szó szerint kell értenem. A költő tíz évvel megelőzte saját (élet)korát. De mit
értsek az idegenbe tévedt vágyon? Talán a pszichoanalízis szellemében fogant (?!) kisgyermek-kori incesztus gondolata fogalmazódnék meg benne, így? Ilyen egyszerűen – egyszersmind abszolút titokzatosan? És amelyről mondjuk Németh László, az ő nyíltan szorgalmazott prüdériájával (kálvinista erkölcsiségével), hallani sem igen akart? Mert az „idegenbe tévedt” mellékmondat valóban olyasmit állapít meg, ami – különösen, ha összeolvasom a vers első mondatával: „Talán eltűnök hirtelen, / akár az erdőben a vadnyom.” –
nem csupán az otthon, az otthonosság, hanem a személyiség elveszítésével is felér. Olvassam mégegyszer: „Korán vájta belém fogát / a vágy, mely idegenbe tévedt.” Logikusan ez
annyit tesz, hogy belém marva, rám harapva a vágy – nem haza, hanem idegenbe talált.
Ám az erre következő mondat mást sejtet: „Most rezge megbánás fog át: / várhattam
volna még tíz évet.” Egy finom, tisztán hallható, ugyanakkor alig észlelhető szójáték
bizonytalanítja el, avagy mélyíti tovább a jelentést: „vájta belém fogát” – „rezge megbánás
fog át”; elsőbben az agresszív behatolást végző fog mint névszó, majd másodjára ugyane
hangalak cselekvő, igei szerepben: ami velem történt tehát, méghozzá tévedésből, azt

30

tiszatáj

most mégiscsak egyedül az én tisztem megbánni. Skizofrénia? Ha tudnánk, szükség-használatán túl is, hogy mi az! S ugyan a költő nem él a fog segédigei jelentésével, a versszak
tíz éves időstruktúrája ezt is magában foglalja; implikálja, más szóval (ha mégannyira
idegenkedünk is ettől a szótól), mint ahogyan a következő versszakban is újabb szerepkörben játszatja meg a szóalakot: „Dacból se fogtam föl soha / értelmét az anyai szónak.”
És példázandó József Attila feneketlen humorérzékét, amely a legrengetőbb (rezge) bánatban is vezérfonala marad, íme a fentieket reflektáló-összefoglaló két sor: „Majd árva
lettem, mostoha / s kiröhögtem az oktatómat.” (Horgert! – képzeljük csak el; nem azt,
hogy akkor, ott, hanem itt, idézetül, a versben!) És innen ismét visszatérve a versnyitó
„talán eltűnök hirtelen, / akár az erdőben a vadnyom”–ra, valóban, mintha magának
a versnek a metaforájára, kimeríthetetlen sűrűjére (erdejére) bukkannék; amelyet az utolsó
versszak hirtelen-téli képe sem cáfol, legföljebb reménytelenné csupaszít – tisztáz! „Ifjúságom, e zöld vadont / szabadnak hittem és öröknek / és most könnyezve hallgatom, /
a száraz ágak hogy zörögnek.” Persze, azért hogy ez igazán „szóljon”, elmulaszthatatlan felmondanunk a vers második szakaszát: „Már bimbós gyermek-testemet / szem-maró füstön szárogattam. / Bánat szedi szét eszemet, / ha megtudom, mire jutottam.” S a rákövetkező szakaszban, amellyel a vers idézését kezdtem, valóban ez a szétszedés teljesül: „Korán vájta belém fogát / a vágy, mely idegenbe tévedt. / Most rezge megbánás fog át: / várhattam volna még tíz évet.” Kicsoda, micsoda hát ez az idegen(ség)? A skizofrénia elmetani leírásai kevésnek bizonyulnak a megértéséhez, annál is inkább, mivel a poétikai
megjelenítés tökéletesen harmonikus, a logikai-grammatikai „hiba” (vagy „csel”) belesimul a beszéd ritmus- és rímjátékába, fülem a legtisztább, legkönnyedebb bel cantót érzékeli. Hallásra csupán a dallam, a harmóniák fenntartó-vivőerejét észlelem, érzem csak,
hogy a rendkívüli szépség észbontó(an nehéz) anyagot sugároz. Majd akkor döbbenek
meg, amikor a szorosabb-elemző olvasáskor észreveszem, hogy hiszen a költő pontosan
ezt (is) mondta, azt-és-úgy beszéli most, amit az imént „felkonferált”; maias szakzsargonnal szólva: a vers keresztbe-kasul önreferenciális. Mert, természetesen, a „konferanszié”
ugyancsak szerves része a (költői) eseménynek, a metapoétikai mozzanat nem válik külön
a poétikaitól. Legszívesebben azt mondanám: hipernormális ez a versbeszéd, a zavarodottság teljes biztossággal ábrázolódik benne, a költő ura anyagának. Ám ez így szintén
nem igaz. Az viszont az, hogy a költő is anyaga anyagának, s így az anyag is költője alanyának. Kissé durvább szójátékkal élve: a költő (József Attila) elveti magát (aláveti magát)
a nyelvben (a nyelvnek), hogy abból kikelvén mintegy maradéktalanul (az esztétikai ítélet
számára) megmutatkozhassék.
Mindenkori kérdésünk marad azonban, hogy a műalkotásban mint rendhagyó cselekedetben (amely ezért legalább annyira – passzív – esemény is, mint amennyire aktív
kezdeményezés, illetve közreműködés) mi akaródzik a világra jönni? Mi eltakaródni – mi
feltárulódni? Otthonra, védelemre lelni, valamint kitevődni az ismeretlennek (idegenségnek)? Ahogy, mondjuk mellesleg, ez amúgy is szakadatlanul történik az emberrel, s talán
minden élővel, amely a természettel természetszerűleg meghasonulva elkülönböződik –
a világtól, hogy kénytelen (s hogy kénytelen szójátékkal éljek) nekivágjon a vakvilágnak.
Nem tudjuk, nem tudhatjuk megbízható hitellel, hogy miféle játszma folyik az (élő)világban. A költő mégsem hasraütésre animálja a figyelmét felkeltő jelenségeket, hasonlatai

2005. április

31

belőle magából eredve játszanak el a meghasonlás gondolatával – ám ez a gondolat
szintén különbözik a teória és a praxis szillogizmusától, illetve kauzisztikájától. Különbözése viszont igenis bennefoglaltatik a testiségben (hasban, gyomorban, szívben, májban
stb.), mindabban, amitől az alany(i költő) képtelen maradéktalanul elkölönböződni,
s amely maradvány ezért valósággal reávetül a dologi világra. Németh Andor, a költő talán
legközelebbi munkatársa és barátja meséli, hogy egy író–olvasó találkozón, ahol ők az írás
műhelytitkaiba voltak „hivatalosak” beavatni közönségüket, József Attila, nagy megrökönyödésre, fiziológiás intimitásáról tartott előadást, hogy ti. versírásában hogyan hatott
ihletőleg székletvisszatartása. Nem hiszem, és ezt Németh sem mondja, hogy József Attila
provokálni, megbotránkoztatni kívánta volna ezzel a közönségét; inkább komolyan véve
a beavatást, naturális hűséggel próbált számot adni arról az eseményegyüttesről, amelynek
a mű csupán az egyik, az elvárási szokásnak megfelelő terméke. Ráadásul mennyire ambivalens termék: „Amikor verset ír az ember / nem írni volna jó” – írja egyik töredékében.
A testnek, talán minél könnyebb és törékenyebb, annál súlyosabb a szava a műalkotásban.
Meglehet, József Attila szavai ezért (is) öltenek (oly könnyen) testet, egymásba fogódzó,
ölelkező vagy egymással birkózó testi konfigurációkat, és már igen korán, az úgynevezett
inasévekben is; 1922-ben, tizenhét évesen készítette első vázlatát a Tanulmányfej című
szonettremekének, majd 1934-ben, tehát 29 évesen fejezte be. Portrét a magyar szófestészetben (és a festészetben?) ehhez fogható erejűt nem ismerek, pedig egy ecsetvonása nem
rugaszkodik el attól, amit a címben ígért: tanulmányt készít. Iskolamunkát, amelyben
a mesterségtudását méri fel, óvakodva bármely „szubjektív” részrehajlástól, beavatkozástól.
Csak a szonett indítását idézem, majd a záró tercinát: „Mély szürkeségbe szédült át a reggel.” És: „Ködlepte, síkos szemsikátorában, / véres kövön a mámor tántorog. / Csak ül.
S alakján bárgyú lomhaság van.” Önmagukat átható (szó)képsorok, amelyeket alkotójuk
mesteri keze mintha nem is formázna, hanem csak előtámogatja őket, mondhatni, bizalmat szavaz nekik a megmutatkozásra. S ekkor sem az ő, hanem azok saját szavát hallatva.
József Attila nagyszerű, ugyancsak 1905-ben született cseh kortársa fejezi be egyik rövid versét (gnómáját) evvel a mondattal: „És legyen meg a vers akarata!” Hatalmas hatású, borzongató és borzongatóan szép is ez a mondás, de érteni legföljebb intuitíven érthetjük. Hiszen mi a vers? Bianco, amolyan (kitöltetlen) csekk, el nem árulja önmagában,
hogy tartozójának vagy a behajtójának akar-e jobban kedvezni. Feladójának-e vagy a fogadójának. Mainapság ez egyre tisztázódóbban bonyolítódik a piacon, olyannyira, hogy pl.
a műkereskedelemben a „tőzsdére” bekerült alkotások eredeti (alkotói) értéke és értelme
jószerivel már semmit sem számít – a vers, a mű akaratát innentől fogva kizárólag a forgalom dinamikája szabja meg. Köztudomású, hogy az esztéták, műítészek, az úgynevezett
szakértők szinte kizárólag brókerként üzemelnek, illetve reménybeli gyűjtő-kereskedőkként. Ilyképp tehát szabad a gazda a mű (a vers) akaratát illetően. Még azt sem túlzás
mondani, hogy – aki kapja, marja. S ezen még Schopenhauer vagy Nietzsche akarat-fogalma sem (igen) képes változtatni; vagy a genetikusok kedvenc állítása, miszerint az élet
él és élni akar (kivált ha hozzáveszem Freud kényes-kínos halálösztönét, amely különösen
a műalkotásban nehezen eltüntethető mellék- vagy mondjam így, árnyékmotívum). Az
ambiguitás, az ambivalencia nem csupán értelmileg és érzelmileg tartja fogva a létezőt
a legstabilabbnak tetsző állapotában csakúgy, mint a legnagyobb elragadtatásában, de

32

tiszatáj

mintha legbelső elemiségeit, fizikaiakat és lelkieket, valamint a környező valóságot sem
engedné ki szorongatásából; észleljük-e tudatosan is ezt vagy sem, a szorongáson magán
sokat nem változtathatunk. Hiszen ha közelebbről (azaz a megfelelő távolságtartással)
nézzük: a szorongás (szorongásunk) mindig valami általános, vagy eredendő(en kimondhatatlan) ellentmondásra referál. Valami semmire. Vagy így: valami – semmire. Mire törhetne hát eszerint a vers (a mű) akarata? Mondható-e, óvatosan, hogy a – semmitmondásra?
„Megalkotom szerelmemet…” – mondja a költő a Könnyű, fehér ruhában záró szakaszában. De hogyan jutott el idáig? Idézzem mégegyszer a kezdést: „Mindent, mi nem ennivaló, / megrágtam és kiköptem.” Van ennek a kijelentésnek egy eddig nem említett
szólás-fedezete: szavaidat rágd meg jól, mielőtt kiköpnéd (kimondanád) őket. Akarvanem akarva (tudva-nem tudva) tehát, József Attila nemcsak elutasít valamit ezzel az indítással, de elő-állítja is mondandóját; magától tudja („Magamtól tudom…”) immár a jót
– amely szerint viszont nincs érdemi különbség többé szappangolyó és égbolt (mint metafizikai igazsághorizontok) között. A világ tengelye (axis mundi), mintha szemtengely-törést szenvedett volna („Ki-be ugrál a két szemem, ugy érzem.” – írta másutt vagy fél évvel
korábban), ám épp e törés következtében a szem önmagát is képes most már látni. Képtelenség, persze, de minden kép alapjában ebből fakad; játékból. S ugyan a versben nincs
szó szemgolyóról, a szappangolyó és az égbolt (látványos) megfeleltetése egymással ezt
a látóidomot is megidézi; méghozzá kétszeres-kétféle módon: egyszer kívülről, a szappangolyó szivárványhártyás ragyogásában, majd másodszor belülről, az égbolt ívébe zárva;
s amire kápráztató egyszerűséggel szólal(hat) rá a második szakasz talányos „fenomenológiai” futama: „És tudom, mint a kisgyerek, / csak az boldog, ki játszhat. / Én sok játékot
ismerek, / hisz a valóság elpereg / és megmarad a látszat.” Vajon a fentebbi szappangolyó=égbolt provokációját ismétli meg itt a költő? A valóság elpereg, mint az idő (perc,
másodperc, pillanat!) – elpukkan, mint a buborék; látszata, képe, sőt képlete azonban
belénk vésődik? Hökkentő párhuzamok; mert ha sok játékot ismerek, hiszen a valóság elpereg, akkor a valóság játszik velem, és én a valósággal; míg a látszat, az állandó; az a látszat, amelyet, például, a szappangolyó (valamint az égbolt) mutat nekem, törékenységében a törékenynek. Vagyis a valóság ez utóbbi viszonyban aktualizálódik, és számolódik
fel szakadatlanul. A valóság, mely idejét múlja – személy szerint: múlatja. Maga (s magam) után hagyva a (kikristályosodott!) látszatot. Amelynek tükrében (avagy varázsgömbjében) olvasható a vers harmadik szakasza: „Nem szeretnek a gazdagok, / míg élek
ily szegényen. / Szegényeket sem izgatok, / nem állok én vigasznak ott, / ahol szeretni
szégyen.”
Ez volna a látszat(i valóság)? az el nem pergő realitás? (Vagy) puszta szociográfiai önportré, summázattal, s egy finom szójátékkal: „Szegényeket sem izgatok”; nem érdeklem
őket – miután a saját helyzetük (állapotuk) iránti érdeklődést sem sikerült fölkeltenem
bennük. És itt jön a modern (s nemkülönben az úgynevezett posztmodern) költészet legkényesebb (szintén többszörösen kínos) argumentációja: „nem állok én vigasznak ott, /
ahol szeretni szégyen.” Fölösleges kitérnem a mindenki által nagyjából ismert életrajzra,
József Attila politikai-költői döntéseire és csalódásaira, illetve hogy ő maga mennyire volt

2005. április

33

híján annak a „természetes politikai ösztönnek”, amit a fentebb már idézett barát, Németh
Andor, Illyés Gyulát jellemezve, hajlékonyságnak nevezett. Súlyosabb, nagyobb horderejű
csalódottság formázza meg ezt a versszakot, ha a kijelentést filozófiai (eszkatológiai) értelmében fogom fel, ellenbizonyítékul a szeretet keresztény apológiájára; ha csak egy hangyányit (lásd az 1926 nyarán született míves kis dalrajzot: „A bábok között elaludt a hangya…”) elvonatkoztatok a szoros biográfiától, hogy ráismerhessek a krisztusi paradigma
romjaira: „nem állok én vigasznak ott” – s már tudjuk, és értjük is, hogy miért nem.
Krisztus, katholikus (egyetemes) érvényűen, amint szégyenszemre áll – akként állja a tekintetünket. Ott, akkor, szó sem eshet a szeretetről, a körülmények kérlelhetetlenül ellene
(szóismétlés) szólnának csak, magát a fogalmat (szeretet) is megcsúfolva egy örökkévalóság idejére – szólóan! S így, e gyászos fényben, még tovább fejlik a versindító kijelentés
értelme: „Mindent, mi nem ennivaló (lásd Logosz, lásd Ige), / megrágtam és kiköptem.”
Olvasóként persze arról se feledkezzünk meg (amit megéltünk), hogy a szeretet mindig
valaminek (vagy valakinek) az elfogadását, igenlését jelenti, míg hiánya a (meg)tagadását
(meghazudtolását, megcsúfolását, elutasítását, megszégyenítését stb.). József Attila szerelmi és táplálkozási szimbolikája valóban mindenütt megőrzi a kultúránkban különválasztott két fogalom: önfenntartási és fajfenntartási ösztön természetes szimbiózisát,
evidens egymásban és egymásból élősködését – e helyütt végső tisztázottságúvá főzőttenszőtten; hiszen, ahogy már utaltam rá, a szappangolyó metaforája magában foglalja az ő
eredetét, azt az apát is, aki – eszmélése előtt még – szőrén-szálán eltűnt, felszívódott, aki
idegenbe illant el szappanait főzni; ám a szappan mint testi tisztálkodásunk szimbóluma,
s ekként potenciális metaforája szellemi tisztázódásainknak is: szintén táplálék-eredetű!
Minél ehetetlenebb, annál szörnyűségesebben, annál démonikusabban az! S ha pedig
„egyremegy, szappangolyó, vagy égbolt van fölöttem”, akkor a mégoly sterilnek vagy éteritisztaságúnak tetsző égbolt sem lehet különb egy szappangolyónál.
„Vad, habzó nyálú tengerek / falatjaként forgok, ha fekszem, / s egyedül” – írja kevéssel korábban, 37 tavaszán a Bukj föl az árból című versben. A szappan, a szappanosvíz, az
emésztés-emésztődés motívumai kavarognak itt egybe, kitüntetetten az emésztő magány
témájára. A szappangolyó kristálygömbjének háborgó változataképpen, kronológiailag:
előképeként, úgy, hogy a falat, amit ki kéne köpnie, az maga az én, míg amihez-akihez folyamodhatna kiszabadulásért, az a szappanosvíz (vad habzó nyálú tengerek) istene (emberarcú hydrája). Hanem honnan is még e kiszabadulhatnék? „Ijessz meg engem, Istenem, / szükségem van a haragodra. / Bukj föl az árból hirtelen, / ne rántson el a semmi
sodra.” És így ez, bizony, már – ahogy a vers utolsó szakaszában mondódik is – lélegzetállító. Mert a semmi sodra nem más itt, mint amit közönségesen táplálékláncnak, az élet,
az élő körforgásának nevezünk, természetnek – természetesen felfalás-felfalatás kínhalálán keresztül; József Attila azonban egyedüllétet mond, a magába-zárt individuumot, miáltal úgy is érthető az eseménykép, hogy a „Vad, habzó nyálú tengerek”, amelyeknek a falatjaként forgok itt fekve, magamban, azok is mind-mind én volnék, rémület-verítékemben fürödve mintegy, elhagyatva büntető-eligazító instanciámtól, az istentől. Az Atyától.
„…Már mindent merek, / de nincs értelme semminek sem” – fejezi be az emésztődés-szakaszt a költő, konstatálva (!), hogy félelmei, szorongásai (bátortalansága) mostanra mind
ide koncentrálódtak, az értelmetlenségbe. Amit triviálisan hiábavalóságnak szoktunk

34

tiszatáj

mondani. Az én hiábavalósága összebagyulálva a világ hiábavalóságaival – totális depresszió, mintha a világ maga eszmélne rá az én tudatában önnön abszurditására. Mert
a világnak nincs egy másik, egy saját tudata, voltaképpen tehát kívül sincsen, a vad, habzó
nyálú tenger csupán az énnek mint falatnak a forgását (forgatását), illetve elsodrását (ld.
„idő árján”) végzi; valósít, más szóval, aktualizál, és elmerít, eltüntet (vagy kivet magából),
tehát megsemmisít; mondhatjuk bármikor erre, könnyelműen: Ütött a Semmi Órája.
Léha, nagybetűs pátosszal. Elménkről lehasítván az értelem – mely utóbbi visszazökken
eredeti (magától értetődő) körforgalmába, táplálékká puhítva a táplálkozót, és viszont, ad
infinitum, tovább. De hol az az elme, amely képes megbirkózni a két, egymást cáfoló magától-értetődés egyidejűleges valóságával, a táplálkozó-ürítkező és a céltételező (teleologikus) „fajtájúval”, amilyennel az ember – úgymond felsőbb sugallatra – fölszerelkezett.
Táplálékát (táplálkozását) eztán eszköznek ítélve-tartva, ahhoz, hogy – célba érkezzen.
József Attila végtelenül komplex és végzetes vasúti szimbolikáját karikírozva: mintha életet javát étkezőkocsiban töltve nyomulna célállomásról célállomásra. Eleszegetve és elleszegetve. (Mennyire más tónus illeti meg az – energiahordozó – tehervonatokat, vagy
azokat, amelyek a költő halála után hét évvel indíttattak el célállomásuk felé!)
„Már mindent merek, / de nincs értelme semminek sem” – tehát. Tehát: „Meghalni lélekzetemet / fojtom vissza, ha nem versz bottal / és úgy nézek farkasszemet, / emberarcú,
a hiányoddal!” Egy lélegzetre tehát muszáj visszakoznom az életrajzhoz. A botot (seprűnyelet) a Mama táncoltatta meg néhanap a kisfiú testén, s ugyancsak a kisfiú próbálkozott
ilyenkor, bosszúból, kifulladni e mostoha (!) világból. Itt a versben meg épp fordítva:
bottal üttetné a – megboldogult – régmúlt nyomát, amikor pedig még korántsem volt
mersze bármihez, s ha alkalomadtán egy bukta elfalásához mégis, a büntető bot túlsó végénél mégiscsak ott derengett az emberarc. Eltorzultan, de az. Nézhetett vele farkasszemet a rosszcsont. (Ebadta kölyke stb.) Nem léhaságból ez utóbbi szavak, inkább csak érzékeltetni szeretném, hogy József Attila humora milyen elementárisan töri át, egyszerre
komponálja és dekomponálja is a versbeszédet, no nem ironikusan, nem distanciát teremtve a szó és szólaló között, hanem – mintha szellemet idézne: „lélekzetemet fojtom
vissza”; pszichoanalitikusok ezt regressziónak mondják. A gyermek hiszi úgy, hogy akaratával elállíthatja lélegzését, s ezáltal megtorolhatja a rajta esett sérelmet. Akciója a valóságban, otthonias körülmények között, általában könnyes derűt vált ki a többiekben, katartikusan komikus hatást kelt, fagyot olvaszt. Mindenki megkönnyebbül (fellélegzik). Itt
viszont eszelős gyámoltalanságban idéződik meg a jelenet, a (gyermeki) fenyegetőzésben
rejlő humor elfeketül, fekete komédiává fejlik a (mono)dráma; előképéül a Könnyű, fehér
ruhában záró szakaszának. Tegyem azért hozzá, hogy amit én a vakfeketeségben is humornak nevezek (humornak érzékelek), az élesen különbözik a vigalmat (megkönnyebbülést) szolgáló humorizálástól; József Attila humora (valamint tragikus ereje) talán épp
abból fakad, hogy a gesztikus, tartalmi (maga-tartási) regressziók a műalkotásban szinte
végtelen teherbírású, szerves szerkezeti elemekké válnak, meghaladva (mint a szappanosvíz a halált) hulladék-állagukat; szemlélhetővé válik a kézzelfogható és megfordítva: kézzelfoghatóvá a kép. Tapinthatóvá, pontosabban, mert a József Attila-képek egy alvajáró
biztosságával sorjáznak elő az elme-térben, mintha közvetlenül a nyelv emlékezetét ébresztenék – vagy riasztanák éppen. Ahogy a Magány című, átkozódó verset indítja: „Bo-

2005. április

35

gár lépjen nyitott szemedre.” Riasztó képkívánalom, ám ha indulatát ülepedni hagyom,
lassankint a nyelvi forráserő szökik a szemembe: szembogár. Ezt az alakzatot hasítja
szub-elemeire a mondat, s innen a kép sugárzó szépsége. Ugyanennek a versnek a zárlata
kezdődik így: „Mozdulatlan, hanyatt fekszem az ágyon, / látom a szemem: rám nézel
vele.” Nyelv- vagy tudathasadás – a Könnyű, fehér ruhában mintájára mondható: egyremegy. A téboly általános (egyetemes) érvényű, anélkül azonban, hogy akár az egzisztenciális, akár a metafizikai tét, egymásra hárulva, semlegesülne; sőt: némelykor már-már
úgy érzik, mintha a vers nyelvi egzisztencialitása cserélne szerepet az én-tudat metafizikumával, magára, ha nem magába öltve ez utóbbi tényleges fizikai tüneteit. Pillanatnyiságait, a hozzájuk társuló észleletekkel. József Attila motívumai úgyszólván önálló életet élnek, oly kéretlenül bukkannak fel és szövődnek újabb meg újabb mintázatokba – hajlok
rá, hogy azt gondoljam, költőjük valóban egészen kiszolgáltatott médiuma a bennük akaródzó fejleményeknek. Egyik korai, 1928-as versében (Gyereksírás) például így jelenik
meg a bogár: „Óh, magamban vénít az idő! / Hanyatt esett bogár búja ráz, / kezem-lábam
ríva hadonász, / mint viharban ezer rózsatő.” Ott, akkor tehát, mondhatjuk, még rózsabogárnak adja ki magát a párja hiányát szenvedő, rafinált szétszedettségben persze, míg
a kései Magányban ugyanaz a bogár már megfosztva minden idilli attributumától; de nem
a nyelvben rejlő potenciálistól (szembogár)! Döbbenetes belső motivikai rímet kapok, ha
párhuzamba állítom a két vers (Gyereksírás és Magány) kezdő szakaszát:
Anyám melle tárula feléd, –
erős valék mint az anyatej
s ajkad közül sírva folyok el,
édes fogad elejté csecsét.
(Gyereksírás)

Bogár lépjen nyitott szemedre. Zöldes
Bársony-penész pihézze melledet.
Nézz a magányba, melybe engem küldesz.
Fogad morzsold szét; fald föl nyelvedet.
(Magány)

Mondom újra, a korábbi versben a bogár-motívum a záró szakaszban jelenik meg,
a magány témája ott bomlik ki, ám a felütés ennél is, amannál is ugyanazt a szerelmi (irracionális) élményt hozza; s megint, mindkét esetben a táplálkozás, táplálék és táplálkozó
eredendő szimbiózisa, explicit és implicit tartalmak (nyelvi) jelzőcseréje: erős – anyatej,
édes – fog, illetve magának a szerelmi aktusnak a mitologikus ősképe: „Anyám melle
tárula feléd”; mert az erre rávágó két sor mint tényleges tárulkozás már erősen fallikus ízt
kap, s csak a negyedik sorban, az elejtésben szelídül vissza tápláló (óvó) emlővé. A jelenetsorban implikált felláció így az archaikus intonációnak megfelelő eredettörténet szerint
aktualizálódik, és oldódik el a mindennapi nyelvhasználattól megromlott, trágár jelentésképzetétől. (Az őskép a hermafrodita istent idézi meg, hasadása, illetve auto-aktualizálódása közepette.) Mint ahogy a másik, átkozódó versben sincs egyetlen trágár mozzanat;
agresszió igen, az enyészet szellemi (nyelvi) autoagressziója, olyannyira, hogy – a bogár
nyelvi (szembogár) nyomdokán haladva – a fogalmak fordulnak mintegy maguk ellen:

36

tiszatáj

„Nézz a magányba” – a bogár velejébe, „Fogad morzsold szét; fald föl nyelvedet.” Mindkét
versben sürgettetik valami, páni-villámfényben, méghozzá egyszerre talán a tenyészet és
az enyészet – ítélet gyanánt, apokaliptikusan. Festészeti példával élve, valóban nem tudhatni, hogy honnan s miféle forrásból esik a fény a vers in actu apokaliptikus eseményeire; ráadásul József Attila – és ez példa nélküli a kortárs költészetben – nem inszceníroz, nem választja ki a „szóban forgó drámájához illő” színpadot, vagyis a vers nála sohasem függő beszéd, amely a költő szereplőt elválasztja az őt alakító-megformázó aktortól; paradoxnak, sőt abszurdnak tűnhet, mégis, azt gondolom, a József Attila-i vers megannyiszor megelőzi (megjövendöli) a József Attila-i személyiséget (egzisztenciát, sorsot).
Íme három versszak a ’34-es keletkezésű Iszonyatból: „Akárha most született volna, / oly
vörös; fején az erek, / mint pondrók, másznak vonagolva; / lába nagyujja megmered. //
Üvölt és hápog; szopna s retteg. / Inyével a homályba kap. / Csak mikor istenek születtek,
/ szülőkben kélt ily iszonyat. // A gyermek irtózattól nyirkos, – / ha adja, miért veszi el? /
A leány hideg, mint a gyilkos. / Az udvaron vak énekel.” Lehetetlen szétválasztani, különszálazni itt az írás és az emlékezés valós eseményeit a mitológiai allúzióktól; történet és
keletkezéstörténet involválja egymást, mégpedig úgy, hogy az egész (nem csak az általam
idézett passzus) szöveg erotizálódik, illetve, s ez éppoly fontos, fájdalom-érzékelően viselkedik. Sőt: az erotikus (vagy szexuális) telítődés azonnal asszociálja a görcs, a tónus merevedését, akár a hullamerevséget; még egy 1926-os keletkezésű (21 éves ekkor!) versében
(Engem temetnek) mondja: „Emlékem egyre merevebb lesz.” S ide, ehhez a feneketlen
mélységű ambivalens képzethez kötném még az imént érintett Iszonyat című vers egyik
döbbenetes erejű, hallucinatív hasonlatát: „A fiú köhög fuldokolva / s mint bot, ha törik,
úgy kiált.” A szó szoros értelmében roppant hatású hasonlat, amely azonban akkor indul
csak igazán virágzásnak (ez utóbbi hasonlattal szándékosan élek, hozzáhangolandó az
életmű természetéhez: „karóval – vagy kóróval – jöttél, nem virággal”), ha motívumvariánsait és a biográfiai eseményeket is számba veszem; például, hogy a Mama (fentebb már
erről is esett szó) bottal, seprűnyéllel verte, igaz, nem a szopós, hanem az elemista gyereket. A bot tehát többszörösen animálódik, perszonalizálódik, ahogyan a gyermek is ezerfelé ágazódva – ezerféle mélységet idézve – hasonul; ismételjem meg: „Meghalni lélegzetemet / fojtom vissza, ha nem versz bottal”…
Istenem, emberarcú. Kényesebb, a botnál is törékenyebb motívum aligha képzelhető
ennél; hiszen ő ragadja fel (vagy ejti el, vagy hagyja önműködni) a botot is, nélküle csak
a kétségbeejtő összevisszaság, farkashorda, farkasmagány, farkaséhség, ordas eszmék és így
továbbja a kimerülésig – az önemésztő hányingerig (amelyben már az önutálat is benne);
farkasszemet nézni a hiánnyal – így már majdnem triviális. Az élőlény gyámoltalansága
csupa trivialitást asszociál. Legalábbis a motívumok szintjén. Közhely, hogy ami nem ennivaló, azt kiköpöm, de vajon ugyanígy közhely-e az is, hogy közhellyé vált, mivel kiköptem? A két közhely között hatalmas belső feszültség támadt, mely lehet a humor és lehet
a tragédia forrása is, talán attól függően, hogy a feszültség mennyire katasztrofális (habár
éppen ez az, ami bensőségessége okán racionálisan mérhetetlen). József Attila közhelyei
szüntelen átváltozásban érik egymást, újabb meg újabb formájukat hozzák, a meghökkentően infantilis képzetből egy szó túldúsításával ugrik át a legkomplexebb bölcseleti
észleletbe; s ez az átcsapás természetesen máris visszahat előzményére is – mintha sze-

2005. április

37

münk láttára kelne életre egy teljesen önálló, hogy úgy mondjam, a szemünk fényével játszó-versengő (szemünket hol élesre csiszoló, hol el-elhomályosító) organizmus. Fölébünk
kerekedik és játszik velünk. Mint nála – vele – a szappangolyó. „Megalkotom szerelmemet…” – mondja, ami természetesen hathat súlyosan infantilisnak, ám triviálisnak semmiképp; abszurdnak annál inkább. Az ember alkothat szerelemből (sőt, csakis abból), de
szerelmet – ?! Pedig ez a sor, ha nem is egyenes, de szerves folyománya az első versszakban feltűnő „Magamtól tudom, mi a jó” sornak, annak, ami szerint aztán egyremegy, hogy
szappangolyóm vagy az égbolt kerekedik-e épp fölébem. A hierarchián játszi könnyedséggel tör át az anarchia, dalos közvetlenséggel, miközben a dalban magában, akár a szappangolyóban, benne a megrekedt lélegzet. Hogy – történetesen – miért is, az a szeretetlenség–szerethetetlenség szakaszban megállapíttatott. Az anarchista (sőt nihilista, destruktív) kiállás tehát indokolt, belátható, az alkotói konzekvencia azonban nem az; szerelmet, ha egyáltalán, kizárólag a Teremtőnek (mint transzcendens mindenhatónak) állhat(ott) módjában alkotni, vagy a Lázadónak (akit nevezhetünk Lucifernek, Sátánnak,
Antikrisztusnak stb.) ám ekkor már a „szerelem mögött” inkább viszálykeltést, gyűlöletet,
pusztíthatnékot gyanítunk. A versszakot záró „könnyű, fehér ruhában” azonban a keresztény (krisztusi) paradigmát idézi fel, a hét-nyolc éves (látenciában lévő) gyermek számára
az elsőáldozást, a tisztaságot és kiszolgáltatottságot, ami nélkül a megváltás elképzelhetetlen volna. De mit jelentsen az „Égitesten a lábam”? Azt hiszem, az egész versnek ez
a központi misztériuma; nem a megfejthetetlensége, nem a metafora kibonthatatlansága
miatt; hanem mert itt érnek össze a versmotivika szálai: a szappangolyó, az égbolt, a játék,
a valóság, szegénység és gazdagság, izgalom és vigasztalanság, valamint a földi lét összes
bonyodalma, ontológiai megoldhatatlansága. Az égitest tehát az, amin mindig is állok,
egyszersmind ugyanaz, aminek – akár más égitesteknek, akár szappangolyómnak – alávetődöm minduntalan. Roppanékony, elpergő idejű, a tulajdon valóságait meghiúsító héj,
vagy kéreg, mint a tudatomé – rajta vagyok, hiszen rajta kell lennem. Krisztusi paradigma, amely azonban minduntalan önmaga zátonyán akad fenn, az idővel (ld. a valóság
elpereg) szakadatlanul törést szenved, szakadatlanul meghiúsul; s hogy éljek a szó (szakadatlan) sugalmával: a szakadék (továbbá: szakítás) magában a héroszban (Krisztus is az!
égi atya, földi anya) támad. Alternatívája az istenülés vagy a semmisülés; a versé ugyancsak. És a versnek formát kell öltenie, minél egyszerűbb és áttetszőbb formát, amilyen
a szappangolyóé is, amelynek az „élettartama” nem több egy pillanatnál (szívdobbanásnál,
lélegzetnél); a vers, ha megvan, ezt a pillanatot foglalja magában, ezt a szerelmet alkotja
meg a költő, ennek az égitestén ér talajt a lába. Nehezebb kérdés, hogy vajon az istenülés
szándékával indul-e el ekkor az istenek ellen, mint egyik költő a többi költő ellen, vagy ütközetét másféle becsvágy motíválja. Kérdés az is, eldönthető-e egyáltalán ez a kérdés. Lélektanilag aligha. A költő magától értetődően első akar lenni, akarata mint a nietzschei
hatalom akarása kényszeríti őt erre, de az áldozatra is, amit a versért-és-a-vers-által meg
kell hoznia.
Miért Nietzsche? Semmi esetre sem a költői (poétikai és retorikai) megfeleltethetőségük okán, ilyen „diskurzus” nem létesíthető közöttük; Nietzsche még a legszárazabb pillanataiban is az egzisztencia romantikus pátoszától hevül, József Attila meg éppen ebben
különböződik el már a hangadó kortársaktól is: az ő modernitása már java ízeiben a máig

38

tiszatáj

érvénnyel szólható talajtalan modernitás nyelvét forgatja, kötetlenebb mimikrivel, mint
előtte és vele egyidejűleg bárki, s ezért játékosabban, de kétségbeesettebben is. Géniusza
az ambivalencia, de nem romantikus amplitúdóval, hanem a közvetlen érzékelés és reflektív észlelés derűivel és, mondhatni, idegrohamaival, lévén támasztalanul. („Idegeim elmeritem, / mint a hálót, / hust fogni s a nehéz vizen / könnyű álmot.” Háló) S ez csak egy
szerény példa rá, hogy a dalszerű, népdalszerű forma milyen remekül hajlik a kezében
a társtalan egzisztencia fizikai (biológiai) és metafizikai egybejátszására. Háló és álom rímelnek egymással, miáltal a tematikusan halászhálónak értett háló szépen feltöltődik másod-jelentésével is, foghatóvá téve az amúgy felfoghatatlan álm(odás)ú saját-húsvilágot.
Amihez, vegyük észbe, természetünknél fogva nem tudunk hozzáférni. Mert hálóhelyünk,
illetve egyetlen (valósnak vélhető) helyünk az egész-hálóban, benne vagyunk tetőtől talpig, ha feldúljuk, tüstént odaveszünk. Hova, persze? (Mert ez – is – a bökkenő.) Mert az
idő többféleképpen is szedheti áldozatait, történelmien – pl. teleologikusan (célszerűen),
és magától értetődően – mitologikusan (játékból!); isteni-emberi koprodukcióban. Gyermekien. Az aranykor mindig gyermeki, mindújra ártatlansággal töltődik fel, isteni felelőtlenséggel, az örök reverzibilitás vagy éppen – az örök visszatérés (egyelőre gondtalan) tudatában. (A gond, mondjuk természetidegenségénél fogva, késlekedve-észrevétlenül illetve nagy szenvedélyek rohamaiban megbújva ejti teherbe az embert.) Ahogyan az örök
visszatérés gondolata is többféleképpen kísérthet meg bennünket; ám ezek közül kettő
– a szóismétlést ezért sem kerülhetem el: – kísértetiesen emlékeztet egymásra: kísértés és
emlékeztetés! A sorstragédiában (Oidipus rex), mint a modern, rejtvényfejtő bűnügyi
történetben, a hős (vagy tettes) visszatér (sors)döntő (bűn)tette helyszínére; majd ennek
a mondjuk bábjátéknak az árnyjátéka ismétlődik meg abban a modern, posztromantikus
anamnézisben, amelynek a kidolgozója Freud, de heroikusabb, szenvedélyesebb elsőszülője (!) az a Nietzsche, aki az örök visszatérés-tanával egy egészen újszerű horizontot
társít a történeti-történelmi gondolathoz – értelmezésem szerint úgy, hogy a sorstragédia
zárt (mitikus) történeti sorrendjét megfordítva, a jóslatot (vagy átkot) akként prezentálja
(!), mint amely mostantól fogva bármikor, bárhányszor, bárhol (az életben-e csak?) megeshet „velem”.
Említettem már elégszer, mégsem győzőm újra elismételni: A könnyű fehér ruhában
– szerintem – legkülönösebb, mert leghökkentőbb sora ez: „Megalkotom szerelmemet…”
Okkal kiálthatna fel erre bárki: A szerencsétlen flótás! (mert dudást nem szokás mondani), mi mást tehetne szegény, ha egyszer őt páratlannak teremtette az isten! Alkalmasint persze ez a kiáltozó bárki sem biztos, hogy annyira biztos a maga dolgában, ám ettől
még munkálkodhat benne a szórakozott részvét, elidőzhet emígy a mellékesebb tények
zugvilágában. Hogy József Attila valószínűleg (!) nem imponált a másik nemnek. Vagy
a másik nemből pont annak a néhány nemnek (! ezt hagyjuk meg derítésül!), akiktől olyannyira szomjazta az elfogadó-befogadó igent. Nietzschéről szintígy köztudomású, hogy
fellobbanó szerelme visszautasíttatott, Andreas Lou-Salome határozottan nem viszonozta
a költő-filozófus érzelmeit, sőt, a kínos affért követően odébbállt Nietzsche barátjával.
A párhuzam még sokáig folytatható volna, a két nagy faun(á)ra (JA-ra és FN-re) miért fintorgatta az orrát az éppen imádott Flóra – jóllehet a természetben ez megfordítva szokott
volt történni. Mégis elég, ha a párhuzam közös nevezőjét ebben a legmegsemmisítőbb ku-

2005. április

39

darcban jelölöm meg, az „utolsó-szalmaszál-lobbanásban”, amelyben Nietzschénél is, József Attilánál is megfoganhatott a (képtelenül mondva) autotranszcendentális abszurd.
Amit semmilyen praxis nem igazolhat, igaz, meg sem cáfolhat. Komolyan vétele – nem,
nem lelkiismereti, nem is logikai, hanem diszpozicionális kérdés. Nitezschét kivonatolom:
az emberfeletti ember örök visszatérésére gondolok, amikor a „Megalkotom szerelmemet…” kijelentést (vagy bejelentést) próbálom meg újra-hangszerelni; szükségtelen ehhez
ismét végigmenni a versen. Hiszen a hangsúly épp annyira az alkotáson, mint a szerelmen, épp annyira veszi saját kezébe a teremtés dolgát, mint Nietzschénél az emberfeletti
ember, miután konstatálta, hogy – Isten halott (az ember meg túlságosan is emberi).
És a(z örök) visszatérés? Az, oda, amiről fentebb már kimerítően szóltam: ide a földre,
amelynek azonban a konstellációja – időközben, és a belső-helyzet-felismerés révén –
végtelenül megváltozott; semmi esetre sem az a (t)alapzat többé, ami az ember számára
eleddig praktikusan és transzcendens-hierarchikusan is adva volt. Égitestté vált, a többi
között, ami ugyan nem egészen újdonság (Isten halálát sem Nietzsche jelentette be elsőként), de ráhangolódnunk erre a több-mint-átnevezésre nehézkesen megy még. S a nehézséget nem csökkenti, inkább tovább növeli a vers „játékelmélete” és példázata a szappangolyóval, amely akár a horizontot vagy az égboltot, akár valamelyik égitestet reprezentálja,
mindegyik esetben az időtartamot sűríti, sőt töri bele egyetlen pillanatnyiságba, mégpedig
a szerelemalkotás teremtő pillanatába. Nietzsche a legmagányosabb magányról beszél,
a legnagyobb nehézségről, amikor önmagának szegezi a kérdést, hogy „akarod-e, kész
vagy-e igent mondani erre a percre, ha azt hallod, ugyanez fog megismétlődni veled még
egyszer és még egyszer a végtelenségig stb.” és az ő válasza az ujjongó, táncra perdítő igen.
Egyikük táncol, a másikuk játszik a szakadék fölött. Flótázik. A vers keletkezési dátuma
szerint fél évvel az öngyilkosság előtt, nyáron, a legfrissebb nyári hónapban, júniusban.
Amikor az ember fölpillantva az égre az egész világegyetemet lakhatónak ítéli, szenvedjen
bármennyire is épp itt alant; igen, igen ám… csakhogy ugyanebben a hónapban született
a következő két töredékes darab is, a (Majd csöndbe fagynak a dalok…) és a Majd… Az elsőben: „Majd csöndbe fagynak a dalok, / a hősiség eloldalog…” s a másodikban: „Majd
eljön értem a halott, / ki szült, ki dajkált énekelve. / És elmulik szivem szerelme. / A hűség is eloldalog. / A csöndbe térnek a dalok…” Hősiség – hűség; hérosz – kutya stb. Hiszen a „hűség is eloldalog”-gal már a csalódott és – a maga módján – rezignált kutyát látjuk magunk előtt, amint kimúlt gazdáját otthagyva elsompolyog (hogy mégse ismételjük
a bámulatosan beszédes, többjelentésű és már-már képutánzó eloldalog igét), kimúlt gazdáját, aki lehet éppenséggel a hős (hérosz) maga is, illetve a hős „szívügye” – hűlőben.

40

tiszatáj

J ÓKAI ANNA

Por és Istenpor
AZ ISTENALAKÚ HIÁNY J ÓZSEF ATTILA KÖLTÉSZETÉBEN

Nevetséges, szégyelletes, de a József Attilát körülvevő félreértés szívósságát bizonyítja:
a rendszerváltás fordulóján néhányan nehezményezték, hogy irodalmi díjat továbbra is az
ő nevével fémjelezzenek – illetve mások mindmáig vele igazolják téveszméiket. Proletárköltő, marxista gondolkodó, a kommunista diktatúra eszmei támasza, a társadalmi igazságtalanság mártírja volt – terjesztette részben az irigy rosszindulat, részben a felületen
mozgó értetlenség. Különben is: mindent, ami a közhelyeken túlmutat és rendkívüli,
azonnal előre gyártott rekeszekbe kell laposítani, felcímkézni; a költői személyiséget az
idegesítő szabálytalanságból szokványossá metszeni, azután mintegy gipszbe önteni a felhígított masszát, az így rögzült alakot irodalmi panoptikumban mutogatni – esetenként jó
pénzért – lám, ez Ő, porcikánként tanulmányozható és másolható ideál… De a szöveg,
a vers lepattogtatja magáról a rákent mázt, és a megélhetési, kurzus-elemzőn nemes boszszút áll; egyszerűen újra élni kezd, sem megölni, sem kisajátítani nem hagyja magát. Ez
történik József Attilával, a százéves lázadó fiatallal, aki utolsó versében azt hitte, meglelte
a hazáját, ami pusztán a közönyösen befogadó anyaföld; pedig hontalan maradt ez a törékeny, védelmet áhító de védhetetlen lélek, ez a kalitkába terelt, különleges szépségű, de
oly sokszor megtépázott vadmadár… Igaz, a rácsok elolvadtak körülötte, a beszorítottság
felengedett – mégis, a hirtelen szabadságban kevesen követték röptét, némelyeknek kényelmes volt visszaképzelni a költészetét az ideológia vas-ketrecébe, vagy éppen ügyet
sem vetni rá, mondván, ami-aki elszállt, az bizony elszállt, siratni kár, imitt-amott elhullajtott tollaiból pedig egészen csinos harci fejéket lehet összeeszkábálni, egymással primitív harcban álló törzsek megkülönböztető jelévé zülleszteni ezt a magában-álló, szétszedhetetlen és mégis mindenkivel megosztható, hiányból, szenvedésélményből sarjadó versvilágot.
Aki azonban tudja, miről van szó legszívesebben hallgatna. Annyira intim –Isten és az
egyedi ember között megesett – ez a történet. Mégsem hallgathat, mert minden eluralkodott sugalmazás ellenére (hogy mi a magánügy s mi nem) a legszélesebb közösség érdeke
is, hogy megismerje ezt a létküzdelmet, aminek bár más-más fokon, de mindannyian részesei vagyunk. Tudatosan vagy tudat alatt. Esetleg tudat felett!
József Attilának már az életbe-érkezése is titokzatos; beleszületik a lehető legkedvezőtlenebb körülmények közé, a lehető legegyszerűbb és idegrendszerében leglabilisabb
szülőpár fiúgyermekének. Az oly hamar felszívódott szappangyári munkás apa emléke, és
a nyomorúságában hisztériás mosónő-anya eleve vesztesként löki sorsát a század eleji látszat-nyugalom után felgyorsuló, pusztító időbe. A séma szerint neki is bele kellett volna
szürkülnie, bele kellett volna törnie a kilátástalanságba: a séma szerint a karrier csúcsa

2005. április

41

számára maximum a bolti segéd vagy a hivatalszolga státusában kínálkozott. A materialista gondolkodásnak („a lét szabja meg a tudatot”) ez lett volna természetes. A szülői géneknek felnagyított, s ezzel kizárólagosan meghatározó szerepet tulajdonító elméletek pedig nyomát sem lelhették volna a benne megnyilatkozó zsenialitásnak. A sivár család,
a gyermek korai kitaszítása az összetákolt, de mégiscsak fészekszerű biztonságból, a saját
névtől való megfosztás, az idegenek szadizmusa, majd az árvaság és a nyomor gonosszá
vagy eltompulttá tehette volna a lelket – ha ez a lélek nem József Attilának érkezett volna
közénk. Mert ez a nagyszemű, sovány, lötyögő öltönyben mindvégig kamaszos fiú-férfi
nemcsak a tapintható, roncsoló valóság ellenére, hanem azt fel is használva teljesítette
küldetését, mai szóval – mondhatnánk kissé profánul – „járatta csúcsra” költészetét.
A mű megvalósult a gigászi küzdelemben – de ezt a megvalósító földi emberi formájában
nem élte túl. Nem a romok omlottak rá, hanem az ajtót nem találta meg az építményén,
a beköltözés kulcsát.
József Attila korán halt, de talán nem ideje előtt. Talán a legutolsó pillanata volt a legvilágosabb. Summázat és felismerés: az áttörés aktusa a szigorúan zárt, de odabent aztán
meleget árasztó csarnokokban. Vagy éppen – ki tudja – Valami kinyílt s Valaki a küszöbön
végre átemelte.
Ez a sors a XX. század művészeinek mintegy sűrített példasorsa. A modern Kőműves
Kelemeneké, akik elsősorban önnön vérüket keverik a mészbe, hogy az a fal, az a mindig
újra- és újra omladozó, legalább centinként növekedjen. Hogy végül is ne elkülönítésre
épüljön, hanem védelemre és befogadásra. A fagy ellen, a szörnyek ellen, a nihil ellen, ami
kiszárítja és gombostűre tűzi az óvatlan, csapongó, még csak serdülő ember-lelkecskéket.
Valamikor a művész – az igazi, nem a kókler! – még egységben élt az Univerzummal.
Leképezte az Ég üzeneteit. Amit közvetített, azt is élte. Már előbb, de a XIX. századtól érzékelhetően megváltozott a helyzet. A „poeta sacer” – Hamvas kifejezése – még fölmehetett az üzenetért a szférák magasába, de egyre nehezebben hozta le azt. A visszatérés,
a visszaút nehezedett meg, a vállalásért mintha a józan ésszel, a test megroppanásával kellene fizetni – s még így is a fényes égi vásznaknak csak a foszlányait markolják az ujjak!
Tragikus, hogy ez a parányi, megszenvedett többlet is feleslegesnek tűnik a szellemi nedvekkel kínált, de már beszikkadt realitásnak. Csak a hiányok lesznek egyre tátongóbbá,
a sóvárgások emésztőbbé:
– feloldani a kozmikus magányt (társ-hiány)
– védelmet találni egy másik ember köpenye alatt vagy elbújni olcsó szerveződésekben
(biztonság–hiány)
– helyrezökkenteni a társadalmi igazságtalanságokat (hiány az anyagi javakban)
– édesen és gyanútlanul boldognak lenni (szeretet–hiány).
S betölteni ezeket a hiányokat, olyan gyorsan, amilyen gyorsan csak lehet, akárkivelakármivel, teljes kuszaságban, ötletszerűen csereberélve. A magány ellen gittrágó szervezetekbe menekülni, az anyagi javakat a többiek kárára kisajtolni, a boldogságot a karrierben keresni, a szeretetet zsarolni vagy tiszavirág-szenvedélyekkel helyettesíteni.
Az igazi trauma azonban az, amikor a toldozgatással-foldozgatással kísérletező ember
rájön, a lázas akció hiába: a hiánynak valójában Isten-alakja van, a lyukon minden pótlék
átesik és idővel elenyész. Ekkor vesz birtokba a depresszió – vagy süt fel a fény. Ekkor ragaszt az agyagos szakadék-mélybe a katabázis – vagy erő születik katarzis által fölkapasz-

42

tiszatáj

kodni a peremre… Amit célnak és megoldásnak hittünk, eszközzé válik, megszentelt eszközzé válunk kölcsönösen egymás számára, párkapcsolatokban vagy áldozatos közösségekben. A pénz tápláló kenyeret tehet mások asztalára, a szegénység választott ranggá
nemesül, a boldogság a szeretetben sugárzik fel, s birkózik az úgy tetszik szükségszerű, kísértő boldogtalansággal.
József Attila születése percétől a halál beálltáig krónikus Isten-hiányban szenvedett,
de tudott róla, hogy valamiképpen, valahol és valamiért igenis van, ezért szenvedett jobban, mint az átlagember, tudott róla, mégsem volt képes a szívére szorítani, testközelbe
húzni; valójában ez a gigászi küzdelem emésztette fel – s emelte nagy költővé. Az Iszonyat
című versében mintha másról volna szó: egy kicsi, fásult leányka szadista játékáról, ahogy
a csecsemő éhes szájába benyomja a cuclit, ám azonnal, az első tejcseppnél vissza is vonja
azt. A kérdés mégis, mintha a kegyetlen, érthetetlen Úrhoz szólna: „ha adja, miért veszi
el?” Sokan sikoltanak így, a létezés kínlódó szakaszaiban, amikor olyan okozat gyötri
a testet-lelket-szellemet, aminek okát – létesültségünk jelenlegi fejlettségi fokán – még
képtelenek vagyunk felismerni. József Attila helyettünk, az őt követő lidérces rém-korszak
elszenvedői és elkövetői helyett, mintegy előélte és lírává szentelte figurális, szakállas
Istenkép trónfosztását, s azt a lassú, de a reményt egyedül hordozó folyamatot, amikor
megtanuljuk a Teremtő Erőt, a szellem-testű Istenséget, meglehet, régi néven, de átvilágított tartalommal szólongatni, terveiben tetten érni és a jóban társául szegődni. Attila
a „már nem úgy – de még nem így” köztes szellemállapot, az átmenet reprezentánsa, s törvényszerűen van egyedül.
Az elszakadtság, a magány-tudat már a 17 éves fiúban is erős.
Egyedül fogok én állni a világon,
Egyedül, egyedül, nem lesz soha párom.
.........................................................
S nem fog borulni le rám senkise sírva,
Ha majd távozom az örök-néma sírba.
(Egyedül, 1921)

Ez nem a kamaszok tipikus szenvelgése. Nem is utánérzés, inkább jóslat, amit a 28
éves férfi már szorongás-fokon fogalmaz meg:
A semmi ágán ül szívem,
kis teste hangtalan vacog,
köréje gyűlnek szelíden
s nézik, nézik a csillagok.
(Reménytelenül, 1933)

Hol az ember halhatatlan magja? A „hetedik”, az igazi Én? Világtalan angyalként játszódunk önmagunkkal?
„S elmegyek és másik jön és az is én vagyok:
Elsiklanak talpam alatt sziklás századok –
Mit akarok? s akarjak-e? Mi az örök?”
(Minden rendű emberi dolgokhoz, 1924)

2005. április

43

Egy évvel a halál előtt:
Gondoljátok meg: Ezen a világon
nincs senkim, semmim. S mit úgy hívtam: én,
az sincsen. Utolsó morzsáit rágom…
(Ki-be ugrál… 1936)

Az Én-tudat, a szerepjátszó, ál-bátorrá duzzasztott kevély Én fölmorzsolódása ez,
a szinte párhuzamosan született Kész a leltár (1936) hetykeségével szemben:
Magamban bíztam eleitől fogva.
Majd fél évvel a halála előtt, a megadás, de nem a feladás sorai:
Nem emel föl már senki sem,
belenehezültem a sárba.
Fogadj fiadnak, Istenem,
hogy ne legyek kegyetlen árva.
(Nem emel föl, 1937)

S az utolsó költői üzenet – a szinte prózai közléssel:
Egyedül voltam én sokáig.
Majd eljöttek hozzám sokan.
Magad vagy, mondták; bár velük
voltam volna én boldogan.
...............................................
Szép a tavasz és szép a nyár is,
de szebb az ősz s legszebb a tél,
annak, aki tűzhelyet, családot,
már végképp másoknak remél.
(Íme, hát megleltem hazámat, 1937. nov.)

A feloldódás, a biztonság zaklatott, lázas vágya furcsa módon, a már szétbomlott
pszichikum hatására meg-megjózanul, csendesül. Addig viszont folyik a küzdelem, a társért, a puszta szerelemnél több szerelemért – a képzelt asszonyért, akit hús-vér nő aligha
testesíthet meg, s aki mégis megkísérli, kudarcot vall. József Attila Isten helyett egy másik
embert, női lényt keres menedékül; örök gyermek, anya-vesztett, kitaszított sebzett lélek,
tökéletes szeretetre áhítozó, de tökéletesen szeretni képtelen. A felnagyított, még a naturalizmusában is idealizált anyakép rabja. Nem csak enyhülésért eseng, hanem egyenesen
megváltásért; holott a társ ezt sohasem adhatja meg, mert ő maga is esendő és megváltásra szorul. Mint ahogy a legjobb, legáldozatosabb anya sem lehelhet a fiába előre megoldott életet, nem köthet a vállára egy batyu hamuba sült boldogság-pogácsát, amibe menet közben csak bele kell harapni, és jóra fordul minden.
József Attila 1933-ban, majd végleg 1934-ben formába önti a pillanatot, amikor a felhőzött térből a lélek egy hirtelen támadt kegyelmi résen át magasabbra, a szellem világos
szférájába szökken. Megírja az Eszmélet-et. Az előzményben is tárgyilagos:

44

tiszatáj
A csillám szememből kihagy,
szemem tanul már rámeredni
a dolgokra. – Gyermeki vagy
– szól – én már nem tudok szeretni.

Aztán megérik a mű, talán a legjelentősebb József Attila-vers. Kristályragyogással ott
forog a hideg űrben az Istentől elbitangolt, elszakadt világ. A lefokozott, lecsupaszított,
félreértett dolgok világa; széttekintés illúzió nélkül. Megmutatják – okulásul – az istenek.
Ügyeskedhet, nem fog a macska
egyszerre kint s bent egeret.
Jaj, ezt mi ma sem akarjuk elhinni. Bizniszeinkbe bonyolódva, de „fennkölt stílben”
igét hirdetve: hátha mégis. Hátha mégis… hátha lehetséges egyszerre.
„Ami van, széthull darabokra”. Sír a vas. Nevet az eső. Talán már csak ebben él – rejtekezve – az isteni. A boldogság? Konzumboldogság.
Láttam a boldogságot én,
lágy volt, szőke és másfél mázsa…
Ledőltünk a puha, langy tócsába. Hát ennyi? Erről van szó?
1937-ben, az utolsó évben, József Attila, mint a fuldokló, aki még egyszer kidugja fejét
a hullámokból, makacsul így kiált:
Nincs alku – én hadd legyek boldog!
(Ars poetica)

De a rendíthetetlen boldogság nem ott van és nem úgy, ahol és ahogy ő keresi. Kizárólagos bűnös után nyomoz és a társadalom igazságtalanságában fedezi fel. Magyarként is elszenvedett traumákat okol. Az általános, mindent ürömmel mérgező boldogtalanságnak az okozatát láttatja, a legtriviálisabb, legköznapibb élet-helyzeteket is – mármár a politika szintjén veszteglő jelszó- és plakátszlogeneket is – egyéni esztétikai erővel
emeli költészetté. A sötét kép a nyomorúságban tengődőkről, az összeharácsolt vagyonukban lelkifurdalás nélkül élvezkedőkről, a korabeli Magyarországot sorvasztó gondokról,
a szégyenletesen kizsigerelt szegényekről – hiteles, cáfolhatatlanul reális. A látlelet, a diagnózis pontos: a tévedés a terápiában van. Drasztikus tüneti kezelés, felületi gyógyjavallat;
erőszakra épített téveszme sorozatban gyártott receptje. „Holnapra megforgatjuk az egész
világot” – harsog az induló, árulkodik a célról: ami-aki fölül volt, kerüljön alulra! Ez csupán bosszú, kielégülés, de ezáltal a világ minősége, a szellemi evolúció, ami majd a megnyilatkozó anyagiban is lenyomatot képez, egy jottányit sem halad előre… József Attila
hamar ráébred: ez is – az osztályharcos diktátum – csapda. A „mozgalmiak” kivetik azt,
aki nem „mozgolódni”, hanem valóban följebb lépni akar.
A haza sorsát, a magyarság sorsát Attila ön-sorsként is vállalja: 1922 első felében a 17
éves kamasz félig divatból, de őszinte hevülettel megírja a maga Trianon-versét (amit
a régebbi kiadások jellemzően kihagytak). Gyenge vers ez, de nem letagadható.

2005. április

45
Ha eljő az idő – a sírok nyílnak fel,
Ha eljő az idő – a magyar talpra kel,
Ha eljő az idő – erős lesz karunk,
Várjatok, testvérek, ott leszünk, nem adunk!
(Nem, nem soha)

Egyetlen alkotónál sem szabad a kezdeteket lebecsülni. A közlés formailag még megoldatlan, de tartalmaiban többnyire később is vállalható. 1922 közepén és végén (alig fél
évvel a Nem, nem soha dagályos patetizmusa után) születik a Magyarság:
Magyar vagyok én is, (rivallnak a kányák)
Ilyen vagyok én és sose leszünk mások
Jaj, jaj, nem tudunk élni, nyavalyások.
– majd az Istenjárás vallomása:
Az Úristen minket nagyon szeret,
Minket mindennap látogat.
Nehéz, kegyetlen nehéz a lába
S egy-két magyar szív néha megszakad.
A nemzet-pusztulás víziója is gyötri:
Magyar, köszönj az elmúlásnak,
Nincs mit kereskedj már e tájon,
Akad legény, ki ideálljon,
S ásóját vígan földbe szúrja!
...........................................
S a nyomorultak, ők, akik miatt
Temetőnek is kicsi lett világunk,
Még ők bíztatnak, hogy a pusztulást
Hős bátorsággal s daccal kell kibírnunk!
Hát lesz-e magyar, ha mi nem leszünk?
(Magyarok, 1924 vége)

Ő maga is a magyar közösségi lét kárvallottja, törékeny alkatában csapás csapásra éri.
De mégis – csupán fél évvel a halála előtt – a kor Magyarországának szigorú, minden
szentimentalizmustól mentes feltérképezésével párhuzamosan kibuggyan a tollából a fohász:
S mégis, magyarnak számkivetve,
lelkem sikoltva megriad –
édes Hazám, fogadj szívedbe,
hadd legyek hűséges fiad!
(Hazám, 1937. máj.)

A XX. század pingált látvány – Istene még ott tornyosul a bűntudattal, szegénységgel
küszködő költő szellemi horizontján. Ez a „Mintha-Ő” inkább akadály, mint közelítés az
élő, transzcendenciában lüktető Istenséghez. Legjelenebb jelenünk egyik legfontosabb

46

tiszatáj

felismeréséhez a József Attila-i tövises út vezet: hányszor és hányszor sóhajtunk fel, miközben némely embertársunk indulatos, látszólag „logikus” érvekkel alátámasztott tagadását részben részvéttel, részben önbizonyosságunkban megnyugodva hallgatjuk: „az az
isten, akiben ő nem hisz, az nem az az Isten, akiben én hiszek.”
A látvány-isten, vagy éppen annak szimpla közemberré kicsinyített, giccses, gyártott
gyurma-mása hamar megrepedezik és elmorzsolódik. Attila ezzel hadakozik, amikor vagdalkozik:
Nekem mindegy: van isten vagy nincsen
S bizonyisten hinnék benne,
De még annyi szabadidőm sincsen.
(Nekem mindegy 1924)

A híres botrány-vers dacos cinizmusa is a megparancsolt, konvencionális, kiüresedett
fogalmak ellen lázad, amikor azt kiáltja, kéretlenül a hamis világ képébe, hogy sem Istene,
sem hazája, sem apja, sem anyja… „gyönyörűszép szíve” (Tiszta szívvel, 1925) valójában
megváltásért eseng.
A Kései sirató (1935–36. dec.) provokatív esdeklése ez, a cáfolat reményében:
A gyermeknek kél káromkodni kedve –
nem hallod, mama? Szólj rám!
Hiszen végestelen-végig a „bűn” nyomasztja – az az el sem is követett:
Világot hamvasztottam el szívemben
és nincs jó szó, mely megríkasson engem,
kuporogva csak várom a csodát,
hogy jöjjön el már az, ki megbocsát
és meg is mondja szépen, micsodát
bocsát meg nékem e farkasveremben!
(Mint gyermek… 1935)

S mivel nem jön – mert az Agyag-isten nem tud lépni, hát odavágja:
Én istent nem hiszek s ha van,
ne fáradjon velem;
majd én föloldozom magam;
ki él, segít nekem.
(A bűn, 1935)

De sehogy sincs ez jól; érzi. Vergődik. Ahogy már korábban is.
Ne haragudj hát, Isten, nem hiszek
De nyakamban száz kétséget viszek
........................................................

2005. április

47
Tudom, előtted el nem sáppadok –
Gyere, Úristen, nézz meg – itt vagyok!
(Keserű nekifohászkodás, 1922)

S ugyanebben az évben, ugyanazon a nyáron:
Tudom, hogy zöldel a fű, de nem értem, minek zöldel,
meg kinek zöldel.
.......................................................................
Hallom, hogy fú a szél, de nem tudom, minek fú, mikor én
szomorú vagyok.
.......................................................................
Csak egyszerűen, primitíven szeretném most Neked elmondani,
hogy én is
vagyok és itt vagyok és csodállak, de nem
értelek.
(Csöndes estéli zsoltár)

Mintha Babits – éppen a megmart Babits! – Esti kérdés-e szólna:
Minek nő a fű, hogyha majd leszárad?
miért szárad le, hogyha újra nő?
A merev, statikus Isten-kép és a lehangoló világ látványa szinte káromlásra sarkall:
Nagyon utálkozhatott az Isten,
Hogy ilyen csúnya planétát köpött!
(El innen, 1923)

S párhuzamosan:
Nagy bánatomnak égő csipkebokrán,
Ó én Uram, hogy megjelentél nékem,
Tán már nem is bús fájdalmam lobog,
Te tündökölsz e fonnyadt büszkeségen.
Átlátsz, tudom, a bűnök cifra gyolcsán,
Erény rongyán, bátorság mentebőrén,
Mégis mindent levetkezem, Uram,
S elődbe küldöm lelkem szűzi pőrén.
(Uram, 1923)

A költőt a lélek hullámvasútja dobálja, föl-le, csúcsra és szakadékba, gyors váltásokkal.
Ő pedig bizonyosságra éhes, „Istenhulladékot, Istendarabkákat keresgél”. (A kutya, 1924)
Az elérhetetlen magasba, óriásnak képzelt Isten-alak kisebbségi érzést szül:
Láttam, Uram, a hegyeidet
S olyan kicsike vagyok én.
Szeretnék nagy lenni, hozzád hasonló,
Hogy küszöbödre ülhessek, Uram.

48

tiszatáj
........................................................
Meg nem zavarlak, én Uram,
Elnézel kis virágaink fölött.
(Isten, 1925)

Ha az ember nem éri fel Istent, hát Őt akarja lehozni az egekből, fizimiskáját földire
igazítani, földi gúnyába öltöztetni, cimboraként társalogni vele. József Attila ezt is megkísérli:
Hogyha golyóznak a gyerekek,
az isten köztük ott ténfereg.
S ha egy a szemét nagyra nyitja,
golyóját ő lyukba gurítja.
............................................
Ő vigyáz a tiszta cipőre,
az utcán is kitér előle.
Nem tolakszik és nem verekszik,
ha alszunk, csöndesen lefekszik.
(Isten, 1925–1934)

Az Isten ebben a felfogásban kicsi -i – és kicsi – ő -. Ez a leegyszerűsített, naiv Istenkép hosszú évekig vonzza, Isten derék, szorgalmas munkásember – Attila a keze alá dolgozik.
Dolgaim elől rejtegetlek,
Istenem, én nagyon szeretlek.
Ha rikkancs volna mesterséged,
segítenék kiabálni néked.
Ha szántóvető volnál, ha csősz volnál… sorolja a költő, mindegy, ő mellőle nem tágítana:
Ha nevetnél, én is örülnék,
vacsora után melléd ülnék,
pipámat egy kicsit elkérnéd,
s én hosszan, mindent elbeszélnék.
(Istenem, 1925–1934)

A karácsonyi születés misztériuma a Betlehem-ben (1929) még gúnyirattá keseredik
(a három király pálinkát nyakal), de a Betlehemi királyok-ban a köznapiság is megszentelődik, az irónia szeretetben oldott.
Benéztünk hát kicsit hozzád,
Üdvösségünk, égi ország!
Ugyanabban a hónapban keletkezett mindkét vers! Micsoda földcsuszamlásai, váratlan átrendeződései a léleknek!

2005. április

49

De ez a végletesen elemberiesített, egyoldalú gyalogisten sem elégíti ki a kétségbeesetten keresőt. Isten nagy ellenfele, az antipólus, a semmi, egyre erősebben nyomul, hogy
benyelje:
Ijessz meg engem, Istenem,
szükségem van a haragodra.
Bukj föl az árból hirtelen,
ne rántson el a semmi sodra.
.......................................
Meghalni lélegzetemet
fojtom vissza, ha nem versz bottal,
és úgy nézek farkasszemet,
emberarcú, a hiányoddal!
(Bukj föl az árból, 1937)

Aztán az utolsó versek, a Karóval jöttél és a Talán eltűnök hirtelen gyónás-őszinteségű búcsúzása. Itt már nincs áthárítás, sem Istenre, sem emberre. A gyónásban nem kíváncsiak az érdemekre, csak a bűnt, a mulasztást kell – szépelgés nélkül – bevallani.
Tejfoggal kőbe mért haraptál?
A küldetéses, de még erőtlen jövevény tragédiája.
Már bimbós gyermek-testemet
szem-maró füstön szárítottam.
Bánat szedi szét eszemet,
ha megtudom, mire jutottam.
Ő – a fizikai térben – csak a vereséget észlelte. De Akinek meggyónt, az a többit is
számon tartja. Nem csak azt tudja, mi történt itt, 1905 és 1937 között a József Attilának
nevezett kivételes Én-ben és Én által, de azt is, miért történt mindez. Az a bizonyos önpusztító szem-maró füst egyúttal áldozati füst is volt – önégetés a maradókért, az életbeszületendőkért.
Én az Istenem
úgy szeretem,
Hogy a szívemet
földbe vetem.
Megérik, akkor learatom,
Fölösét pedig másnak adom.
(Isten, 1925)

Felhős élete beavatott perceiben eljutott a materiális eszközökkel, meg a szavakkal is
oly nehezen kifejezhető Szellem–Istenhez, az Ősteremtő, Kozmosz-ura Atyához. Szédítő
iramú üstökös-útján paradox, csillagtulajdonságú sorsa volt. Pulzált a fényessége; ezt
a végső létfeladatot bevilágító ragyogást a tömör anyag vissza-visszaszippantotta. De
a fényfoltos sötétségben még így is élesen kirajzolódnak az érvényes szellemi alakzatok.

50

tiszatáj

Amit József Attila felderített, annak gyakorlati megvalósítása a harmadik évezredre maradt.
Vegyetek erőt magatokon
És legelőször is
A legegyszerűbb dolgokhoz lássatok –
Adódjatok össze,
Hogy roppant módon felnövekedvén,
Az Istent is, aki végtelenség,
Valahogyan megközelítsétek.
(A számokról, 1924)

Még nincs készen a világ – lélegezzünk fel, mert kétségbeejtő lenne, ha így nézne ki
készen:
…És ennek meg kell lenni,
Hogy akkor már nem törődvén mással,
Lelkünk tiszta ruhája legyen,
Kívánt álmunk szűz teste legyen,
Teste ének s igazság legyen,
Alakja Istenhez hasonlóbb legyen
Az eljövendő többsejtű embernek,
Aki belőlünk vetül majd elő,
Aki mi leszünk,
A nagy Továbbcsináló,
Akiért most beteg a világ.
(Most a teremtés kezdetén vagyunk, 1924)

Nekünk szól, vigasztal:
Tudom, hogy nemcsak por vagyunk:
Por és Istenpor vagyunk.
Visszahullván
A por a porral elkeveredik,
Visszahullván
Így keveredik el Istennel a lélek.
(Tanítások, 1923)

Igen. Ugye, igen? Hiszen
Mindenkor idejük van a zsoltároknak.
Gyémánthegyen állunk,
De zsebünkben kavicsok vannak.
Nagyon elfelejtettük, hogy angyalok voltunk,
Kövér vánkosokba tömtük fehér szárnyaink.
.....................................................................

2005. április

51
Mindent meg kell simogatni,
A hiénákat is, a békákat is.
(Gyémánt, 1924)

A hiénákat, a békákat is. Ezt az a József Attila üzeni, aki „szelíd révészként csónakázik
Isten felé.” Aki élete levegőjének végső fogytán az isteni pedagógiát, a szabad teremtmény erejét ismeri fel.
Az Isten itt állt a hátam mögött
s én megkerültem érte a világot
....................................................
...................................................
Négykézláb másztam. Álló Istenem
lenézett rám és nem emelt föl engem.
Ez a szabadság adta értenem,
hogy lesz még erő, lábraállni, bennem.
Úgy segített, hogy nem segíthetett.
Lehetett láng, de nem lehetett hamva.
Ahány igazság, annyi szeretet.
Úgy van velem, hogy itt hagyott magamra.
(Az Isten itt állt a hátam mögött… 1937. okt.)

Nem tudjuk, sohasem tudjuk meg, azon az utolsó napon, utolsó órán és percben félrenézett-e József Attila sovány, sebesre horzsolódott angyala vagy éppen a hóna alá nyúlt és
átsegítette, hogy láthasson végre színről-színre.
Eljön-e újra? Lesz-e otthona – s nem albérlete – a szívekben? Fölfogadja-e a világ,
hogy méltó tisztét elfoglalja?
A világ ha elbujdostat
Csak visszahív harangozni.
Elbujdosott harangozó
Csak visszajön harangozni.
..........................................
Aztán egyszer nagy ünnepkor,
Mikor keresik halálra,
Visszajön még harangozni,
Harangozni, de halálra.
(A világ ha elbujdostat, 1926)

Nem. Ugye, nem, fals ünnepem? Nem halálra. Hanem a halál halálára, amit úgy hívnak: feltámadás.

52

tiszatáj

KOVÁCS ANDRÁS FERENC

A disznó éji dala
„Kínában lóg a mandarin.
Gyilkolt ma is a kokain.”
(József Attila: Biztató)

Kínában lóg a mandarin
Hiába nóta mantra rím
Fityeg a szufla fennakad
Hiába nóta mantra rím
Kínjában égi padmalyon
Düböng a légi vadmajom
Fityeg a szufla fennakad
Düböng a légi vadmajom
Gyilkolt ma is a kokain
Nem élünk ritka tokajin
Fityeg a szufla fennakad
Nem élünk ritka tokajin
Aki szegény az légszegény
Foszló remény a férc egén
Fityeg a szufla fennakad
Foszló remény a férc egén
Foszlány a nóta mantra rím
Rosszlányok csókja mandarin
Fityeg a szufla fennakad
Kifogy a szó s a sanda rím

2005. április

53

B ÓKAY ANTAL

A késő-modern én konstrukciója
EGY ÚJ KÖLTŐI STRATÉGIA MEGALAPOZÁSA JÓZSEF ATTILÁNÁL

József Attila költészetét ismerők majdnem egybehangzó módon 1927–28-ra teszik a költő
poétikai kiteljesedésének időszakát. Tverdota György egyetértéssel idézi Halász Gábort,
hogy „József Attila igazi hangja, pontos dátummal meghatározólag, 1927 áprilisában szólalt meg”1. Szabolcsi Miklós is külön kötetben fogja össze ennek az időszaknak az életrajzi
és poétikai jellemzőit, címként („Kemény a menny”) egy olyan vers (Óh szív! Nyugodj!)
fél sorát használja, amelyet valóban meghatározó jelentőségűnek tarthatunk egy új, immár nem szecessziós-szimbolista, és nem is avantgárd költői beszédmód megformálódásában. József Attila poétikai kiteljesedése egyben a magyar költészet történetének meghatározó fordulata is: Halász Gábor kijelentése stílusában párhuzamos Virginia Wolf ismert megjegyzésével, hogy „az emberi természet 1910 decemberében, vagy akörül megváltozott”2. József Attila költészetének kialakulásával ugyanis ekkor jönnek létre azok
a formák, amelyek megteremtik, majd kiteljesítik a magyar költészetben a késő modern
poétikai beszédmódot, egy olyan fajta vers születik, amely aztán a magyar líra továbbvivő
főiránya lehet, és amely teljes mértékben párhuzamos a kortárs nemzetközi költészeti
tendenciákkal.
A kiteljesedés, vagy éppen fordulat versei folyóiratokban való közlés után a Nincsen
apám se anyám kötetben 1929 februárjában jelennek meg. Ez a kötet az új költői szubjektumot mintegy folyamatában, tárgyalásában3, kiteljesedésében mutatja be (teremti
meg), az 1929 és 1934 közötti kötetek pedig mintegy kitöltik, stabilizálják az itt létrejött
konstrukciót. Az előző kötet, a Nem én kiáltok után azonban hosszú idő telt el4, ezért az
1929-es gyűjtemény szükségszerűen sokféle verset tartalmaz. A poétikai stratégiát, válto1
2

3

4

Tverdota György : József Attila, Korona Kiadó, Bp. 1999. 6.
Az eredeti mondat pontosabban: „on or about December 1910 human nature changed”. In: „Mr.
Bennett and Mrs. Brown”, idézi Allen, Walter: The English Novel, Harmondsworth: Penguin,
1958, 341.
Tudatosan használom Julia Kristeva terminusát aki a szubjektumról „en procès” mint folyamatról és mint jogi értelemben vett tárgyalásról, perben állásról beszél La révolution du langage
poétique (Paris, Éditions du Seuil, 1974.) című könyvében. Magyarul lehetetlen visszaadni az eredeti kettős értelmet, Horváth Krisztina „folyamatban levő”-nek fordította a kifejezést: vö.: Kristeva, Julia: „A költői nyelv forradalma (részletek), In: Bókay A.–Vilcsek B.–Szamosi G.–Sári L.
(szerk.) A posztmodern irodalomtudomány kialakulása, Bp. Osiris Kiadó, 2002. 124–126.
A kötetről lásd Stoll Béla megjegyzéseit. In: József Attila összes versei, 1. köt. Akadémiai Kiadó,
Bp. 1984, 509–511.

54

tiszatáj

zást azonban határozottan sugallják a kötetcímek. A Nem én kiáltok (hanem valami más
szól rajtam keresztül) prófétikus üzenetével ellentétben a Nincsen apám se anyám cím
egyértelműen az én, a szelf költői alapításának kérdését teszi a középpontba. A cím egy jóval korábbi, 1925 márciusában, alig három hónappal az előző kötet megjelenése után
publikált vers, a Tiszta szívvel első sora. A címadás persze közvetlenül a kötet megjelenése
előtt történt, ezért már 1928-as üzenetet hordoz, centrumában a hagyományokról, az
ödipális ősöktől, személyes és társas tradícióktól önmagát elkülönítő, önreflexív én – itt
még kizárólag negatív tartalmú – állítása (és persze a köteten belül keresése, konstrukciója) van. A Tiszta szívvel programadó, megalapozó vers, nemcsak József Attila költői
önteremtésében, hanem az egész modern magyar költészet új lírai tematikájának alapításában. Nem beteljesít, hanem megnyit, megjelöl egy beszédmódot, egy bizonyos fajta
költői gondolkodásmódot, olyat, amelyre már lehet egy új poétikát, a világ újfajta lírai
feltérképezését építeni. Az új líra aztán az 1927–28-as években kerekedik ki, de hátterében mindig ott sejlik a 2-3 évvel korábban született vers.
Érdekes módon találhatunk ebben a korai időszakban egy hasonlóan programadó elméleti szöveget is, melynek témája, a vershez hasonlóan, tartósan és gyakorta visszatér
költőnk gondolkodásában. Ez az 1926 végén Párizsból, Gáspár Endrének5 küldött levél
határozottan jelzi a váltás tudatosságát:
A romantika – mely Bécsben még lényeges alkatrésze volt érzéseim és ebből következően gondolkodásom struktúrájának – elillant belőlem, s ami még megmaradt volna, azt
akarattal fujtam széjjel. Azaz semmi sincs, amit megokolás nélkül leírnék, csupán azért
mert tetszik…”6
A levél további részeiben, pontokba szedve, József Attila kifejti, hogy új költői beszéde
az élmény, a hangulat kizárásával szigorú tárgyiasságra épül. Ennek az akkor még erőteljesen organikus tárgyiasságnak a középpontjában közvetlenül az én, a szelf áll, és a szelf
konstrukciójának során épülhet fel a homológ költői világ. Az 1929-es kötet elsődleges homológiaként a szerelem én-teremtő szerepét próbálja felépíteni, ezt majd 1929 után cseréli ki József Attila egyfajta társadalmi mechanizmusra, az én és a közösség homológiájára
épülő új öltözékre. A szelf mint konstrukciós eredmény azonban a továbbiakban, hosszú
ideig megalapozó szerepű marad. Dolgozatomban ennek az organikus tárgyiassággal megszerkesztett szelfnek a történetét, verseit, elsősorban a Tiszta szívvel-t vizsgálom.
A Tiszta szívvel recepciós pozíciója
A Tiszta szívvel 1925 tavaszán a Szeged című lapban jelent meg, és – ami különösen érdekessé teszi – számos emlékezetes recepciós gesztust váltott ki. Úgy tűnik, olvasói, így vagy
úgy, de megértettek valamit hozadékából7. Rögtön pár napra első megjelenése után a Sze-

5

6
7

Gáspár Endre, Joyce Ulyssesének későbbi fordítója, Kassák köréhez tartozott. 1924-ben jelent
meg könyve Kassákról. Feltételezhető, hogy ezt József Attila ismerte. Vö.: Gáspár Endre: Kassák
Lajos – Az ember és munkája, Julius Fischer Verlag, Wien, 1924. 1–47.
József Attila Válogatott Levelezése, szerk.: Fehér Erzsébet, Bp., Akadémiai Kiadó, 1976. 120.
Tverdota György részletesen, több szempontból elemzi a vers körüli történéseket a József Attilakultusz alakulása szempontjából. In: A komor föltámadás titkai – A József Attila kultusz szüle-

2005. április

55

gedi Új Nemzedék (mely kétségtelenül egészen másképp, nem éppen progresszív irányban
volt „új nemzedék”), egy antiszemita kirohanáshoz kötve véleményét, a verset „négy strófás, rímbe szedett mázolmány”-nak nevezi, „melyben valaki hivalkodik, hogy ’se Istene, se
hazája’, hogy ’akár embert is öl’ s nem bánja ha fel is akasztják”8 Első ismert, sőt közismert interpretátora Horger Antal, az egyetem nyelvészprofesszora volt, aki pontosan
felismerte és persze elutasította a vers irányát, újfajta, jón és rosszon túl megfogalmazódó
én-képét, ideálját. A másik jelentős olvasó egy évvel később jelentkezett, ő a Bécsben élő
Ignotus volt, aki az 1926. szeptember 16-i Nyugatban egy a korabeli költészetet áttekintő,
a verselésről szóló írásában mondja a költőről, hogy „szeretem, lelkemben dédelgetem,
simogatom, dünnyögöm és mormolgatom egy versét”, majd idézi a teljes költeményt. Értékelése egyértelműen pozitív, „Gyönyörű szép – s ez a vers nem lett, nem lett volna meg,
9
ha előtte nincs népdal és nincs expresszió, verses vers és szóval mondó vers” . Ignotus
különös akciója kettős poétikai üzenettel volt a költő számára. Egyrészt felülírta a Nyugat
véleményét, hiszen József Attila korábban elküldte versét a folyóiratnak, de Osvát nem
közölte. Ignotus Pál József Attila akkori reakciójáról írja, hogy „Közben a vers sokat bolygatta. Nem volt benne biztos, hogy jó-e.” majd Ignotus Pál emlékezetből idézi is a költőt,
aki valahogy így fogalmazhatott: „kezdtem meggyőzve lenni arról, hogy valami baj van
vele. De valahogy nagyon hozzám tartozott. Törtem a fejem, hogy nem szószaporító-e,
megpróbáltam lerövidíteni. De közben megjelent a Nyugatban apád Ars poetica-ja, amelyben szó szerint leközölte. Így kerülő úton mégis bejutott oda, sőt a legdíszesebb helyre:
apád gyönyörű szépnek nevezte.”10. Ma már nem lehet tudni, mennyire volt pontos az emlék, de mindenképpen József Attila-i. Két dolgot emelnék ki belőle: egyrészt a „valahogy
nagyon hozzám tartozott” kijelentést, azaz a Tiszta szívvel olyan én-vers volt, amely egyben a tényleges én megköltését is elősegítette, vers volt, amely embert csinált (és ezért
vitte magával a költő végig egész életében). Másrészt az is érdekes, hogy poétikai szempontból milyen irányba gondolta a költő javítani versét: az amúgy is rendkívül megszerkesztett, tömör szöveget rövidíteni akarta. Ez a tiszta, szikár beszédmód a tárgyias költészet sajátossága, elméleti szempontból majd a Babits-kritika mutatja be szerepét. Ignotus
véleménye nemcsak a Nyugat akkori irányítójának, Osvát Ernőnek a véleményét írta felül, hanem lényeges impulzust adhatott József Attila és az avantgárd átalakuló viszonyában is. Erg Ágoston Kassák körének József Attilával jó kapcsolatot ápoló tagja 1924 októberében egy levélben örömmel számol be arról, hogy Kassák hajlik József Attila verseinek
közlésére, „természetesen egy kikötéssel, hogy ti. vagy-vagy. Azaz (…) nem írsz felváltva
magyar népdalokat és ilyen verseket” 11. Ignotus cikke pedig pontosan erről szól, hogy
mégiscsak lehet írni felváltva kötött és szabad formában.

8
9
10
11

tése, Pannonica Kiadó, 1998, 43–66. A következőkben csak a szelf poétikai formálódása szempontjából tekintem át a recepció történetét.
Bokor László–Tverdota György (szerk.): Kortársak József Attiláról Akadémiai Kiadó, Budapest,
1987, 77.
uo. 94–95.
Ignotus Pál: Csipkerózsa, Bp. Múzsák, 1989, 136. (a fenti részt idézi Bokor–Tverdota, i. m. 716.)
József Attila válogatott levelezése, szerk. Fehér Erzsébet, Akadémiai Kiadó, Bp. 1976. 58.

56

tiszatáj

A Tiszta szívvel kétféle recepciója, Ignotus és Horger ellentétes fogadtatása, az én-állítás kétféle, elutasító és elfogadó reakciója végigkísérik József Attila költői pályáját. Horger megjelenik a Születésnapomra című versben, mely természetesen ugyancsak szelf
vers, és ugyancsak igen bonyolult viszonyt épít ki a poétikai konstrukció és a belső világ
ilyen és másfajta (például pszichoanalitikus), de mindenképpen nyelvi-retorikai jellegű
elképzelései között. Ignotus és Horger (és még egy pozitív 1929-es vélemény: Hatvany-é)
is felidéződik továbbá a nevezetes, 1937-es szelf-konstrukciós írásban, a Curriculum vitae-ben: „ez a versem, Tiszta szívvel a címe, igen nevezetessé vált, hét cikket írtak róla,
Hatvany Lajos az egész háború utáni nemzedék dokumentumának nyilvánította nem egy
ízben ’a kései korok számára’, Ignotus pedig ’lelkében dédelgette, simogatta, dünnyögte és
mormolgatta’ ezt a ’gyönyörűszép’ verset, ahogy a Nyugatban írta róla és ezt a verset tette
Ars poeticájában az uj költészet mintadarabjává”. József Attila saját recepciós viszonya
verséhez még további fordulatokat rejtett. A Tiszta szívvel első sora lett az 1929-es verseskötet a Nincsen apám se anyám címe, és még 1934-ben, gyűjteményes kötete összeállításakor is kötetcímként merült fel a „Tiszta szívvel” 12. A recepció többszörösen is sejteti
a vers kiemelt pozícióját, érdemes ezért az itt érzékelt irányból alaposabban megvizsgálni
szövegét13.
Szelf-konstrukció – verskonstrukció
A vers első olvasásra is nyilvánvalóan önismereti természetű és önteremtő szándékú, kifejezetten én-vers, azaz poétikai értelemben a szelf átfogó metaforája, melynek figuratív
centruma, alapítója a „szív” ismételten megjelenő képe, amihez egy igen szigorúan szerkesztett, pontos szintaktikai és szemantikai struktúrában kibontott sorozat kapcsolódik.
A versnek ez a tengelye, alapító és érkezési pontja, a szelf egy olyan metaforája, mely már
számtalanszor felbukkant a költészet történetében, és amely ennek következtében akár
allegorikus értelemmel is bírhat. Annak oka, hogy a szív itt nem allegória az, hogy igazából nincs tartalma, a jelzőkön, az ismételt, így kiemelt „tiszta” és a „gyönyörűszép” minőségen túl, nem tudunk róla semmi közelebbit, nem lehet „szent szív” (bár ilyen utalás bizonyos sorok értelmezése kapcsán nem lehetetlen), vagy esetleg „szerelmes szív” (ilyen
értelem más korabeli versek alapján lenne adható). A „szív” üresen hagyott metaforája
konstrukciós, szintaktikai szempontból a vers leginkább kiemelkedő pontjain bukkan fel:
az elején és végén, illetve az aranymetszés pontján, a 11. sorban. Az olvasó a képet egyszerre nem tudja felejteni és nem tudja megoldani, a szív üzenet helyett visszatérő retorikai talánnyá válik.
A versben megjelenő szelf – paradox módon – a sorozatos tagadásokból épül fel, a tagadás szavai kiemelkedő gyakoriságúak, a verskezdő „Nincsen” után az egymást követő

12
13

A Toll kötetet beharangozó hírében még ezen a címen szerepelt a későbbi Medvetánc. vö. Stoll
Béla jegyzete, József Attila összes versei, Akadémiai Kiadó, Budapest, 1984. 1. köt. 521.
A versről sok kitűnő értelmezés született. Saját interpretációmban elsősorban Szabolcsi Miklós
(In: Érik a fény, Bp. Akadémiai Kiadó, 1977.) 340–353. Bori Imre (Szövegértelmezések, Újvidék,
Fórum Könyvkiadó, 1977. 116–126.) és Tverdota György (József Attila, i. m. 18–26.) írásaira támaszkodtam.

2005. április

57

kopogó, ritmikusan ismétlődő „se-se” sorozat elkerülhetetlenül magára vonja figyelmünket. És negatív, tagadásos tartalmú a szavak jelentős része akkor is, amikor állít, cselekszik valamit, az „ölök”, „betörök”, „elfognak”, „felkötnek” mind a pusztítás, a rombolás,
azaz a tagadás szavai. A vers olvasása közben szokásosan működik a már nagyon korán
kialakult kultusz alapú recepció, mely a költő kamaszos, szertelen nyomorgó képét vetíti
elénk és a verset ennek a lét-pozíciónak kivetüléseként értelmezi. Ez a külső segítség
azonban félre is vezethet minket, hiszen a háttérben messze több rejlik, mint puszta fiatalos, mindent elutasító hév, vagy éppen a tényleges élethelyzet elkeserítő nyomora. Érdemes ezért a szöveget nagyon alaposan értelmezni.
Az első szakasz belső összefüggései igen pontosan szerkesztettek:
Nincsen apám, se anyám,
se istenem, se hazám,
se bölcsőm, se szemfedőm,
se csókom, se szeretőm.
A négy sorban két-két, összesen nyolc lét-összetevő, a társas létezéshez elengedhetetlen viszony jelenik meg és utasítódik tagadással vissza. Az első két sor még egyértelműen
leírható a társas, tradicionális hatalmak elutasításaként, vagy – pszichoanalitikus fogalmakkal – az ödipális viszonyok14, emlékek tudatos leválasztásaként.15. Az elutasított tárgykapcsolatok, az apai (apa és Isten), illetve az anyai (az anya és a haza) viszony ellentétes
természetű kétszer kettős szerkezetébe rendeződnek. Lényeges, hogy az első szakasz határozottan „kép-telen”, mellőzi, kizárja a költői képet, és helyette fogalmakat viszonyba helyezve grammatikai-strukturális összefüggésekkel épít. Ez eltér a Nyugat költői és szerkesztői által szokásosan preferált poétikai beszédmódtól. A vers egészében persze egyfajta
fokozatos képiesedést figyelhetünk meg, a második, narratív rész már elképzelhető, egy vizuálisan, filmszerűen konstruált (szegénylegény-történetet ismétlő) allegorikusságra épül.
Az első szakasz 3–4. sora azonban bonyolultabb jelentésirányt mutat. Ezekben a költő
(a grammatikai-strukturális szerkesztés megtartása mellett) négy allegorikus-emblematikus hordozót, metonimikus résztárgyat jelöl meg, amelyek első szintű megfejtése persze
egyáltalán nem nehéz. A bölcső és a szemfedő a születés és a halál, a csók a saját szerelem,
szeretet, a szerető a mástól felé tartó szeretet metonímiája. Az árulkodó, mondhatnám
a dekonstruktív sor a harmadik, hisz saját születését és saját halálát senki sem tudja visszautasítani, senki sem menekülhet meg az elől, hogy születése és halála legyen. A sor ellentéte annak az ismert mesei motívumnak, ahol a főhős a szerelem vagy más nagyszerű,

14

15

Értelmezésem nem pszichoanalitikus interpretáció, hanem arról van szó, hogy a szelfről való beszéd során elkerülhetetlen az a tárgyias, retorikai hátterű gondolkodás, az autonóm személy, az
individuum nyelvi, textuális felfogása, amit Freud alakított ki.
József Attila ekkor még egyáltalán nem volt tisztában a pszichoanalízissel, a verseiben megjelenő
ilyesfajta tendencia olyan párhuzamosságként értékelhető, amely a nagy költő és a kor vezető
szellemi áramlata között automatikusan teremtődött meg. Ebből a szempontból alapvetően másként értelmezhető A Dunánál ismert két sora, az „Anyám szájából édes volt az étel, / apám szájából szép volt az igaz.”. Ez a szöveg már kifejezetten és tudatosan a pszichoanalízis használata.

58

tiszatáj

a szelfet fontosságban felülmúló cél érdekében „egy életem, egy halálom” elhatározással
indul el. Versünkben viszont már az elindulás pontjában sincsenek meg ezek a szelf-javak,
maga az elindulás ennek a hiánynak a létpozíciója kapcsán történik. Hova mehet az az
ember, akinek a tarsolyából (a hamubasült pogácsa mellől) mindez hiányzik? A mesehősök énjüket, a szelfet ajánlották fel, tették kockára, a mi hősünk talán még többet kockáztat, hisz ő már ezeket a javakat nem-létbe utasítva lép a személyes létezés színterére.
A szakasz, a kép nyilvánvalóan több, mint aminek első pillanatban látszik, sokkal több, mint
dacos ellenállás a világnak: inkább alapvető elutasítás, lét-kizáró (és mint meg szeretném
mutatni: különböző lét-realizálások hátterét lehetővé tevő) gesztus, olyan amellyel a szelf
új típusú alapítása, megalapozása történik meg. A versnek ezért volt, van ilyen radikális,
kiemelkedő hatása. A szelf alapításának első lépése, az első két sor még a romantika abszolutizált énje keretében is elhelyezhető, hiszen minden rá, mint abszolútumra vonatkozik, ehhez mint centrifugális központhoz tartoznak a belőle kiszóródó, megtagadott énminőségek. Alapvetően más viszont az, hogy József Attila egy hiányt, egy űrt nyit meg
a személyesség mélyén. Az általános következtetések levonása előtt azonban érdemes tovább követni a vers sorait.
A következő szakasz tovább viszi ezt a szelf metaforát, most már a lét-idő kereteit határozza meg:
Harmadnapja nem eszek,
se sokat, se keveset.
Húsz esztendőm hatalom,
húsz esztendőm eladom.
A szerkezet hasonló ahhoz, mint amit az előbbi két szakaszban láttunk, de most kétsoronként kapunk egy-egy tételt és egy elutasítást. Az anyai-apai tendencia és a hozzámtőlem kettősség halványabban, de itt is megtalálható, az étel az, amit az én vesz önmagába, ez az önfenntartás feltétele, és a saját élet (a húsz esztendőnyi történet) pedig az,
amit ő ad ki magából. Az első, az étel anyai természetű, a mamától jön (mint majd annyiszor olvashatjuk ezt költőnknél), a „hatalom” pedig kifejezetten apai kvalitás az ödipális
viszonyban. Új viszont az, hogy mindez az idő keretében jelenik meg. Értelmezésünk kifejezetten félresiklana, ha ezeket az eseményeket csupán tényszerű mivoltukra építve,
a költői élettörténet keretében magyaráznánk (például azzal, hogy József Attila tényleg nem
evett már három napja, meg hogy pár hét híján húszéves volt, mikor a verset írta). A nemevés, orális öröm elutasítása, mely egyfajta személyes-univerzális böjt, nem véletlenül
veszi fel a három nap bibliai idejét16. A saját élet is kiemelt értelmet kap a kerek számú,
sorsszerű életkorral.
A szakasz első két sora a mesei vagy éppen bibliai három nap után, a szelf feltámadásának a lehetőségét ajánlja fel. Tudjuk, a versben nem történik meg ez a feltámadás, sőt,
nagy kérdés, hogy annak a késő modern szelfnek, amelynek alapjait József Attila itt fedezi
16

Tverdota György már a vers eleje, az apa és anya megtagadása kapcsán is figyelmeztet a bibliai
párhuzamra, In: József Attila: Medvetánc, Nagyon fáj, (Matúra Könyvek), szerk.: Tverdota
György, Bp. Raabe Klett Kiadó, 199, 42.

2005. április

59

fel, van-e lehetősége a feltámadásra, vagy éppen meghatározó karaktere lesz a feltámadás
örök elmaradása. Az oralitás, az evés17 (többnyire hiánya, a soványság ténye) rendszeresen
felbukkanó motívumként ismert József Attila költészetében és itt ugyan még rejtetten,
áttételesen, de mindig az anya-gyermek kapcsolat középponti én-teremtő szerepét fejezi
ki. Az evés elmaradása így egy bizonyosfajta belső hiány metaforája, amely valahol az
anyai szeretet elmaradása mentén formálódik meg. Ebben a versben persze még nincs
panasz, nincs szemrehányás, a hiány helyzete sokkal inkább valamiféle döntés (sőt hivalkodó döntés) következményének tűnik, olyannak, amely pontosan a szabadsághoz, a szelf
kötöttség mentes artikulációjához vezet.
A „húsz esztendőm” a saját élet metaforikus-metonimikus definíciója, a saját idő,
a szelf-idő meghatározása. Egy személyes történelem kijelölése történik ezzel, olyan amely
egyértelműen tárgyias, reális, de ez a realitás kizárólag a szelf konstrukciós, performatív
aktusán alapul (és tisztán idő, azaz semmi más, mint húsz év), és annak ellenére nincs
benne semmi külső, kontextuális történet (ilyen jellegű vers is születik persze ebben az
időben), hogy egy-egy voltaképpen agresszíven reális, visszatükröző költői gesztus (hisz
pontosan tudjuk, József Attila éppen húszéves lett akkoriban) emelődik be metaforikus
pozícióba. A szelf ilyen artikulálása egyfajta energiaközpontot hoz létre, valamiféle szabad
erő születik benne, amelynek semmi kötődése sincs a dolgokhoz, a többiekhez, de ő maga
materiális, kiolthatatlanul törekszik az érvényesülésre. A húsz esztendő „hatalom”, erő,
vágy, melynek energiájával „gazdálkodni” kell. Ahogy Freud emlegette az ösztön-ökonómiát, mint a személy tárgyias viszonylatait, úgy akarja most József Attila ezt az energiát
eladni, érvényesíteni a világban. És a gazdálkodás mindig retorikai is, hisz egy bizonyos
természetű én-részt (a vágyat) átteszi egy másfajta valamire, ebben az esetben pénzre.
A húsz esztendő eladása metaforizálja, szóra váltja be azt az értelmet, ami az én-élet történetét alkotta. Érdekes, hogy ebben a versben nyomát sem találjuk a máskor oly gyakori és
domináns melankóliának. Sokkal inkább valami boldog fölény érvényesül a világgal
szemben. A „hatalom-eladom” ökonómiai viszonyt bejelentő szópár (hisz a következő
versszak második sorában az életét az „ördög veszi meg”) allegorizálásként fausti pozíciót
hoz létre:
Hogyha nem kell senkinek,
hát az ördög veszi meg.
A szelf létpozíciója az Isten tagadásától az ördög tulajdonává válásáig tart. Az ördög
azonban olyan transzcendens erő, amely valami lényegi értelemben a szelf új természetét
reprezentálja: ő a tagadás szelleme. Volna tehát egy új, tartalom nélküli, „tiszta” transzcendencia, a tagadás transzcendenciája, amely ennek következtében semmiféle ödipális,
társadalmi relációt sem vezet be, megtartja az én negatív szabadságát.
Itt az aranymetszés konstrukciós pozíciójából, a vers címének ismétlésével indul a második rész, az első tíz és az utolsó hat sor között határozott váltás történik. Az első tíz sor

17

Szőke György említi az evést, az oralitást több tanulmányában. Szőke György: Űr a lelkem –
A kései József Attila Bp. Párbeszéd Kiadó, 1992.

60

tiszatáj

állapotszerűsége, a szelf metaforikus alapítása narrativizálódik, a lét-állapotból lét-történet bontakozik ki, a az idő tárgyiból lehetőséggé, jövővé válik:
Tiszta szívvel betörök,
ha kell, embert is ölök.
Elfognak és felkötnek,
áldott földdel elfödnek
s halált hozó fű terem
gyönyörűszép szívemen
A történet persze éppúgy metaforikus, mint ahogy az állapot-kép is az volt. A második
rész a lelki retorika szempontjából az előző rész domináns oralitásával szemben már más
színezetű, a pszichoanalízis ezt a tendenciát análisnak nevezi, és ez a szelfet az állapotszerű életösztönnel ellentétben a lényege szerint narratív halálösztönhöz18 köti. Az ördög
maga, a „betörök” agresszivitása, az „ölök” gyilkos indulata, az föld pszichés jelentése, az
eltemettetés mind anális karakterű retorikai figurák, metaforizációk. A második rész továbbá nem a hiány elviselése, hanem a negatív megcselekvése, valamiféle negatív („halált
hozó”) produktum teremtése és egyben egyfajta eljutás (mondhatnánk áttétel) valahonnan valahová. A vers zárása ugyanazt a szegénylegénygesztust19 tartalmazza, amelyet ekkoriban többször is viszontláthatunk József Attila költészetében (vö. például a Klárisok),
ez egy allegorikus hátterű mítosz, egy olyan szelf artikulálása történik, amely organikus
tárgyiassággal és történeti mitologikussággal rendelkezik. Ez az organikus tárgyiasság veszi át tőle, pusztulása után, az életet, a hatalmat, „fű terem gyönyörűszép szívemen” („a fű
kinő utánad” olvashatjuk húsz-egynéhány évvel később). A „harmadnapja” krisztusi
mitologémája itt népmesei, betyár transzcendenciával keveredik, a gonosz csodája lesz, és
az a fű, amely a testéből terem, az élet helyett a halált hozza. A mitologikus szelf kapcsán
nem szabad elfelejteni, hogy lényege a halál, a negatív uralma. Azt is mondhatnánk, hogy
az első két szakaszban a semmi metaforizálódik (egyfajta belső tér teremtődik), a második
kettőben pedig a halál (a semmi) narrativizálódik (egy belső idő fut le), de mindkettő
ugyanoda vezet.
A szelf fordított újra-írása nevekkel
A Tiszta szívvel a korszak verseinek logikájában újra és újra előkerül, vagyis folytatódik,
átíródik az itt megtalált alaphelyzet: a szelf hiányon keresztüli tárgyias konstrukciója. Az
1928-as Nemzett József Áron például a Tiszta szívvel párverseként, vagy éppen ellenverseként olvasható. A költemény eredeti címe (1928-as folyóirat megjelenései alkalmával és

18

19

Az életösztön az adott állapot, az élet fenntartásában érdekelt, a Freud által 1920-ban bevezetett
halálösztönként jelzett törekvés viszont kifejezetten narratív, visszatérés, visszatérítés az anorganikushoz.
N. Horváth Béla többször is jelzi könyvében a vers több folklór-műfajhoz és szöveghez való kapcsolódásának lehetőségét. Vö.: N. Horváth Béla: „Egy ki márványból rak falut…” – József Attila
és a folklór, Szekszárd, Babits Kiadó, 1992, 97–98.

2005. április

61

a Nincsen apám se anyám kötetben is) Örökélet volt, és csak a Medvetáncban tette
a költő címmé az első sort.
Örökélet
Nemzett József Áron,
szappanfőző, aki már
a Nagy Óceánon
szagos füveket kaszál.
Megszült Pőcze Borcsa,
kit megettek a fenék,
gyomrát, hasát sorba,
százláb súroló kefék.
Szerettem Lucámat,
de Luca nem szeretett.
Bútoraim: árnyak.
Barátaim nincsenek.
Bajom se lesz többé,
lelkemmé lett mindahány, élek mindörökké
gazdátlan és ostobán.
A versben többnyire könnyen értelmezhető képek vannak, de ezeket megszakítják,
megzavarják alig megközelíthető talányos elemek. Maga a szöveg azonnal érzékelhető, átható iróniával, groteszk attitűdre épül. A tematikus párhuzam, amely Tiszta szívvel-hez
köti, egyértelmű: első szakasz arról szól, hogy van (volt) apja, a második arról, hogy volt
anyja, a harmadik arról, hogy volt is meg nem is csókja és szeretője és a zárás (meg persze
a cím) arról, hogy élete örökké tart, nincs halál. A párhuzam érdekessége még karakteresebb, ha megfigyeljük a különbségeket. Az apa, az anya és a szeretett lány itt nem személyes pozíciójukkal jelölődnek, hanem tulajdonneves rámutatással, József Áron, Pőcze Borcsa és (Wallesz) Luca személyében. Az életrajzi kontextus, egyfajta agresszív realitás, mely
határozott, de erős, igazából elidegenítő groteszk gesztussal beépül a versbe. A tulajdonnevek sajátossága, hogy nem jelentenek semmit, csak utalnak egyetlen valakire, abszolút
konkrétak, reálisak, de elhalványul mögöttük a különös értelem, a jelentés, a pőre valakire
utalnak, amit aztán a személyt megismerve bővítünk ki az emberi kapcsolatok funkcionális értelmével. A tulajdonnevek eltávolítanak, objektiválnak, szeretteink kapcsán akkor
használjuk a teljes tulajdonnevet, ha hivatalosak, vagy éppen kifejezetten elutasítók akarunk lenni a személlyel szemben20. Mindegyik tulajdonnév mögé egy konkrét történet ke-

20

A tulajdonnév szerepéről József Attila egy korábbi szelf-verse kapcsán közölt kitűnő tanulmányt
Bartal Mária: „és még mindig kérdezem: Hol vagy?” – Énkonstrukciók József Attila három szö-

62

tiszatáj

rül, megtudjuk, hogy mit csinált József Áron (nemzett, szappant főzött, emigrált, meghalt), mit csinált Pőcze Borcsa (aki szült, mosónőként dolgozott és gyomorrákban meghalt). Az ő létük, a nekik konstruált szelf meglehetősen sematikus, ugyanaz ismétlődik: az
első a „létrehozott engem” valaki (tulajdonneves állítás), a második az hogy ez a valaki
működött, dolgozott a világban, majd a sors séma harmadik lépéseként meghalt, vagy eltűnt a világból. Ezek az elemek a szelf narratívájának pozitív komponensei, minden ember
életét, személyét ezen elemek sorozatában tudjuk elképzelni. Az ironikus felhang, ami
azért jól érzékelhető, azt sugallja, hogy a szülőknek semmi más pozitív funkciója sem volt,
mint a beszélő létrehozása, rajta kívül semmi sem maradt belőlük a világban. De pontosan
ez, a saját szelf az, ami a Tiszta szívvel esetében a tagadás hatalma alá kerül. Kevesebbet
tudunk meg Lucáról, a szeretet narratívájának reprezentálójáról, akit a költő szeretett,
ő viszont „nem szeretett”21. Érdekes még az, hogy Luca esetében van a költő-szelfnek valamilyen iránya, szándéka (az hogy szerette a lányt) József Áron és Pőcze Borcsa esetében
viszont ilyen nincs. A szülők személyéhez fűződő viszonyáról itt semmit sem mond, pedig
ugyanezek a motívumok későbbi versekben visszatérnek, már „anyám” és „apám” referenciával, azaz olyan szóval, amely a gyereki, szeretetteli viszonyt jelzi. Az sem lényegtelen,
hogy a Lucával kapcsolatos két sor számos versben bontódik ki 1927 végén, 1928 elején, és
az sem, hogy a Luca viszony formális struktúrája majd ismétlődik és állandósul a szerelem
létpozíciójának felépülésében.
Fontos párhuzamok, ellentétek vannak a két vers formai felépítésében is. Az Örökélet
ugyanolyan hosszú (16 soros dalszerű vers), mint a Tiszta szívvel. Mindkét versben azonos helyen van egy törés, váltás: a 11 sortól, az aranymetszés helyétől indul valami új. Különbség viszont az, hogy a Tiszta szívvel ezen a ponton vált a szelf-struktúrából narratívába, az Örökélet viszont pont fordítva az addigi narratív beszédet váltja a szelf struktúrájáról szóló diszkurzusba. Azonos a két versben az, hogy mindegyik vers foglalkozik a halállal, de első olvasásra is világos, hogy az elmúlás a két versben eltérő természetű: az Öröklét esetében alapvetően melankolikus, a Tiszta szívvelt viszont egyfajta mániás, agresszív
dac intenzitása jellemzi.
Ebből a narratívákkal megrajzolt múltból jutunk el a jelen állapotához, a nincshez,
a hiányhoz, a tárgyak hiányához és az emberi kapcsolatok hiányához, mely most fordított
sorrendben, ezen a végponton válik metaforikussá a „Bútoraim: árnyak.” kijelentéssel. Ez
talán annyit jelent, hogy nincsenek tárgyaim, nincsenek olyan dolgok, személyek a világban, amelyek engem teremtenének,22 minden, ami berendezi a világomat testetlen, realitás nélküli. Talán ennek a versnek a vége pontosan olyan, mint a Tiszta szívvel kiinduló

21

22

vegében, In: Bednanics, G.–Bengi L.–Kulcsár Szabó E.–Szegedy-Maszák M. (szerk.) Hang és
szöveg – Költészettörténeti kérdések a lírai modernségben, Bp. Osiris, 2003. 268–290.
Nem tudtam eldönteni, hogy szabad-e jelentést tulajdonítani annak, hogy József Attila a változatokban eltérő módon írta anyja nevét, volt Pöcze, Pöce és Pőcze is. Kérdés, hogy ez a költő szándéka szerint alakult-e így, vagy a nyomda ördöge hozta létre a változatokat.
Ez a gondolat is tökéletes pszichoanalitikus kijelentés lehet, a pszichoanalízis a tárgy fogalmát, az
ödipális szakaszt mint a tárgy-kezelés kialakulását, a kifele fordulást, a tárgy-libidó megformálódását tárgyalja.

2005. április

63

pozíciója, azzal a jelentős különbséggel, hogy itt igen erős melankolikus érzés uralkodik.
A korábbi vers egyáltalán nem sajnálja, sőt egyfajta szükségszerű áldozatként örömmel
veszi a tárgytalanságot. Itt az „árnyak” minősítés, és a barátok hiányának bejelentése egyértelműen negatív, nehéz, fájó áldozat, egyfajta tárgyvesztés és nem megszabadulás a felesleges tárgyakról. A másik igen lényeges különbség, hogy itt a hiány egy metaforikusszimbolikus képben jelenik meg, a másik versben a hiány kimondott tény volt, a „nincsen”
faktumaként, azaz nem metaforikusan, hanem valahogy létszerűen (és mégis poétikusan)
adott. Pontosabban: a hiány a korábbi versben aktív tagadás, kiküzdött elutasítás, itt viszont veszteség.
Abszolút talányos az utolsó szakasz, amely (ugyanúgy, mint a Tiszta szívvel második
része) jövőre utaló jelen időben fogalmazódott meg. „Bajom se lesz többé,” írja előbb újra
tényszerű kijelentésben, majd ezt a tényt mintegy befele fordítja, „lelkemmé lett mindahány,”, vagyis a bajok, a negatívumok képezték ki lelkét, énjét. A szelf metaforája nem
a szív, hanem a lélek, egy sokkal kevésbé tárgyias, sokkal misztikusabb, megfoghatatlanabb
jelenség (Freud pontosan erről az én-képzési mechanizmusról beszél a „Gyász és melankólia” című írásában). József Attila talányos módon visszavonja a halál lehetőségét („élek
mindörökké”), a bajok, a melankólia és ezeken keresztül a halál-ösztön az örök ismétlődést juttatja uralomra? Mennyire más ez, mint a Tiszta szívvel zárása, mely ugyancsak
a halál jegyében történik, mégis boldog, kiteljesítő és gazdával rendelkező út, szemben az
itteni megoldással, amely „gazdátlan és ostoba”. De, nem szabad elfelejteni, az „örökélet”
így egybe írva, egyetlen fogalommá transzformálva a vers korábbi címe volt, és ez valami
ironikus teljesség, a semmi, az üres ismétlődésének ígérete. A Tiszta szívvel és az Örökélet
kétségtelenül ugyanabban a keretben működik, de valahol az egység megtartása mellett
gyökeresen másfele is vezet. A tagadásból, a semmiből egy a beszélő hang számára diadalmas út is nyílhat, de fordulhat az egész egy melankolikus befelé fordulás irányába is.
Talán nem túlzok, ha jelzem, hogy ez a kettős beszéd is maradandó attitűd lesz József Attilánál. A későbbi nagy versek, például a Külvárosi éj a Téli éjszaka, az Elégia, de még
A város peremén is mind a tagadásra, a semmire, a Tiszta szívvelben kidolgozott szelfforma továbbvitelére épülnek. Velük párhuzamosan születnek viszont olyan versek, legfontosabb a Reménytelenül, amelyek a melankolikus tagadás témáját viszik tovább.
A tárgyias szelf negatív megalapítása – elvi kérdések
Miről is van szó ebben a két versben? Miért annyira hatásos a Tiszta szívvel? Vagy kicsit
már a hipotézisem is felvezetve: merre tart József Attila szelf-poézise, hogyan alakul az az
új költői beszédmód, amely a magyar költészet történetében meghatározó szerephez juttatta költőnket az utána következő száz év költészetében. A szelf késő modern formációjának kialakulása, az, ami József Attila költészetében érhető tetten, jelen van a kortárs európai irodalom legjelentősebb szerzőinél23 és fogalmakkal, sokszor igen eltérő fogalmi
23

Dennis Brown könyve (The Moderist Self in Twentieth-Century English Literature – A Study in
Self-Fragmentation, London, Macmillan, 1989.) Eliot, Joyce, Lawrence, Yeats, Virginia Wolf szerepét vizsgálja. Egy másik kitűnő munka (Stanley Corngol: The Fate of the Self – German Writers and French Theory, New York, Columbia University Press, 1986) Dilthey, Nietzsche, Th.

64

tiszatáj

rendszerekkel megrajzolódnak a vezető kortárs filozófiai és humán tudományi eszmerendszerekben is. Ezen új „diszkurzusok” közül, a párhuzamok megvilágítására, én elsősorban a pszichoanalízist használtam. A pszichoanalízis ugyanis egy olyan személy-filozófia, mely ugyanakkor, terápiás kötődései miatt, közel marad az „esethez”, a tényhez, tehát
ahhoz, amihez minden jelentős költő is a létezés új kerete, egy új „lakhely” kijelölésekor
szükségszerűen kapcsolódik. Freud24 a szelfet egy olyan prefogalmi konstrukciónak fogja
fel, amely tudatos és tudattalan komponensek komplex, retorikai összeszerveződéséből
áll. A pszichoanalízis megformálódása, története során ezeket a retorikai konstrukciókat
egyre inkább funkcionálisan egymásra épülő, bonyolult szerveződési szintek pluralitásában képzeli el, a szelf nyelvi strukturálódását, rétegeit egyre erőteljesebben vezeti vissza
korábbi, mind nyilvánvalóbban materiális-mediális (prefogalmi-retorikai) viszonyokra.
A pszichoanalízis természetéből következik az, hogy ezek az új rétegek a személy történetének egyre korábbi fázisában fedeződnek fel, és ugyan mindig materiális természetűek
(ösztönerőkhöz kapcsolódnak), megnyilvánulásuk retorikai természete következtében
egyre kevésbé lehetséges fogalmi megnevezésük. Jacques Lacan, aki talán a legtöbb újdonságot hozta ezen szelf-szerveződési stratégiák kutatásában, már az önteremtés régióról beszél, a Szimbolikus, az Imaginárius és a Reális hármasában. A költészet kapcsán,
versünk értelmezésében elsősorban Julia Kristeva írásaira támaszkodhatunk, aki a freudi
tanokat és a lacani eredményeket egyszerre alkalmazta a költészet és a szelf-konstrukció
kérdéseinek megvilágítására.
A poétikai törekvés a közvetlenül érzékelt, hagyományban kapott szelf-keretek és
a romantikus szelf-mítosz szétrombolására törekszik. Az elutasítás gesztusa a lacani szimbolikus (a társas, az etikai) áttörésével, az élmény és kontextus koherenciájára épített szelf
kiürítésével egyfajta folyamatba, eljárásba teszi a szubjektumot. Lacannál a szimbolikus
egy olyan konstrukciós elv, amely az ödipális viszonyok etikai, apai, az Apa Nevéhez (sőt
a fallikus anyához) kapcsolódó identifikációs folyamatai körül alakul ki. A Tiszta szívvel
pontosan ezt a szimbolikust rombolja le. Ebben a folyamatban meghatározó szerepű a tagadás, az elutasítás, a kizárás25 aktusa. A töréssel, tagadással a személyes létezés új rétegének poétikai realizálása történik meg: a jelentésesség heterogeneitása tárul fel, egy olyan
önteremtési lehetőség, amelyet a szokások, a kontextus által adott élmények, sőt a az impressziókon keresztül konstruált romantikus én sem tudott elérni. Julia Kristeva ezt a folyamatot Freud nyomán tagadásnak (rejet), elutasításnak nevezi. Freud A tagadás című
rövid írásában arról beszél, hogy a külső és belső szétválása során az ítélet, a fogalom
hátterében egy lelki mechanizmus alakul ki, amikor a világ egy darabját felszereljük valamilyen tulajdonsággal, és feltételezzük, hogy az adott tárgyat újra fel tudjuk lelni. A saját

24

25

Mann, Kafka, Freud és Heidegger nevét említi, de valamilyen szempontból nyilván felsorolható
lenne a nagy irodalmak minden húszas években jelentőset alkotó szerzője is.
Freud szempontunkból fontos gondolatai közel egy időben születnek József Attila itt értelmezett
verseivel, A tagadás 1925-ös, Az ősvalami és az én 1923-as, A nárcizmus bevezetése pedig 1914es. Nincs azonban hatásról szó, inkább egy elképzelés párhuzamos kifejlődéséről. Később persze
a freudomarxizmus eszméje és a terápiás tapasztalatok kapcsán a pszichoanalízis igen termékeny
hatássá is vált József Attila költészetében.
Nem könnyű pontos fogalmat találni, Verneinung, Verwerfung stb. fordítására.

2005. április

65

személlyel kapcsolatban ez a mechanizmus nem tud így érvényesülni, mert a saját személy
mindig tartalmaz olyan mozzanatokat, amelyek létéről tudunk, de kimondani ezeket nem
lehet (a tudattalan tartalmak). A belső tartalmakról való beszéd kényszere miatt azonban
az egyik gyakori technika az, amikor a homályos tapasztalatról tagadással beszélünk.
A tagadás a szelf belső, elfojtott rétegének megérintése, a nem-jelölésen, elutasításon
keresztüli jelölése. A tagadásban elmondott azt jelzi, hogy a tradíció és a környezet adottjain, és az átélt élményeken túl, egy olyan személy-konstrukció található, amely tárgyias
(egyfajta belső tárgy jelenléte), de pre-fogalmi, talán energia, erő-természetű, ugyanakkor
alapvetően megszabja a szelf artikulációjának, újraépítésének a kereteit. Kristeva tagadás
fogalma annyiban lép túl Freudon és Lacan nyomán hoz be egy új elképzelést, hogy ő a tagadást nem az elfojtás megkerüléseként értelmezi. Azt állítja, hogy a szimbolikus koherencia mögött láthatatlanul, sokszor érzékelhetetlenül, de mindig ott munkál egy sokkal
mélyebb, ősibb mechanizmus, mely a szóval, fogalommal is kifejezhetőt (a tetikust) megbontja, szétrombolja, megtagadja. Ez a háttér működés a szubjektum folyamatszerűsége,
levése, egy impulzív rendezetlen szelf-réteg, amely nem rendelkezik még a fogalmi kifejezhetőség apparátusával. Rendelkezik viszont egy állandó figurativitással és az ismétlődés elkerülhetetlen, megállíthatatlan jellemzőjével. Ezt a szelf-réteget nevezi Kristeva
szemiotikainak, szemben a fogalmi szinten is koherenciát hozó szimbolikussal. A szemiotikai a szimbolikus felől nézve rendezetlen, káotikus, preverbális, „korrumpálja a szimbolikust azzal, hogy az ösztönök és egy mozgékony khora visszatérnek vele”26. A szelfnek
ezen rétege a tagadással működik, mindig szétszed, megbont és ebben a megbontásban
ritmikus ismétlődéseken keresztül egy időlegesen érvényesülő energia-koherenciát teremt, egyfajta ős-szelfet hoz létre, amelyre ráépíthetők kapcsolatok a világgal, a másik
emberrel, amellyel kiépíthető (aztán le is rombolható) egy szimbolikus konstrukció, egy
reagálási mód, egy adott élethelyzet megoldási modellje. A tagadás ilyen értelemben kettős, ellentmondásos: egyrészt az ősi, prefogalmai teljességhez, a khorához kapcsolódik (ez
adja energiáját, progresszivitását), másrészt a halálösztön megjelenése is, amely szétbont,
destruál, egy ősibb létezési szintre vet vissza, de mindezt ismétlődésen, ritmuson keresztül, az organikus és anorganikus felé vezet. A tagadás hozadéka az, hogy a nyelv, a költői
beszéd számára megnyitja a személyes olyan rétegét, amely ugyan boldogítóan vagy éppen
kínzóan mindig jelen van az életünkben, artikulációja azonban igen nehezen lehetséges.
Úgy gondolom, hogy pontosan ez az, amit József Attila ebben az időszakban megtalált.
Rálel egy mély (és az apa-figurákkal, a szimbolikussal szemben igen következetesen képviselt) tagadás-gesztusra, mögötte, benne egy elfelejthetetlen ritmikára (ezért tiltakozik
a versesség feladásának követelménye ellen), és egy olyan lényegi újfajta konstruáltságra,
amely mindig folyamatban van, mindig újra-teremtődik. Ezt a szétomló, fluktuáló és ismételten újraszerveződő alapvetően tárgyias szelfet kutatja költészetében. Ennek a szelfnek sokkal inkább kerete, formája van és nem tartalma, valami struktúra, de szubjektív
struktúra, amit újra és újra fel kell öltöztetni. József Attila költészetének ez a lényege,
rendkívüli újdonsága: az öltöztetési lehetőségek kutatása, a belső, rendezetlen rend újraírásának eltérő lehetőségei. József Attila költészetében folyamatossá válik ennek a szemio26

Kristeva: Poetic, 149.

66

tiszatáj

tikainak a kutatása, nem egyféle, bizonyos értelemben az értelmezői, megértői hozzáállástól függően sokféle szemiotikai lehetséges, és a költő poétikai életútjában ezek a szemiotikai konstrukciók változnak, igazából újabb és újabb káosz kezelési módok jönnek elő.
A Tiszta szívvel kiemelkedő jelentősége abból fakad, hogy benne tökéletesen kiviteleződik ez a negáció, ez a letisztítás, mégpedig úgy, hogy a költő közben a hiányt, mint a személy tárgyias konstrukcióját és nem mint élményt, érzést (például az elidegenedés, magányosság élményét) éli át. Versünkben a „tiszta” sokféle értelem-lehetőséget hordoz. Egyrészt természetesen jelentheti az erkölcsileg pozitívet, de ez élesen ellentétben áll azzal,
hogy közben a költő nem is akármilyen bűnöket akar elkövetni. Hogyan lehet így bárkinek
is tiszta a szíve? Sokkal valószínűbb, hogy a „tiszta szív” költészetében olyasfajta szereppel
(persze gyökeresen más tartalommal) rendelkezik, mint Kant filozófiájában a „tiszta ész”.
A „tiszta szív” egy prefogalmi, szimbiotikus előtti abszolút struktúra, a teljes absztrakció
és teljes üresség, mely egyben a telítettség megalapozása, a történet, az élet elindulásának
felmért, megkonstruált és megélt lehetősége. A „tiszta” ezért rendelkezik egy mélyebb értelemmel, amely valahogy a hiányból teljességgel teremtődőként határozható meg, a tiszta
szív az önreflexió azon abszolút szintje, ahol a szelf pontosan a semmire való reakcióként
jön létre.
Párhuzamok, különbségek
Kortársai persze ugyancsak megküzdenek önmagukkal, szembesülnek az én kérdésével.
Ennek, valóban csak jelzésszerű bemutatására két jelentős és József Attiláétól jelentősen
eltérő megoldást követő magyar költő versét választottam. Babits például az 1931-es Csak
posta voltál című versében gondolja végig az én egy lehetséges modelljét. Nincs lehetőségem itt a bonyolult költemény valódi értelmezésére, a különbségeket azonban könnyen
meg lehet mutatni. Babits számára a szelf kettős értelemben definiálódik, illetve válik
problematikussá. Egyrészt úgy, mint valami külső világban elért hatás (illetve a hatás kétségessége), a szimbolikusban való részvétel:
Ki úgy véled, nyomot hagysz a világnak,
kérdezd a szőnyeget mely dupla lábad
nehezét únja s rímét ismeri:
marad-e rajta valami magadból,
vagy csak az utcán cipődre ragadt por
amit emlékül továbbadsz neki?
A szelf artikulációja a nyom hagyás, amelynek alapvető problematikussága abból fakad, hogy a saját nyom, az én lenyomata helyett csupán a külvilág rá tett hatását közvetíti.
Az ilyen szelf nem tagadás következménye, nincs meg benne a tagadásból származó belső
tér, artikuláció, hanem mintegy elfogy, eltűnik az én a világ menetében, kiterjedés nélküli
pont helyzetét veszi fel. Ellenakcióként, mint költő, persze elképzelheti önmagát minden
dologban („lelked rongyait lengi mindenik fa”), „ír” a dolgokra és elolvashatja ezt az írást.
Kérdés, hogy milyen természetű belső tér nyílik meg ebben az írásban és olvasásban.

2005. április

67

A belső tér emlékekből áll, mégpedig az ifjúkor (Fogaras), majd a mögött a gyermekkor emlékei („szelíd Dunántul”) bukkannak fel, a mostani költői én ezek archívuma, az
egykori hatások, élmények rávetítése a jelenre. Az emlék azonban alapvetően (lacani, kristevai értelemben) szimbolikus természetű, a szelf ödipális konstrukciójának a narratívájában marad és nem tud megnyílni valamilyen mélyebb teljesség felé. A vers első fele arról
szól, hogy ő miként hagy nyomot, a vers második fele pedig arról, hogy rajta miként hagy
a világ nyomot. A kettő között, a nullára zsugorodott pontban van a tényleges személy. József Attila verse ezt a pontot terjeszti ki egy reális (de szemiotikai természetű, khoratikus
energiákból, ismétlésekből konstruálódó) szelfre és utasítja el a „teszek a világban valamit
és tesz velem a világ is valamit” ödipális-szimbolikus szintjét. Babits számára ezért értelmetlen a „Nincsen apám, se anyám”, ehelyett írja, hogy „Nem magad nyomát veted: csupa
nyom vagy / magad is, kit a holtak lépte vet”, azaz csak apád és anyád, csak az emlékeid
konstruálnak. Ennek következtében persze a szelf „csak posta” csak „meder” vagy éppen,
mint egy másik verse mondja, „különös hírmondó, ki nem tud semmi ujságot”. A szelf élménykomplexum, az átélésben születik és átélési lehetőséget ad, de önmagában nincsen
valós léte, saját formája, konstrukciója. Amit keres, az egy „kulturális hitekbe, célokba kapaszkodó humanizmus, magánéleti normarendszer”27, egy „új klasszicizmus”, mely megkísérli a lehetetlent, az ént az eltűnőben lévő kulturális és lelki rendekbe integrálni és ezáltal újra stabil alapokra helyezni. Babits fájdalmas melankóliája azonban jelzi, hogy a kísérlet sikerének nincs sok valós esélye.
Szabó Lőrinc, elsősorban az 1932 végén megjelenő Te meg a világ című kötetében más
irányba indul. Már Halász Gábor is, 1933-as kritikájában, érzékeli, hogy jelentős teljesítményről van szó, nemcsak a költő, hanem a az akkori magyar költészet egészének vonatkozásában. A kötet címe is jelzi már azt, hogy a versek centrumában a szelf, sőt a megszólított szelf és a világ került, „Szabó Lőrinc minden verse izgalmas utazás a belső végtelenben”28 – írja Halász Gábor, és ő is ezen utazás legjelentősebb művéhez a Az Egy álmaihoz fordul. Szabó Lőrinc egyértelműen elutasítja Babits irányát, annak integrálódó kapcsolatokat kereső szimbolikus attitűdjét „Nem! nem! nem bírok már bolond / szövevényben lenni szál;”, leválasztja önmagát minden kontextusról („Mert te ilyen vagy s ők olyanok”). Kulcsár Szabó Zoltán értelmezésében29 pontosan kifejtette a vers poétikai stratégiájának sajátos, komplex és ellentmondásos logikáját. Az Az Egy álmai („egy”-mivolta
ellenére) a Te meg a világ kettősébe épül be, és rögtön első sorában a „Mert te ilyen vagy
s ők olyanok” egy megszólításon keresztüli, különös névmás használatú poétikai pozíciót teremt. A szelf poétikai destabilizálása, problematikusságának megmutatása azonban a vers
utolsó két szakaszában nem kap tematikus megoldást, sőt a poétikai eszköztár is stabilizálódik, egyértelművé válnak a szereplők, a kint és bent világosan elkülönítődik. Szabó
Lőrinc kísérlete a te meg a világ dekonstuktív viszonyaiból egy „én meg a világ” konstruk27
28
29

Kabdebó Lóránt: Szabó Lőrinc pályaképe, Bp. Osiris, 90. Kabdebó ezzel a gondolattal Szabó Lőrinc és a mester, Babits különbségét jelzi.
Halász Gábor: „Te meg a világ – Szabó Lőrinc új verseskötete”, In: Halász Gábor: Tiltakozó
nemzedék, Bp. Magvető, 1981, 716.
Kulcsár-Szabó Zoltán: „Különbség – másként (Szabó Lőrinc: Az Egy álmai)”, In: Kabdebó Lóránt
– Menyhért Anna: Tanulmányok Szabó Lőrincről, Bp. Anonymus, é. n. 178–187.

68

tiszatáj

tív, hagyományos megoldásához, az én miszticizált hipertrófiájához vezet, a szelf a semmi
helyett a minden, az abszolút lett. De ennek az útnak a következménye feloldhatatlanul
szubjektív:
Rejtőzz mélyre magadba! Ott
még rémlik valami elhagyott
nagy és szabad álom, ahogy
anyánk, a végtelen
tenger, emlékként, könnyeink
s vérünk savában megjelen.
A visszafordulás, a bent és kint biztonságos elkülönítésének akarata, az Egy mindent
megoldó teljessége, telítettsége nemcsak az olvasók szándékainak következménye, hanem
magának a szövegnek az üzenete is. Ha korábbi pszichoanalitikus párhuzamomat folytatnám, könnyen kimutatható lenne, hogy ott is, a szelf, az önismeret tudományában is történtek hasonló „visszafordítási”, egyszerűsítési, misztizálási kísérletek. A pszichoanalízis
radikális változata ugyanis a tudattalam, mint a szelf meghatározó energiája töredékességét, lényegi retoricitását, a soha meg nem fejthetőség ijesztő perspektíváját állította. 1913
után Freud és Ferenczi törekvéseiben (egyértelműen az erre forduló Jung hatására) egy
olyan irány erősödött fel, amely valami történelmi-antropológiai vagy filogenetikus elmélettel zárta volna a szelf, a tudattalan folytonosan megbomló, megbontó aktivitásának zavaró természetét. A pszichoanalízis klasszikusai (Freud és Ferenczi egyaránt) kifejlesztettek egy tárgyias-konstruktív, nyelvi-retorikai modellt a szelf megértésére, de éppen a megfelelő háttér és kidolgozási lehetőség hiánya miatt egyes műveikben egy misztizált szelfet
(az filogenezis ismétlődését az ontogenezisben) tételeznek. József Attila és Szabó Lőrinc
szelf-feldolgozása abban alapvetően azonos, hogy Babitstól eltérő irányban (az ödipális,
a szimbolikus jelentős túlhaladása fele) keresik az ént, azaz arra, amerre a pszichoanalízis
érdeklődése is mutatott. Abban viszont jelentősen különbözik a két fiatal költő, hogy míg
József Attila a „Bevezetés a nárcizmusba” Freudjával, vagy „A valóságérzék fejlődésfokai”
Ferenczijével tart, addig Szabó Lőrinc Freud „Egy filogenetikus fantázia”, vagy Ferenczi
„Katasztrófák a nemi életben”30 című írásainak logikájával párhuzamos vonalat követett.
Szabó Lőrinc versében, különösen a fent idézett részben sokat sejtető párhuzam a tenger
megjelenése, az anya, az emlék a könny, a vér és végül a „Tengerbe, magunkba vissza!”
kifejezés (és persze az álom ismételt állítása a vers zárásakor). Ferenczi Sándor könyve
németül 1924-ben, magyarul 1928-ban jelent meg, ez volt az első olyan pszichoanalitikus
munka, amely a szexualitás nem patológiai vonatkozásait helyezte középpontba, az erotika, az orgazmus valóságépítő szerepét (az ún. erotikus valóságérzéket) állította. Filogenetikus szelf-misztikájának centrumában az un. „thalasszális regresszió”, a tengerbe való

30

Freud egykor elpusztította fent jelzett művét (mely egy fejezete volt a metapszichológiai tanulmányokból tervezett kötetnek), de Ferenczi sem folytatta lelkesen a maga filogenetikai, biológiai elképzelését, egy a tengerből való kilépés ősi emlékének a kutatását. Az, aki ezt a szelf-misztikát
igazából középponti kérdéssé tette, az Carl Jung volt, az archetípus és kollektív tudattalan fogalmainak bevezetésével.

2005. április

69

visszatérés kitörölhetetlen vágya áll. Aligha volt ismeretlen Szabó Lőrinc előtt31. Ha nagyon leegyszerűsítem, akkor a szelf kialakítása, értelmezése kapcsán Babits „én-élményt”,
Szabó Lőrinc „én-álmot” József Attila pedig „én-valóságot” keres. Szabó Lőrinc nem véletlenül zárja a versét azzal, hogy „a mi hazánk az Egy, amely / nem osztozik: / álmodjuk hát,
ha még lehet, / az Egynek álmait.
A szelf-konstrukció poétikai folytatása
A belső tér konstrukcióját megteremtő tagadás kapcsán fontos lenne kijelölni a továbblépés irányát költőnknél. Nyilván a Tiszta szívvel tárgyias szelf-pozíciója elkerülhetetlenül
valamilyen pozitív értelmet is kell kapjon, azaz a tagadással kialakított szelf-tér a későbbi
versekben egyszerre ismétlődik (mint ezt az Örökéletben láttuk) és tovább épül. Úgy gondolom, hogy hosszú évekig, talán költészetének teljes idején, valamilyen értelemben
a Tiszta szívvel modellje alapozza meg József Attila költészetében a szelf központi poétikai
konstrukcióját. Egyszerűen arról van szó, hogy a tagadás, a szemiotikai, a khora poétikai
mozgósítása, elérése egy olyan retorikai-poétikai teret nyit meg, amire többféle megoldás
ráépülhet, többféle világkép, én-kép kirakható. 1928 körüli időszakban egy igen letisztított
szelf-pozíció vált érzékelhetővé. Ennek a pozíciónak az alábbiakban vizsgált negáción túl
van egy másik retorikai-pszichoanalitikai magyarázati szintje is. Az a szelf-konstrukció
ugyanis, amely a Tiszta szívvel hátterében kirajzolódik, a pszichoanalízisben a primér
nárcizmus nevet kapja32. Ez a szelf legmélyebb rétegeként, egyfajta tárgyias alapként működő identitás, mely szó, nyelv előtti, döntően ökonómiai viszonyban felépülő, folyamatosan átalakuló, mégis strukturálódó kapcsolatokból áll. A nárcizmus fogalmát már Freud
felvetette, igazi kidolgozását Lacan és főként Julia Kristeva végezte el. A Tiszta szívvel óriási hatása abban áll, hogy valamilyen alapvető módon megérintette ezt a primér indentitást, pontosabban tudott egy olyan modellt ajánlani, amelynek mentén sokféle identitás
összerakható, megkonstruálható. A primér identitás ilyen poétikai megragadása azzal
a következménnyel jár, hogy mindig vissza kell térni hozzá, és fel kell építeni rá egy sajátos
konstrukciót. Ezek a konstrukciók, különösen egymással összevetve, már eleve ellentmondásosak, nem megvilágítanak csupán, hanem legalább olyan mértékben félrevezetnek
és el is fednek, ezért újra és újra meg kell őket írni, a szelfet újra kell olvasni. Ennek kapcsán egy következő izgalmas problémakör az 1927–28 körül született sokféle szerelemes
vers. József Attila első szelf-építési modellje a szerelem retorikai jellegű felépítése, egyfajta szerelem-én konstruálása volt. A szerelem olyan tárgyias-organikus alapviszony
ezekben a versekben, amely képes egy teljes világot teremteni, képes arra, hogy a negatív,
a hiányon keresztül létrehozott reális én teremtődését megvalósítsa. A szerelem, mely
József Attilánál elsősorban érintés, ölelés és összeolvadás, vagy ezek utáni vágy, betölti és
kikerekíti a tagadásban artikulált szelfet, azaz folytatja azt, amit a Tiszta szívvel kidolgozott.

31
32

Ferenczi egyébként középponti szereplője volt a budapesti szellemi életnek, jó kapcsolatokat
ápolt a Nyugattal.
Erről szól Kristeva egyik legfontosabb könyve A szerelem meséi (Histoires d’amour, Paris, Editions Denoël, 1983.)

70

tiszatáj

TVERDOTA GYÖRGY

Zajtalanul és félelmesen – Végül
Számos József Attila-verset ismerünk, amelynek két vagy több változatát évek választják
el egymástól. Aszerint könyveltük el őket valamilyen irányzat vagy költői törekvés termékeiként, hogy a véglegesnek tekintett, kanonizált variánst mikorra datáljuk. A változatok
összehasonlítása, a szöveg belső történetiségének szemrevétele azonban sokszor megcáfolja a róluk alkotott leegyszerűsítő képet, vagy legalább is arra készteti olvasójukat, hogy
jelentősen módosítsa a szóban forgó szövegek kanonikus helyét. A Tömeg című, 1930
őszén keletezett vers egészen más arcát mutatja, ha 1924-ben keletkezett előzményével,
a Tüntetéssel párhuzamba állítva elemezzük, ahogyan ezt Angyalosi Gergely kezdeményezte. A Végül és előzménye, a Zajtalanul és félelmesen közötti összefüggés még ennél is
tanulságosabb, mert itt nem csupán előképről, tehát tematikai egyezésről van szó, hanem
arról, hogy az 1926 októberében közölt Zajtalanul és félelmesen olyan szövegelőzménye
a Végülnek, amely igen erősen egybeesik későbbi párjával. Tekinthetjük akár úgy is, hogy
a korábbi vers a későbbinek szövegváltozata vagy fordítva.
Azaz József Attila egy 1931-es, proletárköltészeti termékként számon tartott költeményének korábbi variánsát 1926-ban írta, amikor még nem volt proletárköltő. A Végül ebben az összefüggésben szemlélve, némi túlzással csak azért proletárköltészet, mert a Döntsd
a tőkét, ne siránkozz kötetben jelent meg. Ez a helyzet kényszerítő erővel veti föl a kérdést: vajon mikortól datálható József Attila baloldali politikai elkötelezettsége? Adhatunk
olyan választ, s a Kádár-korszak hivatalos felfogása efelé hajlott, hogy nagyon korai időpontra keltezhető ez az irányvétel. Már Szegeden is szociáldemokrata munkásotthonban
tartott előadást a költő a kor irodalmáról. Az avantgárd baloldali tájékozódása egyértelmű
volt, márpedig József Attila költészetében a húszas évek derekán az izmusok hangja a domináns. A Tiszta szívvel lázadó hangvételéhez nem fér kétség. Mielőtt Bécsbe ment volna
József Attila, belépett a Magyar Szocialista Munkáspártba, az ún. Vági-pártba, amely az
illegális kommunisták kísérlete volt arra, hogy kilépjenek az illegalitásból. Ismeretes, hogy
gyámja révén a fiatal fiú Rákosi Mátyással is kapcsolatba került, s amikor az illegálisan
Magyarországon tartózkodó kommunista vezetőt letartóztatták, akkor a költő meglátogatta őt a gyűjtő-fogházban. Bécsben is kapcsolatban állt munkásmozgalmi körökkel, köztük Lukács Györggyel is.
Csakhogy ez a kép túlságosan is harmonikusra van színezve. A Tiszta szívvel szerzője
inkább anarchista, mint szocialista. Bécsben is az anarchistákkal kereste a kapcsolatot.
Párizsban is ehhez a politikai irányzathoz vonzódott, sőt, hazajőve, a Századunk folyóirat
polgári radikálisaival való kapcsolattartása idején is ideális anarchistának vallotta magát.
Anélkül, hogy részletezném a bonyolult viszonyt, amely a szociáldemokratákat és a kommunistákat az anarchizmushoz fűzték, megállapítható, hogy a Végül című vers első vari-

2005. április

71

ánsa, a Zajtalanul és félelmesen mögött valószínűleg nem szociáldemokrata, de nem is
kommunista attitűd, hanem sokkal inkább anarchista alapállás fedezhető fel.
Tehát valami hasonló történik a Végüllel is, amit a húszas évek végi tiszta költészeti
vagy népi lázadó versei esetében (Margaréta, Füst, Nyár, Favágó) végbement: át lett írva
kommunista szellemű darabbá, noha fogantatásában, hangvételében egészen más természetű volt. A kérdésnek azonban a poétikai vonatkozásai az igazán érdekesek. A Végül igazán forradalmi hangvételű vers, amely bejelenti, hogy a lírai én, a költő alakmása az írás
helyett a forradalmi cselekvést választja. A költemény ugyanakkor harmonikusan illeszkedik a versek olyan sorába is, amely nem implikál ideológiai meggyőződést vagy politikai
állásfoglalást. Ezeket egyik tanulmányomban anzixszerű verseknek nevezem, hivatkozva
a Párizsi anzix című versikére, mint e típus egyik legjellegzetesebb példájára.
Mi jellemzi az anzix-szerkezetet? József Attila érett korszakának versei között számos
olyan darabot találunk, amelyek strófái, majd egész versei egysoros egységekből (esetleg
két sornyi terjedelműekből) állnak össze, úgy, hogy a sorhatár egyben mondathatár is,
s úgy, hogy az egyes sorok, tagmondatok vagy mondatok többé-kevésbé szabadon asszociálódnak egymáshoz. A szabadság mértéke változó. Olykor felsorolásszerűek, olykor egyenesen fokozó funkciójúak ezek a szerkezetek. Ilyen, a Párizsi anzixszal rokon felépítésű az
Ülni, állni, ölni, halni, Az oroszlán idézése, a Medáliák 4., A hetedik, a Bérmunkás ballada, a Mondd, mit érlel, az Egy kisgyerek sír, a Kész a leltár, a [Szól a szája szólitatlan…] kezdetű töredék.
A Végül elemzése érdekében e típuson belül egy kisebb verscsaláddal kell foglalkoznunk. Azokkal a darabokkal, amelyekben a költő életösszegzést nyújt úgy, hogy élettörténetének mozaikdarabkáit szériaszerűen egymáshoz fűzi, s ebből valamilyen végső következtetést von le. Az Ülni, állni, ölni, halni nem tartozik ide, mert ebben a versben különféle választási lehetőségek felsorolását kapjuk. A hetedik vagy a Bérmunkás ballada vagy
a Mondd, mit érlel (kivéve a költőről írott strófáját) ugyancsak eltér ettől a szűkebb verscsaládtól. Az oroszlán idézése ide sorolható, de ez meg abban különbözik a Végülhöz közelebb álló verscsoporttól, hogy nem az életút példaszerű metszeteit sorolja, hanem extravagáns, különleges, nem jellemző, hanem inkább rendhagyó tapasztalatokat sorol föl.
Ilyen tekintetben ez a vers inkább az Ülni, állni, ölni, halni rokona.
Annak a verscsaládnak, amelynek a Végül egyik jellegzetes darabja, a Kész a leltár
című költemény a másik jelentős képviselője, de ide tartozik a Nemzett József Áron, aztán
a József Attila, a Dal és a Mondd, mit érlel záró strófája és a Tiszta szívvel kezdő sorai is.
Az ilyen versek a költő egy sajátos hajlamába, alkati sajátosságába és egyben önértelmezésébe eresztik gyökerüket. József Attila alighanem makói gimnazistaként tudatosította magában, hogy internátusbeli társaihoz vagy gimnáziumi osztálytársaihoz, ezekhez a derék
hagymás parasztpolgár fiúkhoz és vidéki, kisvárosi gyerekekhez képest összehasonlíthatatlanul tapasztaltabb, sokkal mélyebbről jött, megismerte a nyomor olyan bugyrait,
amelyekről társainak általában véve halvány sejtelme sem lehetett. Ettől kezdve szeretett
élettapasztalataival dicsekedni környezete előtt, felsorolni, mi mindenen ment ő már át
fiatal kora ellenére. Az ilyen felsorolások a nélkülözés és a nyomor képeit részletezték, de
ebben a korai életkorban még dicsekvésszerűen, derűs hangvétellel. „Ha nem tartanék
attól, hogy félreértenek, azzal kezdeném, hogy kacér szegény volt. József Attila hivalkodott
a szegénységével. Csillogó szemmel, derűsen mesélgette, mi minden volt már, kis kanász,

72

tiszatáj

varjúcsősz, kenyeresgyerek, hajósinas – körülbelül azon a hangon, ahogy a matrózfiú meséli első világkörüli útjáról hazatérve, hol, merre járt, milyen népeket látott, milyen szokásokat. – Húsz évvel – nevetett Attila és kihúzta magát. Máskor – más hangulatban – arról
is beszélt, hogy sokat nélkülözött, de megint csak nem azon a hangon, mint aki szánatni
kívánja magát, hanem inkább csak azért, hogy hitelesítse történeteit.”
Mire azonban Németh Andor és más bécsi ismerősei előtt előadta ezt a magánszámát,
már Magyarországon jól begyakorolta. Ez az önkép csírájában már megtalálható az első
méltatásban, amelyet a szegedi Színház és Társaság „József Attilának, a tizenötéves makói
gymnazistának” szentelt, „akit fiatal kora ellenére sok csalódás ért az életben”. Az elmondottak után nem nehéz kitalálnunk, hogy aki ezt a mondatot leírta, annak nem kellett
közvetett úton, kínkeservesen kiderítenie azokat az élettényeket, amelyek egy ilyen mondat leírására feljogosították. Ettől kezdve periodikusan visszatér a képlet, csak a viszontagságok és tapasztalatok részletezése eltérő, illetve elemeiben variálódik, hogy csak néhány riportot, interjút, pályaképet említsek: „Ez a most serdülő és még iskoláit járó költő
már eddig is sokat és mélyen szenvedett az élettől és az emberektől, hordozta a kietlen
nyomor és elhagyottság keresztjét, árván és nincstelenül vándorolt és dolgozott és tanult”
(Juhász Gyula Előszava a Szépség koldusa kötethez).
„A most 19 éves költő – írja róla Hont Ferenc, ifjúkori barátja újra a Színház és Társaságban – apátlan-anyátlan árva, és kényszerűségből már tanulóéveiben megszerezte az
irodalomtörténészek számára okvetlen szükséges romantikus életrajzi adatokat. Pincérségtől kezdve egész a kukoricacsőszködésig minden foglalkozási ágat kipróbált, ez idő szerint pedig valami hajózási társaságnál tengődik.” Márer György már írása címében: Rikkancs, aki ünnepi beszédeket gyárt a kaszinói urak számára, is felhívja a figyelmet arra,
hogy egy különös, rendhagyó sorsú fiatalember történetét meséli el: „Hétszer kísérelte
meg az öngyilkosságot – írja a költőről 1924-ben, majd így folytatja – útja ma is a szokásos költősors,… hányódás, harc, koplalás, szerelem és végtelen bizakodás…” 1928-ban újra
egy hangzatos cím hívja föl a figyelmet a költő élettapasztalatának különlegességére:
Új magyar költő, akinek élete Jack Londonéval vetekedik, s a riport szövege sem cáfol rá
a címbe foglalt állításra: „Volt: házitanító, rikkancs, hajósinas, könyvelő, kövezőinas, bankhivatalnok, kukoricacsősz, gyors- és gépíró, könyvügynök, műfordító, kritikus, kávéházi
kenyeresfiú, zsákhordó, kifutó és földmunkás.”
Németh Andor nem sokkal ezután a Literaturába készít róla pályaképet, amely ezzel
a három mondattal fejeződik be: „Volt kanász, szárazdajka, fahordó, kenyeres, cukrászfiú,
hajósinas, kukoricacsősz, mezei napszámos, bankhivatalnok, könyvügyök, egyleti szolga,
házitanító és újra rikkancs. Próbált meghalni: lúgkővel, gázzal, kötéllel, bicskával, méreggel és vonatelgázolással. Huszonhárom éves.” Ebben a szellemben íródik róla Tamás István tollából a Fej és írás című riport, majd az 1933 elején készült interjú is (Három fiatal
írónk így látja az életet), amelyben már felbukkannak az 1937-es Curriculum vitae részletei, s amelyben egyebek között így beszél magáról a költő: „Közben voltam kövezőmunkás, kenyeres fiú az Emke-kávéházban, banktisztviselő, könyvügynök, hajósinas az Atlantica Trust dunahajózási osztályán, dolgoztam a Viharon, a Törökön és a Tatáron.” Ebbe
a sorba tartozik a Szántó Judit öngyilkossági kísérletét követő József Attila nem hajlandó
meghalni! című riport, a Molnár Tibor által a Brassói Lapok számára készített 1936-os
interjú, a Beszélgetés a magyar Panait Istratival. Sőt, első pillantásra talán nem is olyan

2005. április

73

könnyen belátható, de alaposabb megfontolás után talán elfogadják, hogy a Szabadötletek jegyzéke nem más, mint a panaszokból, kínos és fájó emlékekből összeálló életösszegzés.
Természetes, hogy ez az önkép bebocsátást nyer a költő olyan verseibe is, mint a Nemzett József Áron. Ez az életleltár folytatódik a Kész a leltár című versben: „Sikáltam hajót,
rántottam az ampát. / Okos urak közt játszottam a bambát. / Árultam forgót, kenyeret és
könyvet, / ujságot, verset – mikor mi volt könnyebb.”, s ez képezi az említett Curriculum
vitae törzsanyagát is. S még egy, talán a Szabad-ötletek jegyzékének ilyetén besorolásához hasonlóan merésznek tűnő rokonítás: az Eszmélet IX. versének kezdő sorai ugyancsak
erre a verstípusra vezethetők vissza, bár szorosabb rokonságban vannak Az oroszlán idézése vagy az Ülni, állni, ölni, halni című versek rendhagyó tapasztalatokat soroló soraival.
E verscsoport és a mögötte álló szóbeli és írásbeli, közvetlen vagy közvetett megnyilatkozások áttekintése után visszatérve a Végül című vershez, nyilvánvaló, hogy a költemény
az egymáshoz képest mellérendelt elemek diszparát halmozására épül. A felsorolt elemek
között nincs kontinuitás. Nem mesélnek el egy élettörténetet, még olyan tömören sem,
mint azt a Curriculum vitae-ben láthatjuk, hanem életrajzi töredékek sorát kapjuk. Arra
sincs garanciánk, hogy a sorrend követi az életpálya alakulását. Nagyon is valószínű, hogy
ötletszerűen, illetve az indulati dinamikát követve kerülnek elő az egyes életdarabok. A lírai én szinte kiöklendezi magából az őt ért sérelmeket, a vele történt méltánytalanságokat.
A kronológiai rend hiánya, az egyes darabkák egymással való tökéletes egyenrangúsága, egymáshoz képest történő mellérendeltsége, felcserélhetősége dacára több szempontból megszűrt, homogenizált életanyagról van azonban szó. Egyrészt mindenegyes
szólam életrajzi jellegű, tehát a beszélő megtörténtnek tekintett élettényekkel jellemzi
vagy meghatározza önmagát. Másfelől a kiválogatott, a korpuszba belekerült mozzanatok
között nehezen találnánk olyat, mint Az oroszlán idézésében: „Erre ittam jó borocskát, /
rágtam főtt malaclapockát, / kezet fogtam balkezemmel, / megpöngettem szemfogam”.
A Végülben majdnem kizárólag panaszra, lázadásra, felháborodásra okot adó, s ebből
a szempontból egyértelművé tett, profilírozott élettényekkel van dolgunk. Kivétel persze
itt is akad: „Csókoltam lányt, aki dalolva / ropogós cipót sütött másnak.” Ez legalábbis
részben dicsekvésnek is elmegy. A Kész a leltár című versben tovább komorodik és tovább
homogenizálódik ez a hangvétel. A proletárforradalmi Végül emberképébe még belefér
a szerelmi élménnyel való dicsekvés is.
A homogenizáltság nagy foka folytán a Végül diszparát halmozása fokozó szerepű. Minél több példát kapunk, annál inkább belátjuk, hogy a lírai alanynak nincs más lehetősége, mint a lázadás. A felsorolás egy megadott cél felé tart. Lépésről lépésre egyre jobban
koncentrálja a robbanásra kész feszültséget. Ennek a technikának költészettörténeti
szempontból több forrása lehetett és volt József Attilánál. Ady költészetében éppúgy látott
példát erre az eljárásra, mint Babits első korszakában. A verstípus egyik legfőbb mintája
azonban nyilvánvalóan François Villon Kis és Nagy Testamentuma. Nagy kérdés azonban, hogy a Zajtalanul és félelmesen esetében számolhatunk-e már Villon-hatással?
Ugyanis az igazi megismerkedés a középkori francia költővel a párizsi időszakra esett.
A végső változatot, a Végült 1931-ben már minden bizonnyal bátorította Villon példája,
hiszen a Döntsd a tőkét kötet függeléke Villon-balladafordításokat is tartalmaz, s a Vastag

74

tiszatáj

Margot-ról szóló, itt közölt ballada miatt perelték be a költőt szemérem elleni vétség
címén.
A Végül tagadhatatlanul jobb vers, mint a Zajtalanul és félelmesen, a javítások lényegében kivétel nélkül a szöveg javára szolgáltak. Az átalakítás azonban nem érinti a vers
hangvételét. Vegyük sorra az átalakításokat! Az első sor első egysége később is megmarad:
a „Kazánt suroltam” a hajósinaskodásra utal vissza, s a Kész a leltárban újra visszatér:
„Sikáltam hajót”. A hajósinas-élmény még az utolsó év Flórának című darabjában is felbukkan. Az első változat „űztem varjat” kifejezése a kiszombori kukoricacsőszködés emlékét eleveníti föl, amelyről a Szépség koldusa kötetben megjelent Kukoricaföld című verse
is szól: „A kukoricaföldön ülök, várok, / Tán arra, hogy a varjú mikor károg / És mikor
kell zengő cinnel tovaűzni.” A varjúűzés azonban mint kifejezés eléggé homályos, nem világos, hogy munkavégzésre utal. Talán ezért helyettesíti a költő a Végülben egy ismert paraszti munkavégzéssel: „vágtam sarjat”. A kazánsúrolás és sarjúvágás kétségkívül pregnánsabb munkamozdulatok, egyik a gépi, a másik a szántóföldi munka területéről.
A Zajtalanul és félelmesen 7–12. sorai kissé erőtlenek. Ezt az egységet négy emlékmozaikkal helyettesíti a végső változat. A „Ruhát kaptam” azt teszi szóvá, ami például
a József Attila című versben konkrétabban, így merül föl: „Egy zsidó orvostól kapott / kabátot”. Ám „ruhát kapni” familiáris vagy argot nyelvhasználatban azt is jelentheti: „jól
megvertek”! A „könyvet adtam / a parasztnak és a munkásnak” sorok ugyancsak kétféleképpen érthetők. Utalhatnak a költő mozgalmi munkájára, amely korábban, népi felbuzdulása idején falujárásban nyilvánult meg, később pedig munkás-közösségekkel való kapcsolatban (tanítás, közös kirándulások). Alighanem ez utóbbi az egyetlen közvetlen utalás
a versben a mozgalmi tevékenységre. De érthető úgy is, hogy a könyv, amelyet a parasztnak adott, a Nincsen apám, se anyám kötet, a munkás pedig a Döntsd a tőkét kötetet
kapta tőle, amelyben a Végül megjelent. A harmadik a közelmúltbeli fájó emlék, a Vágó
Márta-kapcsolat megszakadása révén a költő helyzetét a polgársággal szemben rögzíti.
Személyes rossz viszony alakult ki közte és a burzsoázia között: „Egy jómódú leányt szerettem, / osztálya elragadta tőlem.”
A negyedik egység egy rendkívül fontos, s ettől kezdve visszatérő témát: az emésztőrendszeri zavarokat említi meg, szociális magyarázattal ellátva őket. Az éhezés panasza
már ugyancsak több éve ismételten előfordult József Attila verseiben. A legismertebb
a Tiszta szívvel „Harmadnapja nem eszek” sora, de a Hét napja című versének pointe-ja
is ez: „Ó, barátaim, hét napja nem ettem”. Egyik, 1926-os novellája, a Tizenöt nap az
üvegbúrában ugyancsak az éhezés-evés problémái körül forog. A költő gyomorbajáról az
első ismert adatok 1927-ből, Párizsból származnak. A Végül születése tájáról ebben a vonatkozásban Szántó Juditnak van emléke: „amikor kivizsgáltattuk Attila gyomorbaját, az
orvos megállapította…, hogy Attila – ezekkel a szavakkal – félig éhen van halva.” A panasz
okai később sem szűntek meg, s a panaszok sem: „Sovány vagyok. Csak kenyeret eszem
néha” – így az Eszmélet III. versében. Az emésztési zavarok későbbi magyarázatában
azonban a szociális értelmezés helyét egyre erősebben mélylélektani okok vették át. A Végül esetében azonban még a szociális megokolás áll előtérben. A lázadás gesztusa a versben a gyomorbeteg ember közismert lehangolt, kedveszegett állapotából robban ki: „S mert
savanykás csönd tölti szánkat, / szivembe rúgtam, orditson már!”

2005. április

75

Hogy az 1926-os vers kevésbé jól van felépítve, mint a költő érett korszakának versei,
ezen nincs mit csodálkoznunk. Szabolcsi Miklós értelmezésében túlságosan erősen köti
a Zajtalanul és félelmesen című verset az expresszionizmushoz. Abban azonban igaza van,
hogy jelentős különbségei ellenére ez a költemény még rokonságban van a költő avantgárd termékeivel, amelyeket bizonyos szerkezeti lazaság, olykor rögtönző jelleg, az indokoltnál nagyobb mértékű spontaneitás jellemez. A Végül azonban átörököl valamennyit
a korábbi változat szervi hibájából. Az alig elviselhetően naturalista emésztőrendszeri kép,
amely már a kései József Attila kényszerképzetszerű képeit idézi föl, eljuttatja a gondolatmenetet az indulati csúcspontig: „szivembe rugtam, orditson már!” Ahelyett azonban,
hogy ordítana, vagy a költemény végéhez hasonlóan eljutna a közvetlen cselekvésre adott
parancsig vagy példaadásig, érvelni, magyarázni kezd, s ezzel megtöri a vers lendületét:
„Hogyan is hagyna dolgos elmém / feledtető, de bérdaloknál”.
A két idézett sor korábbi változata nyelvileg kevésbé erőteljes, pregnáns: „ma sem
hagy az én szabad lelkem / feledtető s tán szebb daloknál”. A gondolat ugyanaz: a bajokat,
nehézségeket elfeledtető, szórakoztató, álmodozásba ringató, szépségelvű költészettel
szemben a cselekvéselvű, lázadó hangvételű költészetet választja a vers beszélője. A „szabad lelkem” kifejezés az anarchizmushoz áll közelebb, mert az anarchizmus központi fogalma a szabadság. A „bérdalok” kifejezés ellenben proletkultosan merev irodalomképről
árulkodik. Az az ítélet rejlik mögötte, hogy az a költő, aki feledtető dalokat dalol, az a burzsoázia bérence. Bármint ítéljük is meg a két sor értékét, ez a rész megtöri a lendületet,
s a vers szinte újrakezdődik, új lendületet kell vennie, hogy más változatban, de újra felérjen
a „szivembe rugtam, orditson már! sor indulati szintjére.
A pont, amihez a gondolatmenet második része kapcsolódik, a személyes sérelem:
„Egy jómódú leányt szerettem…” előtti sornál található: „könyvet adtam / a parasztnak és
a munkásnak.” Újra kezdődik tehát a személyes múlt mozzanatainak sorolása. De a felsrófolt indulatnak már elég két új példa, hogy a vers visszazökkenjen a régi kerékvágásba:
„S tudtam, ki üres kézzel tér meg, / baltát, kapát meg köveket hoz.” A Végül itt is átfogalmazza a Zajtalanul és félelmesen megoldását, amely így hangzik: „s tudtam ki üres kézzel
tér meg / láthatatlan bús revolvert hoz”. Az átfogalmazás megint csak az anarchizmus
egyéni terror-felfogásának felülbírálását jelenti a kollektív forradalmiság javára. A „láthatatlan bús revolver” a merénylő fegyvere, aki bosszút akar állni a rajta esett sérelmeken.
A „baltát, kapát meg köveket hozó” személy viszont voltaképpen kollektív individuum,
(hogy ellopjam egy gondolat erejéig Kassák kifejezését). Azaz egyikünk baltát, másikunk
kapát, és többen mások köveket hoznak. A Végül beszélője egy lázadó közösség tagjaként
szólal meg.
Ezen a ponton a vers átfordul jelen időbe, s a fordulat voltaképpen a retrospekció után
jövőbe irányultságot fogalmaz meg. A „győzni biró” csata előtt áll, ütközetre készülődik,
amelyről biztosan tudja, hogy meg fogja hozni a győzelmet. A záró részleten két átalakítást
konstatálhatunk. Az „igazat tenni áldást mondni” sor kicserélését az „áldást mondni”
kényszeredettsége, a rímkényszer által előidézett szófacsarás kellőképpen indokolja. Az
áldást mondás helyett azonban nem véletlenül áll 1931-ben épp a „pártot állni” kifejezés.
Az állásfoglalás a költő számára ekkor valóban egy párthoz, az illegális kommunistákhoz
való csatlakozással volt egyértelmű.

76

tiszatáj

A másik változás megértése több figyelmet igényel. A „verettetvén a szerszám élit”
egyfelől valóságközelibb, másfelől azonban irodalmiasabb a „köszörülöm a kasza élit” sornál. Annyiban áll közelebb a realitáshoz, hogy a paraszt a munka közben eltompult kaszát,
ha a fenés már nem segít, verni szokta, nem pedig köszörülni. Azaz egy lapos, lehetőleg
sima kövön kalapáccsal végigveri a munkaeszközét, elvékonyítja az élét, hogy jobban fogjon. A sor hátterében tehát egy életből ellesett munkaművelet áll. A kasza köszörülése
a munkavégzés előtt történhet csupán, valamilyen műhelyben. A kiegyenesített kaszát
azonban, amely a régi időkben a karddal, nyíllal nem rendelkező lázadó parasztok kézifegyveréül szolgált, már inkább köszörülni kell. Erre utal a későbbi változat.
A korábbi variáns irodalmiasságát egyfelől a generikus fogalom: a „szerszám” használata jelenti a konkrét tárgy megjelölése, a „kasza” helyett. Másfelől a „verettetvén” archaizáló és barokkosan túlbonyolított nyelvi formája. A kaszát verni és nem veretni szokták.
Azaz a használó maga végzi el a műveletet. Ráadásul itt nem is „veretvén”, hanem még egy
szótaggal megtoldva: „verettetvén” áll. Olyan szócsinálmány ez, amilyennel ritkán találkozunk József Attilánál, különösen a harmincas években. A „köszörülöm” természetességével szembeállítva különösen kiugrik nyakatekertsége. A vers kéziratos változatának egyébként Verettetvén volt a címe. Szabolcsi Miklós ez alatt a cím alatt elemzi monográfiájában.
A záró részlet kapcsán tudni való, hogy a forradalmi izgékonyság periódusában József
Attila a forradalmár Petőfi szerepét próbálgatta magára, s a „Rongy ceruzámat inkább leteszem / s köszörülöm a kasza élit” sorokban a nagy költőelőd olyan kijelentései köszönnek vissza, mint „Eddig csak beszéltem, hol van még a tett?” vagy „Félre most lant… futok
a toronyba, megkondítom azt a vészharangot”. Noha a Petőfi-szerep átvétele inkább 19291930-tól kezdve jellemző József Attilára, a Zajtalanul és félelmesen idézett szövegrészlete
arról tanúskodik, hogy Petőfi példájával már 1926-ban is számolnunk kell. Magyarázatot
találni erre nem oly nehéz, hiszen Petőfit utánzó verssel már a költő zsengéi között is találkozhatunk, s Erdélyi József hatása elevenen tartotta a Petőfi-példát.
Az adott kontextusban azonban, ami 1926 őszén, Bécsből hazajövet és Párizs előtt vagy
a franciaországi utazással egyidejűleg körülfogta a költőt, az avantgárd atmoszférájában
a Petőfi-példa poétikailag konzervatívnak, idejétmúltnak is számíthatott. Csakhogy József
Attila talán sohasem köteleződött el teljes szívvel az avantgárd mellett, a Kassák köre által
idejétmúltnak tekintett megoldásokkal is újra meg újra kísérletezett. 1926 őszén még
publikál kassákos szabad verset, mint például a Népszavában a Zajtalanul és félelmesen
után pár nappal megjelent Esik bizonyos részei, a még később napvilágot látott Feleségem
ilyen, és még 1927-ből is hozhatnék példákat. Az áttörés, a visszafordulás a hagyományosabb versalkotási módokhoz azonban a Zajtalanul és félelmesen megírása táján megy
végbe vagy – hosszabb folyamatról lévén szó – kezdődik. Nincs tehát semmi ellentmondás
abban, hogy a versben a későbbi Petőfi-szerep csíráira bukkanjunk rá.
A vers, amint mondtam, nem hibátlan. Az irodalomról való gondolkodásnak azonban
az egyik legbutább előítélete az, hogy a tökéletesen hibátlan vers mindig értékesebb, mint
az, amelyben valamilyen fogyatkozást fedezünk föl. Vannak tökéletesen hibátlan középszerű versek és vannak zseniális művek, amelyek nem mentesek a szeplőktől. A Végül József Attilának azok közé a művei közé tartozik, amelyek nem gáncstalanok ugyan, de
amelyeket emlékezetes részleteik folytán mindig is a hivatkozott költeményeinek sorában
kell számon tartanunk. A vers annyit az iránta legkevésbé lelkesedő olvasónak is bizonyít,

2005. április

77

hogy József Attila ún. proletárverseinek egy része más tendencia sodrában, esetünkben az
anarchizmus szellemében született, s azért lett proletárköltészetként elkönyvelve, mert
a költő bizonyos átalakításokat végzett rajta, illetve ilyennek tekintett kötetben szerepeltette. Még fontosabb talán, hogy a Végül poétikai sajátosságai (anzixszerűség) vagy önkép-alakító természete folytán besorolható olyan szériákba is, amelyek nem politikai természetűek, s így akár másféle, nem politikai olvasatot is felkínálnak.

ANYÁM

78

tiszatáj

TORNAI J ÓZSEF

József Attila pillantása
József Attila akkor is József Attila, mikor nem József Attila.
József Attila akkor is országalma, mikor nem országalma.
József Attila országalma.
József Attila a fán a gyümölcs, a gyümölcsön a fa.
József Attila a meztelen nők és almafák gordiuszi csomója.
József Attila százéves kocsikerék.
József Attila a királykobra halálos pillantása.
József Attila porfelhőt terelő juhász a Hortobágyon.
József Attila kamaszkorom kő-Krisztusa.
József Attila Juhász Ferenc „József Attila sírja” című verse.
József Attila egy vaslábasban virít, fölszáll csattogva, mint a káposzták a zöldséges
kertben.
József Attila azt üzente, elfogyott a regimentje, ha még egyszer azt üzeni…
József Attila Balatonpart, hol a vonatok kurrognak, sárga oroszlánfűben lopakodnak és rávetik magukat a hullámokra.
József Attila pillantása a II. világháború halálistenének föláldozott Déli pályaudvar
romhalmaza.
József Attila és Babits Mihály jegyesek.
József Attila pillantása az eldobott katonaköpeny.
József Attila esti mesét susog a fasiszta királyfi cipőkefe-bajuszáról és a kommunista királylány három bánatáról.
József Attila az a szép régi asszony.
József Attila lillafüredi cseppkőbarlang.
József Attila aranyhalas tó fölött kecsesen átugró híd.
József Attilát szentségtartóban kell őrizni, mint a tiszta űrt, mint a szabad levegőt.
József Attila és Petőfi Sándor részegen kurjongatja a „Hazám, hazám, te mindenem”-et a szalkszentmártoni agyagos sárban.
József Attila bölcsészeti katedrát létesít a varangyos békáknak, akik szerelmük hátára tapadva mámorosan ummognak neki.
József Attila azt mondja: akár egy halom hasított fa, hever egymáson a világ, szorítja, nyomja, összefogja egyik dolog a másikát, s így mindenik manipulált.
József Attila nem kisasszony, nem menyasszony, nem lány már, de nem is asszony.

2005. április

79

József Attila, mikor születtem, kezemben egyik verssorod volt meg Jolán rólad szóló
könyvrengetege.
József Attila vasból font karikagyűrű.
József Attila eke, amely a makrokozmoszból szánt el egy-egy barázdát a mikrokozmosznak.
József Attila Virginia Woolf „Világítótorony” című regényében a Fárosz.
József Attila, ha ma fölnézünk az est alól az egek fogaskerekére, csillagháborút látunk és aszteroidákat, melyek éppen bele akarják ütni sokezer tonnás orrukat a
földbe.
József Attila, tudod, hogy hangzik most a fiatalasszonyok éneke? Nem kell gyerek,
ha férfival leheverek, elég, hogyha elélvezek!
József Attila: tilalomfa a bankároknak, a maffiózóknak és a pedofil püspököknek.
József Attila, árulás keresztfája, pőce Borcsa méhének országa.
József Attila a gondolkodás paradicsomkertje: a Tudás Fájáról te az ismeretek kosarát addig raktad, míg kerékpallosával az angyal le nem sújtott.
József Attila, a filozofáláshoz te vagy a hit.
József Attila, téged nem küldött senki, nem várt el senki, téged nem hallgatott meg
senki, téged a semmihez vertek, téged a kor felhői téptek cafatokra, téged mi
tűzünk a szarvunk hegyére és úgy hajigálunk téged rétről rétre, téged kőről
kőre, téged hegyről hegyre s téged hozzávágunk éles kősziklához!
József Attila, ha a gyermek a férfi apja, akkor Bartóknak te vagy nemzője.
József Attila, átalment a keskeny pallón s elröpült s tilinkózni már, mint anarchista,
egy jegenyefára ült.
József Attila a széntolvajok fejedelme.
József Attila oltár elé vezeti az európai flórát és faunát.
József Attila, mikor öngyilkos akarok lenni, te átszólsz a föld egein: inkább szeretőt
keress, ki lassú halállal préseli össze szíved s te addig édes mustokat énekelsz.
József Attila kócsag fehér bóbitája, piros csőre a szabadszállási szántáson.
József Attila, fekete üröm.
József Attila a Medve-csillagkép.
József Attila egy pakli érvet is kibont.
József Attila, te nem ismersz engem, nem ismered ezt a kort, de én ismerlek téged,
ismerem ezt a kort, mikor ezerjófüvet raknak a bűnösök bűneire.
József Attila, doboló sámán, kit föl kellett volna áldoznunk, mielőtt Trianon földjére
beléptél.
József Attila előtt ezer magyar költő térdel lobogó, radioaktív gyertyával kezében.
József Attila, Vörösmartynak születtél és megőrültél, ahogy mi is megőrülünk, ha
az abszurd körülszimatol.
József Attila burzsujok derekán övsömör.
József Attila fölfedezte a szorongást s mi fölfedeztünk a szorongás ellen téged.
József Attila: álom az egyenes hajtűkanyarról.

80

tiszatáj

József Attila szentelt ostya Juhász Gyula nyelvén a Szegedi alsóvárosi templom miséjén.
József Attila madárijesztő fején a szent korona.
József Attila Szinva-patak nászhimnuszának csattogása az öröm-halál sziklái között.
József Attila lányok hüvelyében a lángelme-gén.
József Attila, istennek szent fénye, könyörögj érettünk!
József Attila, én már csak a virágoké és a varázslataidé vagyok!
József Attila én komolyan gondolok a karóra, amivel te jöttél.
József Attila én komolyan gondolok arra, hogy a szenvedés belül van, de arra is,
hogy kívül sincs magyarázat.
József Attila, meddig lehet kibírni a világrejtélyt, ha nem vagy pap, szektafilozófus
vagy örömlány, ki legalább azt tudja, mennyi a dugás, a franciázás, ha fölfeslik
a szoknya szövedéke?
József Attila kőhalom volt s most ő a vár.
József Attila csigalépcső Betlehembe.
József Attila, Nagy László, Pilinszky János: a három királyok.
József Attila mindig ott van, ahol a jászol üres.
József Attila föltekint a csillagos, nagy égre.
József Attila a vemhes szamár hátán megy Jeruzsálembe.
József Attila a hold húga.
József Attila a föld zsírja.
József Attila ott fekszik Vípunen állkapcájában zöld gyökérrel beborítva.
József Attila cimbalom.
József Attila nem káromkodik, nem imádkozik.
József Attila pillantása a Duna.
József Attila pillantása a Gellérthegy.
József Attila pillantása a Kis-Kunság.
József Attila pillantása a muhi puszta, Mohács, Világos és az 1956-os hullák szemének fekete vulkánkrátere.
József Attila a nefrit-mennybolt pillantása.
József Attila bodor, fejér bárány.
József Attila sír, mint egy szobor. A magasságból ez a szózat hallatik: sanctus,
sanctus, sanctus!

2005. április

81

LENGYEL ANDRÁS

A Sólyom Janka-epizód
EGY JÓZSEF ATTILA- RÖGTÖNZÉS TANULSÁGAI

1
József Attila verseinek kritikai kiadásában a Rögtönzések, tréfák, személyes érdekű apróságok című fejezetben van egy sajátos, eddig kevés figyelemmel kísért verstípus (612.,
613., 614., 618., 620., 621., 622. és 624. tétel). E versek közös vonása, hogy valamennyi levelezőlapon maradt fönn, a lapok címzettje pedig József Etelka. Valamennyi levelezőlap,
filatéliai műszóval élve, úgynevezett „futott” lap, azaz postára adott, kikézbesített, misszilis lap. Az időpont így mindegyik esetben eleve adott, Stoll Béla ezeket rendre meg is adja.
Az időrendben első 612. sz. vers dátuma 1933. január 12., az utolsóé, a 624. számú Az oktató mama oktatása címűé 1936. november 18. Ezek a versek, nem kétséges, valóban
rögtönzések, személyes érdekű apróságok, így a költői életmű peremén helyezkednek el.
Ám ha vesszük a fáradtságot és el is olvassuk e szövegeket, az életrajzban jártas olvasó
számára azonnal nyilvánvaló, hogy ezek a verses rögtönzések nem „csak” versek, de egyben valódi – rövid – levelek is: a verses formában valódi családi kommunikáció zajlott.
Vásárhelyről érkezett disznótoros csomag nyugtázása (613. t.) éppúgy van köztük mint
névnapi köszöntő (614. t.) vagy újszülött köszöntése, stb. Jellemzőnek kell tartanunk,
hogy a 620. sz. verset közlője, Németh Andor Levél címmel közölte, jól érzékelve, hogy itt
– a verses forma ellenére – valódi levélről van szó. (Ezt a megoldást a kritikai kiadásban
Stoll Béla is megőrizte, jóllehet a címtelen verseket kezdő szavaikból szerkesztett címmel
szokás közreadni.) A forma és funkció összefüggésének, tehát e versek jellegének fölismerése életrajzilag is kamatoztatható. A szoros olvasás, az eddig ismert életrajzi tényekkel
összevetve, azok összefüggésrendjébe állítva újabb mozzanatokra vethet fényt.
Különösen tanulságos, életrajzilag gazdag hozadékú a 624. számú Az oktató mama
oktatása, amelynek szövege ez:
Drága gyermek,
fényes termek
lágy öléből –
pezsgő léből
5 iddogálván
és nem állván,
hanem ülvén,
amíg hül vén
bor a pulton,

82

tiszatáj

10 azt kívánom,
hogy se múlton,
se díványon elmerengve
ne időzz,
15 ez a nyitja
mindeneknek,
ezt tanítja
míg remegnek
szempillái
20 a dizőz,
kit te ismersz,
bár nem is mersz
lenni, mint ő,
oly szabad,
25 hanem mint kit
vének intik,
mindig intő
a szavad.
Ez a verses levél, ismételjük meg, 1936. november 18-án született (adatott postára),
címzettje és megszólítottja a költő nővére, József Etelka – ő a „Drága gyermek” s a címbéli
„oktató mama”; a levélíró költő, mint a cím is kimondja, ezúttal őt „oktatja”. Ha e szöveget
levélként olvassuk, azonnal kiderül, hogy az 1. sor megszólítás, a 2–9. sor a levélírás helyszínének bemutatása, a 10–14. sor a tulajdonképpeni „oktatás”, pontosabban az oktató tézis megfogalmazása, a 15–20. sor ennek az indoklása, a 20–21. sor egy ad hominem érv
bekapcsolása, egy közös ismerősre való utalás, a 22–24. sor e közös ismerős és a címzett
összevetése, beállítódásuk különbségének rögzítése, a 25–28. sor pedig a címzett magatartásának jellemzése, szelíd megrovása.
Életrajzi vonatkozásban valamennyi részlet érdekes és tanulságos. Érdekes mindjárt
az oktatás tartalma: „azt kívánom, / hogy se múlton, / se díványon / elmerengve / ne
időzz”. Ez a kívánság nyilvánvalóan Etelka öngyötrő, múlton való „merengéseinek”, emlékező magatartásának megváltoztatására irányul. A tanács lényege az emlékező attitűd elvetése. (Hogy a „díványra” való utalás egy esetleges pszichoanalitikai kezelésre is céloz-e,
avagy csak otthoni magán-merengésre, nem dönthető el egyértelműen. Annyi bizonyos,
a dívány szó óhatatlanul a pszichoanalitikus díványára, azaz analízisre is alludál.) E tanács
érdekessége persze, nem konvencionális igazságtartalmában rejlik, hanem abban a feszültségben, ami a tanács intenciója és a saját gyakorlat között feszül. A költő maga
ugyanis, mint tudjuk, nagyon is az öngyötrő emlékezés demonstrációjának tekinthető:
egész kései költészete jórészt erre a magatartásra épül, illetve ebből táplálkozik (vö. Szőke
2003). Ez a tanács tehát azt (is) dokumentálja, hogy tisztában volt saját állandósuló beállítódása veszélyeivel, s racionálisan mérlegelve elutasította azt: „ez a nyitja / mindeneknek” – mondja is ki. Az emlékező attitűd föladásának igénye tehát itt mint univerzális érvényű elv jelenik meg.
Tanácsa, nem kétséges, saját negatív tapasztalatainak kivetítése; a saját gyakorlat inverzét kínálva föl nővérének.

2005. április

83

De – ha más szempontból is – érdekes a levélírás helyszínének jelzésszerű bemutatása
s az ott tartózkodó közös ismerősre való utalás is. A helyszín ugyanis, bármily szokatlan is
ez József Attiláról szólva, egy bár (mint látni fogjuk: egy szálloda bárja): „fényes termek /
lágy öléből – / pezsgő léből / iddogálván / és nem állván, / hanem ülvén, / amíg hül vén /
bor a pulton” – írta a költő, s ez a leírás, akárhogy nézzük is, egy bárban pezsgőt „iddogáló” férfi, azaz ő maga jellemzése. S hogy valóban erről van szó, azt megerősíti az ilyen
helyszínek jellegzetes szereplőjére, a dizőzre való markáns és hangsúlyos utalás: „ezt tanítja, / míg remegnek / szempillái, / a dizőz” – itt tehát egy énekesnő, akkori szóhasználattal: dizőz is jelen van, „tanító” sanzont énekel. Azaz József Attila, kimondhatjuk, egy
számára egyáltalán nem szokványos helyen, egy bárban írta verses beszámolóját.
De – merül föl rögtön az újabb kérdés – ki ez a dizőz? Nem egy semleges, a költő számára közömbös ismeretlen, hanem olyan valaki, akit József Etelka is ismert („A dizőz, /
kit te ismersz”) – s akit következésképpen nyilván maga József Attila is ismert. Sőt, föltételezhető, hogy a bárba is éppen e dizőz kedvéért látogatott el. (A verses üzenet kimondatlan, másodlagos célja alighanem éppen a közös ismerősről való beszámolás, azaz a vers
rejtetten dicsekvő öndokumentáció.)
Hogy József Etelka a dizőzt Hódmezővásárhelyről (ahol akkor már évek óta élt) ismerte volna, kizárható. Akkoriban Pesten sem járt oly gyakran, hogy föltételezhető volna,
Pesten futottak össze. Minden arra utal, hogy az a dizőz, akit József Etelka ismert, Sólyom
Janka volt, s 1936 nyarán Balatonszárszón ismerte meg. Sólyom Janka ugyanis ezen
a nyáron többször fölkereste az ott, Etelkáéknál nyaraló költőt. Mint Szabolcsi Miklós írja:
„Újabban előkerült dokumentumok
arra utalnak, hogy [József Attila]
többször találkozott Balatonszárszón
a Siófokon üdülő Sólyom Jankával.
Sólyom Janka ismert színésznő és
»dizőz« volt – három sürgönyt is küldött Szárszóra, szeptember 9-én pedig
ugyancsak Siófokról levelet, már Budapestre: „»Rém sajnálom, hogy nem
sikerült a weekendet összehozni... Kérem, hívjon fel péntek reggel 1 óráig
2–3 közt.«” (Szabolcsi 1998. 627–
628.). Sőt a kapcsolatra fölfigyelő monográfus azt is föltételezi, hogy: „Talán ugyancsak Sólyom Janka [volt]
az a színésznő, akire – már 1937 nyarán – Flórának írott levelében utal, dicsekedve, a költő” (Szabolcsi 1998.
628.). Maga a „dicsekvés” pedig, amire
Szabolcsi itt hivatkozik, ez: „Olyan
furcsa volt – írta a költő Kozmutza
Flórának –, míg meg nem értettem,
hogy mért rajzanak most úgy körül

84

tiszatáj

a nők... Nemcsak azok, akikről legutóbb írtam, hanem sokan, csinosak és kedvesek, neves
színésznő is van köztük” (közli Illyésné 1987. 45.).
Hogy Az oktató mama oktatásában emlegetett dizőz valóban Sólyom Janka volt, más
összefüggés is valószínűsíti. Az énekesnőről írott cikkekből (Kristóf 1976. Kertész 1976)
tudjuk, hogy József Attila és Sólyom Janka kapcsolata nem korlátozódott Szárszóra –
Pesten is folytatódott. Sőt Pesten, 1936 őszén és telén, esetleg még 1937 első felében is találkozgattak. Sólyom Janka például a Bristol bár dizőzeként, Buday Dénes megzenésítésében, József Attila-verseket is énekelt. Kristóf Károly cikkének idevágó része szerint e verseket maga József Attila ajánlotta megzenésítésre, s meg is hallgatta előadásukat. „A két
világháború között – olvashatjuk a cikkben – Sólyom Janka a Bristol szálloda halljában
lépett fel. Irodalmi estjei vonzották a közönséget. Egy pisszenéssel sem volt szabad pincérnek vagy publikumnak megzavarnia az énekszámot. Amikor – szorgalmas könyvvásárló lévén – megismerkedett József Attila verseivel, Sólyom Janka üzent a költőnek,
hogy szeretne vele beszélni. József Attila elment az előadóművésznő Klotild utcai lakására, ahol jelen volt Buday Dénes zeneszerző is. Együtt beszélték meg, hogy milyen verseket énekeljen Sólyom Janka, és melyiket ajánlja József Attila, aki örömmel fogadta, hogy
költészete ennyire megragadta Sólyom Jankát és Buday Dénest.” „Elkövetkezett a Bristol
szállóbeli új műsor bemutatásának ideje. A költő kíváncsi volt Mama című versének énekes változatára, el is ment a Bristolba, de nem ült be a közönség közé, csak a bejárati függöny mögül leste a hatást. A megzenésített versek igen nagy sikert arattak.” (Kristóf 1976.
2.). E leírás, bár konkrét időpontot nem közöl, s némileg „stilizált”, megítélésem szerint
lényegileg helytálló. A sztorit a színházi körökben otthonosan mozgó Kristóf Károly alighanem még magának Sólyom Jankának elbeszéléséből ismerte – s amit elmond, az kiegészíti s megerősíti Az oktató mama oktatását. Hogy e műsorért csakugyan beidézték-e az
előadóművésznőt a rendőrségre, ahogy a cikk állítja, egyelőre nem lehet eldönteni. Maga
a Bristol-beli előadóest megtörténte s József Attila ottani jelenléte azonban föltétlenül hitelesnek tetszik.
Mindazonáltal nagy kár, hogy Sólyom Janka hagyatéka jelenleg nem hozzáférhető
(könyvtárában dedikált köteteknek is kellett lenniük: Medvetánc, Nagyon fáj), s nem ismerjük egyelőre Buday Dénes József Attila-verseket megzenésítő kompozícióit sem. Ez
azonban, úgy gondolom, pótolható hiány, s a kutatás előbb, vagy utóbb fölszínre is hozza
majd e dokumentumokat, megerősítve mindazt, amire Sólyom Janka méltatói fölhívták
a figyelmet.

2
Az oktató mama oktatása, ha csupán villanásnyi utalás erejéig is, jellemzi is a dizőzt, azaz
– most már tudjuk – Sólyom Jankát. Nemcsak azt tudjuk meg róla, hogy foglalkozásához
híven, énekel, „szempillái” pedig „remegnek” (utóbbi utalás nyilván a szexuális kisugárzás
jelzése), de valami nagyon lényegeset is. Ez „a dizőz, kit te ismersz”, írja a költő, „oly szabad”, amilyen szabad Etelka nem tud, nem „mer” lenni. Valamiképpen tehát Sólyom
Janka példának állítódott az „oktató mama” elé. Miből áll ez a szabadság, sajnos, nem
tudjuk meg, a verses levél explicit formában erről nem szól. De a szöveg egészének apró
utalásai végső soron a személyiség (s talán az életvitel) „szabadságát” tételezik. A dizőz
mintegy a körülményekhez igazodó, konvencionális beállítódás ellenpólusaként villan föl

2005. április

85

– nem rágódik a múlton s „oly szabad”. Ebben a szabadságban, persze, a társadalmi konvenciók felől nézve, alighanem bizonyos – pozitíven értelmezett – szabadosság is benne
foglaltatik.
Sólyom Janka legfőbb jellemzője tehát József Attila szemében az, hogy „szabad”.
Ennek kimondása, úgy gondolom, valami olyan személyes tapasztalat következménye,
ami csak bensőbb, intimebb kapcsolat eredménye lehet. Sejtésem szerint tehát az a „könynyű” kaland, amire a Balatonszárszó című vers (JAÖV 2: 296–297) félreérthetetlenül
utal s már Szabolcsi is Sólyom Jankával hozta összefüggésbe, Sólyom Janka volt. Az ő látogatása s a költővel szövődő viszonya jelenik meg a versben:
Míg nyugtalanul forgott nagy, lágy habokon az az éj,
a csónak alatt hűvös öblögetési kotyogván
én nyugtomat ott leltem piros ölben, amint a szeszély,
meg a természet gyönyörűn lecsapott rám.
Ezt a kalandot a Balatonszárszó III. része részletezi is – ám ezt itt, a dolog természete
szerint nem föltétlenül kell egészében idéznünk. Ami lényeges: a versnek ez a része, minden jel szerint, nagyfokú referencialitást mutat, életrajzi forrásként is értelmezhető.
A költő és az előadóművésznő viszonya tehát nem pusztán „szakmai” viszony volt; természete annál intimebb.

3
A Sólyom Janka-epizód ismerete, úgy vélem, több szempontból is jelentőséggel bír. Egy
vers (Balatonszárszó) róla szól, egy másik (Az oktató mama oktatása) pedig, ha csak egy
villanásnyira is, fölidézi lényét. Bizonyos fontosságot tehát maga a költő is tulajdonított
a történteknek. Az az életrajzi vonatkozás pedig, hogy 1936/37-re megnőtt József Attila
„népszerűsége” a nők körében, nem egyszerűen szerelmi életéhez tartozó mozzanat. Irodalomszociológiai, ha tetszik, „hatástörténeti” relevanciája is van. Valamiképpen ugyanis,
mint a Sólyom Janka-epizód is jelzi, költészete is „divatba” jött, szélesebb körben is fölértékelődött, popularizálódott. E változások emblémájának alighanem éppen az a „dizőz”
tekinthető, aki a Bristol szálloda úri közönségének megzenésített József Attila-verseket
énekel. Ez a költő recepciójának már egy sok vonatkozásban új szakaszát jelzi.
Más kérdés, hogy e bontakozó tendenciát a köztudatban a költő hamarosan bekövetkező személyes tragédiája majdnem napjainkig elfedte.
IRODALOM
Illyés Gyuláné 1987: József Attila utolsó hónapjairól. Bp.
JAÖV: József Attila összes versei 1–2. köt. Kritikai kiadás. Közzéteszi Stoll Béla. Bp. 1984.
Kertész Magda 1976: Sólyom Janka hagyatéka. Nők Lapja, 13. sz. 22.
Kristóf Károly 1976: A költészet énekes követe. Sólyom Janka emléke. Esti Hirlap, január 20. 2.
Szabolcsi Miklós 1998: Kész a leltár. József Attila élete és pályája 1930–1937. Bp.
Szőke György 2003: „Bennem a múlt hull, mint a kő...”Az emlékezés folyamata a kései József Attilaversekben. In: Sz. Gy.: Az árnyékvilág árkain. Írások József Attiláról és Kosztolányi Dezsőről.
Bp. 54–63.

86

tiszatáj

T ÓTH ÁKOS

A ’vad’ én nyomában
ESSZÉ ÉS HAJSZA

„Mikor meghalt, nem volt semmije.” – kezdi egy József Attiláról szóló írását Pilinszky János1, s biztosak lehetünk benne, e kijelentésében nemcsak a mindenféle földi javak hiányát, a dokumentumokból jól ismerhető valóságos nyomort és nincstelenséget említi föl,
hanem egy olyan nincsre, hiányra alapozott poétika beteljesedését is, mely megfeszítve és
kitartóan látszik összegezni és megérteni százada varázsszóvá nemesült alapélményét,
a Semmit. Mikor korának bölcselete szigorú stúdiumokkal próbálta megközelíteni e rejtélyes és az európai szellemtörténetbe régóta visszajáró kísértetet, akkor ő e tanulmányoktól
korántsem függetlenül, művészileg organikus módon szemléletessé tette azt, mint az egzisztencia útjának végső állomását, paradox betetőzését. A semmiben vagy a hiányban
előálló egészség, teljesség és a ’van’ darabossága, sérültsége ellenére a legutolsó versekig
nagy erővel igyekezett fenntartani, maradéktalanul, a versekben lefolytatott óriási küzdelmek árán mű és nyelv hitelességének és kompetenciájának hitét. Ha ugyanis ahhoz az
ősrégi és rendkívül általános elképzeléshez tartjuk magunkat, mely szerint az élet mindenféle attribútumaival együtt mielőttünk, élők előtt alapvető nyíltságában, sajátként
mutatkozik meg, míg a halál törvényszerű elzártságban, akkor máris a kései József Attila
sokféle alakban megújuló, lényegében permanensnek mondható beszédhelyzetét gyakoroljuk. Tisztában volt vele, hogy aki él és ír, nem szólalhat meg egyszersmind biztonságosan a halál nyelvén, a nincsről (a halál emberi karakterű alaptapasztalatáról) nem beszélhet a létező nyelv, s még kevésbé e nyelv(ek) egyike, egyetlen létező nyelve. És mégis, költészetének éppen ez az istenkísértő próbálkozása az, mely legtovább jutott előre azon
a képzelt költészettörténeti útvonalon, melyet maga jelölt ki fenomenológiai igényességű
költői kíváncsiságával, és amelyet az őt követő fél évszázad számottevő magyar lírája többkevesebb sikerrel bejárt. Talán nem tévedünk, ha azt állítjuk, hogy a XX. században, ha
nem is elsőként és kizárólagosan, de legmesszebbre hatóan ő hívta fel a figyelmet a lírában fellelhető filozófiai potenciálra és az annak elveszítéséből származó veszedelmekre,
ő éltette a reményt, hogy a vég / a semmi felől megnyitható és újratárgyalható a már készen
kapottan is elégtelen adomány, a lét. Formáink, melyekből felismerhető rokon igyekezetünk, az ő formáira emlékeztetnek (természetesen a formának egy korántsem külsődleges
értelmében), és kérdéseink hangsúlya máig az ő hangsúlyait idézi.
Annak az irodalomtudománynak és József Attila-kutatásnak, mely a hatástörténet hasonló feltételezéséből indult ki, s mely az eltelt évtizedek alatt a félbetört és töredékes
1

Pilinszky János: József Attila emlékkönyvébe – In Uő: Publicisztikai írások, Osiris Kiadó, Budapest, 1999. 263.

2005. április

87

életművet rövid úton a par excellence ’klasszikum’ s azzal együttjáró mérték- és mintaadó
jelleg lezárt poétikai spektrumán, változtathatatlanul helyezte el, régóta vitatott és érdekfeszítő kérdése a töredék problémája. Vagyis az az egyszerre műfajelméleti, esztétikai,
művészetpszichológiai és konkrétan filológiai/textológiai probléma, mely kérdéses funkciójú és igen mozgékony alakváltozataival leginkább ellene hat az imént említett, normatív
minőségi és mennyiségi szempontokon alapuló szövegfeldolgozási eljárásoknak. Bár az
egész életmű bővelkedik a félbehagyott, alig megkezdett, rögtönzésszerű, alkalmi érvényességű, játékos és halálkomoly rövid költeményekben, a legszigorúbb osztályozásnak is
be kell ismernie, hogy e szövegek ’töredék’ címszó alatti egyesítésekor számos elfedett,
kellően ki nem bontott szövegkezelési eljárás és megelőző osztályozási indíték játszott szerepet. Többen felvetették már, hogy a töredék egyébként is túlterhelt és különféle értelmezői változatokban élő terminusa József Attila esetében egy igen heterogén, minőségileg és
poétikailag nehezen egyesíthető szövegcorpus gyűjtőneveként akceptálható csak, ám kevésbé alkalmas az egyes darabok valódi irodalmi identitásának a meghatározására. A filológiai vagy textológiai töredékfogalom különben is kései gyűjtőkategória, mely a mű
(jelesül a kész mű) modernkori totalizációjával ellentétes folyamatként voltaképpen felértékelte (információhordozóként, kommentárként) a csökkent értékű, környező „műhelyforgácsokat” is: a gyűjtögető, archiváló/dokumentáló és kultuszt építő utókor egyik
legszebb és leghasznosabb újkori teljesítményeként. A József Attila-filológia eredményei,
a folyamatos sajtó alá rendezés és szövegkritikai feltárás természetesen jogosan alkalmaz
a töredékhez hasonló besoroló jellegű konstrukciókat, mindazonáltal a versértés aktuális
felhívása nem épülhet e sémák automatikus elfogadására, sőt, elképzelhető a töredéknek
egy textológiai diskurzuson kívüli, külön elméleti mozgástere, mely az említett műfajfogalmat e líra „kifejlésének” logikájához igazítja. Megállapíthatjuk, hogy az én köré telepített közlésnek az a későmodern verziója, mely József Attilánál elsősorban a kötött vers
elvárásában talált önmagára, kései költészetében mintha kevésbé tűrné a hierarchizálhatóság ilyesfajta elképzeléseit, és sokszor saját működésmódjának, lehetőségeinek felülvizsgálatára és megzavarására törekszik. A lezárulás felé közelítő költői életút és az évek
múlásával rohamosan növekvő töredék-szám, mely a végzetes 1937-es évben minden addiginál több efféle produktumot hagyott hátra, számos interpretáció esetében elbizonytalanította már a töredék mellékes irodalmi státuszát. Ugyanez a szemlélet viszont e retardált, destruált, törékeny kisformákban szinte ugyanekkor megpillantotta annak lehetőségét, hogy a vallomásra felépített én-narratíva válságos, kései formái, a betegség művekbe
fojtott bonyolult öntükrözései és a tudatos(uló) forma utoljára kialakítson egy jelentékeny, eltéveszthetetlen beszédhelyzetet, melyben a mű félbemaradásával küzdő, kiegészítésre mindinkább képtelen alany a töredékben hagyás és a vég előtti vég kérdéseiben merülhet el. Zavarunk mégis érthető, mert poétikailag olyan tömörítéshez jutott el (még „végigírt” verseiben is), mely korában, mint kinyomtatott és olvasható közlési mód majdnem
teljesen ismeretlen és szokatlan volt. Az irodalmi közgondolkodás évtizedekkel később
Weöres (más irányú és tájolású, de megjelenésében rokon) egy-kétsorosait is csak kuriózumként volt képes elhelyezni. Itt azonban Weöres átütő szellemességével és mindig
nyomdakész aforisztikusságával szemben a töredék lételméleti szempontból a kiegészülni
képtelen személyiség egy lehetséges műveként mutatkozik, mely (sosem didaktikusan)
feltünteti magán a keletkezését kísérő zavarokat és hiányérzéseket. A sikertelenség, az

88

tiszatáj

életcél-, életeszmény feladása, a különféle neurotikus zavaroknak éppúgy lehet következménye, mint ahogyan tükre a töredék: a félbehagyott mű visszahívja és csillapítja a korábbi lelkesültséget, és bemutatja a válságot egy eredménycentrikus, előle mindezidáig
gondosan elzárt terepen is: az irodalomban.2
József Attila művészetfilozófiai gondolkodásában (mely az utóbbi időben mind lelkesebb és precízebb fogadtatásban részesül) primér módon nem játszik jelentős szerepet
a töredék, ez azonban nem elutasítására utal, hanem a kérdésfeltevés iránytévesztettségére:
Irodalom és szocializmus című nagyigényű szabadelőadásában egy megíratlan költeményből származó, nyilvánvalóan töredékes sorpár hivatott példázni a nyelv művésziségére törekvő szemlélet jó és rossz választásait.3 Az intuíciók ki- és összeválogatásakor nélkülözhetetlen „törvényes véletlent”4 mégis szívesebben mutatja be nagyepikai megvalósulásában, Dosztojevszkij és Dos Passos regényművészetén keresztül: az ihlet lineáris-gyakorlati megközelítése, mely a műhöz vezet, eszerint a költői töredéket az előzmény vagy
folytatás nélkül álló egyedi intuíció példányának láttatja, illetve egy olyan kibomlás nélküli kezdőpontnak, amelyhez a kreatív visszatérés valami miatt lehetetlenné válik, folytathatóként nem áll elő újra, valami, ami félkészen a lezártság pecsétjét viseli máris magán,
s ezzel a paradoxonnal egy folyamatos és kibogozhatatlan ontológiai botrány táplálója.
Vagyis a töredék tulajdonképpeni folytathatatlansága éppúgy származhat az ihlet teljéből
(József Attilánál az ihlet persze eleve a teljesség egyik „álneve”), mint a bármilyen jellegű
véletlenből. Mert ami a szemlélet számára töredékben marad, az valójában mást sem akar
(itt már a versbeli én mindenkori értékorientációitól elszakadva), mint bemutatni saját
kiteljesíthetetlen, mert holisztikusan adott dimenzióit, az alkotás folyamatában benne
rejlő nyitott ambivalenciát. Ezáltal pedig a tradicionálistól mind jobban különböző József
Attila-i műfogalom lassan a vele járó „világhiány” állandósításának igényévé és merész kísérletévé változik. Számos szövegértelmezés tehát, mely a töredék olvasásakor felfedezi
ezt az olvasatban kiegészülő, hiány nélkül létező ideáltípust, jogosan emleget e líra jelentős helyei között nem egy kései töredéket.5 A töredék sosem egyértelmű negativitásként,
a formát ért „metafizikai” támadás következményeként jelentkezik, hanem a műnek az ihlettel való bonyolult (és egyre bonyolultabb) kapcsolatából tesz láthatóvá bizonyos lépéseket: a töredék-teljesség a tetszőlegesen és állandóan munkáló, de lezárulásra, emberi/antropológiai típusú finalitásra képtelen intuíció szemléleti formája. A töredékes műalkotást
nem annyira a visszamaradás, az el nem jutás szemszögéből kell tehát néznünk, egy kiegészületlen eredet részeként, hanem ellenkezőleg, mindig a már létező indíttatás darabjának, egy totális minoritás és az egész matematikai logikát nélkülöző arányosságának, afféle „minimalia maximának”. S most, hogy a József Attila-i töredéket kivételesen eltávo2

3

4
5

A skizofrénia ilyen irodalmi nonkomformitását észrevételezi József Attila esetében például Mérei
Ferenc egy rövid, hátrahagyott írásában: Az öngyógyítás József Attila költészetében – In Magyar
Hírlap 1990. jan. 6.
Az inkriminált töredék: „A történelem levese / már emelgeti a fedőt.” Ld. József Attila: Irodalom
és szocializmus – Művészetbölcseleti alapelemek – In Uő: Tanulmányok, cikkek, levelek, Szépirodalmi Könyvkiadó, Budapest, 1977, 109.
Ld. József Attila: [Esztétikai töredékek] – In Tanulmányok, cikkek, levelek 309.
Hogy egy töredék datálásának kérdése érdekes poétikai-stilisztikai vizsgálat kezdőpontja is lehet,
arra jó példa: Beney Zsuzsa: Töredék – In. Uő: A gondolat metaforái, Argumentum Kiadó, 1999,
77–87.

2005. április

89

lítottuk primér szövegtani jellemvonásaitól, s beláttuk, hogy kései művészetében e redukció épp annyira logikus következmény, mint amennyire maradandó kétségeink forrása,
ideje, hogy közelebbről is megbizonyosodjunk minderről egy konkrét példán.
Kiválasztott versünket, a [Nappal mint földet…]6 kezdetű, címtelen töredéket minden
kiadás egybehangzóan az 1937-es év első felére vagy félévére (’37 tavasza–nyara) sorolja
be, így a szöveg, mint reprezentatív és fontos felvillanás az adott periódus termésének legelején áll.
Nappal mint földet vad homok,
közöny lep, izzó és konok
a szolga emberekkel szemben
elepedt kedvem, elapadt nedvem,
elszáradt ág tüze lobog,
a gyűlölet, sívó szívemben.
Köröskörül vastőrökül
voltak a rozsdás, éles, durva
csillagok a lelkembe szúrva
s mint önvérébe a vad terül,
reszkettem az éjben kinyúlva
E töredék ereje és a kései művek tömény vonzásából is kiváló apró bravúrja abban állhat, hogy a versszerkezet inkább pár kérdéses eredetű, kifejtés nélküli kép szenvtelen bemutatása, mint lezárt curriculummá formált lírai magánbeszéd – ami pedig javarészt kitölti az utolsó művek világát. A Németh G. Béla által felismert időszembesítő jelleg vagy az
önmegszólító verstípus7 ez időszakbeli térnyerése József Attila költészetében, mint láthatjuk, azért hagyott némi helyet az ettől eltérő megformálású, igaz, rendre kisebb jelentőségűnek elkönyvelt darabok számára, többnyire a szintetizáló, nagy művek szűk kánonján
kívül. Bár gyorsan kiderül, hogy a József Attila-kommentárban használatos verselemzői
kategóriákat és fogásokat hasztalan próbáljuk e töredékre alkalmazni – hiszen az nem
rendelkezik sem az időszembesítéshez szükséges temporális kontraszt szintaktikai jellemzőivel, sem pedig az önmegszólítás szinte kizárólagossá váló kései leleményével –, a mű
mégis, vagy éppen emiatt újra és újra felkeltheti érdeklődésünket képei élességével és
a hasonlatok szinte egyeduralomra törekvő használatával.
Az első versszak látszólag előzmény vagy későbbi visszacsatolás nélkül szinte azonnal
önálló egységgé válhat, míg a második szakasz csillagképe folytatásra talált egyrészt a szöveget követő variációs töredékformában8, másrészt mint a József Attila-i vándormotívumok9 legtöbbje, egy nagyobb kompozícióba is beépül, kis változtatásokkal.10 A 11 soros az
6
7
8
9

József Attila összes versei 2. 1928–1937 Kritikai kiadás, Akadémiai kiadó, Budapest, 1984, 450.
(566/a.)
Ld. Németh G. Béla: Az önmegszólító verstípusról; Még, már, most (József Attila egy kései verstípusáról) – In Uő: 7 kísérlet a kései József Attiláról, Tankönyvkiadó, Budapest, 1982
Ld. 566/b. [Száz éjszakán…]
A tárgyról bővebben: Fehér Erzsébet: József Attila töredékei – In A Petőfi Irodalmi Múzeum Évkönyve, Budapest, 1964, 177–191.

90

tiszatáj

ön- vagy sorselemzés (analízis) ritka útját választja: az állapotrajzból kiinduló s abból
mindvégig ki nem lépő (személyes) jóslat a táj és lélek első egységbeli, baljós zordságára
a második szakasz éji véres vadászatba torkolló képével felel. A bevezető nappali nyugalmas, bár élettelen tájat passzivitásából kiragadja, és látványos akciókba hajszolja a műben
folyamatosan teret követelő, offenzív motívumkészlet. A vers tehát a személyes utópiának
szemléletileg igen kései példája az életműben, mely nem történelmi- nem társadalmi értéktávlatban bontja ki a lírai én válaszlehetőségeit. Egyéb tekintetben a mű olyan gyújtópontnak vagy összegzésnek is tekinthető, melyben az utolsó korszak metaforatömörítéseket és jelöletlen átváltásokat tartalmazó, logikusan szerveződő magánvilága több jellegzetes alakzatával is képviselteti magát. Vagyis e műben mintegy feloldva és jól elkeverve
találhatók meg a periódus megkülönböztetésére feltalált ismertetőjegyeink, a motívumrendszer egymástól szélsőségesen messzi tájolási pontjai. Ha így nézzük, az első versszak
a „Száradok, törődöm”11 témájára írt rögtönzés, hasonlatkavalkád, ami annak konzekvens,
az empirikus felfogás által gyorsabban igazolható állapotrajzát itt allegorikus (a nyelvi
utalás végső lehetőségeit kutató) tér/idő illúzióvá növeszti.12 Az egybeolvasás szókincs
alapú szükségességén túl rokon vonásaikat gyarapítja még a létmetafora állandósított ismétlődése, mely a fekvő alanyt (a ránehezedő világ, mint gond elnyomatása által szimbolikusan térbeliesült képzetet) át- és áthelyezi a versek különféle viszonylataiba. A mindegyre horizontálisan felfogott én (mely a saját test és szellem e kizárólagosságán túl tartalmazza a fenomenológiailag érvényes tárgyiságoknak egy implicit kényszer-perspektíváját is), a megelőlegezett halál szuicid grammatikájából kifolyólag a versbeli síknak egy
olyan metszéspontján foglal helyet, amit nyugodtan nevezhetnénk a „védettség helyének”,
illetve „rejtettségnek” is. A homok által ellepve, majd az éjszakába temetkezve eléri, hogy
kozmológiai értelemben éppúgy egyesítse a még rá vontakozó világi utasításokat, evilági
kapcsolatait (ezek persze itt már csak negatív tendenciákként érvényesülnek: közönyként,
gyűlöletként), mint ahogy közel vagy otthon érezheti már magát „az istenekhez az égben
és a holtakhoz a föld alatt.”13 A halálra sebző csillagok második versszakbeli képe pedig
annak a fokozatosan kibomló metaforaláncnak egyik betetőzője, lehetséges utolsó üzenethordozója, mely az eget, a csillagokat, a vertikálisan felfogott világ legtermészetesebb hírnökeit vasként, fémként, fegyvergyárként vagy cellaként, kalitkaként stb., tehát mindenképpen és határozottan mesterséges és ellenséges alakulatként ábrázolja.14
A két versszak gyökeresen eltérő s egyesíthetetlennek tűnő képélménye felébreszti
a formára vonatkozó különböző hipotéziseinket, az olvasásban való újrarendezés (valójá10

11
12
13

14

Az [Ős patkány terjeszt kórt…] című vers (517.) negyedik versszakának második négy sora szorosan megismétli a motívumot. Az első négy sorban az éjszakai kép megjelenése és indokolása
a költő szubjektum „hasztalanságából” származik. A költő, mint dögevő, „sakál” képe viszont máris
vehető a töredékbeli „vad tartomány” ellenkező előjelű felvázolásának.
(536.)
A töredék fogalmazványai között olvasható a ’sivatag’ szó is, amely az említett vers egyik kulcskifejezése.
Thomas H. Macho: A hiányzás botránya (Gondolatok a halál térbeli rendjéről) – In Dietmar
Kamper – Cristoph Wulf (szerk.): Antropológia az ember halála után, Jószöveg Könyvek, 1998,
90. (Balogh István ford.)
Az ide tartozó versek magas száma itt csak a legismertebbek felidézését engedélyezi: Téli éjszaka,
Elégia, Óda, Eszmélet stb.

2005. április

91

ban: szétválasztás) mindig bizonyításra szoruló javaslatait.15 Azonban a feszültség nemcsak a vers összerendezett egységeit érinti: a műben a versszakok belső harmóniáját és
kapcsolatát felborító ellentét feszül az affektusok, magatartásminták, motivációk és válasz-kísérletek között is (hogy mást ne említsünk, nehezen illeszthető egy konzisztens
személyiség-konstrukcióba egyszerre a közöny és a gyűlölet). A mindvégig szélsőségek között válogató nyelv olyan természeti logikát felrúgó képsorokban is szóhoz jut, mint az
első szakaszbeli kiszáradás, majd az exitálás záróakkordot jelző tette, a vér bőséges
kiárasztása. Ugyanígy az én felfüggesztésének alapvetően más fordulatait jelenti a homokkal való elfedés – az elapadás/elepedés16 és az éjbe való kiáradást követő valószínű
mozzanat, az elvérzés. Két dologban mégis egyeztethetőnek tűnik a vers merészen széttartó képisége: egyrészt a megállás és kontroll nélkül táguló perspektivikusság tekintetében, melyet a hasonlat nyelvi szerepének túlhangsúlyozásával (a hasonló és a hasonlított
közti egyeztetésekből mindenféle pragmatikus mozzanatot kizárva) sikerül elérni. Másrészt a József Attila-versekre jellemző korábbi eljárást – mikor az elme felfogóképessége
és tudatosító munkája útján „annektálta” a táj egyes részeit, majd a lassan eléterülő teljes
teret – itt felváltják a környezet harcos terjeszkedését leíró igealakok, minek köszönhetően a természeti metaforák agresszíven visszahatókká válnak. De nézzük csak a nagyjából
ekkortájt született Flóra-verseket! Azokban a totalizáló metaforikusság egyelőre még csak
a női személyiség és a természet hiánytalan egymásraillesztésével, ráolvasásként állítja elő
a vágyképet realitásként: „egész világom ege lettél,…”17 Mindez rövidesen szuggesztióként
tér vissza, a hajdani azonosítás kényszerítő elemmé válik (az ég ellenséges elementummá); negatív feltételezéseket sorakoztat: itt már konzekvensen összekapcsolja a későbbi, őt sújtó büntetést és a nő elmaradó közeledését: „Ha nem ölelsz, falsz, engem vernek / a fák, a hegyek, a habok.”18 Nem csoda hát, hogy a vizsgált töredékben a „szolga emberek” nem tartalmazza az eddig megszokott egyedüli kivételt, Flórát sem. Sőt, ami igazán
feltűnő e darabban, az a szenvedéstörténet radikálisan egyéni „átélését” kísérő egyre erőteljesebb leválási kényszer, a személyes nehézségnek ontológiai-természeti értéktávlatba
helyezése, mindegyre kifelejtve egy azelőtt nagyon is magától értetődő fokozatot, a munkásosztály, a proletariátus, a „páriák” közösségében való megpihenés és feloldódás lehetőségét. A vers antiszociális dimenziói olvasásában is elkerülhetetlenek: a megszólaló énnel
csak a „szolga emberek” állnak szemközt, mégpedig nem megosztó vagy kiválasztó értelemben. Tekintheti-e magát így másnak a befogadó, mint ezzel az énnel szembehelyezett
tömeg (~ világ, rend, törvény) egy szegmensének, tulajdonképpeni nem kívánatos sze15

16

17
18

Pl. Török Gábor főként stilisztikai-szemantikai fogantatású módszertani tanulmányában foglalkozik a témával egy másik vers (Már régesrég…) kapcsán. Ld. Török Gábor: Teljes vers-e, vagy töredék!? – In A Szegedi Tanárképző Főiskola Tudományos közleményei 1973, 237–245.
Tegyük hozzá, hogy az „elepedt kedvem, elapadt nedvem” sor által sulykolt mellékértelem a vers
újraolvasásának egyik legérdekesebb irányát biztosíthatná: a megfelelő szó József Attilánál
egyébként is szokásos keresése itt egy etimológiai alapú, filozófiai értelmű rejtett magyarázattal
szolgál: a melankóliáért évszázadokon keresztül felelőssé tett (fekete) epe anagrammaként kinyerhető a szólásból, melynek alliterációs párhuzamosságokkal felerősített elsődleges értelme
maga is leginkább egy kabbalisztikus – a jelek determinatív „logikájában” testet öltő részleges
világmagyarázat.
Flóra (521.) 5. Megméressél! Vagy: „Flórám az én Amerikám.” – [Csak most…] (538.)
[Ha nem szorítsz…] (542.)

92

tiszatáj

mélynek? A versnyelvnek ez a „barátságtalan” izolációja látensen megvalósul a metatézisek, „álösszetételek”, a központozatlanságból adódó kérdéses áthajlások tobzódásában,
melyek a mű magánértelmét, intencióit megnehezítve bocsátják közre.19 De mielőtt tovább haladnánk e kopár és végképp ellenséges tájon, állapítsuk meg, hogy nemcsak a magány és a betegség jól összefogott megjelenítését üdvözölhetjük versünkben (annak talán
találnánk hasonló szintű megfogalmazásait), de van egy jelentősebb gesztus is: itt ér véget
a számos műben nyomon követhető József Attila-i vadnak a szimbolikus vágtája20. Vagyis
mindaz, amiről olvasunk, egyszerre várható és nem sejthető határpont, a vadászat vége.
Ez ellen vethető mindjárt, hogy a ’vad’ csak lényegében másodlagos szintaktikai pozíciókban, mint az alogikus hasonlítás fundamentuma szerepel. Érdemes viszont felfigyelni
arra, hogy a vers többszörösen keretes és holisztikus nézőpontjának21 külön szólamát adja
a ’vad’ szócska ismétlődő előfordulása. A szó mint „archimedeszi pont”22 vagy mint az önmaga keletkezését a műben előadó entitás23 felértékeli az ily módon összerendeződő
trópusok versalakító tevékenységét. A ’vad’, egyszer melléknévi, másszor főnévi értelemben (mondattanilag is eltérő pozíciókban: jelzőként, majd alanyként), két ragadozó hasonlat alapjaként azt az átfordulást jelzi, mely valami lényeg-azonosságot észlel a közvetlen nyelvi jelenség és a lírai én valódi perspektívái között. Az alakzat versbeli helyzetéhez
hozzátartozik az is, hogy először a befedő, ellepő homoktengert jelöli, egy ellenséges tárgyiságot, másodszor pedig a legsajátabban, a halálban magára ismerő ént jelenetezi, és
mindkétszer feloldja az én konvencionális (test)határait. József Attila e töredékben az
írást (amit itt a hasonlat nyelvi megoldáskényszere példáz) jellemző lezárást és deskriptív
kételyt (hogy mennyiben szólalhat meg e szavakon a halál, az idegenség, a sors vagy
a jövő, ha van még olyan) úgy dolgozza fel, hogy metafizikai értelmű, szimbolikus cselekvéseivel már csak az (ige)idők befejezettségét és tranzitivitását (eltűnés) jelöli ki. Az átfordulás, a hasonlat valóra váltása annak olyan szimpla jelölő értékkel való felruházása,
melyben az alakzat minden tagja végül referenciális bejelentésként foglal helyet: az idegenként észlelt jövőnek (az egyetlen be nem lakott időkategóriának), az én jövőbeni megjelenéseinek múltba vagy jelenbe fordítása, elsajátítása által. Ez mindig korlátolt tevékenység, hiszen a számtalan lehetséges kibontakozás-lehetőség közül az időnek és a személyiségnek csupán egyetlen lehetséges konfigurációját állítja. A hasonlat és a nyelv (nem
ugyanaz-e itt?) eddig látott biztonságos, szűk terrénumát mindjárt kitágítja azonban, ha
körülnézve megpillantjuk a versben kibontakozó ontologikus-etikai viszonyok által elkerített valódi tájat, rezervátumot, a vad tartományt.

19

20
21

22
23

Ld. ide: Török Gábor: József Attila-kommentárok, Gondolat, Budapest, 1976, 295–306.; Szőke
György: A (költői) szó jelentésének átbillenése – In: Újraolvasó, Tanulmányok József Attiláról,
Anonymus, 2001, 42–45.
Minderről részletesen beszámol: Pálfi Ágnes: Hová vezetnek a „vadnyomok”? (Bartók Cantata
profanájának motívumai József Attila költészetében) – In Újraolvasó, 186–208.
Többek között az első és utolsó sorban szereplő nap-éjre gondolunk itt, a négy alapelem (sorrendben: föld, tűz, levegő-éj és víz-vér) megjelenésére, a flora-fauna-humanitas versbeli hármasságára stb. Mindezek, a tudatos megszerkesztést valószínűsítő szempontok vethetők a töredék(ek) egyszerűsítő vagy széttagoló olvasása ellen.
Ld. József Attila: Irodalom és szocializmus 119.
Uo. 122.

2005. április

93

Ez pedig nem más, mint a ’vad’24 legsajátabb tartózkodási helye, mely ugyanakkor veszélyes terület is számára, az otthonosság által kialakított ismerősség fokozatainak és a rá
leselkedő idegenségnek az állandó metszéspontján. A ’vad’ a Merleau-Pontynál használatos értelmében25 egy olyan diakritikai rendszer alapja, mely a megszólítás általi bejárás
aktusával az én határait a másik felismerésének és kijelölésének céljára „hajszolja”. „A ’vad’
– állíthatjuk összefoglalólag – nem más, mint a sajátban eleve ott rejlő idegen, mely egyszersmind megnyitja az utat a sajáton kívül eső idegenhez is. (…) A ’vad tartomány’ megléte teszi lehetővé, hogy a sajátunkban is idegenek maradjunk, s így soha ne engedjük bezárulni magunk előtt azt az utat, amely a sajátunkon kívüli idegenhez vezet.”26 Nyomon
követhető a versben az az egyetemes vagy általános feleletkényszer, mely voltaképpen az
énen kívül minden idegenséget a másik fenyegető megnyilvánulásának titulál már, akár
a nyelv másikát is. A ’vad’ énnek önvér s közöny közt megoszló figyelme tud ugyan a normatív életkontrollnak korábban a renddel, törvénnyel azonos primátusáról, de autonóm
válaszkísérletében nem követi pontról-pontra utasításait. A rendnek, az erkölcsnek, a parancsként is érthető külső meghatározásnak (mely belső feleletre vagy követésre szólít fel)
a megkerülése, megfelelni-képtelensége a kései versek ki nem mondott imperatívusza,
egyfajta „ne légy fegyelmezett!”. A megszólítható vagy ráhallgató köz nélküli közlésnek ez
a mintája nem elutasításból ered, hanem a köz részlegességéből és a vers egészelvűségéből
adódó diszharmóniából. Amennyiben „a mondásnak mindig másikért való értelme van”
(Lévinas), akkor e töredék egyedül, mint fordítottjaként előadott, inverz kérés nyerhet
értelmet: a meghallgatás elutasítása valójában felerősítése egy ideális(abb) befogadóközeg
kialakítására vonatkozó igénynek.
Az elvadult én (kétszeresen is: hiszen „vad homok” lepte el és faj-species szerint is
vad) utolsó kérdése a nyelv kísérő vagy támadó voltának kiderítésével foglalkozik. Az én,
aki nem más, mint a nyelv által körülhatárolt és állandóan „inzultált” alak, próbál valamit
sajátjaként megnevezni e tartományon belül, azonban a külön életet élő hasonlat lassan és
módszeresen eltulajdonítja ellenőrző feladatkörét. A második versszakban pedig, az irányítást végleg magához ragadva a grandiózus hasonlat (és a terjeszkedő metafora) túlten-

24

25

26

És a ’vad’ etimológiailag bizonyíthatóan először a levadászott állatot, zsákmányt (venado) jelölte.
Később jelentésszűküléssel a vadászművészet (arte venatorio), és a leginkább eszményi zsákmányt jelentő szarvas (venado) jelölőjévé vált. (erről ld. José Ortega y Gasset: Elmélkedés a vadászatról, Európa Könykiadó, Bp., 2000, Csejtei Dezső ford., 77.) Itt ér össze a József Attila-metaforika több szála: egyrészt az önvérébe terülő vad a korábbi versek szökkenő, futó és „vadnyomokat” hagyó nemesvada, másrészt a büntetés-szuggesztióból eredő mártírszerep képletes hordozója. E meglátás az utókor felfogásában is rögzült: pl. Fejtő Ferencnél harcban eleső ifjú bajtárs
J. A., Pilinszkynél a szenvedés oltárán felajánlott ártatlan áldozat, és Vas István is „a győzelem
vértanúságát” emlegeti (a sor hosszan folytatható). Láthatjuk, hogy a kétféle (és nyilván még
többféle) szerep-tulajdonítás az eredeti összevonás visszabontása alapelemeire.
József Attila költészetének direkt, sokszor látványos vonzódása a fenomenológiai jellegmeghatározás poétikailag elképzelhető formáihoz lehetővé teszi, hogy a XX. századi filozófiai fenomenológia legjelentősebb „etikai” vonatkozásaival (pl. a ’vad’ korántsem szofista egybeesésen alapuló
fogalmával) egyeztessük.
Ld. Tengelyi László: Élettörténet és sorsesemény, Atlantisz, 1998, 132–133.

94

tiszatáj

gésével az én vagy élő központ nélküli mondás tragikus esetét celebrálja27. A hasonlat,
mint a mondaton belüli mesterséges valóság (nem a világ, hanem a nyelv sajátja), megkettőzés, végleg elorozza a reális megoldás lehetőségét, az életvilágbeli feloldás pozitív önbiztatását.28 Bárhová nyúl tehát az én, a nyelvben megmutatkozó idegenség (mint sors,
jövő vagy halál) egyre ismerősebb konklúzióival szembesül. A világ, mint valóságrészek
elérhetetlen, közölhetetlen sokasága lassan eggyé válik a mű, mint kiismert, belülről átvilágított, megalkotott egész „töredékével”. A betegség és az ihlet időben és intenzitásban
különböző, végeredményükben hasonlíthatatlanok, ám mégis analóg struktúrákban jelentkeznek: egy valóságnyi tény felnövekszik és eltakarja a kimaradtakat, amint azt József
Attila esztétikai írásaiban nemegyszer kifejti. A világ eleve egy fundamentális, művészileg
megragadhatatlan egész mintázatát adja, csakis a szemléletnek a valóság tényein keresztüli redukciójával válhat élménnyé, észleltté egyáltalán. Utolsó éveinek próbálkozása és
tragikus kísérlete tehát az, hogy a műalkotásban egésszé növelt, „világhiányt” előidéző és
kizárólagos valóságdarabot a veszendő és sérült én otthonává tegye. Ez pedig a saját és
idegen, rész és egész feszült és végletes viszonyában túlmutat azon a szövegbe zárt, esztétikummal lehatárolt, műimmanens modernség tudaton, mely írásai alapfeltételeként rendelkezésére állt, s feloldása (később) már-már a művészetet a saját legszélsőségesebb formái felé megnyitó, a test, a sors, a magánvilág, az élettörténet és a személyes szükségletek
átalakítását célzó radikális irányzatok keretein belül képzelhető el.
A vers, a műalkotás, mely egy olyan episztemiológiai pontot jelölne, ahol egy ismerőssaját, bensőségessé lett vagy tett tény körében megváltozik a környező dolgok riasztó idegensége, egyre inkább a tárgyakkal s a világgal kialakítható viszony végső lehetetlenségéről beszél az utolsó egy-két évben. A forma még láthatóan kiegészül, elnyeri díszeit, de itt
valójában már szinte minden kijelentés egy kapcsolódásra képtelen „egésztelen rész” kivetülése, töredék. Vizsgált művünk és a kései költészet dermesztő kettősségét ( a ’te’ ürességén túl) a ’vad’ énnek az egyszerre célra törő és űzött, bénult memóriája adja. Ki vadász
le végül kit? – kérdezhetjük. Mert az kétségtelen, hogy e rövid vers 11 sorában elkövetkezik ama „jugarse et lance”29 pillanata, mikor az én, még ha töredékes és halálra sebzett
formában is (az éj és a kiömlő vér immateriális egyesülésekor) elejti a rá váró teljes idegenséget, végzetet. A második versszaknak az ént az éjbe kapcsoló nagy képe egyben a mű
legemlékezetesebb lírai csúcspontja, a megfordítás másodperce is. Az én és a másik, mint
sors és halál „helycseréje”, végső szétválasztásának lehetetlensége egy heterogén, de fennálló jelenvalóságban (a vad tartományban; a személyesség legkevésbé érzékelhető, kitün27

28

29

Itt minden bizonnyal a nyelvnek és a betegségnek azzal a bonyolult összefüggésével van dolgunk,
melyet pl. Susan Sontag a betegségről való beszéd társadalmi alapjait képező háborús metaforika
és a hozzá kapcsolódó, szerepkényszerként kezelt stigmatizációs szokások kapcsán leír két nagy
hatású művében (A betegség mint metafora; Az AIDS és metaforái). Főként, mert szerinte az elmebaj, a neurózis a XX. századi érzékenység betegsége, „művészbetegség” (hasonlóan a XIX. századi tüdőbajhoz), vagyis számos alkalommal explicite a nyelvben, előttünk testet öltő eltérés.
Megjegyezve, hogy a másik „végről”, a rímképlet és a költemény utolsó szava (kinyúlva) is automatikusan az elkerülhetetlenség afféle fonetikus allúzióit erősíti fel, melyek a Költőnk és kora
vagy Az árnyékok… temetői látképet rajzoló, téveszthetetlen hangzásvilágával baljósan csengenek
egybe.
Vadászkifejezés, melyben a ’lance’ egyszerre jelent lándzsát, dárdát, (itt: vastőrt) és kedvező pillanatot, alkalmat. Ld. José Ortega y Gasset im. 57.

2005. április

95

tetett helyein) elkezdi az ihlet idegenjébe szakadt én pillanatait rögzíteni, visszamenőleg.
Az ihlet ostromában (az offenzív tartalmú igék valódi túlsúlyában) álló pedig felfigyelhet
a környező világ teljes, ránehezedő hiányára, a sötét semmire, a vers napfogyatkozására30.
Emlékezzünk, úgy kezdtük, hogy „mikor meghalt, nem volt semmije.” Nem pontosabb-e,
ha úgy értjük ezentúl: igen, hisz itt már majd’ minden az övé.

A TŐKÉSEK HASZNÁRÓL

30

Az [Esztétikai töredékek] (i. m. 302.) és az Irodalom és szocializmus (i. m. 120.) vissza-visszatérő
definíciója az ihlet mibenlétének leírásakor.

96

tiszatáj

FRIED ISTVÁN

Az ám, Hazám!
JÓZSEF ATTILA MEGLELTE- E HAZÁJÁT?

(A költő, akit a nyelv igézete kötöz a hazához, akkor sem tud ellene vallani, ha eszmélete vádat
kovácsol a haza bűneiből)
(Márai Sándor)

József Attila „magyarság-élmény”-éről, „magyarság-tudatá”-ról készült már tanulmány,
akár „finn-ugor ihletéről”: csakhogy éppen az a „terminológia” maradt átvilágítatlan,
amely az alig több mint másfél évtizedes költői pálya határozott változásaiban tapasztalta
volna meg egy fogalom, egy költői kép, egy feltételezés, egy leírás, végül egy lírai én „nyelviség”-ét, azt nevezetesen, hogy ebben a költészetben feltűnően sokszor birtokos személyraggal ellátott főnév (Hazám) miféle elmozdulásoknak, kibillentéseknek van/volt kitéve,
milyen nyelv(tan)i kontextusnak része. Nem utolsósorban attól függően, hogy e nyelviség
milyen költői előszövegekre és általában milyen nem költői előszövegekre reagál, illetőleg
melyektől fordul el, melyeket tagad, melyek hitelességét vonja kétségbe. S mindezeket
a költői/nyelvi cselekvéseket miképpen teszi egy, az életművet átszövő, az „üres helyek”-et
tudatosítva is a teljes költői pályát demonstráló motivikus szerkezetté. Ugyanis a címben
idézett Születésnapomra birtokos személyragos főneve és szövegkörnyezete (valójában)
mintegy tömöríti azokat a jelentéslehetőségeket, amelyek az elhatárolódás és azonosulás
között lebegtetve a fenséges költői tartományába sorolt megnevezés ambivalens voltát jelenítik meg. Azt ugyanis, hogy a túlságosan sokat használt/hivatkozott, kisajátított/körülhatárolt, nemcsak sorkezdése miatt nagy kezdőbetűt igénylő (?) kifejezés játékos nyelvi
környezetbe, a humorra nyitott rímhelyzetbe kerülve önnön „komolyságát” akképpen veszélyezteti, hogy szövegkörnyezete révén jelzi különbözését a hivatalos tudat sugallta jelentéstől, ugyanakkor egy ettől eltérő pozícióba transzponálja e jelentés még esetleg vállalható megmaradó hányadának megtisztítását. Hiszen e költészetben minden (lehet) talált tárgy, ha a „halálhoz-lét”-re ráismert, személyhez kötött létezés (élet) az: talált tárgynak felfogható a nyelv is, amely a bármennyire többféle jelentést magukba rejtő szavak
szüntelen újraszerkesztése, új viszonyok közé állítása révén a (rá)találás és a visszaadás,
a megkapás-őrzés-veszítés/veszteség ritmusában látja/érzékeli a létezést. Az Eszmélet idegondolható szakasza ugyanis jórészt a Tiszta szívvel által megtagadott világra emlékeztet:
ott tagadás formájában idéződik föl az apa meg az anya (emlékezete), nem kevésbé az istené, ragozott alakban bukkan föl a halál főnév, a senki névmás; egyszóval részben ugyanazokból a szó-építőkockákból létesül egy másféle versalakzat, amelybe bele van rejtve/
hallgatva a két vers közötti időszak (költői-nyelvi) tapasztalata. Ami azonban feltűnő,
hogy a Tiszta szívvel megtagadott „instanciái” közül nem leljük a hazát, amely az anyára

2005. április

97

és az apára egyként rímel; az Eszméletben közvetlen utalás nincsen rá, jóllehet a „környezetrajz”-on áttetszik az „Ez a hazám”-mal végződő Elégia „világ”-a. Ami a költői pálya tapasztalatát illeti, a Születésnapomra játszinak ható elidegenítő effektusában nemcsak az
„automatizáció” révén elhasználttá vált frázis jelenléte kerül idézőjelbe, hanem a korai
versek „identitáskeresése” is. S ezt úgy értem, hogy a kezdő költő – más költőhöz hasonlóan – végigjátssza más, előszövegeket produkáló poéták hangvételével és a pillanatnyilag
rendelkezésére álló eszközök, „nyelvkincs” segítségével mindazokat a témákat, tárgyakat,
amelyek versbe foglalása lehetővé teszi belépését az irodalmi rendszerbe. József Attila indulása az 1920-as esztendők elejére esett, közvetlenül a békeszerződést követő évekre, így
aligha mondható nagyon meglepőnek, hogy főleg Ady Endre verseinek modalitását idéző
megszólalásaiban olykor a hivatalos „tudat” nyelvének beszüremledését csodálhatjuk.
Valójában Ady „magyarság-verseinek” imitálása egy akár epigon-líra beszédében (persze,
nem kompromittálódik, ám mindenképpen) trivializálódik. Anélkül, hogy az újraírás
gesztusai szembetűnőkké lennének. József Attila bátran merít a magyar költészet múltjából, de az időnként nem Adytól (vagy nemcsak Adytól) eredeztethető költői terminusok,
fordulatok inkább a tájékozódásnak válnak jelzéseivé, mint a költői arcra/hangra lelésnek
esélyeivé. Hozzátehetnők, hogy Ady mellett Juhász Gyulának egy időben felejtésre ítélt,
köteteiből kihagyott (a szomszédos népek állítólagos érzékenységére hivatkozva mellőzött) lírája szintén fel-felbukkan ebben a jellegzetesen fiatalkori, maníros költészetben.
A költői eszközök, tematika, színre állítás automatizálódásának lehetünk tanúi; az újramondás helyébe a Mesterek eszközeinek birtokba vétele zajlik. Anélkül, pontosabban szólva:
igen ritkán olyképpen, hogy a versekből kiolvasható lenne a differenciáltabb reagálás az
előszövegekre. Ez a fajta reflektálatlanság helyenként a forma (például a szonett) kísérletével jeleskedik, versformák biztos kezelésével (alkaioszi, szaffói strófa) tűnik ki.
A Bús magyar éneke (1922-ből való) beleilleszkedik az esztendő átlagköltészetébe,
Kisfaludy Károly Mohácsára emlékeztet a hollószárnyán, az incselkedő pajkos álom akár
Arany Jánosig visszavezethető lenne, a néma magyar pusztaság, a mámor esték elszállottak Ady-áthallása színezi az összképet, hogy a vers végére a megjelenített lírai én lépjen
elő: „Holt vitézek sírtájára hullat dalt és nefelejcset / S fohászkodik: Uram, Hazám el egészen ne felejtsed: …” Egy másik vers a magyar irodalomból ismert Velencék–lelencét rímet csendíti meg, a Szerelmes, keserű hazafiság szintén Ady eszköztárából való, miként
a nagy kezdőbetűs sors is, ám az érzelmesbe hajlított gondolatmenet már mintha Juhász
Gyula felé irányítana. A szonett harmadik sora („Reám Hazám tarolt mezője vár –”) kissé
művi-keresett szerkesztettsége ellenére annak a körülhatároltságnak jelződése, amely
majd a kozmikus perspektívák ellenében teremti meg a saját (költői) világ szuverenitását.
A világfájdalmasba átcsapó vers egy (költői) attitűd megnyilatkozása, amely inkább a szonett megszerkesztettségéért zajló nyelvi küzdelem tanúsága, mint a nagyvilág-„hazám”
ellentét kibontásáé. Abból a szempontból látszik érdekesnek a Rövid óda a kelő Naphoz
(1922. augusztus), hogy az antik versforma és a pogány magyar szertartás meglepő egymásra írását szemlélhetjük, miközben az idézendő versszak nemigen variálja az eddigi ún.
magyarság-versek anyagát és tematikáját. A nagy kezdőbetűs Nap egyazon képzetkörre
utal vissza, míg a mítosziba vesző szinkretikus mitológia színre állítása (a Nap mint antik
istenség sugallhatja az apollóni görögséget, ezzel szemben: rég-pogányosan, ősapámnak
bús fia) a Nyugat-os szóhasználat és egy stilizált magyarságképzet együttlátását tételezi.

98

tiszatáj

A bús jelzőként joggal idézi föl (például) Tóth Árpád nyelvét, de a jelen összefüggésben
Berzsenyire mehet vissza (bús magyar), míg a zárás előlegezi a későbbi „névvarázs” elképzelést. Előbb azonban az a versszak, amely a Hazám kontextusát jelöli:
Őseink, ó ládd, Neked áldozának,
Mért hagyod hát el elesett Hazámat?
Adj erőt e bús magyarokba, Élet!
Élni meg élni!
A nem túlságosan szerencsés adoniszi sortól eltekintve egy klasszicistának mondható,
antikizáló retorika vezeti a verset, a megszólítás, a közbeékelés, a Hazám szituáltsága
a megfelelőnek gondolt jelzővel jelöltetik ki, ezzel a következő sor indokolódik (szinte okokozati a kapcsolat, hiszen ha a Hazám „megesett”, akkor az Élet dolga, hogy a bús magyaroknak erőt adjon). A felkiáltó, kérdő, felszólító mondatok eleget tesznek a variabilitás
igényének, s a bús magyarok alkalmazása lehetővé teszi, hogy a záró strófában a beszélő
bús fiúként azonosuljon a följebb megnevezettekkel. Ami azonban kibillenti a verset:
„Rám örökségnek csak a Név maradt már”; a nagy kezdőbetűs szóhasználat kiemelő jellege egyben a világosság-következmény megszegésével jár. Hiszen nem teljesen bizonyos,
hogy az ősapa nevéről, a Hazámról mint megnevezésről, az Életről van-e szó, a szertartásszerű befejezés („S én köszöntlek: ím kiiszom Nevedre/Friss-vizű kancsóm!”) nem oszlathatja el a kétséget. Az örökség lehet az ősapa (neve), a szertartás mint létforma, a Nap
földi leképződése (a Nap jelképisége sem kizárt ugyanis).
A Petőfi-centenáriumra írt Petőfi tüze (1923 januárjából) rokonítható Juhász Gyula
versével, de Babits Mihályéval is, ám szempontunkból az tetszik ezúttal lényegesnek, hogy
a Petőfinél oly fontos helyen felbukkanó Hazám (A Hazámban utolsó sorában: édes szép
hazám) nem visszhangzik (Juhász Gyulánál sem), viszont a Világszabadság igen (igaz,
a sor elején, de Juhász Gyulánál is így: nagy kezdőbetűvel), míg a záró sorok akár egy lágyabb expresszionista nyelvhasználatba is beleillenének („S örömtelen tizennyolc évem /
Szent lobogója elődje hajlik”), és ezt a szertartásszerűség, a „ritus” – amelynek az előző
versben változatát láthattuk – erősíti. Az 1925. márciusi Tiszta szívvel már múltként gondoltat azokra a versekre, amelyekben a Hazám az azonosulás lehetőségét kínáltak föl, és
amelyekben az ifjú költő „arcadási” törekvésében az irodalmi rendszer elfogadott tényezőit igyekezett a saját versei körébe vonni. A Tiszta szívvel annak is tanújele, hogy az
örökségként a beszélőre maradt Név alkalmatlan az irodalmi rendszerben automatizálódott kép- és szókincs továbbmondására is. Hangsúlyos, hogy a vers egyes szám első személyű individuuma fordul el a személyiség alapelvétől, töri meg a szubjektumot reflektálatlanul megnevező névadói hatalmat, sorba véve a költészeti rítusok kitüntetett/emblematikus tényezőit, az örömtelen tizennyolc évesből húszévessé „serdült” beszélő kiszakítja
magát szocializáltsága béklyóiból. Ez a szocializáltság szoros összefüggésben látszik lenni
az elhasznált szavak kiüresedettségével, hiszen ami jelentés-nélkülivé lett, az nem egyszerűen nem járulhat hozzá a szubjektum létesüléséhez, hanem Nevet vesztvén, kiüresedettségével mást, mint elutasítást, nyelvi megsemmisítést nem érdemel. A jelszavakká torzult
főnevek tagadása kilépés a hivatalos nyelvből, nyelvhasználatból; s ami ezzel együtt jár,
egy újabb periódus bejelentése, az arcadás következő radikálisan új fázisának meghirdetése. A „se hazám” központi helye, azaz a se istenemmel egy sorban – megismétlem – a se

2005. április

99

apámmal meg a se anyámmal rímhelyzetben annak tudomásul vételét sugallja, hogy
a „zsengék” világát immár véglegesen odahagyta, terminológiáját érvénytelennek nyilvánította. Elhatárolódása kettős: a kor hivatalos meg a saját korábbi, e hivatalossággal rokonuló nyelvétől. Ez az általános, írhatnók úgy is: egyetemleges tagadás „seregszemlére”
emlékeztetően közli a tagadás pontos tárgyát, a „hazám” jelentéslehetőségei közül egyelőre valamennyi tagadása „tétetett folyamatba”, s mert a személyiség csupán mindenttagadásában ragadható meg (tehát megragadhatatlan), mind a költői, mind a fogalmi
nyelv által történő jelentésadás a szüntelen elhalasztódás része(se). Minden fogalom – írja
Nietzsche – a nem hasonlók azonossá tételezéséből származik. Ebből lehet arra következtetni, miszerint a szubjektum olyan fikció, mintha sok hasonló helyzet (körülmény)
ránk egy szubsztrátum hatását tenné. A Tiszta szívvel negativitása épp azért mondható
egyetemlegesnek, mivel sok hasonló viszonyból, helyzetből, körülményből tevődik össze,
s azt a látszatot kelti, mintha valóban az összetevődés hatásával bírna, s létrehozná a (vágyott) szubjektumot. S hogy ismét Nietzschét idézzem, e negativitás azonban az illúziókat
s a fikcionáltságot segíti „életre” kelteni, a hasonló nem tulajdoníthatja magának a(z örök)
visszatérést: József Attila e versében a fikcionáltságba tér a vers, a képiségben rejtőző
kettősség („s halált hozó fű terem/ gyönyörűszép szívemen”) jelző és jelzett szó ellentétében a megkonstruálhatatlanságot látja csak el eséllyel.
1925 augusztusára József Attila már ekképpen határozza meg helyzetét: „Magyar vagyok, de európai” (Viszem a földem); hogy aztán egy adys leírással értelmezze az ellentétes kötőszót, ilymódon a beszélő szituáltságára való rádöbbenés készül elő, amely a századfordulás modernitás dichotomikus gondolkodására játszik rá. Egyébként az (Ó Európa… 1927 júliusában) ezt a fajta elkötelezettségre törekvést gondolja tovább, hogy az
imént említett Elégia visszaforduljon, immár kis kezdőbetűvel írva, a hazám-képzethez.
E visszafordulás azonban az alapos átírás/újraértelmezés jegyében történik. Részint műfaji
átgondolást figyelhetünk meg (az elégiának a tájleíró vershez közelítése, majd egy metonimikus szerkezet érvényesítése, az önmegszólítás révén táj- és ön-megjelenítés azonosítása, hogy befejezésül a záró tőmondat „Ez a hazám.” indokolható legyen), részint az
identifikáció új alakzatba formálódását. Az elhasználódott, inautentikussá lett nyelvből
kilépés „nyelvújítást” tesz szükségessé, ez azonban nem több és nem kevesebb, mint
a nyelv eddig figyelmen kívül hagyott lehetőségeinek föltárása/föltárulása. Nem csak a József Attila-líra motívumkészletének hangsúlyosabb bevonása („Anyjához tér így az a gyermek…”), hanem a korábbi „Hazám-képzet” elemeinek fölmutatása egy újszerűnek ható
kontextusban (Kínlódó gyepüket / sárba száradt üvegcserepek / nézik fénytelen, merev
szemmel.”), sőt a naturalista-verista környezetrajz „átesztétizálódása” alkotja meg végül
a XX. századi elégia korszerű változatát. A tárgyi világ megszemélyesedése korántsem
értékeli túl az önmagát prezentáló / megszólító beszélő („Magadra ismersz?”) tudását, ráismeréseit, „sikerét” az önazonosságra lelésben. A kérdések elhangzanak, a válaszok kevéssé elégítik ki a kérdezőt, mivel többet is, kevesebbet is mondanak a várhatónál. Ellenben a már idézett anya-gyermek hasonlat új mezőre helyezi át az identifikációs kezdeményeket. Az „Ez a hazám” nem a hagyományos erkölcsi töltésű felszólító mód jegyében
konstituálódik, hanem a képlékenyebb érzelmekében: „Igazán / csak itt mosolyoghatsz, itt
sírhatsz”, s ez semmiképpen nem azonos a „bölcsőd az s majdan sírod is”, vagy az „itt rin-

100

tiszatáj

gatták bölcsőm, (…) itt domborodjék a sír is fölöttem” parancsával, s a hangsori megfelelés (sír) éppen a homonímiával figyelmeztet a különbözésre (ige–főnév stb.).
A Születésnapomra 1937. április 11-ére van keltezve, a Hazám ugyanezen esztendő
májusára. A Hazám mindkét versben nagy kezdőbetűvel van írva, az utóbbiban a cím
mellett az utolsó szonettben kissé váratlanul jelzővel (édes, vö. az idézett Petőfi-szintagmával) van ellátva. A Születésnapomra nem csupán a sokat idézett, utód költők (Szőcs
Géza, Kovács András Ferenc, Lövétei Lázár László) által sokféleképpen újraírt, szétírt játékosság miatt fontos (ebben az írásban), hanem elsősorban azért, mert a monolitnak és
könnyen föl/megfejthetőnek vélt tagadásformák rétegzettségével és bonyolultságával
szolgál, a sűrűn elősorolt negativitások valójában „pozitivitások”, a (polgári) létből kiszorult/kiszorított személyiség számára ez a kiszorítottság kínál esélyeket a szuverén/autentikus létezésre. Egyben ez jogosítja föl, hogy karikírozza a hivatalos tudatot és e tudatnak
megfelelő nyelvet, rímeivel, versszerkesztésével, „grammatikájával” (mely zárójelbe teheti
az iskolai/iskolás nyelvtant) újfajta beszédének szerezve meg a jogosultságot. Ebben az
előadásban a Hazám sem ártatlan jelölés. S erre részben az anagrammatikus eljárás, a szó
felbontása figyelmeztet, a játszi megszólítás, részben a „Hazám” beillesztése a meghökkentést kiváltani törekvő rímjátékok sorába. S ha a Hazám elemeire tagolható, az Az ám
deixise apró változtatással Hazámmá léptethető elő. Mindehhez képest a Hazám szonettciklus körképe, „szociografikus lelete” a jelzős megszólítás ellenére a teremtődő, megteremtésre váró Hazám-képzetet írja körül, a körkép fölfestését megindító látvány egyfelől
a nyelvre lelés folyamatát sürgeti, másfelől a „képviseleti líra” dilemmáját szólaltatja meg.
Az országos-társadalmi kérdésekben állást foglaló költészet retoricitását ugyan nem vonja
vissza, de a poeticitás képiségével gazdagítja a vers előadása, illetőleg olyan jelenetezések
során illeszti egymás után, amely legalább oly mértékben hangsúlyozza a megalkotottság
hogyan-ját, mint az esettanulmányok versbe szedéséét. Hogy aztán a hetedik szonettre elérkezzen az idő a megnevezésre, amely a kívánságok, a feltételezettségek tartományába
utasítja a Hazám-képzet realizálódását. Ne felejtsük: a vers címe: Hazám, ennélfogva
mind a hét szonett „jelenete” a címben jelölt földrajzi térben játszódik le, amely a hetedik
szonettre lesz az érzelem, az azonosulás terévé. Mindaddig szó esik a nemzeti nyomorról
az országról, egy ízben a honról (az ironikusan tekintett honatyák rímeltetve a menthetetlen honát-ra, és a jelzőnek 1937-re némileg archaikusnak tekinthető szótagelhagyása
– menthetetlenből – érzékelteti a disszonanciát). A hetedik szonett második szakaszának
tagadó szintagmáit a pozitivitásba hajlás vágya követi, az Édes hazám esélyének részletezése, egy fohászszerű befejezéssel.
József Attila utolsó versének az 1937 novemberében írt (Íme, hát megleltem hazámat…) vélhető, amelynek immár első sorában mintha a végső bizonyosság fogalmazódna
meg. A rámutatással erősített elgondolás eszmei végrendeletként volna képest hatni, ha
már az első versszakban nem váltana át: előbb még a földrajzi térrel azonosít, a haza tehát
a föld, „ahol nevemet / hibátlanul írják fölébem, / ha eltemet, ki eltemet”. Vissza a névazonossághoz, az „örökséghez”, a Névhez, amely az azonosítás bizonyosságát eredményezheti. A név szerepe a Curriculum vitaeból tudhatóan József Attilának meg nem szűnő
identifikációs problémája, amelynek kétségessége a Mondd, mit érlel… befejező strófájában („neve, ha van, csak áruvédjegy, / mint akármely mosóporé…”) éppen úgy fölmerül,
miként a Ki-be ugrál… című versben az én szétfoszlása („S mit úgy hívtam: én, / az sin-

2005. április

101

csen.”), mely annál fájdalmasabb, minthogy az önmegnevezés bizonyul immár kudarcosnak. A Ha nem leszel… rögtönzésnek ható rövidverse eljátszik a porba írt név gondolatával, valamint a nevek fölcserélhetőségével. A névre találás lehetősége végül a halált követő
lehetőségként tetszik föl, a hibátlanul fölírt név valójában sírfelirat. A sírfeliratban ott
ugyan az életrajz esélye, a név egy valaha létezett valós személyt nevez meg, együtt azokkal
az évszámokkal, amelyek egykori létezését szorítják (idő)határok közé. Csakhogy még ez
a névadás, sírirat is feltételektől függ, amelyektől a vers egyes szám első személyű beszélője
nem tekinthet el. A hazára találás versszakát követő hat strófa aztán ezt az „(ön)életrajzot”
bontja ki, személyiségrajzzá, én és a világ viszonyává írva át. A „hazám”-ba térés materialitása hangsúlyozódik, minek következtében a személyiség (is) e materiális közvetítettség
révén konstruálódhat meg. A konstrukció sem fedi el, miszerint a személyiség és a világ
nem találhat egymásra, viszonyuk harmonizálása nem történhet meg. A személyiség (ön)életrajza veszteségek sorozata, de semmiképpen nem az ön-feladásé; aligha olvasható rá
erre az én-történetre menthetetlensége, az értékek szétesése, sőt az értékvákuum azonban
nem korlátozódik a századfordulós modernség periódusának megidézésére. A szorongás
a kultúrában áthatja a személyiség-történeteket (is), amelyek akképpen fogalmazódnak
meg, mint a személyiségnek egyedi szubjektumként való folyamatos vágya a létesülésre.
Talán rálátható József Attila végső létértelmezésére ez a „processzus”, különös tekintettel
arra, hogy Franz Kafka egyik fő művének címe, Der Prozess kettős jelentéssel bír, egyként
fordítható pernek és folyamatnak, eljárásnak. A másikban és más révén értelmezendő
létezés (és ön-megértés) történései válnak léttörténetté, s e léttörténet mások általi, jóakaratú hermeneutikája adhat esélyt arra, hogy a „Hazám”-ra találás végbe mehessen,
külső (és talán nemcsak külső) jeleként egy név, a név hibátlan fölírásával. Csak ebben az
esetben közölhet a sírfelirat hitelesnek minősíthető életrajzot, csenghet egybe a beszélő
„krónikájával”, mely nem a beteljesülésé, hanem a vágyé.
A leírtakból talán kitetszhetett, hogy József Attila abban a tematikában is előmozdította a magyar líra fordulatát, amelyben ezt kevéssé várták. Méghozzá olyan irányban,
amely nem egyezett meg általában azzal, amelyet magyarság-versnek, hazafias költészetnek minősítettek akkor – és azóta. Másutt szóltam arról, hogy 1941-ben miért és milyen
értelemben nevezte Márai József Attilát is, sőt őt elsősorban hazafias költőnek (korántsem
elhatároló, kirekesztő jelentésben használva ezt az idővel bizonytalanná lett minősítést
(vö. e dolgozat mottójával). Európaiságától nem tágított (Thomas Mann üdvözlése), de
attól sem, hogy a hazát (Hazát) egyes szám első személyű birtokos személyraggal ellátva
szó szerint a végsőkig a magáénak tudja. Ehhez keresett és lelt költői „eljárást”. Az automatizálódás ellenében a maga dezautomatizáló nyelvhasználatát juttatta érvényre.
JEGYZET
A József Attila versek datálásában, szövegközlésében a Stoll Béla által sajtó alá rendezett kritikai
kiadáshoz igazodtam. Budapest 1984. 1–2.
A dolgozathoz elolvastam és használtam Bókay Antal, Beney Zsuzsa, Szabolcsi Miklós, Széles
Klára, Tverdota György, Tamás Attila tanulmányait, köteteit. Valamint az alábbi kötetet: Tanulmányok József Attiláról. Szerk. Kabdebó Lóránt, Kulcsár Szabó Ernő, Kulcsár-Szabó Zoltán, Menyhért
Anna. Budapest 2001. (A dolgozat címének filológiai hátteréhez tartozik, hogy Tverdota György szerint a rímpárral József Attila Kassáknak „üzent”.)

102

tiszatáj

N. HORVÁTH BÉLA

A Szabad-ötletek olvasatai *
A Szabad-ötletek megjelentetése körüli vitában az 1980-as években hangsúlyos érvként
szólt a „nem” mellett, hogy olyan sajátos logikájú, szerkesztettségű, szemantikájú írásról
van szó, amely csak bizonyos pszichológiai, pszichoanalitikus ismeretek birtokában értelmezhető. A szabad asszociációs szürrealista költemény felfogást vallók – mint bármely
más műalkotás esetében – azt az olvasói magatartást feltételezték, amely befogadásra készen, nyitottan tekint a műre, és nem akarja azt megfeleltetni semmilyen medicinális vagy
pszichoanalitikus elvárásoknak. Amikor a kalóz kiadások után végre megjelent a szöveg
a maga teljességében, pszichológiai háttértanulmányok segítettek a befogadásban. Valójában azt az értelmezői helyzetet pozícionálták ezek az írások, amely az olvasó beavatottságát, bevezetettségét igényli, sugalmazva egy adekvát olvasás lehetőségét. Ez ennek értelmében nem lehet más, mint a korábbi irodalomtörténészi értelmezésekben „legdöbbenetesebb szabadversként”, „döbbenetes alkotásként” nevezett írás kórdokumentumként való
olvasása.
A Miért fáj ma is1 kötetben közreadott analitikus írásokat bevezető tanulmányában
Tverdota György felveti a műfaji besorolás lehetőségét vagy lehetetlenségét. Azaz: miként
olvassuk a Szabad-ötletek-et? Mint pszichoanalitikus fogalmaktól, tartalmaktól telített
önterápiás írást, mintegy az analitikus kezelés papírra rögzített változatát vagy ezekből
a tartalmakból egyfajta alkotói logika szerint elrendezett műalkotást, netán szürrealista
szabadverset. Igaznak fogadjuk-e el azt az alkotói kijelentést, amely szembeállítja verseit
a Szabad-ötletek-kel: „a verseim nem én vagyok: az vagyok én, amit itt írok.”? Tverdota
– e meglehetősen nehezen megválaszolható kérdésre – a napló műfaját találja alkalmas kategóriának, mint amely képes befogadni mindazokat a szubjektív tartalmakat, intimitásokat, amelyek a Szabad-ötletek szövegét felépítik: „A naplóforma belső strukturálatlansága, rugalmassága, nyitottsága a legkülönfélébb tartalmak előtt tette lehetővé, hogy
a pszichoanalitikus füzetben egymás mellett békésen juthassanak érvényre az egymástól
olyannyira idegen funkciók: a terápikus és a költői.”2 A naplóíró a vele történt eseményeket, gondolatokat, képzeteit jegyzi le általában, felidézi az éppen akkor vagy korábban
történteket, leír az életéhez közelebbről vagy távolabbról kapcsolódó személyeket, jelenségeket. A Szabad-ötletek azonban nagyon tendenciózus napló. Miközben a legkülönbözőbb
intellektuális tartalmak, a korra jellemző valóságrészletek, töredékek sorakoznak egymás
mellett a szabad asszociáció logikája mentén, érvényesül egy kényszeres logika is. Ez pedig az önelemzés igénye, amely érzékelhetően és jellemzően az analitikus tárgykörök
mentén jelentkezik: az analízis kibontotta traumákhoz, az analitikus személyéhez és az
analízis projekciójához kötődik. Joggal ír tehát Bókay Antal tanulmányaiban a pszicho*

A tanulmány egy készülő nagyobb munka része.

2005. április

103

analitikus narratíváról, amelynek szövegeredményét a „szöveg textuális kéjeként”, a „test
poetikájaként” interpretálja. Értelmezése (különösen annak korábbi változata) noha nem
szakítja ki a „naplót” az analízis jelenségvilágából, azt a modernség utáni nyelvi-poetikai
képződményként írja le: „A Szabad-ötletek valóban nem vers, hanem kísérlet egy poszttárgyias költészet kialakítására.”3
A Szabad-ötletek nem az egyetlen analitikus természetű írás az életműben. Szorosabb
kapcsolatot mutat a Gyömrői Edit hagyatékában fennmaradt Átmentem a Párisiba és
a Sárgahajúak szövetsége című művekkel, sőt azok előzményként is értelmezhetők, kísérleteként a később alkalmazott írásmódnak. Az igazi előzmény azonban a Rapaport-levél.4
Noha az analitikus szituáció más, most az indulatáttétel alanya és tárgya egy férfi analitikus, József Attila élethelyzete azonban hasonló. Szabolcsi Miklós szerint ez az írás „még
nem vall komoly betegségre”5, aminek ellentmondani látszik, hogy 1934 első felében – tehát a levelek születését is magában foglaló időszakban – a költő nem ír verset, mert most
(is) az önelemzéssel van elfoglalva. A két írásban számos motivisztikus egyezés található.
Az analitikus tartalmak közül uralkodónak látszik a mamával kapcsolatos képzetkör (elsősorban a koitusz), és a levelek gondolatkörét ugyanaz az erotomán fantáziavilág alakítja.
Hasonló a beszédmód is: az analitikus nemcsak a megszólításban van jelen címzettként,
hanem megidéződik szavaival, kijelentéseivel, amelyek nyilvánvalóan a kezelés során elhangzott reflexiók. Noha Rapaport megszakította a terápiát, de a kezelést fenntartotta, és
más módszert, más attitűdöt alkalmazott, mint a Szabad-ötletek analitikusa, Gyömrői Edit.
A Rapaport-levél szövegében kibontakozik egy látens párbeszéd, amikor is a diskurzusba mindig az analízis valamely szegmense vonódik be. A beszélő pozíciója a tárgyértelmezőé, aki értelmezi a freudi fogalmakat: „A pszichoanalízis freudi formájában a neurotikusok ödipuszvallásának a theológiája.” (362.) (A továbbiakban a tanulmány szövegében megjelenő számok a Miért fáj ma is című kötet oldalszámait jelölik.) Analizál álmokat
(376.), reflektál az analitikus valamely korábbi megállapítására. Ugyanakkor azonban
nemcsak az írás tartalmát képező jelenségeket értelmezi, hanem magát az írást, annak
célszerűségét, folyamatát. „Most ezt a leírt álmot elolvasom és minden sorral minden további nélkül leírom, ami közben eszembe jut” (372.) – utal egy helyütt Rapaport gyakorlatára, hogy „álmokat szállított” neki (amint a Szabad-ötletek-ben is olvasható), másrészt
arra az írásmódra, amit valójában majd csak a későbbi vallomásában érvényesít. A Rapaport-levél ugyanis nagyon is logikus, konstruált, amivel szemben megfogalmazódik az elégedetlenség, egy új, a célnak és az analízisnek megfelelőbb írás- és beszédforma megtalálása: „Minden szó egyszerre ösztönös és kulturális értelmű a számomra. Másokkal is így
van ez? Ha igen, akkor talán megoldás volna, ha én az ösztönös részét fogadnám el, mert
az mások számára, akik az ösztönösséget elítélik, ugyis kultúrjelentőséggel bír. Megpróbálok magának ezután így írni és szabadon asszociálni. Ezentúl tehát ha írok, nem törekszem arra, hogy logikus összefüggésben beszéljek. Ez maga logikusabb, ti. az összefüggések nem logikusak bennem és logikus rendben meghamisítanám őket.” (381.) A jelentés
mélylélektani értelmezése, szétválasztása (elfojtott ösztönösre és kulturálisan tradicionáltra) „logikusan” adja a következtetést, hogy az analitikus kezelésben adekvát beszédmód az illogikus, mert a mélyrétegek feltárásához inadekvát a társadalmilag, kulturálisan
érvényesített és elfogadott logika. A levél végén ugyanez a gondolat a beszéd igazságtartalmát illetően is felmerül: „Régi álmaim, mutatják, hogy mindig beakartam (sic!) csapni

104

tiszatáj

magát. Tegyem-e ezt ezentúl tudatosan? Nem zavarja-e meg az egész analízis menetét, ha
tudatosan mondok olyanokat, amik tényként kívánkoznak ki belőlem, jóllehet nem tények? Én mindenesetre figyelmeztetem magát erre, mert nem szeretném, hogy ha tudatosan választom ezt a kerülő utat, azzal még jobban elsáncolom magam az analízis sikeres
menete elől.” (382.) Az idézett szöveg mutatja, a beszélő egy a sikeres analízist szolgáló,
annak megfelelő beszédformát, önanalízist kíván feltalálni, megteremteni. Miután több
levél nem íródott (vagy legalábbis jelenleg nem ismerünk ilyet), ennek a kísérletnek majd
a Szabad-ötletek ad foglalatot. A két írást elválasztó közel két évben persze az „irodalmi
művekben” is jelen vannak az analitikus projekciók, a versekben azonban a költő „szublimálja ösztöneit”. A Rapaport-levélben megkezdett beszéd folytatására és tökéletesítésére
a „Gyömrői-levelekben” kerül sor.
A Szabad-ötletek alaphelyzete vitathatatlanul egy analitikus szituáció, amelyet az elbeszélő performatív énje modulál. A Rapaport-levélben említett beszédmód valósul meg,
részben a klasszikus, Freud által leírt terápiának megfelelően: „… felszólítjuk [ti. a beteget], mit se törődjék azzal a belső kritikával, hanem mondjon el válogatás és bírálat nélkül
mindent, ami eszébe jut, még azt is, amit helytelennek, oda nem tartozónak, értelmetlennek tart, mindenekelőtt pedig az olyan ötleteket is, amelyekkel rosszul esik foglalkoznia.
Ezt a módszert követve beszerezzük azt a lelki anyagot, amely minket az elfojtott komplexusoknak nyomára vezet.”6 Ennek az elvnek többé-kevésbé megfelel ez a szöveg. Ami pedig a terápia célját illeti, hogy ti. az elfojtott komplexusok feltárása az önmegismeréshez
vezet, az motiválhatta József Attilát. Nem feltétlen az analitikus szerepét átvéve, de
a szeme láttára feltáruló lelki projekció mint az analízisben járatos, a terápiát objektíven
és professzióként is ismerő laikusnak kínálta az öngyógyítás lehetőségét. Különösen, hogy
a Szabad-ötletek-ben (is) megmutatkozó terapeuta-páciens viszony nem a Rapaport-kezelés helyzetét idézi. Gyömrői Edit, ez a fiatal, szeduktív, szép nő7 a költő számára nem az
analitikust jelentette, hanem a megkívánt és megszerezni vágyott asszonyt. Az indulatáttételt8 követő viszontindulatáttételt József Attila, mint a segítség megtagadását, mint
„a legutolsó menedék” elvesztését értelmezte: „Most ez a szerencsétlen bolond, nagy szerelmet táplál az analitikusával szemben pusztán azért, mert azt hiszi érzelmeiben, hogy az
nem bántja.” (417.) Ez a negatív viszonyulás alakítja az analitikusnő szövegbeli minden
megjelenését. A káromlások sorozata („Gyömrői a büdös kurva”), a szakmai, emberi tisztességének megkérdőjelezése, a kifizetett honorárium visszaperlésének ötlete stb. ebből
a jellemző terápiás, kliens-attitűdből ered. Ugyanakkor a Szabad-ötletek-et uraló erotikus,
szexuális képzetek körébe nem – vagy alig – vonódik be Gyömrői Edit.
„valahol, ott ahol gondolataim értelmekké s érzelmeim testi működéssé változnak,
teljesen egészséges vagyok s ezért Gyömrőinek nem volna szabad »engem« jellemeznie
azzal, amit szabad ötletekként mondok, neki azt kellene mondania, hogy mi az előadott
zavaros ötletek magva” (444.) – fogalmazódik meg a terápia értelmének igénye az analitikusnő gyakorlatának elutasításaként. A Szabad-ötletek-ben folyamatosan megfigyelhető
a terápia külső szemlélete, olykor kritikája. „A Gyömrői a hátam mögött ül én a díványon
fekszem – / neki objektívnek kell lennie ahhoz, hogy én szubjektív lehessek, s így juthassak el az objektivitáshoz” (443.) – olvasható az analízis úgyszólván klasszikus helyzetleírása és egyben funkciójának értelmezése. Másutt azonban a beszélő többször is arról
elmélkedik, hogy szándékosan, a vallomásba beillesztett szövegekkel (kitalált részletekkel,

2005. április

105

hazugságokkal) hogyan lehetne felbosszantani, kiborítani Gyömrőit: „Ki fogok vele baszni
/ kitálalok (sic!) valamit, ami olyan dühbe hozza, mint az anyámat, de ő nem verhet meg”
(445.) S ebben a Gyömrőivel folytatott dialógusban és egyben küzdelemben a végső adu
talán az a kijelentés, amely a beszélő abszolút felülnézetét, a tárgyra való rálátás pozíciójának tökéletes birtoklását fejezi ki: „10 pengőt adok a füzet elolvasásáért akkor, ha
olyasmit is látna benne amit én / nem vennék észre” (431.) Ez nem értelmezhető másképp,
mint a kívülállás tárgyilagosságaként, amikor is a szemlélődés tárgya nemcsak a proceszszus, hanem annak eredménye is. Azaz ez a kijelentés ellentétben áll a terápia értelmével,
a szabad asszociációs tudatfeltárással, s az egyén tudatos szövegalakítását sejteti. Persze
a Szabad-ötletek egésze ezt nem támasztja alá.
A szöveg analitikus – vagy analíziskritikai – olvasatát kínálják azok az elméleti fogalmak, a freudiánus szakirodalomra hagyatkozó képzetek, amelyek olykor az asszociációkba
besorolva, olykor mintegy logikai okfejtésként jelennek meg. A kasztrációs félelem („sokszor gondoltam arra, hogy kiherélem magam” 442.), a tárgyvesztés, a megsemmisülés
a szexuális aktusban („mikor elsül az ember farka, olyan, mintha leharapták volna” 432.)
könnyen azonosítható analitikustartalmak. A szerelemként megélt indulatáttétel szervezi
azokat a képzetköröket is, amelyek minduntalan felbukkannak az anya–nő–gyermek hármasságban. „a nő mindenképp megcsal – mikor csecsemő voltál, megcsalt az apáddal s /
most ha teljesen oda is adná magát, akkor is megcsalna a gyerekkel, csak te voltál olyan
szamár, hogy azt hitted, megcsalod anyádat, mikor az uccai / nőhöz mentél, hogy megcsalod most a Gyömrőit” – olvasható egy összefüggő szövegtömbben ez a bonyolult viszonyrendszer, amelynek során egymásba vetítődnek a női alakok és női funkciók. A Rapaportlevélben elméletileg fejtegetett preödipális szindróma, a Gyermekké tettél, s A Dunánál lírai formákat öltött analitikus tartalmai ötvöződnek egy gondolatsorba. Az a József Attila
által nyilvánvalóan az elméleti szakirodalomból is ismert tartalom, amelynek pszichoanalitikus interpretációja ily módon rögzíthető: „Nem nehéz belátnunk, hogy olyan személyiségek, akinek szimbiotikus deficitjük van, az eredeti anya–gyermek kapcsolatuk súlyosan
sérült, következésképp archaikus Én-betegek, sokkal jobban hajlanak az analízis során
preödipális regresszióra. A szimbolikus deficit ezeket a személyeket visszarántja az anyával való genitális fúzió szintjére, s az anyával való egyesülés vágya súlyos dezintegrációba
kergetheti az ilyen betegeket.”9 Az analitikus tartalmak, az asszociációs képzettársítások,
a József Attila által használt és interpretált pszichoanalitikus fogalmak mindenképp indokol(hat)ják a Szabad-ötletek pszichopatológiai olvasatát is, amely olvasatnál azonban figyelembe kell venni a korábban már említett megcsináltságát a szövegnek, azaz a mélylélektani elemzés kicselezésének kísérletét, s azt a szövegalkotói szándékot is, amely a szövegre és a beszélés szituációjára vonatkoztatva hoz létre sajátos alakzatokat.
Gyömrői Edit azzal utasította vissza a feltevést, miszerint ő íratta a költővel a Szabadötletek-et, hogy nem azt akarja megismerni, amit a beteg tud és tudva gondol, hanem amit
nem akar közölni: „Tehát nem bátorítom arra, hogy megkomponálja a gondolatait. Írni,
pedig nem lehet úgy, hogy az ember nem fogalmaz.”10 Ez a kategorikus elutasítás a szóbeli
és írásbeli vallomás modifikáltságának különbözőségére vonatkozik, hogy az írás mint tevékenység is hátráltatja az asszociációk szabad áramlását és kifejt egyfajta szűrő funkciót.
A József Attila-szöveg ezentúl más módon is modulált, tehát kétségtelen nem teljesen
szabad asszociáció. A külső, hátráltató körülmények (megzavarják, várja a szerkesztő

106

tiszatáj

munka, testi szükséglet stb.) is megakasztják a asszociációsort mint tudatfolyamot, másrészt a költő maga is kibillenti magát az emlékezés és az asszociáció folyamatából. Bizonyos szövegek ugyanis nem vallomások, hanem azok reflexiói. Ilyen reflexiók az írásra,
a szövegre, annak megalkotottságára vonatkozó utalások. Néhány példa: „uristenit kis betűvel” (420.), „(obstipáció) o nélkül akartam írni mindkét szót, l nélkül a nélkült” (443.),
„meg kell tanulni (tagadni: akartam írni)” (446.) Máskor a szöveg alakulására vonatkozó
megjegyzések ékelődnek be az emlékezéssorba. Egy nőhöz fűzött trágár megjegyzést követ
ez a reflexió: „ugy írom le a szót, mintha merném leírni / Gyömrőinél nincsen súlya, neki
az is mindegy, hogy mit teszek »majd beszámolok róla«” (437.) Egy úgyszintén trágár szavakkal fűszerezett, amúgy logikus analitikus okfejtés után olvasható ez a mondat: „borzasztó idegen, kenetteljes hangon írom mindezt, nagyon hazug ember vagyok / talán még
jobban gyűlölöm mint amennyire szeretem magam” (442.) Persze a gyűlölet-szeretet ambivalenciája a Rapaport-levél óta visszatérő gondolat, s nem fókuszálódik egyértelműen
valamely alakra, cselekményre. Az anya alakjának – versekben is láttatott – kettőssége, az
analitikusnőre irányuló szerelmi és pusztító vágyak a betegség, illetve a kezelés tünetei, itt
azonban ez a dichotom érzés a beszélőre magára és a beszéd tevékenységére vonatkozik.
Ugyancsak a szövegformálásra, az alkotására vonatkozó utalás a szövegbeli vagy külső
kapcsolódásokra vonatkozó rész. „egészen megfeledkeztem arról, hogy nekem is volt már
nőkkel dolgom / mégpedig a keresztanyámmal” (436.) – kapcsol vissza egy gondolatot
a három sorral korábbiakban mondottakhoz, illetve az azelőtt már jelzett, a keresztanyával
folytatott nemi kapcsolathoz. Egy öngyilkossági képzelődést követ ez a betoldás: „megvan
a nyakam, nem vágta el a vonat / nem vágta ki a nyelvemet sem / dehát kinek is szólanék
/ ez versből van” (434.) Nemcsak a jelzett vers (Reménytelenül), hanem – mint Szőke
György11 kimutatta – szövegszerűen, motivisztikusan más versszövegek is kapcsolódnak
a Szabad-ötletek-hez. Az asszociáció és műalkotás ilyen szándékolt és jelzett megfeleltetése
az előbbi példán túl még a Ritkás erdő alatt című versre való utalás. Az „első nő” esete
részletesebben olvasható a Rapaport-levélben. Jellemző azonban ahogy ebben a szövegben ez a kamaszkori történet felidéződik. A Freud-parafrázis („a neurotikus a perverz fordítottja”) némiképp torzított formájából következik az analitikusra vonatkozó (másutt
meg is indokolt) kijelentés („az analitikus a kurva fordítottja”), majd a „kurva” szó hívja
elő az „első nőt”: „az az első nő nagyon durva volt / egy álmomba visszalapoztam egy albumot az »első nőhöz« – az album / női fejeket, illetve tájakat ábrázolt – írtam erről egy
verset: / ritkás erdő alatt a langy tó” (440.)
Az írás mint tevékenység, mint munka, kötelezettség gyakran tárgya a reflexióknak.
„teleírom a könyvet” (420.) – olvasható a Szabad-ötletek elején, majd később ennek a tagadása: „sose lesz tele a füzet / dobd a sutba égesd el” (423.) Ez a kettősség végigkövethető, ami nem egyszerűen csak a szövegalkotó belső lelki feszültségére utal, a munkával
kapcsolatos igencsak ambivalens érzéseire, hanem magára az írásra mint folyamatra. Ha
ugyanis egyértelmű a Szabad-ötletek terápiás jellege, ha a költő elfogadja a páciens státusát és ebből adódóan az analitikushoz fűződő kapcsolatát, akkor ez az ellentmondásosság
nem érződik. Az íráshoz való viszonyban azonban ugyanaz a kettősség figyelhető meg
mint a Gyömrőihez kapcsolódó szövegekben: a teljes elutasítás és a ragaszkodás a feladat
értelméhez. „nem írom tovább / nem bírom tovább / szart ér az egész / nekem nem kell
analízis” (427.) – fogalmazódik meg a teljes tagadás, a munka (a vallomás, emlékezés)

2005. április

107

értelmének és az analízisnek is a megkérdőjeleződése. A szöveg egésze azonban ennek ellentmond, hisz nemcsak hogy megszületett, hanem az (ön)elemzésre is kísérletet tett, illetve valamilyen szinten ezt a feladatot meg is oldotta. Mindenesetre az elkészült „füzet”
ezt a jelentést hordozza abban az oppozícióban, amely a Gyömrői folytatta kezelés és az
önterápia között fennáll: „tele a füzet / adj oda neki tíz pengőt s e füzetet égesd el / ha ezt
is odaadod meg a pénzt is, kiröhög, hogy milyen buta vagy” (451.)
A formálódó és megírt szöveghez olyan reflexiók is kapcsolódnak, amelyek bevonják
a beszélő személyét is azzal, hogy kihangsúlyozzák szerzőiségét, testi valóságát. Bókay Antal
az elbeszélő ilyen jelenlétét nem a terápiás történetmondásból, hanem a „történet teremtődéséből” származtatja: „… a történet egyetlen létezési alapja a metapozíciót elfogadó
személy: az, aki ebben a tevékenységben újrateremti múltját, létrehozza létezésének történetét.”12 Bár kétségtelen, mind az önelbeszélő-, mind az önmegszólításos beszédmódban
született szövegek a identitásra fókuszálnak, a ki vagyok én kérdésére („a verseim nem én
vagyok: az vagyok én, amit itt írok” 423.), a beszélő azonban jelen van azzal, hogy kiszakítja magát a beszélés, a mesélés folyamatából. Ugyanis nemcsak az önmagát a múltból
megismerni akaró én teremtődik, hanem maga a múlt is. „Most majd kipótolom a gyerekkort s így elmondhatom: én ezt és ezt csináltam, / senki sem kérdezheti, hogy mikor”
(447.) – mondja a beszélő, utalva a szövegnek arra a nyilvánvaló sajátosságára, hogy
a gyerekkor az alapja a történetmondásnak, ami az analízisből következően nem is lehet
más. Ezeket a történeteket „fűzik egybe” azok az (ön)kommentárok, amelyek valamilyen
– elsősorban a regresszióra utaló, szexuálökonómiai, szexuálpathológiai – értelmezését
adják a gyermek és ifjúkorban történteknek, illetve azok az analitikus kezelés során felmerült projekcióinak. Az önkommentároknak azonban van egy a szövegszerveződés, alkotás
szempontjából indifferens fajtája, amelyek nem előre viszik az épülést, nem kapcsolnak
vissza, hanem megakasztják. Ezek a metaszövegnek tekinthető közbeékelődések nem az
elbeszélésre és nem is az elbeszéltekre, hanem az elbeszélőre, mint személyre utalnak.
„A megírtság kihangsúlyozódása egyfelől eltávolít a szöveg mimetikus karakterétől, defunkcionalizálás, az írás megalkotottságának lelepleződése. Másrészt viszont egy új karakternek, a szövegalkotói énnek a speciális bevonása a diegézis narratív rendjébe, a megírás
aktusának performatív közlése révén” – írja H. Porter Abbott12 az írástevékenység jelenlétéről, arról a sajátosságról, ahogy a fikció demisztifikálódik, az irodalmi nyelv áttetszőségének bemutatásával. A Szabad-ötletek nagyrészt kétségkívül irodalmi szöveg, a fikció
azonban már másodlagos: a pszichoanalízis filozófiája és gyakorlata hívja elő és szűri meg
az életrajztöredékeket. (Zömmel az anyával, szexualitással, evéssel kapcsolatos történetek,
fantáziák merülnek fel.) Ez tehát azt is jelenti, hogy az elbeszélői performancia nem a valóságidézés mimetikus voltát, hanem annak analitikus változatát, átiratát kérdőjelezi meg.
A beszélőre vonatkozó önreflexiók vagy az írást magyarázó külső tényezőkre vagy az elbeszélő testi állapotában beálló változásokra utalnak. Ezek azonban nem az elbeszélés
történetének részei, legfeljebb csak annyiban, amennyiben annak felfüggesztését jelentik.
„Itt volt a Nagy Lajos, elment, vizeltem, nem megyek már fogorvoshoz, talán / nincs is arzén a fogamban.” (440.) – olvasható ez az önleírás egy hosszabb, a szexualitás módozatait
taglaló részbe ékelődve. A szövegben természetes módon (a Foglalatot nem tekinthetjük
ennek, lévén hogy utólag íródott, s úgy került szituáló funkcióba) az elbeszélő én így jelentkezik először: „rágyújtottam, ami kimaradt / szart ér az egész” (421.) Másutt a testi

108

tiszatáj

szükségletek íródnak bele a szövegbe: „vizelni kellene az előbbi nemi izgalom után” (437.),
„megfogok dögleni, de előbb kimegyek vizelni” (438.). Természetesen az ilyen típusú közlések is hozzátartozhatnának az analitikus terápia intimitásához, a beszélő személyiségének önfeltárásához, de ezek láthatóan nem szervesülnek. Az elbeszélő ilyenkor felfüggeszti
a történetet.
A Szabad-ötletek olvasóit megdöbbentheti-megdöbbenti az az őszinteségnek tűnő
vallomásmód, amely nyers valóságukban közli a személyes szféra intimitásait, az erotikus
és homoerotikus fantáziálgatást, a nyelvi trágárságba burkolt emléktöredékeket. A Szabad-ötletek azonban nem szabad ötletek tárháza, hisz a pszichoanalitikus belső idézetek,
az analízissel mint filozófiával és mint terápiával folytatott, a Gyömrői Edit tevékenységében objektiválódott vita, a vallomásra ráépülő meta-jellegű szövegrészek mutatják a megalkotottságot. S ugyanez mondható el a szöveg nyelviségéről, nyelvszerűségéről. Nemcsak
arról van szó, amire az értelmezők már utaltak, hogy idézetek, szövegemlékek sokasága
épül be a Szabad-ötletek-be. Ezek beíródása úgyszólván logikus, ha az emléktöredékek
– a megismert, tanult irodalmi alkotások, népdalok, folklorizálódott szövegek is ilyenek –
racionális kontroll nélkül felszabadulnak. Ha azonban akár ezen szövegek nyelvi megformáltságát, akár a beszélő gondolatait hordozó szavak, mondatok nyelviségét nézzük, feltűnik az obszcenitás, a trágárság dominanciája. Nem valószínű, hogy József Attila a lehetséges olvasóként számon tartott analitikusnőt akarta megdöbbenteni, megbotránkoztatni,
hisz mint írja, Gyömrői mindent „elhisz”, s nem tudja kiborítani. A nyelvi konvenciók,
a gátlások felszabadítása mint terápiás eljárás sem lehet elég indok. Valószínűsíthetően inkább arról van szó, hogy a szublimációs tanból13 kiindulva egy újfajta poetika elképzelése,
vágya alapján íródtak le – egy eddig még nem értelmezett rend szerint – a Szabad-ötletek
nem is annyira szabad ötletei.
JEGYZETEK
1. „Miért fáj ma is” Az ismeretlen József Attila. (Szerk. Horváth Iván és Tverdota György) Bp. 1992.
Balassi Kiadó. A Szabad-ötletek recepcióját áttekinti Tverdota György. 203–207.
2. Miért fáj ma is 220.
3. Bókay Antal: Pszichoanalitikus narratíva. Iris 1992. 2–3. 42–47. Uö: József Attila poetikái.
Gondolat Kiadó 2004. 207., 225.
4. A költő és Rapaport Samu kapcsolatáról: Valachi Anna: Analízis és munkakapcsolat dr. Rapaport
Samuval. In: Miért fáj ma is 229–259. Itt jegyezzük meg, hogy noha a szakirodalom Rapaport-levelekről beszél, a Miért fáj ma is terminusát használjuk, egyetlen írásként értelmezve a több levélből összeálló szöveget.
5. Szabolcsi Miklós: Kész a leltár. Bp. 1998. Akadémiai Kiadó 369.
6. Freud, Sigmund: Pszichoanalízis. Bp. 1982. Kossuth Kiadó 49.
7. Vezér Erzsébet: Gyömrői Edit halálára. Élet és irodalom 1987. február 20. N. Horváth Béla: Egy
pszichoanalitikusnőről. Irodalomtörténet 2003. 263–272.
8. Freud, Sigmund: i. m. 87. („… a beteg gyakran tanúsít orvosával szemben gyengéd, de igen gyakran ellenségeskedéssel kevert érzületet, amelynek reális alapja nincs.”)
9. Bókay Antal – Jádi Ferenc – Stark András: Köztetek lettem én bolond. Bp. 1982. Magvető Kiadó
200.
10. Vezér Erzsébet: Ismeretlen József Attila-kéziratok. Irodalomtörténet 1971. 622.
11. Szőke György: A szabad asszociációtól a költeményig. In: Miért fáj ma is 17–43.

2005. április

109

12. Bókay Antal: A pszichoanalitikus narratíva. In: Iris 1992. 2–3., 43.
13. H. Porter Abbott: Autobiography, Autography Fiction: Groundwork for a Taxonomy of Textual
Categories. New Literary History 1988. 596.
14. Tverdota György: Szublimálom ösztönöm. In: Testet öltött érv. Az értekező József Attila (szerk.
Tverdota György, Veres András) Budapest, Balassi Kiadó, 2003. 141–161.

110

tiszatáj

JÁSZ ATTILA

belső falbontás
AVAGY

J. A.- TÖRMELÉKEK

(egy)
A szökést gyakorlom,
a köd lassan ellep,
elálldogálok még
a benzinkút mellett,
mintha csak egy angyal
érkezését várnám,
köröz felettem,
füstkarikákat számlál,
a mennybejutásom kétes
esélyeit,
amit énem felfog
(elnyel vagy felderit),
már nem látszik semmi,
koncentrikus körök,
sorok egymás után,
és dobozos sörök,
néhány csikk
(de csitt!),
s ismét el,
előtünök.

2005. április

111
(kettő)
Lehullott levéltest,
az én,
hever a fák alatt,
a sárban,
amit eső vagy kutyahúgy
áztat,
hiába érzi úgy, hogy
nyár van,
bizonytalan érzés a
lélek peremén,
ismerős kert a repedt
ablak üvegén
át nézve, koronától
gyökérig,
évmilliók alatt ugyan,
de öregszik.
(három)
Felismerted,
egy szobát hordozol magadban,
ahogy az éjszakai csendben fülelsz,
felülsz,
s hallod,
járkál valaki benned,
egyre beljebb jut,
siet,
ijedten látod,
a kis falitükör, a tied
szinte verdes,
csaknem elrepül,

112

tiszatáj
megérted,
csak a hétköznapi dolgokon keresztül
juthatsz közelebb
e szoba nemlétező
ki(li)ncséhez.
(négy)
A vers, az maga a csoda,
anyám hajamat simogatja,
nem támadt fel,
nem,
sőt, meg se halt,
és a fejemen
még jó dús a haj,
de jaj,
mindez csak versben lehet
séges, főként, ha egyáltalán
vagyok annyira tehet
séges,
hogy elhitessem, a vers
az tényleg maga a csoda,
anyám hajamat simogatja,
noha
nem simogatta soha.
(ps)
Végül,
megelégelve
kristálytiszta fájdalmát
a vonatkerekek keresték meg,

2005. április

113
futva,
zakatolva jöttek el hozzá,
acéltengelyen járultak elébe,
hogy enyhítsék bánatát,
végül a szomorú sineken
csak a vég ült hidegen,
a semmi,
árván.

ÉHSÉG

114

tiszatáj

PRÁGAI TAMÁS

Gazdaságosság és halálösztön
József Attila költészetében
(A „homo oeconomicus”.) József Attila költői munkáiban több alkalommal hangot ad azon
nézetének, hogy a költészet sem függetleníthető a társadalmi-termelési folyamatoktól.
„S mondd, mit érlel annak a sorsa, / ki költő s fél és így dalol; felesége a padlót mossa / s ő
másolás után lohol; neve, ha van, csak áruvédjegy, / mint akármely mosóporé, / s élte, ha
van élte még egy, / a proletár utókoré?!” – veti fel a Mondd, mit érlel… című költemény,
1932-ben; majd négy évvel később a Kész a leltár: „Árultam forgót, kenyeret és könyvet, /
ujságot, verset – mikor mi volt könnyebb”, illetve a Világosítsd föl fogalmazza meg a kultúra áru-jellegét: „Vagy alkudoznak, vagy bölcselnek, / de mind-mind pénzre vált reményt; / ki szenet árul, ki szerelmet, / ki pedig ilyen költeményt”. Az, hogy a költemény
áruvá válhat mint kulturális termék, egyáltalán nem meglepő (kiváltképp ma, a kultúra
szolgáltatássá illetve szórakoztató iparrá való átalakulása után). Annál meglepőbb, hogy
József Attila – ettől függetlenül – esztétikai értelemben is használja a „gazdaságosság” fogalmát.
Tanulmányomban a gazdaságosság egyfajta, lehetséges esztétikai értelmezésével foglalkozom. A „homo oeconomicus” kifejezésre Veres András hívja fel a figyelmet.1 József
Attila így ír ismert Kosztolányi-kritikájában:
„»Jobb volna élni. Ámde…« Kosztolányi világában (melyet ez is közelit az álom
szinvonalához) alig van cselekvés. Itt minden történik. Kosztolányi homo aestheticusnak, vagyis az érzéki alapu szépségek emberének tartja magát és ezt a homo
aestheticust szembeállitja a homo oeconomicussal, vagyis a gazdálkodó és a homo
moralissal, tehát az erkölcsi, szociális jóra törő emberrel. A szemlélőt a cselekvő
ellen veti. A költő föladata szemlélődni az élet és a halál kérdésein, vallotta egyszer,
– pedig hát a költő föladata, melyet Kosztolányi oly hallatlan biztonsággal teljesit
is a maga módján, – a versirás. Ez azonban mégis csak cselekvés, – hozzá egyszerre erkölcsi és gazdasági cselekvés.”
József Attila, mint látjuk, kijelenti, hogy a versírás nemcsak esztétikai, hanem ugyanakkor erkölcsi (morális) és gazdasági (ökonómiai) tevékenység. Ez utóbbi fogalom részletesebb kifejtését József Attilának Hort Dezső Egyetlen, Új Szocializmust! c. könyvéről ír
kritikájában találjuk:

1

Veres András, Világképek dialógusa. József Attila Kosztolányi-bírálatáról = Tverdota György –
Veres András (szerk.), Testet öltött érv. Az értekező József Attila, Bp., Balassi Kiadó, 2003, 74.

2005. április

115

„A történeti társadalmat nem a res oeconomica, hanem a homo oeconomicus formálja. A homo oeconomicus alkotja a tudományokat, mint ismereteink leggazdaságosabb kifejezéseit s hasonlóképpen a művészeteket is. (Freud még neurózisokban is fölfedi az ökonómiai elvet.) Éppen Marx hangsúlyozza a Kapitalnak árufetisizmusról szóló fejezetében, hogy csupán látszat szerint lépnek termékeik útján
(res oeconomica) egymással társadalmi viszonyba az emberek, valójában már termelés közben fennáll a társadalmi viszony, mely tehát nem dologi, hanem személyi. A termék áru jellege teszi csupán, hogy az emberek közti viszonyok dologiaknak látszanak. A res oeconomica mélyén, mint bölcsőjében a gyermek, a homo
oeconomicus szunnyad s nincs is másról szó, minthogy – felnövekedvén – lépjen
elő.”2
„Nem tudom, hogy József Attila átvette-e (s ha igen, honnan) a »homo oeconomicus« kifejezést, vagy saját leleménye – fűzi hozzá az idézett helyen Veres András.
Annyi bizonyos, hogy súlyos megfontolásokat kívánt vele fogalmilag jelölni. Az
idézett szöveghelyen elsősorban az alanyi-emberi tényező tevékeny, meghatározó
szerepét hangsúlyozza az eldologiasodott világ látszatával szemben. De a »homo
oeconomicus« nem csupán »gazdálkodó ember«, azaz nem szó szerint értendő.
Hanem inkább »termelő-teremtő ember«, hiszen ő »alkotja a tudományokat (…)
és hasonlóképpen a művészeteket is«. Tehát a »homo oeconomicus« mindenekelőtt tevékeny – szemben Kosztolányi »homo aestheticusának« szemlélődő attitűdjével. Másrészt általánosabb érvénnyel rendelkezik, mint a »homo moralis«.”
(Az „általános gazdaságosság”.) Tanulmányomban ezt az „ökonomikus” szemléletet szeretném a lírai alkotás egyfajta modelljeként értelmezni. Ennek lehetőségét, úgy vélem,
különösen elmélyíti egyetlen, zárójeles mondat az idézett Hort-könyv kritikájából. „Freud
még neurózisokban is fölfedi az ökonómiai elvet” – írja itt József Attila. Most nem térnék
ki a marxizmus és „freudizmus” kapcsolatára a szerző közismert módon átgondolt világképében – tény, hogy erről való vélekedésünket árnyalja a SEXPOL atyjaként ismert
pszichiáter-filozófus Wilhelm Reichnek József Attila gondolkodói pályájára gyakorolt,
utóbbi időben feltárt hatása.3 De közismert módon „pszichologizáló szerző” (teoretikus és
szubjektív kapcsolatban is áll a pszichoanalízissel), és költészetében is reflektál a költői alkotás, vagyis a termelő-teremtő folyamat során megmutatkozó pszichikai aktivitásra:
„Még jó, hogy vannak jambusok és van mibe / beléfogóznom” – írja a Szürkület (1933?),

2
3

Uo.
Lásd Erős Ferenc, „Freudomarxista” volt-e József Attila = Horváth Iván–Tverdota György (szerk.),
„miért fáj ma is”. Az ismeretlen József Attila, Bp., Balassi- Közgazdasági és Jogi Kiadó, 1992,
259–293.; Horváth Iván egy kivonatos Reich fordítás szövegét is közölte legutóbb József Attilától: Reich, Freud, Marx = Orlovszky Géza (szerk.), „Mint sok fát gyümölccsel…” Tanulmányok
Kovács Sándor Iván tiszteletére, Bp., ELTE Régi Magyar Irodalomtörténeti Tanszék, 1997, 120–
128. Foucault a két világháború közötti időszak Németországát „Wilhelm Reich Németországának” nevezi – hatásának e felértékelése (nyilvánvalóan a hatvannyolcas egyetemi mozgalmak
kapcsán) elgondolkodtató. (Michel Foucault, Preface = Gilles Deleuze – Félix Guattari, AntiOedipus. Capitalism and Schizophrenia, University of Minnesota Press, Minneapolis, 2000,
p. xii.)

116

tiszatáj

később még konkrétabban a Már régesrég… (1937) című költeményben: „A zúgó egek fenekén / lapulok most, e költemény / szorongó lelkem buboréka”.
A poétikai elemzés során persze a konkrét szöveggel, és nem „aktivitással” vagy „termelő-teremtő folyamatokkal” foglalkozunk. A gazdaságosság minden esetben, a legáltalánosabban is valamiféle elrendezést, egy adott eszköztárnak a hatékonyság szempontjából
legcélszerűbbnek látszó elrendezését jelenti. „Míg megvilágosúl gyönyörű / képességünk,
a rend, / mellyel az elme tudomásul veszi / a véges végtelent, / a termelési erőket odakint
s az / ösztönöket idebent…” – határozza meg ezt a feladatot A város peremén szerzője
1933-ban. A költő esetében ez a gazdaságosság természetesen a nyelvi (illetve retorikaipoétikai) eszköztár alkalmazásában nyilvánul meg, az adott eszköztár elemeinek újrahasznosításában, azonosságok és változások rendszerének megalkotásában. Mint Freud
„halálösztön” fogalmának poétikai értelmezhetőségét vizsgáló tanulmányában Fónagy
Iván kiemeli, e nyelvi eszköztár alkalmazása során, vagyis az eszközökkel való gazdálkodás során mindkét Saussure által vázolt tengely, a szintagmatikus – az időtengely – és
a paradigmatikus tengely, vagyis az eszköztár elemeinek esetében is elkerülhetetlen az ismétlés, ismétlődés. „A szavak szintjén a szinonímia a váltakozás és ismétlődés prototípusa” – állapítja meg Fónagy.4
Igaz. De azt is észre kell vennünk, hogy a szinonímiát egy legalább ilyen jelentőségű
alakzat ellentételezi: a homonímia mintha kizökkentené a szövegdinamika e nyilvánvalónak tetsző időbeliségét. Az azonosalakúság nem az időtengely mentén, nem is az eszköztár
különböző elemeinek mozgatásával, hanem a fókuszba kerülés időtlenségében hozza létre
elváló jelentéseit. A homonímia, illetve azon alakzatok, melyek különböző jelentéstartományok dekódolásán (tehát nem az olvasás lineárisan kibomló modelljén) alapulnak,
vagyis a homonímia „grafikai kiterjesztései” mint az anagramma, mely betűkombinációk
kódján keresztül, vagy a paragramma, mely elírás, továbbírás értelemben használatos, és
két szó közös hangalakja fölé rétegez további jelentéseket – ezek az alakzatok olyanok,
mint valami pecsét: blokkolják a befogadás folyamatát, megálljt parancsolnak, eltérítenek.
Nos, ezek az alakzatok viszont éppen a gazdaságosság szempontjából tűnnek rendkívülinek, a szó legáltalánosabb, leghétköznapibb értelmében. Kevés eszközzel (jelkészlettel) tág
látóhatárt nyitnak – és ugyanakkor lejárót egy sötétnek tetsző tartomány felé, mely kívül
áll az értelmezésen.
Csábító, hogy e poétikai gazdaságosság gyökerét éppen ezekben keressük (és ezzel ismét jelzem, hogy a gazdaságosság kifejezést nem a klasszikus retorika „elrendezés, kifejtés” értelmében használom). Annál inkább, mert József Attila költészetében felismert
módon hangsúlyosan szerepelnek a homonim alakzatok. Szőke György A (költői) szó jelentésének átbillenése című tanulmányában (Jan Mukarovsky nyomán) oszcillálásnak nevezi a többértelműség e formáját, „amikor is ugyanazon szó lebeg, oszcillál két, egymástól
különböző jelentése között”.5 A kései József Attila verseinek (és tegyük hozzá, egyéb szövegeinek, mint amilyen a Szabad-ötletek jegyzéke is) „ambivalens képei” jelzik a szerző
szóalkotásának e sajátosságát. Szőke György példaként említi az „öl” (Szabad-ötletek;
A Dunánál; Amit szívedbe rejtesz), illetve a „rák” szó kiaknázott többértelműségét (Szabad4
5

Fónagy Iván, A halálösztön és a nyelv dinamikája = Bókay Antal – Erős Ferenc (szerk.), Pszichoanalízis és irodalomtudomány, Bp., Filum, 1998, 201.
Kabdebó Lóránt (szerk.), Tanulmányok József Attiláról, Anonymus, 2001, 42.

2005. április

117

ötletek). Az oszcillálás során a szöveg kontextusa mindkét szótári jelentést megidézi
(illetve egyiket sem zárja ki egyértelműen). A tulajdonképpeni és a metaforikus jelentés
között oszcillál a „haszontalan vagy!” felkiáltás a Kései siratóban (egyszerre használatos
anyai feddés és a „haszonnélküliség” értelemben), illetve a „lenge” kétértelműsége szembeötlő ugyanitt. Ugyancsak kétértelmű a „szép embertelenség” fogalma a Téli éjszaka című költeményben: a megidézett táj legalább annyira kegyetlen, mint ember nélküli.
Az „ambivalens képek” alkalmazása nem köthető egyetlen alkotói korszakhoz. A Biztató (1927–28) első sorában – „Kínában lóg a mandarin” – József Attila úgy alkalmazza
ezt a technikát, hogy trükkös módon a megidézett mindkét jelentés révén társadalomkritikát gyakorol, mégpedig globális, világpolitikai, illetve egészen közvetlenül személyes nézőpontból. „A világhelyzet merész, nagyvonalúan általánosított felfestésével indul a vers
– elemzi Szabolcsi Miklós6. – A kor ismert eseménysorozatával indít: a kínai polgárháború
képével. A felakasztott hivatalnokok látványa a győztes forradalmat, a győztes sanghaji
felkelést juttatja minden korabeli olvasó eszébe, mint ahogy a „kokain” is Kínához kötődik. Még emlékeznek a boxerlázadásra, és a kor embere tudja, hogy a kokain kitermelésért
szállnak harcba az imperialista nagyhatalmak. 1927 márciusára esik a angol-amerikai intervenció Kínában azért a kokainért, amelyet azután a szegény kínainak fognak bódítószerként eladni. A két sor tehát világos célzás volt a kor forrongó eseményeire, a gyarmati
kizsákmányolásra, a forradalomra.” Lábjegyzetben idézi viszont ugyanitt Gyertyán Ervin
elemzését: „Gyertyán Ervin e soroknak többfajta jelentét tulajdonít: „’Kínában lóg a mandarin’ – mondja, s ez az állítás először egy természeti kép, egy kínai gyümölcs-csendélet.
De azon nyomban működni kezd a másik vetítés is, a tudat visszaminősítése: a mandarin ugyanakkor társadalmi méltóság is – Kínában forradalmi harcok vannak, akasztják
a mandarinokat. A lóg ige azonban nemcsak felfüggesztettséget jelent – mandarinok elszelelnek Kínából. Sőt azt is jelenti, hogy nem dolgoznak. Értelmetlen dolog az kutatni, hogy
e három, sőt négy jelentés közül melyiket akarta a költő mondani: a lényeg abban
a trouvaille-ban van – s innen a vers sajátos, sejtelmes hangulata –, hogy mindet egyszerre
mondja. Mondanivalóját csak a négy jelentés egyszerre adja meg – ahogy a film térhatását
a két szögből történt vetítés.”
Szabolcsi megjegyzi, hogy a megjelenés korában a szöveg politikai jelentése nyilvánvaló, elsődleges. A lapok tele vannak Kínával kapcsolatos hírekkel – konkrétan idézi az Új
Föld Keleti (vagyis Demény) Pál által írt cikkét. Ez nyilván igaz. Mégis figyelembe kell
vennünk Gyertyán Ervin álláspontját. Részben azért, mert semmi módon sem zárható ki,
hogy József Attila akár tudatosan, akár intuíció alapján számoljon egy későbbi jelentéshorizonttal, ahol a konkrét politikai jelentéskör halványul el (hiszen ismerjük, és ő is
tudta, hogy a hír aktualitását másképp kezdi ki az idő, mint a költeményét). A hírérték
halványultával a konkrét kép, a „déligyümölcs” jelentésköre kap zöld utat.
De még egy súlyos érv szól Gyertyán mellett: a déligyümölcs-kirakat utóbb, igaz, csaknem tíz év múlva, megjelenik József Attila motívumai közt. Itt még előképével találkozunk: „Az áruházak üvegén / a kasszáig lát a szegény” – kezdődik a második strófa; de
Szabolcsi megjegyzi, az üvegkirakat motívuma – absztrakt, filozofikus és társadalmi vonatkozásban egyaránt – felbukkan a Fagy című versben (1932, január), illetve majd a Szép
6

Szabolcsi Miklós, Érik a fény. József Attila élete és pályája 1923–1927, Bp., Akadémiai, 1977,
695–696.

118

tiszatáj

Szó 1936. márciusi számában közölt Ha a hold süt… című költeményben: „Mire ébredek,
ég a nap, olvad a jég, / szétfreccsen iromba szilánkja, / mint déligyümölcs-kirakat üvegét /
öklével a vágy ha bevágja.”
József Attila sajátos módon gazdálkodik motívumaival. Tudjuk, hogy egy-egy képe,
akár más kontextusban, többször visszaköszön pályája során. A Kopogtatás nélkül „porral
sóhajt a zizegő szalma” fordulata például „előzménye a „zizeg a szalma, menj, aludj” Biztatóbeli mondatnak és más szalma-élőlény képeknek” – jegyzi meg Szabolcsi.7 A motívumok ismétlődése és változása hasonlítható a szavak ismétlődéseihez és változásaihoz
a szinonímiában. Itt is egy nyelv alakzatairól van szó. De ez a nyelv nem a közös (vagyis
referenciális) nyelv – bár természetesen bázisát az alkotja. Messzemenően személyes
nyelvről van szó, melynek elemei a jelentéseket folytonosan átértékelő motívumok. „Személyes”, de nem stiláris értelemben (például úgy, hogy a költői nyelvet formalista elvek
alapján a szabályostól való eltérésként, egyedi nyelvhasználatként határozzuk meg). Személyessége az én – Bókay Antal kifejezésével – „allegorikus alapításának”, vagyis egyfajta
poétikai „patológia” folyamatában lesz nyilvánvaló.8
(A lírai én és az elfojtás.) Hogyan értelmezhető az „én” „allegorikus alapítása”? Az úgynevezett lírai én éppen bizonyos kijelentései (például az identitás meghatározásában szerepet játszó „privát történet”), illetve – ez esetben – a bélyegzőlenyomatként is felfogható
ismétlődések nyomán válik (számunkra) valamilyenné. Ami figyelmet érdemel szempontunkból, az a motívumok ismétlődésének bizonyos kényszeressége. E kényszeresség egyik
oka alighanem az, hogy bizonyos motívumok ismétlődését társadalmi viszonylatban is ébren tartott vágy generálja. A vágy tárgya – a kirakatba, vagyis társadalmi közszemlére kitett, csábító déligyümölcs – újból és újból felbukkan e szöveggazdaságban. E vágy – igaz,
áttételesen – összefügg a szexuális aktivitással, a libidóval. Wilhelm Reich megállapítja,
hogy a társadalmi méretű elfojtás – vagyis a hatalom – ösztönökön, például a szexuális
ösztönön keresztül is érvényesül. 9 De létezik egy belső természetű kényszeresség is –
7
8

9

Szabolcsi, i. m., 398.
Bókay Antal, Poétikai beszédmódok József Attila költészetében című tanulmányában allegorikus
alapításnak nevezi azt a folyamatot, mely során a vallomásos költészetben az énhez kapcsolódó
meghatározások igénye, szerepe – vagyis egyfajta „privát történet” szerepe – nő meg egyfajta
„patologikusnak” tekinthető folyamat során: „Poétikai-retorikai szempontból úgy fogalmazhatjuk
meg, hogy a szelf normális esetben, a mindennapi életben kifejezetten szimbolikus konstrukció,
feltételez egy olyan individuumot, akinél az én koherens önmagával, önreflexivitása többé-kevésbé hibátlan, és egy fenntartható, vállalt lényeget, centrumot reprezentál. A patológia viszont
úgy értelmezhető, hogy a személy az ismeretlen, sőt kiismerhetetlen patologikus erők hatására
szétbontja saját, tulajdonképpen félre-értésen, elfedésen alapuló koherenciáját, és a patologikus
folyamatban allegorikus tárgyak, metonimikus tárgyfragmentumok, (életrajzi események, az
életben felbukkanó személyek) szétfutó, szétbomló halmazával lesz ábrázolva.” (= Tverdota – Veres, i. m., 25.)
„A SEXPOL-program okfejtése szerint a kapitalista társadalmi rendszer az egyre nyersebb gazdasági kizsákmányolással párhuzamosan a „szellemi befolyásolás” minden eszközét (az iskolát,
a vallást és a szexuálmorált) is igénybe veszi a dolgozó tömegek leigázása céljából. A szexuális elnyomás különösképpen hatékony eszköz az uralkodó osztály kezében, minthogy a polgári család
és a házasság intézményének közvetítésével a kizsákmányoltakat még inkább az államtól és a tőkétől teszi függővé, az elfojtott szexualitás pedig olyan szorongásokhoz, neurotikus zavarokhoz,

2005. április

119

külső és belső összekapcsolására éppen Reich teóriája kínál keretet –, ezt a belső gátoltságot a halálösztönnek tudhatjuk be. „A nyelv elevenségének, folyamatos újjászületésének
köze van a halálhoz – írja már idézett munkájában Fónagy. – A szó szoros értelmében vett
(kifejlett) nyelv feladja önmagát, hogy visszatérjen a nyelvet megelőző, azt előkészítő ősi
közlésmódhoz, archaikus mentális mechanizmusokhoz. A hangot, a hanglejtést, a szórendet a tetthez még közelebb álló kifejező mozgás teszi lehetővé. Ez sok százezer éves regressziót tételez fel. Nem kevésbé mély regresszión alapul a jelentést megújító, fogalmakat
alkotó metafora.” A halálösztön ebben az értelemben a tudatosult kulturális regresszió.
„Én úgy vagyok, hogy már száz ezer éve / nézem, amit meglátok hirtelen. / Egy pillanat
s kész az idő egésze, / mit száz ezer ős szemlélget velem” – reflektál erre József Attila
A Dunánál ismert soraiban. Nem tekinthetjük mellékesnek, hogy a költemény ideológiai
magját alkotó középső szakasz az „Én úgy vagyok…” megfogalmazással kezdődik. „Verset
írunk…” – folytatja – „ők fogják ceruzámat / s én érzem őket és emlékezem.” Az én meghatározását – „allegorikus alapítását” – egyszerre jelzi írás, érzés és emlékezés. De minden esetben az én társául szegődik egyfajta kényszeresség, például az ismétlés kényszeressége, mely írás és emlékezés nyomán fakad. Hiszen ismétlés nélkül nincs megteremtett
önazonosság sem (nincsen például emlékezet).
E kényszeresség hívja elő az értelmezés során a halálösztönt szövegeinkből.
Szándékosan használok fototechnikai kifejezést. A halálösztönt nem valaminek, állításnak gondolom – úgy vélem, a szöveg sötétkamrájában lappang, és csak bizonyos folyamat, az előhívás révén „vetül rá fény”. Ami előhívódik, az a negatív. Nem a motívumok
megformáltsága, hanem éppen a formáltság hiánya: a kép semmitmondó anyagszerűsége
előhívás előtt. Végső soron a tovább már nem pontosítható, redukálható vagy absztrahálható halálösztön a patologikus folyamatok magja. „Az érósz arra törekszik, hogy mind nagyobb egységeket hozzon létre és őrizzen is meg, célja tehát a kötés, a kapcsolat. A másik
ösztön célja éppen ellenkezőleg az, hogy a kapcsolatokat felbontsa, tehát hogy a dolgokat
tönkretegye. A destrukciós ösztönről azt gondolhatjuk, hogy végső célja az élőnek a szervetlen állapotba való átszervezése Ezért halálösztönnek is nevezzük. (…) A kiinduló állapotot a következőképpen képzeljük el: az erósz rendelkezésére álló teljes energiamennyiség, amelyet mostantól fogva libidónak fogunk nevezni, a még differenciálatlan én – ösztön-énben található, és arra szolgál, hogy az egyidejűleg jelenlévő destrukciós hajlamokat
semlegesítse. (A destrukciós ösztön energiájának elnevezésére nincs a libidóval analóg
szakkifejezésünk.) A libidósorsokat a későbbiekben viszonylag könnyű lesz követnünk,
a destrukciós ösztön esetében ez már nehezebb dolog” – írja teóriájának tömör összefoglalásaként Freud.10
Ezzel a gondolatmenettel a gazdaságosság egyik végpontját jelölhetjük ki. Míg a libidó
az én allegorikus alapításában, a halálösztön, a maga rejtélyes módján az alapítás patologikusságának – szüntelen megkérdőjelezésének, értelmezésének, átírásának – ügyében jár
el. Az ismétlődéshez mindig társul valamiféle mechanikusság, az én allegorikus alapítását
épp ezért tekinthetjük patologikusnak… Amivel szembesít – végső ütőkártyája – maga

10

lelki torzulásokhoz vezet, amelyek az emberek minden energiáját felemésztik, s akik ily módon
képtelenné válnak arra, hogy a valóban forradalmi célokra összpontosítsanak.” Erős F., Analitikus szociálpszichológia, Bp., Új Mandátum, 2001, 144.
Sigmund Freud, Esszék, Bp., Gondolat, 1982, 415–416.

120

tiszatáj

a semmi. (Igen, a destrukciós ösztönt éppen ezért nehéz követnünk). A „semmi” több
alkalommal néven szólíttatik szerzőnknél, csak az 1936-ik év töredékei és versei közt is.
„Legyen, hogy ne legyen – / mondjuk: Edit” írja a Semmi, „Íme, itt a költeményem. (…)
Ugy szállong a semmi benne, mintha valaminek lenne / a pora… – írja „Költőnk és Kora”,
„Senkim, barátom!”, írja Kosztolányi című versében. A költeményben porként szállongó
semmi, illetve a létrehozott és visszavont tulajdonnév egyaránt a patologikus – vagyis az
én hiányaként megélt – világészlelés terméke. Az allegorikus alapítás mint konstrukció
szükségképpen erre a felismerésre hagyatkozik. „Mint a motor, mely már begyulladt – írja
egy fontos töredékben József Attila – de nincsen utja és nem indulhat, / olyan vagyok s ha
bátrabb volnék, / értelmetlen szavakat szólnék”.
Értelmetlen szavakat? A paragramma, a másként való értelem kiolvasásának lehetősége az ismétlés sajátos esete. A halálösztön értelmetlen szavakat helyez el a szövegben,
a libidó viszont értelmez. A motorikus folyamatként fölfogott „én” aligha találhat más kiutat
ebből a kiúttalanságból, mint amely privát történetein keresztül saját önmeghatározásához vezet. Az így felfogott „én”-nek tehát végső soron egyetlen, véget nem érő története
van, önmeghatározásának története. Ezzel a történettel szemben a semmi, a negatív, a hiány jele áll. „Mint gondolatjel, vízszintes a tested” – ennél tömörebb grafikai jele aligha
lehetne a semmiből kitépett (és oda visszatért) énnek (ismét a Kosztolányi című versből);
közvetlenül jelzi ugyanis a referenciát megteremtő látvány (a vízszintes test) és az arra
vonatkozó grafikai jel (a mínuszjel) egymásra utaltságát.
(Kétarcú paragramma.) Az elemzés e pontján vissza kell térnünk József Attila azon
mondatához, hogy „(Freud még neurózisokban is fölfedi az ökonómiai elvet).” Láttuk tehát, hogy az ismétlés, vagyis a szinonímia jelében a libidó, a homonímia destrukciójában
a halálösztön lép színre. Vegyük most szemügyre tüzetesen a paragrammát. Ebben – feltevésünk szerint – egyfajta poétikai aktivitás, mégpedig kifejezetten destruktív aktivitás
– destrukciós ösztön – munkálkodik; mégis, éppen ezen ösztön munkájában nyilvánul meg
a költői szöveg bizonyos, kétarcú gazdaságossága. Nem ellentmondás ez? Bizonyára az.
Talál rá a Bulgakov által is idézett Faust-szöveg: „…Kicsoda vagy tehát? / Az erő része,
mely / Örökké rosszra tör, s öröké jót művel.” József Attila 1936 májusától írja a Szabadötletek jegyzékét a kiadói mintakönyvbe, benne a paragrammatikus asszociációk sorozataival:
[4:] bál
bála
hála
hala
hal
meghal
meghallgat
hallga csak hallga
kísértetek
a legény az anya szívét kivette és megette (jegyzet: Az s talán c-ből jav.)
levágta a fejét

2005. április

121

megszólal a halott anya
[5:] megütötted magad, fiam?
[20:] kár
rák
rokka
rokkant
rokkantak illetménye
a te anyád nem hadiözvegy
özv József Áronné
özv József Attila
sose lesz tele a füzet
Az alakzat ezzel párhuzamosan versszövegekben is felbukkan (jelenlétét a bizonyos
értelemben poétikai összefoglalásnak is tekinthető Eszmélet megírása, vagyis 1934 után
vizsgáltam.) „Az ember él, habár üres a kamra / s a dobozokban semmi élelem. / Életben
tart a halálfélelem” – ragozza az „él” betűcsoportot a Modern szonett.11 „Vagy vess el minden elvet…” – ismétel igekötőcserével a Tudod, hogy nincs bocsánatban. „Lágyan ülnek ki
a boldog / halmokon a hullafoltok” – jelez rejtett ige-főnév viszonyt a „Költőnk és Kora”.
A „… ha ébredezel, csacsi medve, / úgy nevet itt a derűs ég” – töredékben a „medve” a korábban megnevezett cseperésző bádogeresz nyomán a „nedve” szót is idézi.
Bizonyos töredékekben kifejezetten ez az elv (akár tőismétléssel kombinálva) válik
szövegszervezővé: „Szól a szája szólítatlan / gondja kél a gondolatban // erőlködik ám az
erkölcs / zsigereim zsugorítja / ne bolondozz a belemben / ne kopogj a kebelemben / babos vesémet ne vesd ki…”, vagy ilyesmi a rövid „És ámulok, / hogy elmulok” töredék is.
A legutolsó József Attila szöveg, az „Édesanyám, egyetlen, drága…” kezdetű így folytatódik:
„te szüzesség kinyílt virága”. A „virág” érzéseim szerint ezért a „szüzesség” latin terminusát, a „virgót” is idézi.
A példák sorolása folytatható lenne.
Vizsgáljuk mindezt egyetlen kontextusban. A Ha a hold süt… című költemény négy sorában – „Mire ébredek, ég a nap, olvad a jég, / szétfreccsen iromba szilánkja, / mint déligyümölcs-kirakat üvegét / öklével a vágy ha bevágja” – korábban a déligyümölcs iránt
való, társadalmi frusztrációt okozó vágyat „tárgyiasítottuk”. „Ha a hold süt, a néma, siron
tuli fény, / álmomba’ kinyilnak a termek” – nyílik meg a második sorvég hívórímében
a homonímia kettős jelentése. A „termek” kifejezés itt (mely első jelentésben természetesen
„helyiségek” ételemben szerepel) egy, ettől az első jelentéstől elszakadó, bonyolult de indokolható értelmezéssort indít el. A „kinyílnak” kifejezés ugyanis metaforikus értelmű,
gyakran vonatkoztatjuk a „virág” kifejezésre (töve szintén homonímia, a „nyíl” főnévi értelemben is használatos). A sor tehát virágzás és termés folyamatát rejti (persze nem
grammatikus, hanem paragrammatikus értelemben), és ugyanakkor a megfoghatatlan távol irányából suhanó végzetet, a halálösztönt. „Csak ami nincs, annak van bokra, / csak
ami lesz, az a virág…”, idézhetjük az Eszmélet talányos sorát is, ahol ismét a „nincs” talaján nyílik, hajt valami szerves, a halálösztön ellen növekedő növényi forma – de vizsgált
11

Kiemelések tőlem. P. T.

122

tiszatáj

szövegünk záró sorát is, melyben oximoronnak vélhető alakzatban kapcsolódik egyetlen
képletben a vegetatív világégés: „…zöld lángba borulnak a bokrok.” Nem véletlen, hogy
a „termek”-re ütő felelő rím a „gyermek”. Ez is a többes számú főnév a kontextusban nem
grammatikailag megidézett második jelentését, a tárgyas igét állítja előtérbe: (én) termek
(valamit). Hangsúlyozom: nem a szintaxis, hanem a kontextus (a „kinyilnak” emlegetése)
jogosít fel arra, hogy az értelmezés során ezt a lépést megtegyük. Ugyanilyen értelemben
elírásnak fogható fel a „szel” szó a „kenyeret szel” kifejezésből: a szó betűcsoportja, egy
ékezet híján a „szél” szót idézi, akárcsak a „léghuzat” és a „tovafujja” kifejezések a második
és harmadik versszakból. A „szél” viszont József Attila verseinek tágabb kontextusában
nyit távlatot: úgy is, mint „szellő” (Óda), illetve „szálló” (Eszmélet), valami, ami „leng”
(Elégia), úgy is, mint „perem” (A város peremén). Ugyanígy, tágabb kontextusban találjuk meg a „kenyeret… majszolja” kifejezés szinonimáját. „De úgy kell a boldogság, mint
egy falat kenyér”, írja nem sokkal később szerzőnk a nyolcvanéves Freudnak ajánlott versében. A „fal” szinté kétértelmű kifejezés, és szintén rendkívül „telített” József Attila lírájában.
A verset Mérei Ferenc előadása alapján Szabolcsi Miklós is elemzi. „Voltaképpen
– csaknem kafkai – álomban járunk” – írja. Mérei elemzésében – és alighanem hihetünk
a kivételes képességű pszichiáter-pszichológusnak – a vers egy álomtörténet lejegyzése: az
elalvás folyamata (az első sor: „nappali maradvány”) majd maga az álomtörténet következik (a másodiktól a tizenhatodik sorig), a tizenhetedik sor bejelenti az ébredést. A két záró
versszakot Mérei a „pogány életöröm” diadalának látja (részben a déligyümölcsre hivatkozva), és Bosch Örömök kertje című képét említi meg. „A keret jelzi: gyermeki, azaz természetes, naiv vágyteljesítésről van szó. A gátlástalan vágykielégítés, a kiszolgáltatott
egyén lázadása – az 5. szakasztól különös erővel fejeződik ki. Mérei szerint József Attila
voltaképpen saját betegségélményeit dolgozta fel; szorongását, kínját, félelmét, de egyúttal a pszichoanalitikus kezelés folyamatát is” – írja Szabolcsi.12
Megnyugtató, hogy az elemzés során, úgy tetszik, legálisan használjuk a pszichoanalízis eszköztárát és technikáit. De nyilvánvaló, hogy az elírás jelentősége túlnő ezen a konkrét versszövegen és az életművön. Az azonosalakúság és elírás révén egyfajta kivédhetetlen, tehát általános érvényű szórtság (patológia, halálösztön) jelenik meg a szövegben.
Nem csoda, hogy a pszichoanalízis, a nyelvtudomány, és ezen diszciplínák nyomán az irodalomtudomány érdeklődése is a paragramma felé fordult a hatvanas évek végén13 –
mindez természetesen a művészi visszatükrözés problémájának újraértelmezését is felveti.
Jellemzőnek tartom, hogy József Attila hangsúlyosan elzárkózik bármiféle visszatükrözéselmélettől: „Tizenöt éve írok költeményt / és most, amikor költő lennék végre, / csak állok
itt a vasgyár szegletén / s nincsen szavam a holdvilágos égre” – írja (Apám és anyám, töredék, 1932–33); illetve: „Költő vagyok – mit érdekelne / engem a költészet maga? / Nem
volna szép, ha égre kelne / az éji folyó csillaga” (Ars poetica, 1937). A homonímiával és
a paragrammával nem a valóság, hanem a nyelv valósága követelőzik a versbe; nem segítik
12
13

Szabolcsi Miklós, Kész a leltár, J. A. élete és pályája 1931–1937, Bp., Akadémiai, 1998, 592.
Ezt a fordulatot nagy mértékben generálta Ferdinand de Saussure jegyzetfüzeteinek publikálása
a hatvanas évek végén – ezekben a „nyelvi önkényesség” meghatározó, saját maga által felállított
tételére rácáfolva a nyelv paragrammatikus értelmezhetőségét vizsgálta klasszikus latin himnuszszövegekben a svájci nyelvész.

2005. április

123

a megértést, nem nyitnak új utakat az értelmezés számára, ellenkezőleg; a versszöveg úgy
viseli e veszélyes jeleket, mint a rettenet pecsétjét.
(Gyűjtés és szórás, a két elv.) Két, tovább már nem redukálható elvontsági fokon lévő
elv működését érzékeltettem. Egyiket az ismétlés és eltérés: a szinonímia alakzata jelzi. Ez
az elv a libidóként megnevezett aktivitás megjelenítője. Mindenképpen egyfajta idődimenzióban teljesedik ki (hiszen ismétlésen alapul), vagyis elválaszthatatlan a történettől
(az allegorikus-vallomásos költészetben konkrétan privát történetről beszéltünk), metaforikus (hiszen hasonlóságon alapul), eszközeit az én „alapításának” szenteli. Ezzel szembeállítottam a destruktív „halálösztönt” – olyan alakzatokban találtuk meg, melyek ellenállnak az egyenes vonalúságnak és az időbeli elrendeződésnek. A halálösztönt legnyilvánvalóbban a homonímia és a paragramma alakzatában értük tetten – ez az árnyalt értelmezés
ellen hat, nem alapít, hanem a nyelv tehetetlenségére, szórtságára irányítja a figyelmet.
Láttuk ugyanakkor, hogy az értelmezés folyamatában elválaszthatatlanul egymásba kapcsolódott szinonímia és homonímia. A szöveg alapító törekvéseit ugyanis az értelmezés
destrukciója kíséri. Az értelmezés lebont, ezért destruktív – de munkája különös módon
mégis az építés irányába hat, ha nem is egyenes úton. Nem értek egyet Freud megfogalmazásával, aki szerint a két ösztön „kiegyensúlyozza” egymást: az életösztön valóban kiegyensúlyozza a halálösztönt, oly módon, hogy fellép ellene; a halálösztön viszont megfoghatatlan módon – a szembenézés, azaz tudatosulás révén – önmaga ellen hat, hiszen
serkenti a libidót. Az alapítás erotikus, az értelmezés patologikus.
A halálösztön mégis mindig átjárja a gazdálkodás műveletét, és ujjlenyomatát rajtahagyja a szövegen. A költészet ezért sohasem „gazdaságos” (ha gazdaságosság alatt az elrendezés műveletét értjük, miként ezt a klasszikus retorika sugallja), mégis egyfajta „gazdálkodás”, a nyelv esendősége révén ugyanis az elrendezés kicsúszik a tudatos értelmezés
kontrollja alól. A homonímia és paragramma ugyanakkor mégis részt vesz a poétikai gazdálkodás aktusában: a konkrét, referenciális jelentésen túl felesleget termel, mint az a bizonyos bőségszaru – a nyári kert termő bujasága a rendszerető gazda szemével nézve
döbbenetes öröm, már-már pazarlás.
A vers esztétikája nem inkább a pazarló gazdálkodás esztétikája?

124

tiszatáj

SIMAI MIHÁLY

Mióta tested lett a Fény
I.
Lehellet-nyírfa.
Szinte sejtelem csak,
ahogy az élet
és a Lét határán
nézi a vérző világéjszakát.
A Semmi Ága…
az volt épp ilyen,
amikor űrből a földre lehajlott
József Attila vacogó szívéért.
II.
Hol jár a lelked?
Istenült-e már…?
A mindenségspirál-fa melyik ágán
nézed az örök-változó
lét-és-nemlét szivárványt?
Látod-e onnét: a tilalmas
dimenziókapuk
között vergődő lelkeinkre
mint ásít tízezer Fekete Lyuk ?!?
Mondd, láttad azt az őrült háborút ?!!
Láttad-e ezerkilencszázötvenhatot ?…
Időn-túli, terek-fölötti Flórák
hangján hallottad-e olykor az Ódát..?
Sugározták-e néha a csillagok
Illyéstől azt a fájón-gyönyörű EGY MONDAT-ot..?!

2005. április

125
Tudod-e… láttad-e onnét,
MENNYI GYÁSZ
ÉRI, AKIRE csak EGY PÁRT VIGYÁZ…?!!
S láttad-e Kormost, Nagy Lászlót, Petrit, Bakát
borozni ezüst csillagteraszon?
Váltottatok szót…? Mondták-e vajon:
szinte világörökség már a versed…
S ha a világ pang
is, a Világbank
homlokzatán világraszól az Írás:
KÖLTŐK jussa A HASZTALAN VONÍTÁS!
Mindig A TŐKÉSÉ A HASZON!!
Attila! kérdeznélek még, de unnád,
mint a sok csurigyán-reklámot én.
Mióta tested lett a Fény,
csillagkörök, spirálörvények
írják Veled a költeményt,
azaz – Te vagy, ki vélük újraírod
az isteni teremtésmítoszt
s benne az emberi reményt.
NINCS ALKU – csak így lehetsz boldog…
Pontosan, szépen teszed a dolgod.
Isten helyett is elgondolkodsz
Kezdet és Vég egyenletén.
Tudod már:
a halálon túl is élni kell,
a lélek-mérhetetlent mérni kell
Kozmosszal, amely téren és időn túl
a végső szabadságról énekel.

IGAZSÁGOT GYÚJTVÁN, HŰS FÉNYT AZ ŰRNEK –
megalkotsz egy külön világot,
kristály-szívű, különb világot
– hogy majdan megleljük hazánkat
ott fönn,
ha fáradt lelkünk égre kel.

126

tiszatáj
III
Éj van. A gyötrelem falára
fölírtuk már a mai leckét.
Lassúdik szívben a remény.
Országol a kisemmizettség.
Virágzik úgyis a halálfa
– mért öljük az élet szerelmét…?!
A lélek mikrokozmoszára
ölelő rím: a Végtelenség.
Kísérlet közben… félve… fájva
ír még a költő, hogy kitessék:
míg mindenünk a Semmi Ága,
nehéz nekünk a Létnek álma,
kell, hogy verssel, zenével, fénnyel,
szerelemmel megszenteltessék.

MÁRCIUS (1937)

2005. április

127

KASS JÁNOS

Attila József: „Gut war er, heiter…”
JÓZSEF ATTILA NÉMETÜL

Ezerkilencszázhatvanban még magyar útlevéllel át lehetett menni Nyugat-Berlinbe, akár
az U-Bahnon, akár gyalog is. Hatvanegy augusztusában azonban egyetlen éjszaka lezárták
a határt, egy légy se ki, se be! Kelet-Berlin, akár egy magányos sziget, kafkai körülmények
között kezdte élni az életét.
A „FAL” megépítése, a zónák lezárása és kicsinosítása drótakadályokkal, géppuskafészkekkel, őrtornyokkal 1989-ig tartott. Honecker fő műve volt, és évtizedekig forró
pontja az európai történelemnek.
A fal építése idején Lipcsében éltem és tanultam. Követni akartam azt az utat, amit
annak idején Kner Imre bejárt az 1900-as évek elején. A magyar könyvművészet hagyományait kerestem Lipcsében és Weimarban. Frankfurt és a több nyugati nagyváros a fal
után már nem jöhetett számításba, érthető okok miatt.
Az ötvenes évek rettenetes szegénysége, anyaghiánya után a német tradíciókhoz kötődő magyar könyvművészet számára innen reméltem erőt az újrainduláshoz. A nagy hírű
lipcsei iskola, a Hochschule für Buchkunst fogadta be Kner Imrét is, és én is, mint minden
valcoló diák, hajdani mesterlegény, be kellett, hogy bizonyítsam képességeimet s a tanultakat. József Attilát választottam mestermunkám tárgyaként. Hihetetlenül inspirált „Születésnapomra” c. költeménye, hiszen akkor körülbelül annyi idős voltam, mint az említett
verset író költő.
Nun bin ich zweiunddreissig Jahr Und überrasch mich ganz und gar
Mit dem
Poem:
Harminckét éves lettem én –
meglepetés e költemény
csecse
becse:
Külön tettre késztetett a vers szegedi vonatkozása:
Und wurd es nicht, denn in Szeged
Verwies mich von der Fakultat
Ein Mann.
Ders kann.

128

tiszatáj
De nem lettem, mert Szegeden
eltanácsolt az egyetem
fura
ura.
(Günther Deicke fordítása)

Az illusztrálandó verseket, s azok sorrendjét hosszú töprengés után választottam ki,
Stephan Hermlin és Günther Deicke fordításai közül. A „Thomas Mann köszöntése” indította a kötetet, hallatlan aktualitása miatt. Ezt követték a következő versek: A tőkések
hasznáról, Éhség, Anyám, Születésnapomra, Állás nélkül élek, akár a madár (töredék),
Március. Huszonöt példányban nyomtattam ki a könyvet, hét eredeti rézkarccal illusztrálva. A betűtípus Albert Kapr professzor Faust antikvája volt.
Bár ebben az időben csak a munkára összpontosítottam, megdöbbenve láttam, hogy
egy egész ország menekül nyugatra, a kórházak orvosok nélkül maradtak, a mozdonyok
mozdonyvezetők nélkül… Karinthy Ferenc „Epepe” c. műve adja a tökéletes leírását annak
a szituációnak, ami akkor az NDK-ban uralkodott: káosz és bizonytalanság. A József Attila-kötet sorsa is megpecsételődött, mert terveztem, hogy magyar–német koprodukcióban
megjelentetjük, bibliofil kiadásban. Ebből sajnos nem lett semmi.
Azóta is nosztalgiával gondolok arra a munkafolyamatra, amiben részem volt, mert
soha olyan koncentráltan nem dolgoztam azóta sem, mint akkor. Nemcsak méltó akartam
lenni a feladathoz, hanem hittem és reméltem, mint azóta annyiszor, hogy jó ügyet szolgálok, s ennek a könyvnek a remélt, nagy példányszámban tervezett megjelenése József
Attilát eljuttatja a német versolvasókhoz.

2005. április

129

SZŐKEFALVI-NAGY ERZSÉBET

„Munka nélkül?” – avagy: nyomozás
a versek eredetije után
Kass János megtisztelt azzal a kérdéssel, meg tudnám-e mondani, melyik József Attilavers rejtőzik a Ballade vom Profit és az Arbeitslos címek mögött. A német címek egyszerű
’visszafordítása’ alapján nem tudtam azonnal választ adni. Szerencsére, az a kiadás, amelyet Kass János annak idején használhatott [egy Stephan Hermlin szerkesztésében 1960ban megjelent, német válogatás] megvan a Somogyi-könyvtár gyűjteményében. [József
Attila: Gedichte. Herausgegeben von Stephan Hermlin. Verlag Volk und Welt, Berlin –
Verlag Corvina, Budapest, 1960] A karcsú kötet, melynek ízléses, fehér vászon kötésének
előtábláján a Tiszta szívvel című vers kéziratának vörös nyomdafestékkel nyomott facsimiléje olvasható, mindössze 37 József Attila-verset tartalmaz Günther Deicke, Franz Fühmann, Peter Hacks, Stepan Hermlin, Hainz Kahlau és Max Zimmering, ismert NDK-s szerzők fordításában. A kiadás meglepő érdekessége, hogy nem közli a versek eredeti címét.
A tartalomjegyzéket átfutva megtaláltam a keresett két verset. Bevallom, németül olvasva, nemigen tűnt ismerősnek egyik sem.
A Ballade vom Profit megoldása mégis aránylag könnyű volt, mert a Hermlin fordította vers szövege alatt ott állt a keletkezés éve: 1933. Gyorsan felütöttem két József Attila
’minden verse’ kiadást, ’a profitról szóló balladát’ ugyan nem találtam a tartalomjegyzékben, de az 1933-as évben született versek között rábukkantam A tőkések hasznáról címűre. [Más kiadásokban Haszon címmel szerepel a vers.] Érdekes jellemző a műfordítói
szabadságra, hogy a vers utolsó versszakában, az Ajánlásban eredetileg: „Proletár, folytatnám, de unnád,...” szerepel, Hermlin a megszólított ’proletárt’ József Attilával azonosítja,
mert nála ez a sor így olvasható: „Noch mehr gäbs, Attila ... Schluß mit dem Lied!” [Több
is lenne vagy folytathatnám, Attila ... Félre a dallal!]
Az Arbeitslos vagyis ’munkanélküli’ című vers, amelyet szintén Hermlin fordított, több
munkát adott. Ilyen című vers nincs. Itt évszám sem szolgált segítségül. Élve a szabad
fordítás lehetőségeivel sem találtam a Hermlin fordításnak megfelelő verset, melynek
kezdősora így hangzik: „Ich bin ein Vogel, dem die Schwingen fehlen.” [’Madár vagyok,
melynek hiányoznak a szárnyai.’ egyszerűbben: ’egy szárnya vesztett madár vagyok’ vagy
’madár vagyok szárnyak nélkül’, etc] A kezdősorok közti tallózás eredményre vezetett. Így
találtam meg az ’Állás nélkül’ kezdősort. A kikeresett vers első sorának teljes szövege:
„Állás nélkül élek, akár a madár, ..” már azonosította a verset. A sorkezdetből kiemelt, zárójeles ’cím’ vált a német fordításban valódi címmé. Az eredeti verset egyébként a Töredékek között szerepeltetik a kiadások.
Megtisztelő és köszönöm, hogy Kass János egy könyvtároshoz fordult, örülök, hogy sikerült megtalálni a keresett, eredeti József Attila-verseket.

130

tiszatáj

PÉTER LÁSZLÓ

A József Attila-kutatás helyzete
és tennivalói
AZ ÚJABB SZAKIRODALOM

A rendszerváltoztatás után némelyek kísérleteztek József Attila költői nagyságának kétségbe vonásával vagy legalább jelentőségének csökkentésével. A szélsőségesen ítélkezők
szemében „a kommunista költő” gyanúba keveredett, akár az 1920-es évek elején Juhász
Gyula, „a vörös költő”.
Hamarosan lepisszentették ezeket az értetlen és érzéketlen hangokat, s néhány év
múltával a József Attila-életmű kutatása a korábbinál is alaposabbá, elmélyültebbé és
a dogmatizmustól mentesen elfogulatlanabbá válhatott. Befejeződött Szabolcsi Miklós
(1921–2000) hatalmas monográfiája, mégpedig kötetről kötetre jobban megszabadulva
korábbi előítéleteitől („Kemény a menny”, 1992; Kész a leltár, 1998). Tág szemléletét úgyszólván minden más nézetnek – ha nem is elfogadása, de befogadása, idézése – jellemzi.
Mégsem jogos „kommentárgyűjteménynek” degradálni, mint Kassai György tette (Testet
öltött érv, 2003, 186); ennél sokkal több: a József Attila-kutatás összefoglalása, kézikönyve, minden további vizsgálódás alapja, kiindulópontja. Meghaladni lehet, sőt szükséges; lebecsülni méltánytalan.
A rendszerváltoztatás óta
jócskán megszaporodtak az életművet különféle nézőpontból elemző monográfiák, tanulmánygyűjtemények.
Jelentős gyűjtemény kezdte meg a mélyreható vizsgálatot a költőnek korábban tabuként kezelt betegségével („Miért fáj ma is”. Az ismeretlen József Attila. Szerk. Horváth
Iván, Tverdota György. 1992.). Ez lényegesen megbővítette mind adataival, mind szemléletével az addigi kutatást. Négy nagy fejezete szolgálta a különböző nézőpontokat.
A Pszichológia Szőke György, Cserne István, Bagdy Emőke, Garai László, Kassai György,
Nemes Lívia tanulmányaival a költő lelki betegségének és pszichoanalitikus kezelésének
kérdéseit, ezeknek a költészetében való tükröződését tárgyalták. A szerzők nemcsak irodalomtörténészek, hanem ideg- és elmeorvosok, pszichológusok, pszichiáterek. Az Irodalom- és eszmetörténet (Tverdota György, Valachi Anna, Erős Ferenc írásai) részben ezt
folytatta, elemezve a Szabad ötletek jegyzékét, a Rapaport Samuval való kapcsolatot,
a költő „freudomarxista” nézeteit. A Politika című fejezetben Horváth Iván József Attilának
és az illegális kommunista pártnak a kapcsolatát, Nagy Csaba pedig a moszkvai írókongresszusra való meghívás történetét végre őszintén és hitelesen adhatta elő. A Szövegek
a kritikai kiadásban még nem szereplő írásokat tett közzé: a Rapaport-leveleket, a Gyömrői

2005. április

131

Edit hagyatékában fönnmaradt iratokat, a Sárgahajúak szövetsége című pszichoanalitikus vallomást és a Szabad ötletek jegyzékét. Ez a kötet tette közkinccsé szakszerű magyarázatokkal József Attila valamennyi pszichoanalitikus indítékú följegyzését. Újdonsága
a kiadványnak a benne szereplő költői szövegek rövid, de a kutatást megkönnyítő konkordanciajegyzéke.
Szintén ekkor bocsátotta közre először a Horváth Iván vezetésével működő munkaközösség József Attila értekező és mélylélektani írásait, amelyeknek megismerése lényegesen megbővítette a költő életének és művének ismeretét, új tápot adva a behatóbb vizsgálódásokhoz (Tanulmányok és cikkek 1923–1930. [1. k.] Szövegek. [2. k.] Magyarázatok.
1995).
Könyvespolcomon, pedig a különféle összes és válogatott versgyűjteményeket nem
szereztem mind meg, a három métert meghaladja a József Attilától való és a József Attiláról szóló könyvek sora. Az idei centenárium bizonyára megint gyarapítja a kisebb könyvtárt kitevő József Attila-irodalmat.
A teljesség igénye nélkül a főbbeket is csak fölsorolni tudom. Szőke György „Űr a lelkem” címmel, A kései József Attila alcímmel tárgyalta az utolsó évek költészetét (1990).
N. Horváth Béla „Egy, ki márványból rak falut…” című kötetének tárgyát alcíme határozza
meg: József Attila és a folklór (Szekszárd, 1992). Garai László is a költő verséből vett idézetet tett tanulmánykötetének címéül: „…Elvegyültem és kiváltam” (1993). Még az alcíme
(Társadalomlélektani esszé az identitásról) sem jelzi, hogy könyvének második fele a költőről szól (József Attila tragikus paradoxonai). Tasi József egymás után két könyvvel is
gyarapította a költőnek egy-egy új szempontú ismeretét: József Attila és a Bartha Miklós
Társaság (1995); József Attila könyvtára (1996). Ugyancsak Tasi József szerkesztette
a Petőfi Irodalmi Múzeum tanulmánykötetét („A Dunánál”, 1995). Lengyel András korábbi kötetében (Útkeresések, 1990) még nem szereplő tanulmányait gyűjtötte egybe
A modernitás antinómiái (1996) címmel kiadott könyvében. Murányi Gábor az 1986-ban
megjelent első kiadás után ismét megjelentette jegyzeteivel Szántó Judit Napló és visszaemlékezés (1997) című kötetét. Valachi Anna előbb sajtó alá rendezte és jegyzetekkel látta
el a költő sógorának, Bányai Lászlónak kézirat- és levélgyűjteményét (Hét év József Attila
közelében, 1995), majd József Jolán, az édes mostoha című, Egy önérvényesítő nő a huszadik század első felében alcímű könyvvel (1998) járult hozzá József Attila életművének
alaposabb megismertetéséhez. József Attila (1999) című könyve az Elektra Kiadóház ÉletKép sorozatában a teljes pályát tekintette át. Sárközy Péter „Kiterítenek úgyis” című,
József Attila kései költészete alcímű kötetében (1996, 20012) monografikus igénnyel tárgyalta a harmincas évek kérdéskörét, különleges módszerrel elemezve végig az utolsó verseskötet, az 1936 karácsonyára megjelent Nagyon fáj verseit. Tverdota György az 1987ben megjelent Ihlet és eszmélet című kötete, majd pedig 1998-ban A komor föltámadás
titka címmel, A József Attila-kultusz születése alcímmel kiadott könyve után 1999-ben
monografikus igénnyel foglalta össze mondanivalóját a költői életműről. Németh Attila
József Attila pszichiátriai betegségei (2000) címmel járult hozzá az évtizedek során fölszaporodott idegorvosi és pszichoanalitikusi véleményekhez.

132

tiszatáj

Testet öltött érv
címmel tanulmánykötet jelent meg, amelyet érdemes közelebbről szemügyre venni.
Üdvös szokás lett, hogy a József Attila-kutatók időről időre tanácskozáson számolnak
be eredményeikről, vitatják meg őket, majd gyűjteményes kötetben is közzéteszik. 1993.
november 25–26-án Párizsban rendeztek kollokviumot a költőről. Ennek anyaga Regards
sur Attila József címmel Kassai György és Tverdota György szerkesztésében a Cahiers
d’Études Hongroises 1994. évi 6. számában vált a franciául tudók számára ismeretessé.
A miskolci egyetemen Kabdebó Lóránt kezdeményezésére 2000. április 6–8-án lezajlott fölolvasóülés anyaga az egyszerű Tanulmányok József Attiláról (2001) címmel jelent meg.
Ezen a tanácskozáson lépett színre a József Attila-kutatásban új irányzat, az irodalomtudományunkban divatossá lett posztmodern szemlélet. Hangadójának, Kulcsár Szabó
Ernőnek föllépését és programját a József Attila-kutatásnak Szabolcsi távozása óta joggal
legtekintélyesebb, mert az életmű rejtélyeiben leginkább járatos Tverdota György határozott állásponttal utasította helyre az imént idézett Testet öltött érv című gyűjtemény függelékében.
Az irodalomtörténet-írás hivatása, hogy egy-egy írói, költői életművet értelmezzen,
magyarázzon a lehető legszélesebb olvasóközönség szolgálatában. Nem kunszt bonyolult
dolgokat bonyolultan ismertetni. Az irodalomtörténész föladata nem öncélú zsonglőrködés tehát a szavakkal, rabulisztika, hanem célját akkor éri el, ha bonyolult összefüggéseket
is a lehető legegyszerűbben, ha lehet, közérthetően világít meg. Nagy a kísértés kétfelé is:
részint a bennfentesek szakmai tolvajnyelvén fitogtatni kevesek megértette tudásunkat,
részint pedig kezdetlegessé, együgyűvé szimplifikálni. Szküllák és Karübdiszek közt kell
megtalálni a járható utat: megfejteni, megértetni, népszerűsíteni irodalmunk (nem csak
klasszikus, hanem minden erre érdemes) művét, minél nagyobb tömegek számára megkönnyíteni befogadásukat. Megértetni, hogy egy-egy alkotás, vers, elbeszélés, miért szép
és miért igaz. Tárgyi, nyelvi, verstani tudnivalókkal közel hozni a művet a mai olvasóhoz,
aki rászorul a történeti magyarázatokra, sőt nemegyszer egy-egy szó jelentéstani értelmezésére, változására. Nem szabad túlbonyolítani ezt a tennivalót, hanem józan mértékkel
megismertetni, megszerettetni a műalkotásokat. Alázatos, de szép szolgálat.
Azzal az érveléssel, amellyel Kulcsár Szabó és köre értelmezi József Attila költészetét,
nem sokra megy a versszerető közönség. Az irodalomtörténésznek a mű szépségére, nyelvi
és formai értékeire, a költői egyéniségnek és az őt körülvevő, befolyásoló társadalmi
valóságnak különlegességeire kell az olvasó figyelmét irányítania, fölhíva figyelmét
közösségi, hagyományos és egyedi, újító megoldásaira. Mit mond pl. József Attila költői
értékeiről Kulcsár Szabónak ez a mesterkélt fogalmazású megállapítása: „csak akkor
részesülünk az irodalom esztétikai tapasztalatában, ha a szöveg »kijelentésének
felfüggesztődik a valóságvonatkozása«” (Tanulmányok József Attiláról, 18).
Teljesen elfogadhatatlan Kulcsár Szabónak az eddigi kutatást lebecsülő, nagyotmondó
ítélete, mely szerint József Attila a 20. század legfélreértettebb költője lett. A dogmatizmus ugyan kétségtelenül rányomta bélyegét az életmű megismertetésére, alkalmat adott
belemagyarázásokra, elhallgatásokra, de ezeket azóta a kutatás levetkőzte, s most a versek
örvendetesen gyarapodó beható vizsgálata, minden kötelező szemponttól független elemzése József Attila líráját a magyar költészetnek talán a legjobban megismert életművévé
tette.

2005. április

133

Nem tagadom azonban, hogy az egyoldalúság a jelen kutatásokat is veszélyezteti; félő,
hogy el is torzítja. A Testet öltött érv címmel, Az értekező József Attila alcímmel Tverdota
György és Veres András szerkesztésében megjelent újabb gyűjtemény az MTA Irodalomtudományi Intézetében 2002 júniusában „Dübörgő gépváros zugó agyam” és 2003 júniusában Mi, József Attila-kutatók címmel és A József Attila-kutatás dilemmái alcímmel
megtartott tanácskozások anyagából válogatott.
Azzal mindenképpen egyet kell értenünk, hogy József Attila korábban jelentéktelennek minősített értekező prózáját önmagában is, de költészetének értelmezésében is többre
kell értékelnünk. A szerintem legfontosabb elméleti írását, amely Az egységfront körül
címmel 1933-ban jelent meg, és a nemzetközi munkásmozgalom számára is megfogadandó tanulságokat mondott ki, 1963-ban próbáltam népszerűsíteni, de ezzel is bajt zúdítottam fejemre. (Vö. Horváth Iván: „Miért fáj ma is”, 309). Érthető, ha ma, látszólag
nem lévén időszerűsége, az elemzők nem a költőnek efféle írásaival foglalkoznak.
A Testet öltött érv című gyűjtemény két részből áll. Ahogyan a kötetcím a költőtől,
A gondolkodó szonettje című verséből való, a két nagy egység címét is onnan kölcsönözték.
„A gondolat maga” (Téli éjszaka) tanulmányai József Attilának költészetében és prózai
írásaiban egyaránt megmutatkozó elméleti hozadékát tudatosítják. Bókay Antal hajdan
Lukács György szókincsével próbálta megfogalmazni mondanivalóját, most Kulcsár Szabó
divatját követve Poétikai beszédmódok József Attila költészetében címmel igyekszik
általánosítható tanulságokra jutni. Ha skatulyáit („négy jelentősebb beszédmódot lehet
József Attila költészetében elkülöníteni”) nem fogadjuk is mereven el, ettől függetlenül
vannak egy-egy versről gyümölcsöztethető észrevételei.
Farkas János László kötetcímadó tanulmányában (Testet öltött érv. A Logosz keresése
József Attila költészetében) vélem első jeleit a belemagyarázás veszélyének. Ha nem oly
kizárólagosan is, mint Kulcsár Szabó egyedül üdvözítőnek hitt doktrínái, de előadásában
is fönnáll az egyoldalúság kísértése. A kötetcímül is kiemelt meghatározása, mely szerint
a „szép szó” „testet öltött érvet jelent”, metaforának fogadnám el, nem logikai tételnek.
Némelyek azt hiszik, mindent megmagyaráznak, ha valamely jelenségre (versre, metaforára, szóra) ráhúznak egy műszót (szelf, népi expresszionizmus, népi szürrealizmus s így
tovább), s ezzel egy bizonyos fiókba dugják. Ha Schmitt Jenő Henrik szövegében is, József
Attila versében is előfordul a „szertelen” szó, már hatást tételeznek föl. Sőt: lucus a non
lucendo; Farkas János László azt is hatásnak véli, hogy a Téli éjszakából „teljességgel hiányzik az a belső dimenziókba mutató profetikus meghosszabbítás, amelyet Schmitt Jenő
Ibsen költészetének tulajdonít…” Elemzőkedve odáig meg, hogy meghazudtolja a költőt:
a fagy és varjak emlegetése nem győzi meg; címe ellenére őszi versnek ítéli a Téli éjszakát…
Fönnáll az öncélúvá váló kutatás kockázata is. Már nemcsak József Attila egy-egy szavának értelmét vitatja, hanem Szabolcsi Miklósét is.
Wacha Imre évtizedekkel ezelőtt hozzálátott József Attila költői szótárának elkészítéséhez. Nyelvész főnöke rosszallására félbehagyta, pedig a további kutatásoknak szilárd
alapja lenne, ha egy-egy szó gyakoriságát (ahogy a nyelvészek mondják, „funkcionális terheltségét”) biztosabban ismernénk, s így következtetnénk. Jórészt (egyszerűbb esetekben,
a szógyakoriság kimutatásában) fölöslegessé tenné az egyébként joggal dicsért konkordancia- vagy motívumjegyzékeket. Ekkor lehetne igazolni pl. Fenyő D. György föltevését,
hogy a könnyűség 1937-ben József Attilának alapélménye és mondanivalója. Hogy a csend,

134

tiszatáj

hiány, hiába, magány, semmi, űr, üveg és rokon értelmű változataik, melyek a költő lelki
állapotának jellemző tükrei, mikor, milyen ütemben sűrűsödnek, milyen jelentésváltozatokkal vannak jelen költői nyelvében. Vagy hogy Lengyel András észrevétele az „ártalmas”
és a „értelmes” szembeállításáról több-e jól megtalált, ezért többször ismételt költői szójátéknál.
Tverdota György megszámolta: a költő háromszor említi a pszichoanalitikus műszót,
a szublimálást („Szublimálom ösztönöm”). Szigeti Lajos valóban érdekes leletével, mely szerint ezt már Hont Ferenc 1923-ban A Csöndben meghatározta, nem számol a költőre tett
hatások közt: „Semmi jele sincs ugyanakkor annak, hogy már ilyen korán a magáévá tette
volna a szexuális ösztöntendenciák szublimációjának gondolatát.” De elfogadja mint
Baudelaire-hatást, pedig ez sem meggyőzőbb. A mindenáron hatást kimutatók nem számolnak a természetes felejtéssel; az, hogy hallottunk, olvastunk egy-egy szót, nem bizonyíték arra, hogy netán évek, évtizedek múlva ez bukkan föl emlékezetünkben. Természetesen ettől függetlenül termékeny megfigyelés, hogy ez az alkotói elv, a költőben tudatossá válva, József Attila utolsó évtizedének fontos magyarázó szempontja.
Veres András (Világképek dialógusa, József Attila Kosztolányi-bírálatáról) szintén
a túlmagyarázás meredélyén lépdel. Önmagában az is meglep, hogy ezt a kritikát (1935)
nemcsak József Attila értekező prózájában, hanem a Kosztolányiról szóló irodalomban is
mérföldkőnek tartja. Holott maga mutat rá szeplőire, marxista elfogultságának nyomaira,
pl. Kosztolányi állítólagos nihilizmusának erőltetésére, az Őszi reggel félreértelmezésére.
Beney Zsuzsa (József Attila inverz anyaképei) két versnek (Anya, Szürkület) elemzésével szolgálja, amit imént az irodalomtörténész első föladatának mondtam: az életmű
egy-egy darabjának minél mélyebb megismerését. Fenyő D. György verselemzése (Megkapaszkodás és elszakadás) a kevéssé figyelembe vett (Könnyű emlékek…) kezdetű vers
alapján az utolsó esztendő megértéséhez szintén jól értelmezhető szempontokat tár föl.
Némileg folytatja is az anyakomplexus vizsgálatát. A pár lappal előbb elemzett Szürkületben a költő expressis verbis írja: „Még jó, hogy vannak jambusok, és van mibe beléfogóznom.”
Szőke György (József Attila és Beethoven) merész párhuzamot von e két időben és
műnemben egymástól oly távol eső művészben. E párhuzamok önmagukban érdekesek,
de termékenyítők akkor volnának, ha József Attila költészetét befolyásolták volna. Sorsuk
hasonlósága aligha rokonítja őket annyira, hogy a Beethoven-i minta József Attila életművében bármily csekély mértékben is magyarázatul szolgálhatna. Tetszetős, de nem igazán
meggyőző az összevetés az Örömóda Schillertől való sora („Átölellek emberiség!”) és
a Tudod, hogy nincs bocsánat végleges szövege („ezt az emberiséget, hisz ember vagy, ne
vesd meg”) közt. Különösen, ha előző változatát is figyelembe vesszük („magaddal együtt
vesd meg”).
A tanulmánykötet második részének címét Tverdota György már idézett tanulmánya
adta („Szublimálom az ösztönöm”). Ez a pszichoanalízis túlsúlyát idézte elő. A sztalinizmus nem tűrte a freudizmust, s úgy látszik, ennek visszahatásaként most a szükségesnél
nagyobb mértékben uralkodik el – ismét – a mélylélektan a József Attila-kutatásban. Erős
Ferenc (József Attila kultusza a pszichoanalízisben) ki is mondja: „József Attila nem csak
a magyar irodalom, hanem a magyar pszichoanalízis történetének is emblematikus alakja
volt.” Továbbá: „a pszichoanalízis nyilvánvaló módon »sokat köszönhet« József Attilá-

2005. április

135

nak.” Senki sem tagadja, hogy életére és költészetére rendkívül hatott mind a freudizmus
elmélete, mind gyakorlata. Azt sem vonhatjuk kétségbe, hogy megtermékenyítően hatott
életművére, akár költészetét, akár elméleti írásait vesszük figyelembe. Abban már lényegesen ellentmondanak a szakértők is, hogy életére – egészségére, gyógyulására – szintén
jótékonyan hatott-e a pszichoanalitikus kezelés. Erős Ferenc is elismeri. hogy bizonyos
fölfogások szerint áldozata volt. Fölveti, vajon a költő kudarccal végződő kezeléséért, sőt
öngyilkosságba hajszolásáért nem tehetők-e felelőssé a terapeuták.
Rapaport Samu bizonyosan nem, hiszen ő, mihelyt rádöbbent, hogy nem tud segíteni
a költőn, lemondott a kezeléséről. Lengyel András (A pszichoanalízis mint „az ödipusz vallás theológiája”) a költő Rapaporthoz írott leveleinek egyik jellegzetes vonatkozását boncolgatja. Azt, amelyben a költő a freudizmust „a neurotikusok ödipuszvallásának teológiájaként” értelmezte. Ez szintén hozzájárul a költő anyakomplexusának megértéséhez.
N. Horváth Béla (Szocializmus és mélylélektan) József Attilának a freudizmus és
a marxizmus összeegyeztetésére irányuló igyekezetének forrását mutatja meg Wilhelm
Reich elméleti munkásságában. Erre ugyan már Németh Andor rájött, és Erős Ferenc is
tárgyalta („Miért fáj ma is”). Valachi Anna (A névvarázstól a pszichoanalízisig) József
Attila és Róheim Géza kapcsolatát kutatta föl. Érdekes, hogy a freudista Róheim szemben
állt Reichhel, ez azonban József Attilát nem zavarta barátságukban. Hihető föltevés, hogy
a Róheim gyűjtötte ausztráliai varázsénekek, siratók, fohászok nyersfordításából József
Attila formált verset. Az is, hogy Róheim könyve, A csurunga népe (1932) közvetlenül
hatott József Attila pszichoanalitikus indítékú vallomásaira, néhány versére.
Kassai György (Ősiség és folytonosság József Attilánál) figyelemre méltó megfigyelése, hogy a költő igekötői közt gyakori az el és ellentéte, a szét. (A nagyon szükséges
s immár nélkülözhetetlen költői szótárból ez is kitűnnék.) Óhatatlanul lllyés Gyulának
a pszichoanalízis szélsőségei ellen írt szatírája (Lélekbúvár, 1948) jut eszembe, amikor
a Költőnk és Kora alliteráló kemény k hangjait Hollós István nyomán a végbél záróizmának
működésével hozza összefüggésbe.
A tanulmánygyűjtemény kifogásolt egyoldalúsága és némely túlmagyarázási igyekezete ellenére az életművel kapcsolatban számos érdekes és a további kutatásban használható megfigyelésben gazdag. Ezért kár, hogy a névmutató mellől hiányzik a versek címmutatója. Használóinak dolgát kívánom megkönnyíteni, amikor az elemzett vagy néhány
mozzanatát eredetien értelmezett verseknek eredetileg a magam számára kigyűjtött, betűrendi jegyzékét közzéteszem:
Amit szívedbe rejtesz 106 183
Anya 80
(Drága barátaim…) 98
Elégia 149
Elmaradt ölelés miatt 188
Füst 31
Ha a hold süt 153
Ha lelked, logikád 17
Iszonyat 182
Klárisok 203
Költőnk és Kora 190

Könnyű emlékek… 85
Könnyű, fehér ruhában 61
Munkások 136
Nyár 20
Óda 57
Ritkás erdő alatt 152
Szürkület 81
Talán eltűnök hirtelen 211
Téli éjszaka 40
Vigasz 208

136

tiszatáj

In memoriam
a címe a Nap Kiadónak Domokos Mátyás szerkesztette, eleddig már félszáz kötetből álló,
oktatási segédtankönyv célú sorozatának. Jellegénél fogva egy-egy életművet mind az
írótól, költőtől származó szemelvényekkel, mind a róla szóló irodalom jellegzetes alkotásaival mutatja be. Nem elsősorban a tudományos kutatást, hanem az oktatást és a közművelődést szolgálja. A József Attiláról szóló Eszmélet című gyűjteményt N. Horváth Béla
válogatta és szerkesztette. Öt fejezetben, tárgy szerinti (tehát nem keletkezési) időrendben
közli a költői pályát jellemző írásokat. Alapul a József Attila-kutatás két régebbi jelentős
gyűjteménye szolgált: egyrészt a Szabolcsi Miklós szerkesztette, annak idején viszontagságos sorsú József Attila emlékkönyv (1957), másrészt a háromkötetes Kortársak József
Attiláról (1987). Az előbbi a kortársak emlékezéseit, az utóbbi pedig egykorú vagy kevéssel a költő halála után keletkezett kritikákat, interjúkat, vallomásokat (1922–1945) tartalmazza.
Ez utóbbi kiadványnak a története éppen fél évszázadra tekint vissza. Akkor jelent
meg a szegedi egyetemi könyvtár munkatársának, Reguli Ernőnek (1929–2002) bibliográfiája Írások József Attiláról címmel az Irodalomtörténet című szakfolyóiratban és különnyomatként A Szegedi Egyetemi Könyvtár Kiadványai című sorozat 31. sz. füzeteként. (Második, bővített kiadása József Attila címmel, Bibliográfia alcímmel a Petőfi Irodalmi Múzeum kiadásában 1975-ben. Úgy hírlik, a centenáriumra újabb, a dolog természete szerint minden eddiginél gazdagabb kiadása jelenik meg.) Ez a bibliográfia szolgált
alapul és kiindulópontul Bokor Lászlónak (1927–1979) maguknak a szövegeknek összegyűjtéséhez. Az 1956-ban nyomdába került, kiszedett anyag már megjelenés előtt állt, kiadása azonban – bizonyára összefüggésben a forradalmi eseményekkel – meghiúsult.
A szerkesztő halála után vette kezébe a kéziratot Tverdota György, átvizsgálta, kiegészítette,
sajtó alá rendezte és alapos jegyzetekkel látta el. Így vált a kritikai kiadással párhuzamosan a József Attila-kutatás nélkülözhetetlen kézikönyvévé.
Minden válogatás szubjektív, ezért az Eszmélet című gyűjteményt nem ildomos bírálni. Magam legföljebb azt sajnálom, hogy a költő pályakezdésében mindenkinél jelentősebb szerepet vállaló Espersit Jánosnak valamelyik írását nem olvashatom itt. Szóvá azt
tenném, hogy ha Fejtő Ferenc álnevét (Fülöp Ernő) föloldja a könyv (a tartalomjegyzék
is), miért nem adja meg Danzinger Ferenc magyarított nevét, az Agárdi Ferencet, hogy
a későbbi írásaival azonosíthassuk, ahogyan a Kortársak József Attiláról névmutatójában
is tette.
Juhász Gyula a Szépség koldusa előszavának kézirata szerint azt írta az ifjú diákköltőről, hogy „árván és nincsetlenül vándorolt és dolgozott és tanult”. Nincsetlenül és nem
nincstelenül, ahogy a banalizáció törvénye szerint ma idézni szokás az atyai pártfogó buzdító szavait.
József Attila és a modern művészet
címmel jelent meg negyvenöt éves késéssel Mészáros István könyve az Argumentum Kiadó és a Lukács Archívum közös gondozásában, az utóbbi intézmény Sziklai László szerkesztette Alternatívák című sorozatában.
Mészáros István (*1930) egyetemi tanulmányait Budapesten kezdte, 1953-ban Jénában végezte. Bölcsészdoktori fokozatot szerzett, és Lukács György tanársegéde, 1956-ban

2005. április

137

adjunktusa lett. 1951-ben József Attila-díjat kapott. 1955-ben kandidátusi fokozatot szerzett. 1956-ban Szatíra és valóság (1955) című könyvéért Kossuth-díjjal tüntették ki. Mint
könyvének utóvédharcos fogalmazású utószavában Agárdi Péter és Andor László írja:
„1956 tragédiába fordult szép ősze után hagyta el Magyarországot.” Egyetemi docensként
tanított Torinóban, 1959-től Londonban, 1961-től a skóciai St. Andrews egyetemen, 1966tól a dél-angliai Brightonban. 1972-ben a torontói (Kanada) York Egyetem tanára lett.
1976–1991 közt visszatért a brightoni Sussexi Egyetemre, immár mint a filozófiai tanszék
vezetője. Ennek az egyetemnek professor emeritusa. 1970-ben Isaac Deutscher Memorialdíjat, 1992-ben Lukács-díjat kapott. 1995-ben a Magyar Tudományos Akadémia külső
tagjává választotta.
Még a torinói Einaudi Kiadó adta ki könyvét a magyar forradalomról (La rivolta degli
intelletuali in Ungheria, 1958). József Attiláról könyvét még 1959 elején a British Múzeum könyvtárában kezdte írni, 1961 végén a skóciai St. Andrews egyetemen fejezte be, és
1964-ben a milánói Lerici Kiadó adta ki Attila József e l’arte moderna címmel. Ez jelent
meg most Csala Károly fordításában.
A cím megtévesztett. Azt hittem, József Attilának a modern képzőművészetről, zenéről
vallott nézeteit ismerteti. A szabatos cím a József Attila és a modern költészet volna.
A szerző mint filozófus és esztéta ugyanis azt bizonygatja, hogy József Attila korunk nagy,
reprezentatív költője, a legmodernebb költők egyike, akinek műve egy roppant gyötrelmes
átmeneti kornak monumentális szintézisét nyújtja; „csodálatos elme”, „hasonlíthatatlan
erkölcsi nagyságú” ember. Kedvezőtlen körülményei ellenére olyan életművet hozott létre,
amely a világirodalom legegyetemesebb költői között jelöli ki a helyét. Azt is hirdeti: mi,
magyarok, büszkék lehetünk – és kell is, hogy legyünk – arra, hogy József Attila személyében az egész világirodalom egyik legnagyobb költőjét adtuk az emberiségnek.
Ezzel régóta egyetértünk, s a szerző érvelését el is fogadjuk. Annak ellenére, hogy
a magyar olvasó számára a dolog természeténél fogva sok fölösleges adat, magyarázat terheli a művet. Nem ismerem az olasz kiadás ottani fogadtatását, de attól tartok, az olasz olvasó pedig aligha foghatta át a könyv első fejezetének (A világirodalom nagy forradalmi
költője) terjedelmes fejtegetéseit, amellyel József Attila életművét Petőfi és Ady folyamatosságába ágyazva igyekszik bemutatni.
Kevéssé esztétikai, inkább politológiai érvelése őrzi még a költő ötvenes évekbeli értékelését. Nem véletlen, hogy harcosan elítéli Fejtő Ferencnek a költő mozgalmi verseit (itt
a Nyár címűt) érő kritikáját, védelmezve a szókincset, amelyet utóbb maga a költő érzett
merevnek, költőietlennek. Később ugyanilyen ellenszenvvel szól Kassák Lajosról. Ezekben
még a régi sztalinista elfogultságát látom a „jobboldali szociáldemokraták” ellen. Lukács
szektás merevségét örökölte Mészáros Babits ellen is. A filozófus mesternek nevetséges
belemagyarázása Babits A gazda bekeríti házát című versében a kerítés motívumát úgy
értelmeznie, mint „aktív, harcos kiállás a polgári, kapitalista alap mellett”. Ugyancsak belemagyarázás a léckerítés teljesen más értelmi mezőben való fölhasználását József Attila
A város peremén című versében ezzel eszmeileg ellentétes vallomásként fölfogni.
Tagadhatatlan, hogy Bécsben Lukács elismeréssel fogadta József Attilát, s ezzel az ifjú
költő méltán dicsekedett el. De azt, hogy Lukács lett volna az első, aki fölismerte József
Attila igazi jelentőségét, erős túlzásnak tartom. Ignotus (aki a szerzővel ellentétben soha-

138

tiszatáj

sem használta ebben az összefüggésben utónevét, a Hugót), csak egyike a nem is első fölismerőknek.
A könyv alapjában sajátosan fölfogott monográfia, amely a maga ízlése és eszmei rostája szerint válogatott verseken mutatja be József Attila költői és világnézeti útját. Kétségtelenül jól ismeri föl, hogy 1925-tel záródik a zsengék kora (ami nem jelenti, hogy addig nem születtek remekművek), és hogy az utolsó évtized (1927–1937) a költői pálya csúcsa. A harmadik fejezet (A zsengéktől a klasszikus magaslatokig: József Attila fejlődésvonala) a valóban irodalomtörténeti elemzés, bár ebben is túlteng az ideológiai szempont.
A közbeeső fejezet (A modern művész sajátos helyzete) kevéssé szól József Attiláról, inkább általános esztétikai fejtegetés Lukács György szellemében (a sok adekvát jelzőt is
örökölve), világirodalmi párhuzamokra utalva. Erőltetettnek látom azt a párhuzamot,
amelyet Mészáros Lukács és a költő nézetei közt vél.
Aligha érthetek egyet azzal, hogy a modern művészet kora egyúttal a nemzeti művészet válságának kora is. Az, hogy a művészet, mint az egész élet, globalizálódik, nem jelenti a nemzeti sajátosságok szerepének csökkenését, kivált nem az irodalomban, a költészetben. József Attilának nem kellett leküzdenie „a provinciális-nemzeti tehetetlenséget”.
Ellenkezőleg: A Dunánál, a Hazám azt bizonyítja, hogy egy osztály szószólója, a proletárköltő, utolsó éveiben vált nemzeti klasszikussá. Anélkül, hogy kétségbe vonnám a munkásosztályért művészi fokon szót emelő költő emberi és művészi nagyságát, azt vallom,
hogy a pártköltő fölé emelkedve lett a magyarság és az emberiség nagy költőjévé.
Ugyanígy kétségbe vonom, hogy Juhász Gyulának sem sikerült elkerülnie a provincializmus veszélyét. Csak akinek „térkép e táj”, nézheti idegenül a Szeged környéki sömlyéket, tápai népet, a Város hagyományait és embereit megörökítő költészet szépségét és értékét. Nem csak Tömörkény, hanem Juhász Gyula mikrokozmosza is a nagy művészet
méltó tárgya. Ezért utasítom vissza azt az állítását, mintha Juhász Gyula lett volna az oka
József Attila állítólagos „provinciális perspektívájának”, amely Mészáros szerint a Szépség
koldusa verseit jellemezné.
Azt nem a szerzőnek, hanem a fordítónak rovom föl, hogy nem javította ki az 1961-ben
még nem ismerhető adatokat és szövegeket. Juhász Gyula költői pályája nem 1908-ban
kezdődött, hanem akár 1899-et is írhatunk, de mindenesetre első verseskötete is már
1907-ben megjelent. A Munkásotthon homlokára című versét sem 1920-ban vagy ’21-ben
írta, hanem 1919-ben. S ma már verstanilag is így hibátlan a sor: Csak az bitang és az hazátlan. S a lépsz be sorvégre nem cserében, hanem cserébe a jó rím.
Stoll Béla kritikai kiadása (1984) óta József Attila [Már régesrég…] című versében is
javítandó az értelmezést alapjában megváltoztató jelző: nem gonosz, hanem gondos gazdáinak hiányát panaszolja. A Szépség koldusa előszavának idézetében itt is „nincstelenül”
szerepel, s a helyi nyelvérzék szerint helyes külviszonyragos (Kiszomboron) alak helyett
hibásan belviszonyraggal (Kiszomborban).
Apró életrajzi tévedés, de a fordító, elnyerve a szerző belegyezését, ezt is kijavíthatta
volna: József Attila nem a makói gimnáziumban érettségizett 1924-ben, hanem Pesten,
a Werbőczy-gimnáziumban, 1923 decemberében. Lényegesebb félremagyarázás, mintha
József Attila megszakította volna kapcsolatát atyai barátjával, Espersit Jánossal: „elhidegült a kapcsolatuk, szemlátomást egészen a teljes szakításig”. Nem tudom, mire alapozza
ezt a nézetét. József Attila 1929 nyarán két hetet töltött Espersitnél, sőt még 1930 nyarán

2005. április

139

is átruccant Jolán nénjével és az ő udvarlójával, későbbi férjével, Bányai Lászlóval Vásárhelyről Makóra. Espersit 1931-ben Pitvarosra költözött új feleségéhez, s hamarosan és váratlanul ott hunyt el. Semmi jele annak, hogy előtte József Attilával megszakadt volna
kapcsolatuk.
József Attila lelki összeomlása
címmel szintén 56-ban emigrált tudós hozta haza, és tette közkinccsé nézeteit József Attila betegségéről és betegségének a költői életműre tett hatásáról. Udvardi József Illyés
Gyuláné Kozmutza Flóra tanítványa volt a gyógypedagógiai főiskolán, és olyan kedves tanítványa lehetett, hogy (ahelyett, hogy valamely országos közgyűjteményünknek adta
volna), 1970 tájt, amikor hazalátogatott, neki ajándékozta annak a híres-hírhedt Rorschachtesztnek általa gépelt másolatát, amelyet ő készített József Attilával megismerkedésükkor,
1937. február 20-án. E tesztről a Franciaországban jeles pszichológussá emelkedett, jelenleg Nice-ben élő tudós először a Lyukasóra című folyóirat 2001. áprilisi és májusi számában közölte értékelését (József Attila lélektani vizsgálata). Most (2004-ben) a Magyar
Írók Egyesülete kiadásában, a Lyukasóra-könyvek sorozatában, egykori főiskolai társának, barátjának, Gyurkovics Tibornak utószavával megbővítve adta ki.
Mindjárt hadd tegyem szóvá, hogy logikusabb lett volna, ha a könyv második fele
(A Rorschach-próba kiértékelése) áll elöl, s ezt követi a mostani címadó első rész (József
Attila lelki összeomlása). Függelékül kapunk még egy fejezetet (József Attila a francia Rivierán), amely a költő 1927. évi nyári cagnes-sur-mer-i nyaralását ismerteti. Nem elsősorban az életrajz alaposabb föltárása a célja (bár itt is újat hoz, amikor kimutatja, hogy
a ház, amelyben a költő Etus nénjével lakott, már rég nincs, és a költő emléktáblája rossz
helyen áll), hanem azt a tanulságot vonva le, hogy ez a két hónap az éppen tíz év múlva
bekövetkezett végleges lelki összeomlást mintegy előre vetítette. Két fontos megfigyelése:
a kivételesen szép táj nem ihlette József Attilát jelentősebb költői mű megalkotására, és
a tenger, amely az átlagembert elragadtatással, csodálattal tölti el, a költőben nyugtalanító,
lehangoló hatást keltett.
Herman Rorschach (1884–1922) svájci német pszichológus 1921-ben tette közzé éveken át gyarapítgatott tesztjét, amely sajátos tintafoltoknak a vizsgált személyiségben támasztott képzetek elemzésén alapult. Udvardi József könyvének több helyén is kritikátlan
rajongással emlegeti ezt a módszert, különösen a német Ewald Bohmtól továbbfejlesztett
változatát.
Megírtam (Mindenkor csak feléd nézek, Szeged, 2001), hogy hetven éve, elsős gimnazista koromban matematikatanárom, Szeliánszky Ferenc (1906–1975) koponyavizsga néven ilyen tesztet készített osztálytársaimmal, és eredményeit doktori értekezésében (A hibakutatás lélektani problémái, Szeged, 1938) adta közre. Ez annak idején nyilván újdonság volt a neveléstanban és a lélektanban egyaránt.
Elhiszem, hogy jellemző lehet, mit lát az ember a kék égen úszó bárányfelhőkben,
s mit a teszt jellemző szín- és alakfoltjaiban. Kizárólagos, vitathatatlan igazságokat azonban
(akár a pszichoanalízisben) ebben sem látok. Abból például, hogy a költő az egyik foltot
úgy nézte, mintha valaki óriás batyut vinne, arra következtetni, hogy ez a batyu az ő belső
nehézségeit, „kóros problémáit jelentené”, nem mernék következtetni.
Mégis, ismerve a költő betegségéről halála óta máig megszaporodott véleményeket
(Bak Róbert, Varga Ervin, Bókay Antal, Jádi Ferenc, Stark András, Cserne István, Szőke

140

tiszatáj

György, Németh Attila, Nemes Lívia stb.), úgy vélem, Udvardi József józan, higgadt álláspontja lényegében elfogadható, és ha le nem zárja is a költő betegségéről és ennek hatásáról való vitát, hiszen a tudományban nincs végleges álláspont, a legalkalmasabb nézőpontot kínálja az életmű tárgyilagos értékeléséhez.
A próba tíz ábrából áll, de ennek József Attila csak a felét válaszolta meg: belefáradt.
Elsősorban azért, mert (nyilván imponálni akarva a frissen megismert és első látásra megszeretett szépséges Flórának) egy-egy táblára az átlagos felelet tizenkétszeresével (!) válaszolt. Az átlag táblánként három felelet. Az öt táblára tehát József Attilától tizenöt értelmezést lehetett volna várni. Ezzel szemben ő 181 feleletet adott! Ez, mondja Udvardi, rekord, és bizonyítja a költő találékonyságát, képzeletének sokszínű gazdagságát. De mutatta fáradékonyságát is: amint tábláról táblára csökkent teljesítménye, majd az ötödiknél
kimerült.
Mint Udvarditól megtudjuk, már annak idején Kozmutza Flóra ellátta kódolt megjegyzéseivel, amelyek voltaképpen a szöveg értékelésének első állomását jelentik. A második
állomást az idézett Miért fáj ma is című kötetben Láng Iringó társaságában a szintén
Kozmutza-tanítvány Bagdy Emőke végezte el. Udvardi ezt kiválónak minősíti, de hiányérzetének is hangot ad. Ez késztette őt arra, hogy folytassa a teszt elemzését. 2000 telén
a déli Alpok ezerméteres magasságában látott munkához. Mint már tudjuk, 2001 tavaszán
tette közzé először értékelését.
A költő személyiségét meghatározó, örökletes sajátosságának látja skizoid jellemtorzulását. József Attila nem volt skizofrén (tudathasadásos), de alkati készsége elébe ment
e súlyos elmebetegségnek. Nem volt paranoiás, de a paranoid képzelődés, amely a nagyzási
hóbort, üldözési mánia, erotománia felé mutat, szintén jellemezte. „József Attila a próba
felvételének időpontjában rendkívül sebezhető, belsőleg megrendült állapotban volt. Az
a pszichotikus összeomlás, amely nála négy hónap múlva bekövetkezett, árnyékát már előrevetette.”
A skizoid beállítottság József Attilában az epileptoid hajlam jellegzetességeivel kereszteződött. Az epilepszia az idegbaj súlyos válfaja. József Attila nem volt epilepsziás, de
az epileptoid egyéniség ismertetőjeleit hordozta. Ez magyarázza egyfelől hirtelen, indulatos, haragos magatartását, másfelől magatartásában és költészetében egyaránt megmutatkozó túlzott bűntudatot, lelkiismeret-furdalást. A skizoidia hatása elsősorban az értelemben, az epileptoid jellem főként az érzelmi életben hagy nyomot. E kettő ritkán semlegesíti egymást, gyakrabban súlyosbítja a bajt.
Udvardi neurotikus érzelmi zavarokat, fóbiás félelmeket is kiolvas a tesztből. Ez utóbbiak föl nem dolgozott gyermekkori rettegések továbbélését alkotják. Szintén gyermeki
megrögzültséggel magyarázza a költőnek a nőkkel szembeni magatartását.
Ezek a jellemvonások összegeződtek. Olykor nem csak hátrányuk, néha előnyük is
volt. „Így a gyermekkorra jellemző friss, minden szépre-jóra tágra nyílt szemű látás József
Attila számára az ihlet és a költői elragadtatás-csodálkozás kimerülhetetlen forrása volt.”
Elemzésének végén Udvardi oda jut, ahova (ne tűnjék föl szerénytelenségnek) jómagam (Juhász Gyula-kutatásaim következményeként) már évtizedekkel ezelőtt elértem.
A legmodernebb tudomány sem tudja eldönteni, hogy a kifejlődött betegségben mennyi az
örökletes, alkati (endogén), és mennyi a külső, alkalmi, környezeti hatás következménye
(egzogén). Ökrös László (1926–1988) barátommal a népzene törvényszerűségeit latol-

2005. április

141

gatva vitattuk fél évszázaddal ezelőtt az alkati és alkalmi ellentétét, összefüggését, korrelációját. Udvardi fölteszi a kérdést: „József Attila tragédiába torkolló sorsa kialakításáért
az alkati, örökletes tényezőket, vagy inkább a lét folyamán beépült érzelmi zavarokat kelle felelőssé tenni?” A dogmatizmus szerette volna a felelősséget mindenestül a társadalomra hárítani. József Attila azt állította: „Köztetek lettem bolond…” Ez azonban nem azonos azzal, hogy miattatok. Az endogén betegség föltételezése kétségtelenül bizonyos fokú
determinizmusban való hitet is föltételez. Ám a belső (alkati) hajlam nem föltétlenül fejlődik ki: ezt idézheti elő a külső (alkalmi) hatás, a környezeté, a társadalomé. Udvardi válasza: „az alkati adottságok legalább oly fontos szerepet játszottak, mint a külső romboló
hatások”. Egy ideig belső ellenállása elegendő volt a külső csapások elviseléséhez: „évtizedekig sikerült neki a belülről feltolakodó túlzott követelményeket többé-kevésbé kordában
tartania. Viszont a kívülről rázúduló megpróbáltatások, csalódások belső ellenállását fokozatosan gyengítették.”
Már Flórával való megismerkedésükkor „megrendült állapotban” volt. „Kevéssel később Flóra hirtelen megbetegedése és Pestről való elutazása jelentette azt a megrendítő
eseményt, amely kegyelemdöfésként a belső összeomlást kiváltotta nála.” Továbbá: „az
elmebaj azzal állt elő, hogy a jellem sokáig visszafogott kóros irányulásai egyszeriben elszabadultak, hirtelen óriássá, ellenőrizhetetlenné váltak. Ez a végkifejlet az író egyéni alkatában mint lehetőség eleve adva volt, s bizonyos mértékig előtételeződött. Következésképp a lelki összeomlás és az abból fakadó tragédia létrehozásában a külső romboló hatás
és a belső kóros beállítottság együttesen, egymás kiegészítve vett részt.”
Ezzel egyetértek, némi módosítással. Míg általánosságban nem lehet megállapítani,
hogy egy-egy betegben hány százalékban hat az alkati és hányban az alkalmi tényező, de
egy-egy jelenségben (eseményben, alkotásban) meg lehet kísérelni kimutatni, hogy adott
esetben – ha nem százalékosan is – melyik erő játszott nagyobb szerepet. A társadalom
bűnösségét tehát – József Attila sorsában sem – szabad eltagadni.
Udvardi számos idézettel támasztja alá mondanivalóját. Ezek zöme a versekből való,
és több érdekes észrevételt tartalmaz, amely e versek magyarázatához fölhasználható lesz.
Kár tehát, hogy ebben sincs verscímmutató. Alapos elemzését adja továbbá a költő Flórához írott leveleinek. Nem hallgatja el, hogy ezek egy része, a pszichotikus összeroppanás
után, a betegséget tükrözik. Érdekesen fejtegeti, és versekkel szemlélteti a költő istenkeresését. (Ez némiképp ellentmond annak, hogy másutt szikáran ateistának minősíti.)
Végül arra a mindnyájunkat foglalkoztató kérdésre is választ ad: befolyásolta-e a betegség az életművet? Nem rest a levelekben, sőt a versekben is ilyen mozzanatokat fölsorakoztatni. Pl. az Íme, hát megleltem hazámat… kezdetű versnek azt a hasonlatát, hogy
a sír befogadja, mint a persely a régi vashatost, kórosnak véli, mondván, hogy gondolatmenetét eltéríti eredeti irányától. Ezt nem így látom.
Összegezését nélkülözhetetlennek tartom (annak ellenére, hogy nyelvhelyességi hibáit
nem akarom terjeszteni) teljes terjedelemben idézni:
„A költő leveleinek és verseinek vizsgálata érvet szolgáltat annak bizonyítására, hogy
a pszichózis nem érintette mélyrehatóan József Attila értelmi tevékenységét. Az írónál
a pszichopata alkatával együtt járó és abból következő felületes megismerései zavarok
fennmaradtak, s közülük egyesek gyakoribbá, mások hangsúlyosabbá váltak. Viszont
a pszichózis kitörésével fellépő megdöbbentő értelmi zavarok átmeneti jellegűnek mutat-

142

tiszatáj

koztak, s csaknem kivétel nélkül megszűntek. József Attilánál a belső összeomlás főleg érzelmi-akarati téren okozott súlyos károkat. A pszichotikus folyamat fellazította az amúgy
is elégtelen önfelvigyázó, önszabályozó képességét, és az addig a tudatalattiban visszatartott ösztöneit, indulatait, infantilis követelményeit felszabadította, felerősítette. A lelki
betegség így fokozatosan aláásta a költő szerelmi kötődését, a jövőjébe, a gyógyulásába
vetett bizalmát, és egy kétségbeesésbe torkolló, reménytelen depresszióba sodorta. József
Attila mindvégig megőrizte azt a képességét, hogy eredeti módon lássa [a] világot, s teljes
mértékben megóvta nagyszerű költői tehetségét is. Élete utolsó hónapjaiban is képesnek
mutatkozott arra, hogy remekbe szabott, csodálatos versekkel gazdagítsa irodalmunkat.”
Arra kérdésre, vajon, ha Flóra férjhez megy József Attilához, az ő hitvesi szeretete,
gondoskodása megóvta volna-e a költőt az öngyilkosságtól, Udvardi sem tud felelni. Szerinte ez az egyetlen titok, amely örökre megoldatlan marad.
Lehet. De én úgy vélem, ez az egyik eset, amelyben az endogén tényező erősebb volt az
egzogénnál.
A kutatás feladatai
A gazdag József Attila-irodalom bátorít föl arra, hogy merjek néhány tanácsot adni.
A költői szótár sürgős szükségességéről már közben szóltam. A bibliográfia új kiadása remélhetőleg hamarosan megvalósul. Kételyeim csak amiatt vannak, vajon ez módszerében
figyelembe veszi-e a személyi bibliográfia szerkezetéről, kellékeiről a közelmúltban kikristályosodott útmutatásokat, vagy továbbra is a hazai bibliográfia vaskorszakára emlékeztető, ömlesztett adattömeget zúdít ránk, amely kezelhetetlen, használhatatlan lesz,
mint annyi napjainkban megjelent bibliográfia.
A verselemezések gyarapítására is céloztam, amikor az irodalomtörténeti kutatás legfőbb hivatásáról beszéltem. József Attila összes versei is megérdemelnének Szabó Lőrinc
Vers és valóság (1990) című gyűjteményéhez hasonló kiadást. Ezt ugyan nem maga
a költő készítené, hanem a legjobb kutatók. Hírlik, hogy Stoll Béla új kritikai kiadást ír,
s immár nem szűkíti le adatait a textológiai alapokra, hanem a versek elemzéséről, keletkezéstörténetéről, netán utóéletéről is egybegyűjti mindazt, amit az eddigi irodalom fölhalmozott. Lehet, hogy ezzel meg is valósítja javaslatomat. (Juhász Gyulával kapcsolatban
terveztem ilyet, bevonva a verstani tudnivalók megírásába Turcsány Pétert, miután könyvében [A mérleg közepén, Pomáz, 2001] tanúbizonyságát adta, hogy ért ehhez.)
Újból óvnám a József Attilára szakosodott kutatókat a túlmagyarázás, a belemagyarázás kísértésétől.

2005. április

143

FÜZI LÁSZLÓ

A gondolat súlya
L ENGYEL ANDRÁS : „… GONDJA KÉL A GONDOLATBAN ” –
AZ ÉRTEKEZŐ JÓZSEF ATTILÁRÓL

Ahhoz, hogy Lengyel András újonnan megjelent, s az utóbbi pár esztendőben írott, József
Attila gondolkodásával foglalkozó, rendkívül szisztematikusan egymás mellé állított tanulmányait megértsük, több irányból is elindulhatunk. Az egyik lehetséges irány az, ha
a kötetben megmutatkozó József Attila-képet próbáljuk összegezni. Ebben az összegzésben
segítségünkre van a szerző is, hiszen választott módszeréből következően – erről lesz még
szó – több ízben is szinte rákényszerül arra, hogy a részterületeken való búvárkodások során az egészről is beszéljen, az egészről, tehát arról a József Attila-képről, amelyik benne
él, s amelyet a maga filológiai-filozófiatörténeti-gondolkodástörténeti munkásságával
több oldalról is igyekszik alátámasztani. Lengyel András számos utalás mellett a tanulmányokhoz írott előszóban beszél az őt foglalkoztató és fogva tartó József Attiláról: „… József
Attila nemcsak nagy költő, hanem jelentékeny gondolkodó is volt, aki saját terepén, a műalkotások világában mozogva, a műalkotások mibenlétéről szólva figyelemre méltót produkált. Írásai, még rövidke töredékei is megérik azt az erőfeszítést, amit a közöttük való
eligazodás megkövetel.” Másutt – jellemző módon, egy előadás alkalmából, a filológiai és
filozófiai elágazások követése közben, akkor, amikor arról beszélt, hogyan alakította
Halasy-Nagy József József Attila filozófiai tájékozódását –, a következőképpen vázolta
a benne élő József Attila-képet, az idézés során a hivatkozásokra való utalásokat elhagyom:
„József Attila, akit költőként tartunk számon, a közhiedelemmel ellentétben valójában
gondolkodó is volt. Értekezői életműve ugyan kis terjedelmű s elég nagy százalékban csupán töredékekből áll, de a maga választotta területen így is jelentős, s bár e teljesítményét
sokáig még költészetének méltánylói is lebecsülték, jelentősége az újabb kutatások fényében egyre nyilvánvalóbb. Elméleti érzéke, problémaérzékenysége s nem utolsósorban szigorú intellektuális következetessége kifejezetten izgalmassá, máig elevenné teszi életművét, amelynek központi témája – költő voltával összhangban – egy általa kitűnően ismert
terület, a műalkotás volt. … A költő értekező szövegeinek interpretálása azonban egyáltalán nem szokványos feladat; a munkát rengeteg előzetes kronológiai, textológiai és filológiai probléma nehezíti. … a költő, bár a szegedi egyetemen Bartók Györgynek, a budapestin pedig Pauler Ákosnak volt a tanítványa, gondolkodóként valójában autodidaktának tekinthető. Filozófiai műveltségének igazi megalapozása nem valamely értelmező közösségben, konkrét iskola kereteiben következett be, hanem azokon kívül. 1928/29-ben ugyanis
– a Pauler Ákostól nyert ösztönzéseket kiteljesítve – széleskörű, rendszeres filozófiai önművelésbe kezdett. Ekkor igen sokat és sokfélét olvasott, filozófiai klasszikusokat (pl.

144

tiszatáj

Kant vagy Hegel) éppúgy, mint jelentős kortárs szerzőket (pl. Jaspers, Heidegger, Rickert),
vagy hazai összefoglalásokat és részmunkákat (pl. Varga Béla)”.
Lengyel András érdeklődésének középpontjában tehát a gondolkodó József Attila áll.
Nem csak a költő, de azt sem lehet mondani, hogy csak a teoretikus József Attila, hiszen
József Attila költészetében is őrizte a maga gondolkodói alapállását, a szintéziseket pedig
feltehetően – ez már a költészet sajátosságaiból fakad – verseiben teremtette meg, annál
is inkább, mert gondolkodói életműve más céllal fogant írásainak utalásaiból, töredékekből és jegyzeteiből bontható ki. Ha egyetlen szóval szeretném jellemezni Lengyel András
törekvését, akkor azt mondanám, hogy József Attila gondolkodói rendszerének kibontására törekszik, tehát alapfogalmainak tisztázására, gondolkodói rendszere felvázolására,
s annak megmutatására, hogy ez a rendszer miképpen létezett a térben és az időben. Aki
csak egy kicsit is ismeri a József Attila-filológia helyzetét, s tisztában van azzal is, hogy az
elmúlt évtizedek alatt, igaz, ennek voltak előzményei már József Attila életében is, mi
minden rakódott rá József Attila életművére, az tisztában lehet a vállalkozás nagyságával.
Mindezzel együtt azt gondolom, hogy Lengyel Andrást nem csupán a tételes gondolkodó
József Attila foglalkoztatja, hanem a gondolkodás módjában is lenyűgöző erejű József Attila. Feltehetően ezért idéződik a kötet címében is a József Attila-i verssor: „gondja kél
a gondolatban”. S mögötte ott van az a töredékrészlet is, amelyet Lengyel András József
Attilától idézve József Attilára is vonatkoztat: „a gondolatot ő is súlyával együtt emeli
föl.” Itt, a szigorúan tudományos eszközöket felvonultató könyv ismertetésének ezen
a pontján kell utalnom arra, hogy a szerző személyes érintettsége leginkább alighanem
József Attila ritka erős logikai rendet érvényesítő gondolkodásának megbecsülésében érhető
tetten.
S alighanem éppen a gondolkodó József Attila munkásságának középpontba állításával érthetjük meg Lengyel András tudományos pályájának főbb irányait is, úgy gondolom,
ebből az érdeklődésből nőttek ki tudományos munkálkodásának főbb irányai, még akkor
is, ha – miként lenni szokott – szinte valamennyi irány az idők során önállósodott is. Az
egyik irány – természetszerűen – a József Attila-filológiához vezetett, azt, hogy köteteiben
és kisebb tanulmányaiban is mennyi adattal és felismeréssel gazdagította a József Attilafilológiát, csak a szakemberek tudják eléggé méltányolni, „haszna” pedig egy új összefoglalásban mutatkozhatna meg igazán. A másik irány a szegedi irodalmi-művelődéstörténeti
hagyományhoz vezette, József Attilának ebben is megvolt a maga helye, de hát itt is tanulmányok és kötetek hosszú sorával találkozhatunk. A harmadik irányt maga a gondolkodástörténeti gondolkodás és elemzés kialakítása alkotja. Az általa választott vizsgálódási mód nem lép ki az életrajz – mű – kor összefüggésrendszeréből, azt vizsgálja, hogy
a kor más gondolkodók vagy éppen filozófusok által is feltárt jelenségei, alaptendenciái
miképpen mutatkoznak meg az írói-költői-gondolkodói világokban. Miközben a maga tanulmányait „korszerűtlen” és „marginális” értelmezői irány képviselőinek láttatja, éppen
arra törekszik, ami az irodalom- és eszmetörténész számára a legfontosabb lehet: megmutatni, hogy hőse miképpen élte át, értette meg vagy éppen fejezte ki korának legfontosabb jellemzőit, jelenségeit. Ezt a Kosztolányival kapcsolatos tanulmányait összegyűjtő
kötetek olvasásakor is így éreztem. Vizsgálódásának középpontjában sokáig – József Attilától elindulva és Kosztolányiig visszanyúlva – az én-integritás bomlásának folyamata
állt, ezt a folyamatot a következőképpen írta le: „A piac-elvűség általánossá és csaknem ki-

2005. április

145

zárólagossá válása … egy olyan beállítódást teremt meg, amely a döntéseit egyénileg meghozó, tehát a lehetőségek között választó én bázisán jön ugyan létre, de éppen ennek
a választási lehetőségnek a tényleges összezsugorodását eredményezi.” Úgy gondolom, hogy
Kosztolányihoz is József Attila kapcsán jutott el, egyrészt azért, mert Kosztolányi és József
Attila között valódi szellemi-alkotói kapcsolat létezett, másrészt azért, mert az általuk
használt fogalmakban is megmutatkozott egyfajta hasonlóság-rokonság, harmadrészt pedig feltehetően azért, mert foglalkoztathatta, hogy maga gondolkodástörténeti nézőpontját miképpen lehet alkalmazni más költői-írói életmű esetében. Viszont éppen a Kosztolányi-tanulmányok mutatták meg, hogy ott, ahol Lengyel András megoldandó problémát,
filológiai kérdést talál, gondolkodása önállósodik, s tisztázza az általa meglátott kérdéses
helyeket.
Eddigi kötetei azt is megmutatták, hasonlóan a mostanihoz, hogy Lengyel András sajátos tanulmánytípust dolgozott ki a maga számára, s ez is összefüggésben van azzal, hogy
– az annyi elágazás ellenére – makacsul egyetlen téma, a gondolkodó József Attila – és
József Attila gondolkodásmódja foglalkoztatja. Ha csupán a forma oldaláról nézzük tanulmányait, s eltekintünk a tartalmi jegyektől, akkor azt látjuk, hogy a legapróbb utalásokra figyelő szaktanulmányokat ír, ezek a szaktanulmányok a legtöbb esetben a korábbi
alapkutatásokat is kénytelenek helyettesíteni, ugyanakkor ezek az írások kapcsolódnak is
egymáshoz, az egyikben a korábbira hivatkozik, vagy éppen következőt „készíti” elő, innét,
ebből a tőből fakad az, hogy – ahogy utaltam is rá –, egy-egy írásában kénytelen utalni az
egészre, arra a nagyobb egységre, amelynek tulajdonképpen monografikus alátámasztását
végzi el. Kérdésfeltevései egy tőből fakadnak, maguk az írások pedig egyazon gondolatmenet részét képezik. Ez azok számára, akik írásait a folyóiratokban is figyelemmel kísérik, a legtöbb esetben csak akkor válik nyilvánvalóvá, amikor az egy témakörbe illeszkedő
tanulmányai kötetbe gyűjtve megjelennek. Mint például a Kosztolányi-tanulmányok esetében, vagy éppen most, az újabb József Attila-tanulmányok megjelenésekor. Nem véletlen, hogy a már említett bevezetőben külön is foglalkozott írásainak a „besorolhatóságával”: „… e kötet nem monográfia, nem a témakör mindenre kiterjedő, zárt és kerek öszszegzése, de nem is véletlenszerűen egymás mellé kerülő írások halmaza. Önmagukban is
megálló külön tanulmányokból áll össze a könyv (ezért kisebb ismétlések olykor előfordulnak benne), ám az egyes tanulmányok kiegészítik és folytatják egymást, kibontanak
vagy lezárnak valamit. Igazi értelmüket csak együtt, egymásra is vonatkoztatva jelenítik
meg.” Azzal, hogy Lengyel András elzárkózik a monográfiaírástól, szemmel láthatóan főképpen az azzal kényszerűen együtt járó „fölstilizálástól” tart, alapvetően azonban nem az
ettől való félelem magyarázza a „monográfiaellenességet”, hanem egyszerűen az a tény,
hogy az önmaga által kialakított szemléletmóddal előbb alapozó tanulmányokat kell írnia,
az ebből a nézőpontból eredő összefoglalásra még nem érkezett el az idő.
A kötet tanulmányaiban egy-egy, ha tetszik, statikus problémakör, fogalom elemzését
találjuk meg. Így jelenik meg a József Attila által használt fogalmak közül az abszolutum,
az exisztencia, az önlét, a nemzet, az olvasó, többek között, s ezekhez kapcsolódóan, de
önállósodva is, József Attila metafizikájának kérdése. Ezeket az írásokat kapcsolattörténeti írások kísérik (pl.: József Attila filozófiai tájékozódása és Halasy-Nagy József; József Attila, Rátz Kálmán és „A nemzeti szocializmus”), illetve az idő által megteremtett
mozgásokat bemutató tanulmányokkal találkozunk, példaként a Még egyszer József At-

146

tiszatáj

tila 1933-as kisiklásáról című tanulmányt említem. Nagyon remélem, hogy Lengyel András a nem mindennapi mélységű alapozó tanulmányok után megírja majd a gondolkodó
József Attilával foglalkozó monográfiát is. S még egy megjegyzés: ott, ahol Lengyel András
a kötet telitalálatnak tűnő címét értelmezi, telitalálat, hiszen a „gondja kél a gondolatban”
sor a költő és a gondolkodó József Attilát valóban egynek mutatja, a költő gondját, vállalkozásának terhét a teóriában jelöli meg, utal József Attila kevesek által ismert, Németh
Lászlóval kapcsolatos töredékére is. Akkor, amikor József Attila a filozófusokat nemcsak
azért tartotta filozófusoknak, mert gondolkodnak, hanem azért is, mert – idéztem már –
„a gondolatot súlyával együtt emelik föl”, Németh Lászlóra is tett egy megjegyzést:
„Nincs súlya annak, amit mond…” Alighanem a mostani kötet tanulmányainak mélységét
és adatgazdagságát magán viselő tanulmánynak kell majd tisztáznia, hogy Németh kapcsán miért írta azt József Attila azt, amit írt, s miért érezhette Némethet súly nélküli gondolkodónak… (Tiszatáj könyvek, 2005)

SZÜLETÉSNAPOMRA

2005. április

147

LŐCSEI PÉTER

Lehet-e?
JÓZSEF ATTILA A KÖZÉPISKOLÁBAN

„Ami szép az nehéz. … Hiszem, hogy ez
a nehézség is hozzátartozik a szépséghez,
mint a harc és szenvedés a világhoz.”
Babits Mihály

A szerkesztőség felkérése egy végzős gimnáziumi osztály József Attila-dolgozatának javítása közben érkezett. Jegyzeteimet részben ennek hatása alatt fogalmaztam. Aligha kell
bizonygatnom, miért. Minden számonkérés, osztályozás önvizsgálatra késztet: mit csináltam rosszul, mit jól? Hogyan kellene folytatnom egy-egy író, költő olvastatását? Megtanítható-e, megszerettethető-e Arany János, Ady vagy éppen József Attila? Két évtizedes
tanári tapasztalatom sem mentesít e kérdések alól. Az évekkel nem csupán pedagógiai
gyakorlatom bővült, hanem az összehasonlítás példatára is; a kétely és a megújuló remény. Lehet és kell őket tanítani. Kell, mert a legnagyobbak közül valók, mert évtizedek,
évszázadok múlva is hozzánk szólnak. És lehet, még akkor is, ha sokszor úgy érezzük,
hogy a nyelvi, a gazdasági, a morális és egyéb társadalmi változások miatt egyre nehezebb.
József Attila tanításának legalapvetőbb kérdései elválaszthatatlanok a közoktatás,
azon belül az irodalomoktatás általános kérdéseitől. Nem vagyok maradi, tudom, hogy az
iskola nem múzeum, nem zárvány; nem légüres térben, hanem a változó társadalomban
működik. Természetesnek tartom, hogy korszerűsíteni kell az oktatás szerkezetét. Azt is
belátom: ehhez a tantárgyak közötti aránymódosításra és a tárgyakon belüli átértékelésre
is szükség van. Ugyanakkor bőrömön érzem, hogy a magyar oktatás a sokadik válságát éli
át az utóbbi évtizedekben. Kapkodó tervek, ötletek jelölik ki az utat. Egyetlen példaként
a kétszintű érettségi gyors és erőltetett bevezetésével kapcsolatos ámokfutást említem. Az
információhiány miatt egyszerre bizonytalanodnak el a szülők, a diákok és a tanárok.
Szétzilálódik az oktatás amúgy sem szilárd rendszere. A kétszintű érettségivel nagyobb
bajok is vannak. Attól tartok, hogy ez a jó elemeket is tartalmazó változtatás a nyelvi és
irodalmi tudás lényeges csökkenéséhez vezet. Amíg az emelt szintű vizsgára készülő kisebbség a lexikális adatokat biflázza, a többség nyilván annak örül, hogy az erősen megrostált anyaggal könnyebben boldogul. Az érettségiztető tanárok eközben továbbképzéseken szembesülhetnek az iskolák közötti eltérő követelményekkel és a túlszabályozott, bürokratizált rendszer buktatóival.
Az egyetemekre pályázók az újabb és újabb felvételi előkészítőket végzik; a kiadók
sorra dobják piacra a vegyes színvonalú tesztkönyveket. Eközben egyre távolodunk a babitsi eszménytől (Irodalmi nevelés – Egy tantárgy filozófiája tanulók számára). Ő még
úgy vélte, az irodalomtanár akkor gyakorolja méltó módon a hivatását, ha gondolkodni és

148

tiszatáj

beszélni tanít. A gondolkodáshoz azonban szándék és szabadság is kell. Görcsbe ránduló
gyomorral és lélekkel nehéz önálló véleményt megfogalmazni. A felvételi pontvadászat során tucatnyi kétségbeesett szülővel és diákkal találkoztam: a tanulók jelentős hányada jár
különórákra; az alma mater mellett sok helyütt működik „árnyék tanári kar”.
Módosul a társadalmi elvárás; az iskola és a szülők kapcsolata is átalakulóban van. Ha
a szülők egyre nyomatékosabban megrendelőként léphetnek fel, előbb-utóbb sérül az iskola értékközvetítő szerepe. Elválik egymástól a lényeg és a látszat; hiszen fontosabb a felvételihez szükséges jó jegy, mint a tudás. Azt tapasztalom, hogy napi gyakorlattá válik az
érdemjegyek felértékelése. Eközben évek óta érzékelhető, miként csökken a magyar nyelv
és irodalom presztízse. A képzőművészeti és az ének-zenei nevelés megbecsüléséről sajnos
ennél is rosszabbak a tapasztalataim. Egy haszonelvű, az anyagi értékeket ilyen gyorsan
és ilyen aránytalanul előtérbe állító világban ez sajnos szükségszerű jelenség. Itt nemcsak
a pénzért folyó küzdelemre, hanem ennek halmozott hatásaira is gondolok (a diákok és
a szülők szabadidő-szerkezetétől egészen a társadalmi mobilizációig).
Alaposan átalakult a társadalomnak az anyanyelvhez és az irodalomhoz való viszonya.
A rohamosan terjedő nyelvi igénytelenség, nyegleség a középiskolákban is általánossá
vált. Úgy tűnik föl, hogy egy formáját veszítő, hagyományainak könnyen búcsút intő világban minden szabály, rend ellenszenvessé, maradivá válhat. A szabadság rendjéért fellépők hamar megkapják a konzervatív, illetve az ortológus címkét. (Itt legszívesebben az
első sorától az utolsóig idézném a Levél a nacionalizmusról című Németh László-írást.)
Olyan iramban alakul át szóhasználatunk, hogy Berzsenyi, Csokonai, Mikszáth, Jókai
művei mellett hovatovább József Attila verseihez is értelmező szótárra lesz szükségük a középiskolásoknak. Ha nem figyelünk rá, az órákon kommunikációs szakadék jön létre. A más
nemzedéki tapasztalatokkal rendelkező irodalomtanár természetesnek vehet olyan fogalmakat, bölcseleti, közgazdasági és egyéb összefüggéseket, amelyekről a középiskolásoknak
nincs tudomásuk; tapasztalatuk pedig végképp nem lehet. Hosszan sorolhatnám a diákjaim
által elkövetett szótévesztéseket, elemi félreértéseket, stílushibákat, de alighanem elég lesz
egy József Attilával összefüggő friss példa. Egyik tanítványom a Hazám elemzésében ezt
írta: a költő a társadalom bajairól szól, vagyis az öngyilkosságról, a kivándorlásról és a szingliről. Ilyenkor mindig az osztály derültsége nyugtat meg: amíg nevetnek, érzik a botlást.
A kifejtetlenül és esetlegesen felsorolt társadalmi hatások nyilván számos lényeges
elemmel egészíthetőek ki. Többségükkel akkor is együtt kell élnünk, ha ezek munkánk
hatékonyságát rontják. Egyszerűen azért, mert esélyünk sincs a megváltoztatásukra. Bőségesen elég azoknak a feladatoknak az elvégzése is, amelyek valóban ránk várnak. Mielőtt ezekről szólnék, leszögezem: aggodalmaim ellenére sem vagyok szélsőségesen borúlátó József Attila tanításával, befogadásával kapcsolatban. Sokrétegű, megkérdőjelezhetetlen jelentőségű alkotónak tartom. Az általa megfogalmazott tapasztalatok, felismerések
nem veszítették, nem is veszítik el érvényüket. Hiszem, hogy mindig lesznek értő olvasói.
(Bár az is valószínűsíthető, hogy nem lesz olyan reneszánsza, népszerűsége, mint amilyen
évtizedekkel ezelőtt volt.) Rendkívüli életművét jelentős írók, költők (Nagy László, Pilinszky János, Orbán Ottó, Károlyi Amy, Beney Zsuzsa, Somlyó György, Juhász Ferenc,
Esterházy Péter) méltatták, és egymástól lényegesen eltérő világképű irodalomtörténészek
(Gyertyán Ervin, Szabolcsi Miklós, Németh G. Béla, Tverdota György, Bókay Antal, Miklós

2005. április

149

Tamás stb.) értékelték, kanonizálták. Erkölcsi felfogása, világlátásának számos eleme, motívumainak, trópusainak sokasága szervesen beépült a XX. századi magyar lírába.
Weöres Sándor nem minden irónia nélkül írta József Attila című epigrammájában:
„Volt anakoréta, próféta, staféta, most már megdicsőült állami poéta.” Ennek az „állami
poétaságnak”, méltatlan ideológiai kisajátításnak reményeim szerint vége szakadt. Ez nem
azt jelenti, hogy ne találkoznánk ezután is a „süket Hivatal” koszorúival.
Az utóbbi évtizedekben számos olyan kiadvány jelent meg, amelynek fenntartás nélkül
örülhetünk, és amelyeket a középiskolai irodalomtanításban eredménnyel használhatunk.
Aránytévesztően egyoldalú lenne hozzászólásom, ha legalább néhányat nem említenék közülük. József Attila több kötete is hozzáférhető fakszimile kiadásban. Műveiből tematikus
válogatásokat adtak ki. A róla szóló és az őt megidéző portréversekből antológia látott napvilágot. Zelki János összeállításában megjelent a Már nem sajog (József Attila legszebb
öregkori versei) című kötet. Diákjaink kezébe adhatjuk Szántó Judit, Vágó Márta. Illyés
Gyuláné és Németh Andor visszaemlékezéseit, a Szép Szó József Attila-emlékszámának új
kiadását. Olvashatjuk a költő tanulmányainak és cikkeinek hiteles, gondozott szövegét.
1987-ben megjelent a Kortársak József Attiláról három kötete. Stoll Béla megszerkesztette
verseinek kritikai kiadást. Segítségével fakultációra járó diákjaimmal közösen vetettük össze
a kéziratváltozatokat és a végleges szövegeket. Nyomon követhettük, hogyan lényegültek át
a Kései sirató durva minősítései („Mint utolsó ringyó” – „Mint senki lánya” – „ Mint kitaszított nő” – „Mint lenge, könnyű lány, ha odaintik”), hogyan formálódott az Eszmélet, A Dunánál vagy a Hazám némelyik sora. Az említendő és az oktatásban is felhasználható eredmények közé tartoznak a József Attila-CD-k; és nem hagyható ki a sorból Jeleniczki István
lírai dokumentumfilmje, amelyet a közelmúltban mutatott be a Duna Televízió. A középiskolai tanároknak és diákoknak komoly segítséget jelenthet a Matúra klasszikusok József
Attila-kötete (Medvetánc, Nagyon fáj – gondozott szöveg – szerkesztette: Tverdota György;
Bp. 1999), a Forrás kiváló József Attila-száma (2003/12.), végül a az In memoriam című sorozat legutóbbi kötete (József Attila. szerkesztette: N. Horváth Béla; Bp. 2004).
Bár nem tartom irodalmi alkotásnak, kiadásával (kiadhatóságával) kapcsolatban is
aggályaim vannak, dokumentum jellege miatt meg kell említenem a Szabad ötletek jegyzéke két ülésben című szöveget. Egyik-másik diákom már a József Attila-órák előtt hallott
róla. Érdeklődésük alkalmat teremtett arra, hogy beszélgessünk a betegség, a műalkotás
és a filológusi felelősség kérdéséről. Mindezt azért is említem, mert tudok olyan középiskolákról, ahol a tanár felolvasta, „elemezte” az írást. Úgy vélem, kellő szakértelem híján,
a tanulók kíváncsiságának (botrányéhségének?) engedve, többet ártanak vele, mint amenynyi hasznot remélhetnek tőle. Régi tapasztalatom, hogy a gimnazisták jó része hajlamos
sommásan minősíteni József Attila betegségét. (Ritka kivételnek számít az a diákom, aki
tudományos igényű források feldolgozásával írt dolgozatot a költő kórképéről.)
Befejezésül József Attila tanításának néhány pedagógiai tapasztalatára térek ki. Azzal
kezdem, amire korábban részben utaltam: miért nehéz ez a feladat. Egy a sikert, a karriert,
az ismertséget aránytalanul előtérbe helyező világban kellene megismertetnünk, elfogadtatnunk, megszerettetnünk egy tragikus sorsú, szorongásaival küszködő, bűntudatos, sokszor
összeférhetetlen, késhegyig vitatkozó személyiséget. Ez utóbbi a kortársak, a lehetséges barátok egy részét is elidegenítette tőle. Weöres Sándor egyik kiadatlan levéltöredékében olvasom az alábbi sorokat: „Többször próbáltam József Attilával barátságot kötni és ez a szándék

150

tiszatáj

sose vált nyilvánvalóvá csaknem ellenséges vitáinkban. És emlékszem Attila is szívből barátkozott volna velem: emlékszem ölelésnek-induló kézmozdulataira, melyek félúton mindig
abbamaradtak.” Ráadásul ez a művész az önelemzésnek, az önkínzásnak, a szeretethiány és
a szeretetigény kimondásnak olyan fokára jutott el, amelyet a középiskolások egy része csupán gyengeségnek, viszolyogtató érzelemnek tekint. Az általa megfogalmazott társadalmi,
erkölcsi kérdések egy részével sem könnyebb a dolgunk. A szegénységnek ezt a mértékét,
a szolidaritásnak és az azonosulásnak József Attila-i élményét szintén hitetlenül, tanácstalanul szemléli a diákok tekintélyes hányada. Atomizálódó társadalmunkban egyre kevesebb az
esélyük, hogy az egymásra utaltság példáival találkozzanak.
Hol kezdődik a költővel és műveivel való megismerkedés? Mivel egy nyolcosztályos
gimnáziumban tanítok, és elsősorban a felsősöket oktatom, elvileg egyszerű lenne a válasz: természetesen a 12. osztályban. (Ez attól is függ, hogy kik és milyen módszerrel tanították a korábbi évfolyamokat.) Akadnak persze szemelvények, költemények a korábbi
években is. Ha rajtam múlna, minél korábban kezdeném verseinek olvastatását és életrajzának megismertetését. Minden bizonnyal számos előítélet elkerülhető, oldható lenne így;
könnyebb lenne az érzelmi azonosulás. A felsősök esetében számos társítási lehetőség
adódik. Gondoljunk csak a Villont vagy Rimbaud-t fordító József Attilára! Ady utóélete
kapcsán ugyanúgy szólni lehet róla, mint Juhász Gyula felfedezettjeként, Babits elfogult,
szélsőséges bírálójaként. (Ritkán hallottam iskolában akkora csöndet, mint amikor a kritika néhány szemelvénye után bemutattam József Attilának Babitshoz írt levelét.) A varázshegy részleteinek megismerése és szerzőjének magyarországi kapcsolatai kínáltak alkalmat a Thomas Mann üdvözlése című vers felolvasására. És a kortársak közül ne feledjük Kosztolányit, akitől fakultációs csoportommal a Barkochbát is elemeztük.
A legösszetettebb, legnehezebb és legnehezebb természetesen magának a József Attila-életműnek a megtaníttatása. Más dolog ismereteket átadni róla, megint más megküzdeni az ilyen-olyan ellenállással, a gondolkodásbeli tunyasággal, a diákok (szülők) verselemzési sablonjaival, az internetről letöltött értelmezésekkel. A feleletek és az elemzések
között mindig akad olyan, amelyik feledteti a tiszavirág-életű kudarcokat. És akkor ismét
úgy gondolom (amit persze sohasem kérdőjeleztem meg igazán), hogy mégis körbe kell
adni a Kosztolányi című vers kéziratának másolatát, érdemes három osztály előtt arról
faggatni Domokos Mátyást, hogy milyen volt József Attila és Illyés Gyula kapcsolata.
Fontos lesz felidézni Déry Tibor emlékező szavait a Szép Szóból, elemezni Nagy László,
Pilinszky János, Weöres Sándor és Orbán Ottó József Attila-verseit.
Tanárként nem szabad megfeledkeznünk arról, hogy az életmű megismerésének több
rétege van. Számolnunk kell az értelmezés életkori, intellektuális, érzelmi és tapasztalati
korlátaival. Türelmetlenségünkkel, előítéletünkkel ne riasszunk el senkit József Attila olvasásától! Mint ahogy Illyés, Weöres, Kassák, Ady verseitől sem. Az a legfőbb feladatunk,
hogy felkészítsük a következő nemzedékeket az értő olvasásra, az alkotások befogadásra.
Weöres Sándort szabadon idézve: tudjanak különbséget tenni az értelmetlen és a nehezen
érthető vers között! És ne legyintsenek semmire az első olvasás után, hanem legyen kíváncsiságuk, türelmük „vallatni”, megfejteni a műveket! Így marad esélyük arra, hogy saját József Attila-képük, saját Ady-képük, saját Pilinszky-képük legyen.
Utópia ez? Természetesen. De e nélkül a tökéletesen megvalósíthatatlan eszmény nélkül nem is érdemes tanítani.

2005. április

151

ÁRPÁS KÁROLY

Középiskolás fokon
Feleselhetünk-e a nemzeti klasszikusokkal? Megmarad-e akkor a tekintély tisztelete, ha az
azt közvetítők sem gyakorolják? Beszorítható-e bármilyen közoktatási tanterv óravázlatketreceibe a művész? Vagy akár az ember? Mit is tanítunk a következő nemzedéknek: azt-e,
akit/amit közvetítünk – vagy azt, aki közvetít? Úgy vélem, e kérdések bármelyike a huszadik századi ember lázadásához kapcsolható, s ezt az avantgárd lázadást látványosan
a fiatalok élik meg: az akkori és a mostani kamaszok. Kosztolányi úgy vélte, az igazi művésznek egyszerre kell gyermeknek és felnőttnek lennie; Weöres játékossága így lehetett
az életmű meghatározó eleme – József Attila ezért lehet minden diák önkifejezésének
megkönnyítője. De milyen József Attila jelent-jelenik meg a középiskolában?
Ma visszatekintve már látom: nem volt könnyű feladata Ádám Károlyné tanárnőnek,
amikor a Petőfi-év (1973) ragyogó tavaszán József Attilára akarta irányítani a szakközepes
érettségire készülő diákjainak figyelmét. Provokáló kérdései, merész ívű eszmefuttatásai
és a tananyagtól való eltávolodása arra késztetett bennünket, hogy komolyan vegyük kérését: a szöveggyűjtemény helyett az Összessel jártunk óráira. S mikor látta, hogy gondolatainkkal el tudunk szakadni a tankönyv „kályha-anyagától”, akkor azt a feladatot adta,
hogy két-háromoldalas versértelmezéseket írjunk, fejenként hármat. Bár csak egyedül
lettem az évfolyamból pályaelhagyó, de ma is emlékszem a koleszos vitákra, ahogyan „írhatóvá” beszéltük József Attila-élményünket. Nekem a Tanítások volt a kedvenc ciklusom: keresztény neveltetésem éppúgy talált érveket elfogadására, mint a környezetemben
felbuzgó kritikus KISZ-évek reformra vágyó heve. Nem tudom, hogy az új gazdasági mechanizmus befagyása idején másutt milyen ideológiai ballasztja volt a középiskolai József
Attila-oktatásnak; nekem e versek boldog fiatalságot idéznek. És nem okozott nehézséget
a „proletárköltő” elfogadása sem: általános iskolás irodalmi színpadok emléke volt a Lebukott vagy a Tömeg, de fújtam a Szocialistákat is.
Az egyetemi oktatás József Attila-képéről most nem kívánok számot adni. A késő délutáni szemináriumok hangulata vagy a Szabad ötletek… éjszakai gépelésének izgalmai
épp úgy nem tartoznak ide, mint a viták vagy a vizsgák emléke. A középiskolai tanításról
írok.
Tíz év telt el, s 1983-ban kezdő középiskolai tanárként magam is egy szakközépiskolában kaptam feladatként a költői életmű tanítását. A szegedi Vedresben nem várták el,
hogy pályaelhagyókat neveljek – mégis szerettem volna az építős diákoknak élményemet
közvetíteni. Miközben a tananyag a Tiszta szívvel indított, s innen vezette el-le a szocialista magyar irodalom legnagyobb alakjának eszme-idolját, addig én az avantgárd költőre
irányítottam a figyelmet. A Nem én kiáltok… vagy a Kopogtatás nélkül… szerzője közelebb volt hozzájuk, mint a világháborús életérzés nemzedéki megszólalása. (Szerencsére!)

152

tiszatáj

Látva-érzékelve érdeklődésüket, kísérleteztem: a költői életmű munkásversek tanította
sajátosságát (a mikro- és makrokozmosz összefonódása) hogyan lehetne a tájversekben is
fölmutatni – ám ez nem mindig sikerült. Magam sem ismertem a „szakmát” ennyire, ráadásul az összetett és komplex képek próbára tették az asszociációs képességeket, érzékelhető volt a gimnáziumi általános műveltségi ismeretek hiánya. Viszont a tanulók nagyon fogékonyak voltak a magány kifejezésére, s érzékelték a sokféle színezetű anya-szerető-nő viszonyt.
A rendszerváltás nemcsak a Nemzeti Alaptantervet hozta, hanem iskolaváltást is:
a Deák Ferenc Gimnáziumba kerültem. Új és új kihívással néztem szembe nap mint nap:
az eddigi tapasztalatokhoz képest elképzelt gimnáziumi tanulóimmal kellett találkoznom
a valóságban – s eközben elfordult alattunk a Föld. A végzősök némelyike a politikai szabadságot a „vörösök” nem-tanulásában hirdette megélni, s többet kellett a napi politikai
történések követésére szánni az időt, mint arra, hogy megkeressem az életmű megvilágításának új szempontjait. Így tevődött át a figyelem az ouvre mélységeinek mérésétől
a párttól és a szovjet szocializmus maradványaitól való megtisztítására – ez még érdekelt
is (a diákokat csak a végeredmény: mit nem kell tanulni). Sokkal szomorúbb volt, hogy (ez
lett a jövő „trendvonala”) hihetetlenül megnőtt az érdeklődés a költő betegségei és öngyilkossága iránt. Ez az intimitás-sértő kíváncsiság nem állt arányban az életmű megfelelő
alaposságú ismeretével, emellett a diákok reakcióiban és „recepcióiban” kezdtek jelentkezni egy másféle indíttatású uniformizálódás jelei is. A Vedresben én is írattam otthoni
verselemzéseket, s a legjobbak képesek voltak önmagukat adni. Itt az elitnek induló gimnáziumban az elemzések közös jegye egy, a korábban mások által kialakított József Attilakép középiskolai követelményhez történő igazítása lett. Kérlelő kíváncsiságomat a tananyag és a követelmények túlterhelésének érvével hárították el. S ez nem csak egy-egy
osztályra volt jellemző.
A változás-változtatás lehetőségeit ígérte a kerettanterv országos és a humán tagozat
helyi bevezetése. A válogatott olvasók irodalmárrá nevelése egy megújított József Attilakép kialakítását kívánta. A kerettanterv szabadsága, a tagozat emelt óraszáma lehetővé
tette, hogy a hagyományos sikertémák (apa- és anyakép, szerelem, magány) mellett megjelenjen az Isten-kép kutatása, a József Attila-i haza- és nemzetfogalom megvilágítása és
az antropomorfikus látásmód értelmezése. Ehhez föl lehetett használni a kortárs folyóiratok elemzéseit is – ennek jelentőségét növelte, hogy ezzel mintegy bevezettem a diákokat az élő irodalom világába. (Ebben társam lett a Tiszatáj szerkesztősége: elindították
a „Diákmelléklet”-sorozatot.) Legmerészebb tanítási próbálkozásom is ide kapcsolható.
Elképzelésem lényege a huszadik századi magyar költészet két gyújtópontba állítása volt:
a stílusirányzatok szintézise felől közelítve József Attilát és Weöres Sándort helyeztem
a modern magyar irodalom kettős középpontjába; a többieket pedig hozzájuk viszonyítva
kívántam bemutatni. Elgondolásom alapja az volt, hogy a költői világkép létfilozófiai és
esztétikai egyensúlya biztosíthatja a világot felölelő művészi ábrázolás megvalósításának
lehetőségét. Nem akarom a tananyag elrendezését másfél év viszonylatában részletezni,
de azt hiszem, diáknak, tanárnak (és a belátogató kollégáknak) egyaránt izgalmas próbálkozás volt. A kísérlet sikerét kérdésessé tette, hogy a befejező félévben az érettségire kellett koncentrálni, azaz visszatértünk a „sztenderd” tananyaghoz (no meg az is, hogy csak
egy osztályban csináltam ezt).

2005. április

153

Az ezredforduló oktatáspolitikája új tantervi elgondolással állt elő, amelynek másságát
a „kimenet” újraszabályozása csak erősítette. Magam is részt vettem a kétszintű magyar
érettségi vizsga kialakításában, de közben történt egy ennél fontosabb változás is: megjelent a középiskolában az az új nemzedék, amely már a rendszerváltás fiatalsága volt –
s úgy tűnt, úgy tűnik, a tantervi programok összeállítói sokkal jobban ismerik ezeket a kamaszokat, mint mi (az idősebb tanári generáció). Rájuk, a diákokra jobban figyelve
a program összeállítói a tananyagból, szöveggyűjteményekből kihagyták, kihagyják a „problémás” verseket; ismét csak akkor mutathatunk-taníthatunk teljesebb József Attila-képet,
ha az Összesből dolgozunk. Ám ez ellen is van „orvosság”: nemcsak a tananyagot csökkentik, hanem a tananyagra szánt időt is – ismét a „diákok túlterheltsége” jelszavával. Az iskolában kötelezően eltöltendő idő egyre fogy – s hogy az iskola utáni elfoglaltság szervezésekor mi, nevelő-oktatók nem tudunk versenyezni a posztmodern fogyasztói társadalom
szórakoztató programjainak kínálatával? … A szabad verseny korát éljük.
Merre tovább József Attila? Itt megyek el előtted a Dugonics téren, állsz hetykén,
zsebre dugott kézzel, arcodon nem annyira a Horger-megbántás bánata, mint inkább
a dac:
…nem középiskolás fokon
tanítani.
Bekerültél a halhatatlanná ütött hat szerző közé, akinek teljes életművét kérik-kérhetik számon mind a közép, mind az emelt szinten érettségiző középiskolástól – ez jó. Hogy
miképpen fogják elfogadni a diákok és az érettségizők azt, hogy ez a kitüntetés jogos… ez
már a középiskolai tanárok felelőssége lesz. Mert a rendelkezésre álló tanítási idő, tantervi
tananyag önmagában kevés, hogy a kritikus kamaszok elméjükkel és szívükkel is elfogadják, amire a tanterv utasítja őket. Mert a fiatalok lázadásával minden időben számolni
kell, annak ereje azonban nem konstans: hol nagyobb, hol kisebb erejű – s nem is vagyok
biztos abban, hogy az a jó, amikor kisebb.
…jó szóval oktasd, játszani is engedd…
Hetven évesek a Levegőt! szavai, de a tanács megfontolandó. A huszonegyedik századi
diákokat a gondolkodó költő József Attila versei fogják, foghatják meg, illetve a költeményeknek érzelmi telítettsége – ez utóbbira ebben a kiüresedő világban egyre nagyobb
szükségük lehet.
És a centenárium? Az ilyen „nagy évfordulók” lehetőségek arra, hogy konzumvilágunkban egyszer-egyszer az is megjelenjen a kultúrfogyasztói kampányban, ami valóban
érték. S ha ehhez ma már csak ilyen kampány hívhatja fel a figyelmet, akkor legyen! Így
legyen.

154

tiszatáj

LAMI PÁL

József Attila tanítása
Hadd kezdjem egy tanulságos nem gimnáziumi, de a gimnáziumi oktatáshoz szorosan
köthető személyes emlékkel. A kilencvenes évek közepén, mielőtt megszűnt volna a szóbeli felvételiztetés az Eötvös Loránd Tudományegyetem és az ország csaknem összes jogi
fakultásán, rendszeresen vállaltam a szóbeli vizsgázók kérdezését és értékelését a budapesti egyetemen. A felvételizők, különösen a budapesti és a nagyvárosi vizsgázók nyilvánvalóan felvételi előkészítőkön, illetve érettségi és felvételi tételeket kész formában tálaló,
igen népszerű, de a gimnáziumi magyar- és történelemtanítást szó szerint hátba támadó
kiadványok kliséit, uniformizált szövegeit mondták fel a magas pontszám biztos reményében. Emlékszem egy felvételiző fiatalemberre, aki József Attilát húzva azt mondta: nem
tudja a tételt. Mondtam, nincs tétel, beszéljen József Attila költészetéről. Megismételte,
hogy nem tanulta meg a tételt, de felszólításomra, hogy mondja el, mit tanult a gimnáziumban József Attiláról, bátortalanul kezdve, de egyre felszabadultabban (mint akinek
nincs mit veszítenie) nagyszerű József Attila-portrét adott abban a hiszemben, hogy ezzel
ki is esett a versenyből. Feleletében érezni lehetett a kitűnő tanári munkát, a magyartanárnak a harmóniát kereső, darabokra széthulló személyiségű, a szeretet legkisebb
gesztusaiba kapaszkodó költőt hangsúlyozó József Attila-képét, amelynek hitelességében
a vizsgázó nem bízott, s érezni lehetett a József Attilával ismerkedő diák felfedezéseit és
kérdéseit, amelyek hitelességét csak vizsgáztatói unszolásra merte vállalni. (Őszintén remélem, hogy a fiatalember azóta jogász, magam maximális pontszámmal támogattam ebben, de inkább azt remélem, hogy mer önállóan, az előre gyártott kliséktől függetlenül
gondolkodni.)
Mindezt azért elevenítettem fel, hogy rá lehessen mutatni, mennyire előbbre való
mind a tanár, mind a diák részéről a személyesen átélt, kiküzdött és megalkotott kép egyegy költőről, íróról, mint az érettségizőket és felvételizőket „segítő” kiadványokban „kidolgozott tételek” tetszetős, de belső tartalom nélküli felmondása. Az átélt megismerésen
alapuló személyes kép kialakítását József Attila esetében már a költő halála pillanatától
kezdve megnehezítette a sok-sok torzítás, hamisítás, egyfajta kíméletlen ideológiai küzdelem a kisajátításra és az életmű szűkítésére, akár az esztétikai meggondolások ellenére
is. Irodalmunk talán egyetlen nagy szerzőjére sem ragasztott az utókor annyi, a befogadót,
különösen a fiatalt manipuláló és félrevezető, de vizsgán, amikor a „tétel” felmondása
biztonságosabb és gyümölcsözőbb, mint gondolatainkról számot adni, annyi sommás,
előítéleten nyugvó, végső fokon az életműtől eltávolító és elzáró közhelyet. De az is tény,
hogy az irodalom- és oktatáspolitikában kijelölt torz kép évtizedekig igaztalanul és szinte
teljesen elhomályosította József Attila nemzedéktársait, a Nyugat második nemzedékét.

2005. április

155

Ennek a többrétegű és -irányú félrevezetésnek máig ható nagy ára van – nemcsak az
irodalmi tudatban, hanem a nagyközönség számára is manifesztálódó irodalomoktatási
hangsúlyokban és arányokban is. A lélegzethez jutott ország demokratikusan megválasztott oktatási vezetése 1991-ben jelölhette ki először a középiskolai írásbeli érettségi tételeket. Az eltelt közel másfél évtized évenkénti három írásbeli tételét áttekintve azt látjuk,
hogy önálló tételként József Attila egyetlenegyszer, 2000-ben az Óda című verssel szerepel a gyűjteményben. Korábban, legutoljára 1998-ban, összesen négyszer foglalkozhattak
az érettségizők, ha akartak, József Attilával egy-egy tematikus tétel kidolgozásakor a szerelem (1991), a számvetés (1992), a táj, szülőföld, otthon (1996) és a magány (1998) lírai
interpretálásában. Annak tudatában, hogy a tételalkotók a XX. századi irodalmat részesítik előnyben, és szinte semmiképpen sem választanak témát a romantika előtti korszakokból, aligha lehet ezt a József Attilát nem méltón reprezentáló listát másként értelmezni,
mint a mindenkori oktatási kormányzat tartózkodását a problematikusan értelmezett és
a középiskolában sokáig vitathatóan feldolgozott életművel, pontosabban annak ingoványossá tett talajával szemben. (A „statisztika” 2005-től már nem javítható, hiszen a középszinten érettségizők ettől az évtől kezdve hagyományos értelemben vett, irodalmi tárgyú, értekező műfajú dolgozatot többet – vagy legalábbis egyelőre – kötelezően nem
írnak.)
Pedig József Attila egyike azoknak a kiemelt költőknek, akiknek teljes életműve számon kérhető az érettségi vizsgán – Petőfi, Arany, Ady, Babits és Kosztolányi míves társaságában. (Eddig legalább húsz magyar szerző szerepelt ilyen követelményszinten.) Nehéz
attól a veszélytől eltekinteni, hogy az érettségi vizsgának a hagyományos humán műveltséget át- és leíró átalakítása mennyire kedvez a tételforgalmazó kiadóknak. De számolnunk kell azzal is, hogy a József Attilát csaknem éretten, tizennyolc éves korban olvasótanuló diákok egy, a közoktatás szempontjából jórészt kedvezőtlen irányban megváltozott
világ gyermekei. A külső világban sokat esett a hagyomány, a múlt értékeinek tisztelete,
átformálódott a kultúra és az életmód, a gyorsan megszerezhető örömök és élvezetek
iránti mohóság háttérbe szorított korábban kikezdhetetlen erkölcsi értékeket, egyre kevesebben tudják átadni magukat az igényes művelődés örömének. A gimnazisták tudatát is
mélyen áthatja a hasznosnak tartott és a „feleslegesnek” vélt ismeretek, illetve az anyagi és
a szellemi értékek szembeállítása az utóbbiak kárára. A tudásban és a műveltségben a mai
középiskolás generáció elsősorban az érvényesülés lehetőségét látja, s nem tiszteli annak
önértékét.
Sokan és joggal panaszolják, hogy a rangos irodalom a közérdeklődés peremére szorult, s ennek bizonyítékául a fiatalok olvasási kedvetlenségét hozzák fel. A megállapítás
mint lelet igaz, de azt is tekintetbe kellene venni, hogy az irodalmat nemcsak ez a korosztály hagyta cserben, hanem már korábban, ingatag igényeivel, az ún. művelt nagyközönség, a szóbűvészettel megelégedő írói rend (a tét nélküli irodalom, ahogy Domokos Mátyás mondta) és – sajnos – a hagyományos műveltségképet romboló külső nyomásnak
engedő oktatáspolitika is felelős a rangos szépirodalom peremre szorulása, a gimnáziumban is súlytalanná válása miatt. Pedig mindeddig a magyartanítás legszorongatóbb dilemmája s egyben legszebb kihívása az volt, hogy – főleg nagy lírikusaink esetében –
szinte csak remekművekkel foglalkoztunk.

156

tiszatáj

Személyes, már tanári élménnyel kezdtem, személyes, még diákélménnyel fejezném
be. 1969 tavaszán, néhány héttel az érettségi vizsga előtt egy budai gimnáziumban Jávor
tanár úr ezt adta dolgozatcímül: József Attila tanítása. Mindenki lázasan írni és idézni
kezdett, sok-sok egyéni és átélt József Attila-kép rajzolódott ki. Örültünk a lehetőségnek,
megfogalmaztuk, mit jelent nekünk József Attila. Nem segítettek nyomtatott tételek, nem
keresgélhettünk a világhálón, a tanár úr viszont egy pár nap múlva elégedetten olvasta fel
a legjobb dolgozatokat. Így többszörösen is értelmet nyert a Horváth János-i definíció,
hogy az irodalom „írók és olvasók szellemi viszonya írott művek közvetítésével.”
Középiskolás fokon nem kívánhatunk méltóbbat a József Attila-centenáriumtól, mint
hogy maguk a versek jussanak el újra nyitott, fiatal olvasókhoz.

Március 15-én több szerzőnk is magas állami kitüntetést vehetett át. Kossuth-díjjal ismerték el Buda Ferenc, Sándor Iván és Závada Pál munkásságát. A kulturális miniszter
József Attila-díjat adományozott – többek között – Lászlóffy Csabának, Pécsi
Györgyinek és Prágai Tamásnak. Darvasi László A Magyar Köztársasági Érdemrend
Lovagkeresztje kitüntetést kapta meg. A Szegedért Alapítvány március 12-én a
társadalmi és állampolgári kuratórium díjával tüntette ki Vörös Lászlót, a Tiszatáj volt
főszerkesztőjét. A díjakhoz, kitüntetésekhez szeretettel gratulálunk!
*
Századvégi történetek. Tanulmányok, kritikák Sándor Iván műveiről címmel jelent
meg a Tiszatáj könyvek 39. darabja. Kötetünkben az irodalom, Balassa Péter szavaival,
besorolhatatlan alakjának műveiről megjelent írásokból adunk válogatást az író
75. születésnapján. József Attila centenáriumára adtuk ki Lengyel András „gondja kél
a gondolatban”. Az értekező József Attiláról
című tanulmánykötetét.
*
A Németh László Társaság március 4-én emlékezett a Farkasréti temetőben harminc évvel
ezelőtt elhunyt névadójára. Olasz Sándor, a társaság elnöke mondott beszédet, Nagy Gáspár „Éjszakáimban lámpafény” című versét olvasta föl.
Helyesbítés
A Tiszatáj ez évi 2. számában megjelent Illusztrációk a Németh László-filológia nehézségeihez
című írásomban szelíd kritikával illettem a Püski Kiadó A minőség forradalma – Kisebbségben
című négykötetes Németh-kiadását (1992–1999), amiért nem vette föl az 1931-ben a Nyugatban
megjelent Pap Károly című cikket. (63. l.)
Az igazság azonban az, hogy ez a Püski-sorozat – a kiadó előzetes döntése értelmében – az 1945
előtt kötetben is megjelent Németh László-írásokból válogatott, márpedig a szóban forgó cikk 1945
előtt nem jelent meg kötetben.
A Püski Kiadó és az olvasók elnézését kérem.
Monostori Imre

Májusi számunk tartalmából
BÁLINT PÉTER, DARVASI LÁSZLÓ, JÓKAI ANNA, MÁRTON LÁSZLÓ prózája
ZALÁN TIBOR, PINTÉR LAJOS, BÁGER GUSZTÁV versei
KULCSÁR SZABÓ ERNŐ, FRIED ISTVÁN, SZABÓ GÁBOR tanulmánya
„A Tisza-parton mit keresek?” (Hollósi Zsolt beszélgetés Temesi Mária operaénekessel)
MÓSER ZOLTÁN József Attila-esszéje és fotói

Ara: 350 Ft
Előfizetőknek: 300 Ft

1 1600 8

