tiszatáj
2 0 0 3 . J Ú N I U S * 57. ÉVF.

?

Fenyvesi Ottó,
Kovács András Ferenc,
Monoszlóy Dezső, Tőzsér Árpád versei
Sándor Iván esszéje
Csabai Ferenc, Darvasi László prózája
Weöres Sándor emlékének
„A Tisza-parton mit keresek?"
(Hollósi Zsolt beszélgetése Simái Mihállyal)

tiszatáj
IRODALMI FOLYÓIRAT

Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:

ANNUS GÁBOR
(művészeti szerkesztő)

DOMÁNYHÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
•*••4
íf
a Nemzeti Kulturális Örökség Minisztériuma
Nemzeti Kulturális Alapprogram
Hs-Jr f f f
~
•
támogatásával.
MMZKD KLLTTRÁI tSOHÓKSfc
. ,
^ufe»^
Al
Felelős kiadó: Tiszataj Alapitvany.
|vmH)| ^ v
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a IIÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negvedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 6. SZÁM
2003. JÚNIUS
FENYVESI OTTÓ: Halott vajdaságiakat olvasva (György
Mátyás; Moholy-Nagy László) ...............................
KOVÁCS ANDRÁS FERENC: Kereskedelmi turizmus;
Világjáró erdélyiek; A gagyi atyafiak; Porcus Transsylvanicus; Taligás kandúr; Pernambuco; Gyászos
özvegy; Dunántúli desdemona; Olasz fodrászat;
Neoposztmodern; Vidéki festőnő ..........................
CSABAI FERENC: Jégkorszak ........................................
SIMAI MIHÁLY: Gyulai tabló (krinolini barátaimnak,
Bajnok Zolinak és Juhász Pistának) ........................
TŐZSÉR ÁRPÁD: legenda (kertész-fotó alá) ...................
DARVASI LÁSZLÓ: Újabb borzasztó bűnügyek a Fővárosban ..................................................................
TATÁR SÁNDOR: A ti országtok bizony e világból való.
Csak éppen(...) ........................................................
MONOSZLÓY DEZSŐ: Töltésszimmetria; Vampirella;
Ödipusz; Érintetlenül; Legenda; Caligula-bár; Múlt;
A tudat hatalma; Hamelni patkányfogó .................
SÁNDOR IVÁN: A vak a szirt szélén (nem) a semmibe
lép (A játszma végnélkülisége) ................................

3

8
11
29
31
32
40

42
48

90 éve született Weöres Sándor
ÚJVÁRI EDIT: Weöres Sándor mariológiája (A Hetedik
szimfónia értelmezése a Szűz Mária-tisztelet szemszögéből) .................................................................
NAGY L. JÁNOS –VÖRÖS LÁSZLÓ: Weöres Sándor szegedi vonatkozásaiból ..............................................

58
70

ALFÖLDY JENŐ: Tények feltárása, legendák oszlatása
(Tüskés Tibor: A határtalan énekese); A zarándok
útja (Domokos Mátyás: A porlepte énekes) ...........

75

TANULMÁNY
SZABÓ GÁBOR: Napozz Holddal! – analízis (Füst Milán: Nevetők) ..........................................................
KABDEBÓ LÓRÁNT: „És történelme van a meséknek”
(Monoszlóy Dezső poétikája) .................................

86
93

„A Tisza-parton mit keresek?”
HOLLÓSI ZSOLT: „Minden jel egyben rejtjele egy magasabb, szakrális jelenlétnek” (Beszélgetés Simai Mihállyal) .................................................................... 102
Szerkesztői asztal ........................................... a belső borítón

ILLUSZTRÁCIÓ
NAGY ATTILA alkotásai a 30., 41., 69., 74., 101.
és a 115. oldalon

FENYVESI OTTÓ

Halott vajdaságiakat olvasva
GYÖRGY MÁTYÁS
Tájkép lángoló zsiráffal.
Bakamundéros madárijesztő.
A hurkát nagyon szerette,
a pálmafa zöld koronáját,
a kávéházak füstjét
és az andalúziai kutyát.
Költői hangját nem találta.
Dugni skatulya,
repülni disznót.
Diszkrét bajusz.
Ismét csudák.
Éljen Marinetti és a jövő.
Megjöttek a futuristák,
megjöttek a pécsiek,
a világmegváltó emigránsok.
A Mariahilferről a kisebbségi
magyar skizofréniába,
ahol oly titokzatos és bús volt az élet,
amit élni adatott.
Valami miatt oly titokzatos,
mint a patikamérleg.
És a költészet
torzón
befejezetlenül.

4

tiszatáj
Bécs, megnézni a Don Giovannit az operában,
aztán vacsora, aztán haza. Másnap valami kiállítás,
Klimt és Schiele, széttárt combú aktok,
aztán Café Central. A legremekebb sütemények.
Jegeskávé meg valami torta, és ez lenne Európa.
A sarokban egy nagybajuszos figura, gipszszobor.
Bécs. Mozart, Beethoven. Mahler és a két Wittgenstein.
Schubert a Zentralfriedhofban van eltemetve.
És valaki, akivel akkor, egykor
karonfogva sétálgatott.
Dettre altatót kevert a levesbe.
Ő nem,
ő hitt a jövőben.
Látta Auscwitzben a halált,
ahogy muzsikált,
érces trombitát fújt,
nyakatekert indulót.
A halál
egy hegycsúcson állt és integetett felé.
Dettre altatót kevert a levesbe,
ő nem,
ő elment a lágerbe.
Kaddis csöpög a tarisznyából,
és a szemed sarkából.

GYÖRGY MÁTYÁS (1887–1944) költő, gyógyszerész. A Geiger földbirtokos családból
származott. A Nyugat csillagképében indult, első verseskönyvét a folyóirat adta ki,
majd Kassák Lajos köréhez csatlakozott, de hamarosan vele is szakít, aktív szerepet
vállalt a Tanácsköztársaságban. Bécsbe emigrált, majd Szabadkán élt. A magyar költészet legprovokatívabb és legszélsőségesebb futuristája. A fasizmus áldozata lett.

2003. június

5
MOHOLY-NAGY LÁSZLÓ
tempó
tempó
tempó
vázlat egy film forgatókönyvéhez
egy pohár víz
nagyközel
bácsborsód, mohol,
bécs, berlin, london, chicago
vöröshagyma és mikróba
fémkonstrukció szerkesztése
téglafelvonó, daru mozgás közben
alulról, felülről, ferdén
kalapács
egy tigris dühöngve futkos a ketrecében
rohanó házsor
Kassák Lajos: Egy ember élete
gyorsuló monológ
raktárhelyiségek és pincék
sötétség
SÖTÉTSÉG
vasút, országút, hidak, viadukt
hullámzó víz hajókkal
függővasút
a vonat alja egy sínek között árokból felvéve
egy bakter szalutál
közeli felvétel a szeméről
DÜHÖNGŐ HIÚZ
néger fiú egy áruház üvegfolyamában
tempó, tempó, tempó
tömeg a nagyvárosi utcán
alulnézet, felülnézet, harántnézet
villamosok, autók, biciklik, konflisok, buszok
minden elsüllyed a mélybe
világítótorony
a felvevőgép felbillen
különböző színek

6

tiszatáj
lepedők
szennyvízcsatornák, a fény tükröződik a vízen
szikra spriccel, tükörsima autópálya, fénytócsák
5 másodpercig csak fekete vászon
Walter Gropius, Bauhaus
fényreklám
csaholó kóbor ebek
tűzijáték a Luna-parkban
robogó hullámvasút
magasugrás, rúdugrás, zuhanás
tízszer egymás után
forgó kerék, forgó artista
nagyüzem, áttetsző felvétel
salto mortale
BÁCSBORSÓD
lányok lába
futballmeccs, erős tempó
stadionban ülő közönség
női birkózók
revolver
giccs
tomboló tömeg
füstkarikák
jazz
közelkép hangszerekről
egy pohár víz
utcalányok
CHICAGO
tigris ketrecben
rézsútosan felszökő gyárkémény füstölög
egy búvár alámerül a vízbe
karfiol alakú füstgomolyok
pergő propeller a vízben
csatornanyílások
a búvár alámerül
absztrakt festmény, táblakép
hús szeletelése
FORTISSIMO

2003. június

7
hulladékfeldolgozás
ócskavashegyek, csavarkupacok, használt lábbelik
egy pohár víz
koporsók a hullaházban
fényreklám
Sears Tower, Wrigley Building
rohanás balra-balra-balra
vágóhíd, barmok, kolbászfeldolgozógép
egy oroszlán torka lassan betölti az egész vásznat
néhány másodperc sötétség
egy kövér ember pocakja
trapéz, lányok lába
oroszlánok bohócokkal
egy hulla úszik a vízen
vízesés robajlik
katonák
egy fényképezőgép, villanó vaku
egy pohár víz
mozgó víztükör
AZ EGÉSZET MÉG EGYSZER GYORSAN ÁTOLVASNI

az egészet még egyszer újraolvasni
vége
„Az összművészet gondolata könnyen érthető az egyre fokozódó specializálódás korában. A műfaji elkülönülés és ennek minden területet feldaraboló hatása teljesen lerombolta azt a hitet, hogy van még lehetőség valamennyi terület egységének kialakítására, az élet totalitásának megragadására. Mivel azonban az összművészet csak additív
egység, még ha szervezett egység is, ma már ezzel nem elégedhetünk meg. Nekünk
nem összművészetre van szükségünk, amely elkülönül a mellette áramló élettől, hanem
az élet valamennyi mozzanatából felépülő szintézisre, amely végül összművé (életté) válik, s amelyik egyúttal minden elszigeteltséget megszüntet, és amelyben minden individuális teljesítmény biológiai szükségszerűségekből fakad és egyetemes szükségszerűségekbe torkollik.”
(Malerei, Fotografie, Film – Festészet, fényképészet, film. 1927, Berlin)
MOHOLY–NAGY LÁSZLÓ (1895–1946) képzőművész, fotográfus, művészeti szakíró.
Bácsborsódon született, majd Moholon nevelkedett. A XX. századi művészet egyik
legsokoldalúbb egyéniségének tartják. A Kassák-féle Ma körből indult, 1923-tól 28-ig
berlini Bauhaus tanára volt. Később Londonba, majd 37-ben Chicagóba költözött,
ahol megalapította az Új Bauhaust.

8

tiszatáj

KOVÁCS ANDRÁS FERENC

Kereskedelmi turizmus
Egy bankár – kedvence Thaiföld –
Bangkokban terjesztett tejfölt…
Jól beinkasszálták,
Csapolták, masszálták,
S nyögött: „Ó, Thaiföld úgy feltölt!”

Világjáró erdélyiek
Volt egy úr, ismerte Nyomát:
Izgága, nyugtalan nomád…
Egyszer bebújt ódon
Házába Nyujtódon –
Azóta sem lelik nyomát!

A gagyi atyafiak
Két gagyi atyafi Etédet
Keresvén egy lyukba betévedt.
Egyik szólt: „Itt, koma,
Etédnek nincs nyoma…
Ez a hely Etédnél setétebb!”

2003. június

9

Porcus Transsylvanicus
Volt egy pór: lakhelye Disznójó.
Azt hitte: a disznók piszka jó,
Ha tölti kolbászba…
S így került kórházba
Kóstolót rókázva Disznajó!

Taligás kandúr
Egy kandúr alacsony taligán
gurult át Balatonaligán…
Egy cicus is állt ott,
s utánakiáltott:
„Mi újság Aradon, Palikám?”

Pernambuco
Volt egy úr, lakhelye Recife:
Fogadott folyton egy decibe,
Hogy brazil a rumba –
S belefúlt a rumba…
A túl sok rumra nincs recipe.

Gyászos özvegy
Három férjet szekált Amacon
Sírba egy házsártos amazon.
Elpatkolt Árpija,
S jajong a hárpia:
„Nyugodjál, Árpika, legalább
Nem lesz rád panaszom!”

10

tiszatáj

Dunántúli desdemona
Kopasz, de rendes csaj ági:
Kameli minden csajági…
Féltékeny meg mokány
Férje ennek okán
Marokszám tépte a haját ki!

Olasz fodrászat
Úgy hat a hajdivat Izura!
Főleg a kis kefe-frizura:
Fölül is fazonos,
S alul is azonosRa vágják, de senza misura!

Neoposztmodern
Szeszélyes népművész Aletta:
Kezében szőrpamacs s paletta!
„Ezek aktok?” – kérdik.
„Csak objektek, térdig.”
S nem értik, hogy mit ért alatta.

Vidéki festõnõ
Sohasem láthatta Veronát!
Érezte: élete eronált…
Velencét s Firenzét
Álmodta: milyen szép!
Estente bevett négy veronált.

2003. június

11

CSABAI FERENC

Jégkorszak
1.
Vastag, mint egy szivar, és hosszú, mint a mutatóujja. A bőre szőrös és
sötétkék, és ízelt testével izgatottan tekereg.
Ha megfogja, a befőttesüvegbe dugja. Abba, amit maga mellé rakott, mikor
letérdelt hozzá a fűbe. Jó hosszan figyeli és egészen közelről. Aztán körbenéz,
keres valami csipesznek valót. Mert nem mer hozzányúlni a kezével. A háta
mögött száraz gaz. Letöri. És roppant egyet a száron, hogy kettő lesz belőle.
Kész a primitív csipesz. Óvatosan közelít. A két szár közé fogja. És lassan felemeli. A vastag és szőrős és sötétkék hernyó pedig visszaesik. Folyton visszaesik. Mindig a hátára. Ilyenkor látja, hogy van neki sok apró lába. Száz lába.
Vagy ezer lába. És sose akar elfáradni a nagy kapálódzásban.
– Szeretik a harcsák – mondja hirtelen a pap a bolond feje felett. Horgászbot van nála és egy sárga festékesvödör, a halaknak. Áll ott, a napnak háttal,
reverendában. Felnéz rá a bolond, de majd kiszúrja két szemét a fény. A tenyerével csinál magának alkalmi szemellenzőt.
– Reggel én is találtam egyet. Itt, a kövek között. Feltűztem a horogra, csak
úgy kísérletképpen. Meglepődtem, mert gyorsan jött a kapás, annyira gyorsan,
hogy még a szokásos imára se futotta. És tessék, fogtam vele egy háromkilós
harcsát – mutatja a vödörben lamentáló ragadozót a bolondnak a pap.
– Atyám, maga tudja, miféle állat ez?
– Hernyó, amiből lepke lesz – mondja a pap, és leguggol a bolond mellé.
Felveszi a csúnya és szőrős állatot. Ő meg merte fogni kézzel! – Isten tudja, miért, de a harcsáknak nagyon ízlik. Kell ez neked?
– A nevét az állatnak, azt tudja-e?
– Nem. De szerintem valami közönséges. Add ide azt az üveget!
A bolond lecsavarja a lyukacsos tetejét, és nyújtja az üveget a papnak.
– Megvagy! – engedi el a hernyót a pap. Az meg halkan koppan az üveg alján, és kezdi megint, hogy össze-vissza tekereg.
– Rakd rá a tetejét, nehogy eliszkoljon!
A bolond rárakja.
– Szerintem meg éppen hogy nem közönséges.
– Szóval, ideadod nekem?
– Magának elárulok most valamit. De úgy tartsa meg, amit mondok, mintha
a legeslegförtelmesebb bűnömet gyónnám a templomban. Ugye, érti?

12

tiszatáj

– Megijesztesz, te bolond! – nevet fel a pap.
– Egy idegen civilizáció küldötte van ebben az üvegben – súgja oda a papnak.
Értetlenkedve hallgat a pap. És nézi az egzaltált férget. Most mitől furcsább,
mint az előbb? Hát persze! Mert enyhén torzít az üveg fala.
– Egy idegen világból jött ide. Egy alagúton keresztül.
– Nem mondod!
– A világok mindegyikében, akárcsak itt, a Földön, rengeteg a sötét lyuk.
Egérlyuk, rókalyuk, barlangok. Mindenféle lyuk. A legtöbb nem is vezet sehová, de némelyik...
– De némelyik?
– De némelyik vége egy másik világba nyílik. Egy teljesen másik világba.
A pap homlokát ráncolja.
– Látom, nem hiszi.
– Nézd, fiam, én akkor is elfogadom tőled ezt a hernyót, ha történetesen
földönkívüli. Mondom, a harcsák nagyon szeretik. Akkor adod?
– Megkapja, ha már ennyire akarja. De van feltételem.
– Mi lenne az?
– Hogy velem jön a kijáratához az alagútnak.
– Messze van ide?
– A felvégen. A Rozi kertjébe nyílik.
– Hosszú séta lesz, de legyen!
És felállnak ők ketten, délidőben, a kőmező kellős közepén. Kőtengernek is
mondják ezt a helyet. Mert rengeteg a kő, tényleg. Szétdobálva a fűben, kábé
egy négyzetkilométeren. Körös-körül pedig halványkék színűek és szabályosan
kúp alakúak a hegyek. Igazi vulkánok voltak. Tizenhárom millió évvel ezelőtt.
A bolond kőre ugrik, jobb kezében az üveggel. Majd a kőről egy másik kőre.
Aztán egy harmadikra, és tovább. A pap inkább az ösvényen kullog, kacskaringózva a zuzmófoltos kövek között. Lehajtott fejjel cipeli a horgászbotot
meg a harcsát, a vödörben. Egybeszabott, alul szoknyaszerű és fekete ruhában.
– Vigyázz azzal az üveggel, te! Összetöröd itt nekem a kövön, és megszökik
a hernyó. Aztán mivel fogok harcsát legközelebb?
– Ne aggódjon egy cseppet se! A jóisten kezében sem lenne nagyobb biztonságban ez az állat, mint nálam.
2.
Egy világnak itt a vége. Tovább nem terjeszkedhet. Mert az útját szikla
állja. A felső faluvégen, és óriási nagy. Ördög-sziklának hívják az itteniek. Az
egyetlen utca, a főutca tehát zsákutca. És ráadásul felfelé lejt. Errefelé így
mondják a hegymenetet. Messze ott éppen jön fel rajta a bolond meg minden

2003. június

13

horgászfelszerelésével a pap. Lehajtott fejjel, tikkadtan. És a nagyon lyukas aszfalton egy szót se szólnak. Ember vagy kutya nem mozdul utánuk. Szigorúan
be van tartva ma is a szieszta.
Legutolsónak van a Rozi háza. Kis kerttel, a nagy szikla alatt. Ennél megállnak. A fakerítésen túlra bámulnak. A Rozi háza is csak olyan itt, a felvégen,
mint a többi kevés. Ebben a jelentéktelenül kicsi és hegyi faluban, ahol utca
csak egy van, ház meg vagy ötven. A Rozi háza mellett tehát kert, ameddig
a szikla engedi. Tiszta gaz. Derékig állnak benne a korhadt gyümölcsfák. Meg
egy madárijesztő. De ő nyakig. Van lyukas kalapja, és a feje rongygolyó. Vigyorog. Egyfolytában és mindenen. Mert szeme alá szájat vigyorra ferdítve csináltak neki.
– Meglátszik, hogy rég nem érintette férfi keze a kertet – szól oda a bolond
a kerítésnél szuszogó papnak, aki terebélyes zsebkendőjébe bújva izzadt homlokát törölgeti. Hiába, zsíros testét a lejtő felfelé megviselte. – Pedig járnak ide
férfiak rendesen.
– Munkások, a gyárból.
– Látja, ott van? – mutat be a bolond a kert végébe. – Ott, a sziklafal alatt.
Ahol kifújja magát az a halovány füst.
– Valamit füstöt, azt látok. A pincéből jön, amit a sziklába vájtak.
– Nem pince az, hanem a kijárat. Az alagúté.
– Pince az, te bolond. Mindig is az volt.
– Nincs igaza. Az az alagút vége. Ami minket egy másik világgal összeköt.
Ott lépnek ki azok, akik abból a másik világból jönnek. A hernyó, az üvegben, az is onnan mászott elő. És jönnek még mások is, majd meglátja. Másfajta
és sokkal félelmetesebb állatok. De most még nem lehet. Mert eltömődött az
alagút vége. Elzárja egy nagy szikla.
– Most ezt higgyem el neked?
– Máshonnan nem jöhetett. Valami történt odaát, abban a másik világban,
és elmenekültek.
A bolondra rálegyint a pap. Aztán megkérdi:
– Nincsen itthon senki?
– Még reggel elment a Rozi.
– Na, igen. Magam is láttam, hogy felszáll a buszra.
– A hetesre.
– Mintha hízott volna egy kicsit az utóbbi időben.
– Én is megfigyeltem, de szerintem, így húsosan, jobban néz ki. És kettőkor
jön haza a busz, úgyhogy sietnünk kell, atyám. Fél óránk ha van még.
– Sietni? Hová?
– Hát a kertbe be.
– Nem rendes dolog ez, fiam. Besurranni, mint egy tolvaj, a másik kertjébe.

14

tiszatáj

– Emiatt ne fájjon a feje, atyám. Meleg van, a munkát ilyenkor egy se szereti. Otthon vannak, fekszenek a hűsben. Tudja azt maga is, milyenek itt a népek.
– De a kutya lármázhat.
– Megdöglött. Még tavaly búcsúkor, tizenhét évesen. Tisztára süket volt
már szegény, és a szeme ronda hályogos. Akkor megyek előre.
– Várjál! És ha itthon van valamelyik férfi?
– Az nem lehet. Senki idegen nem jár erre egész nap. A Rozihoz csak este
jönnek, maga is tudja. És nem szokott itt aludni egyik se. Elmennek a motorukon, amivel ide ette őket a rosseb.
– Én inkább kint maradok, azt hiszem.
– Hát nem kell a hernyó? – mutatja fel a befőttesüveget a bolond.
– Már hogyne kéne! Harcsához a legjobb csali.
– Ha elkísér az alagút végéhez, odaadom.
– Jól van, jól van. Indulj, de gyorsan!
A bolond könnyen nyitja ki a kiskaput, ami be sincs zárva, és vág át a gazos
kertbe taposott ösvényen. Kelletlenül követi a pap, minden horgászfelszerelésével a kezében. A pince előtt megállnak. A picéből füstöl ki a hideg pára.
Mert ajtó, az nincs rajta.
– Már három hónapja figyelem ezt a helyet. Én nem bírom ki, atyám, hogy
ne menjek be – mondja a bolond, és átnyújtja az üveget a papnak. – Fogja,
a hernyó. A magáé, ahogy ígértem. Biztos van még belőlük az alagútban. Azokból majd szedek. Csak az a baj, hogy nincs nálam több üveg.
– Hát mégis bemész?
– Muszáj. Jöjjön maga is velem!
– Nem. Én nem. Megfázom a hidegben.
– Nekem kifejezetten jólesik.
A bolond megindul, befelé a pincébe.
– Nem félsz?
– Kicsit. Félek, hogy elmozdul az a nagy szikla, és az alagút magába szippant. Az ilyen sötét helyekről az ember annyi mindent képzel meg olvas.
– Azért mondjad, hogy bent mi van. Jó?
– Jó. Mondom.
A bolond kicsit előrehajol, és belép a bejáraton.
Vár egy percet a pap. Egy szót se szólt még a bolond.
– Na, mi van?
– Jégcsapok!
– Jégcsapok?
– És nagyok! Van akkora is köztük, mint a karom.
– Nem mondod!

2003. június

15

– Mertem én magának hazudni valaha is? Még azt is elmondom, tudja jól,
ha magamhoz nyúlok. Szégyellem, de néha rávisz a természet. Most mondja
meg, atyám, mit csináljak? Gyónok, utána pedig tisztességgel vezekelek, az előírás szerint. Esküszöm, soha nem mondok kevesebb imát, mint amit maga,
atyám kimér nekem. A penzum az penzum. Nálam ez elvi kérdés – kiabálja jó
hangosan kifelé, a pince belsejéből a bolond.
– Tényleg jégcsapok?
– Mondom, hogy azok.
Nem hezitál tovább a pap:
– Várjál, megyek.
A pap is előrehajol kicsit, és belép a bejáraton. Minden horgászfelszerelésével a kezében.
3.
A rendőr az egyetlen üres székért nyúl, és karcolja vele a követ veszettül,
mikor a Rozi alá tolja.
– De kigömbölyödtél, hallod-e? – szól oda a rendőr a Rozinak, csak úgy
mellékesen. A nő tehát nagy hasával leülhet itt, a sarokban, de az asztal túlsó
felén a bolond meg a pap állva marad. A kocsmában minden hely foglalt.
A kocsmában mindenki ezt a négy embert figyeli. Plafonig ér a füst.
– A tényállást ismertetem – mondja a rendőr, de előbb beleiszik a sörösüvegbe. Nem számít, hogy körben az üveg nyaka aranysárga alufólia.
– Ugye, fiam, te nem hiszed, hogy tolvajok vagyunk? – kérdi a rendőrtől
a pap. Még mindig nála a horgászfelszerelése. A vödröt a harcsával meg a botot
le se tette.
– Illetéktelen behatolás. Jegyzőkönyvbe vettük.
– De Rozi, kérem, hiszen nem tűnt el magától semmi! – sopánkodik a pap.
– Azt még nem lehessen tudni – vág oda a papnak a Rozi.
– Vizsgálódunk az ügyben alaposan. És most választ várok, atyám. Arra
a lényeges kérdésre, hogy mit keresett ma délután tizennégy óra tizenkét perckor ezzel a féleszűvel a Rozi pincéjében?
– Az nem is pince! Hanem az alagút vége! – mondja a bolond felháborodottan.
– Alagút? Beszélsz itten hülyeségeket!
– Igenis, alagút. És egy másik világgal köt össze minket.
– Szóval, jött ki az a füst a bejáraton. Gondoltuk, fiam, valami baj van. Tűz,
vagy ilyesmi. Én igazából nem is akartam bemenni. Aztán mégis.
– Felbujtották, atyám, azt mondja?
– Igen. Vagyis nem! Közös elhatározásból mentünk be, hogy megnézzük,
mitől van a füst.

16

tiszatáj

– És mitől?
– Hát attól, hogy odabent jégcsapok, kint meg harminchat fok van.
– És te bolond, mit mondasz?
– Azt, hogy hatalmas vihar van egy bolygón, innen a harmadik galaxisban,
tudd meg! A szél felkavarja a port, és a por eltakarja az ottani napot. Lehűlt
a levegő, mert nem süt a nap. És hideg van. És esik a hó. Már hat napja.
– Ez totál lökött! Azt hiszed, hogy leírok én ebből a sok baromságból bármit is a jegyzőkönyvbe? Hogy diszk..., hogy diszk..., hogy diszkreditáljam magamat?
– Az állatok menekülnek, mert fáznak. Belebújnak minden lyukba. Az
egyik lyuk egy hosszú alagútnak a bejárata. A kijárata meg itt van. Csak most
éppenséggel el van dugulva.
– Szűzanya, segíts! Ez még bolondabb, mint hittem.
– Megmutatom! – kiált fel a bolond, és kirántja a Rozi könyöke alól a mocskos abroszt. Az orra alatt két sarkánál megfogja, és maga elé kifeszítve lelógatja.
– Atyám, segítsen maga is! Fogja meg alul a két sarkát, hogy jó feszes legyen.
A pap már hajol is, hogy amire felkérte a bolond, készségesen megtegye, de
előbb a horgászfelszerelését, a harcsás vödörrel együtt, beállítja a sarokba.
– Mi készen is vagyunk. Dugd bele a mutatóujjadat! – bíztatja a rendőrt
a bolond.
– Aztán minek? – néz körbe a kocsmában a rendőr és várja, hogy röhögjenek. De mosolyra se rándul a szája senkinek. Valami nagyon komoly dolognak kell ennek lennie!
– Dugjad már, na!
– Szórakozol velem? – horkan fel a rendőr, és a képét a bolond képéhez
tolja. Hatásszünet következik. Egymásba ér a leheletük.
– Csináljad már, hadd haladjunk! Egy nagy tál borsót kell még ma délután
kifejtenem – szólal meg keserves hangon a Rozi.
– Nem úgy van az! – torkolja le a rendőr nyomban. – Hát már csak nekem
van meg a józan eszem?
A kérdésre nem jön válasz, hiába néz körbe a rendőr másodszorra is. Csak
ül rezzenéstelenül, plafonig füstben, a sok fapofa. Még a pohárhoz se nyúlnak,
annyira.
– Na és ha beledugom, mit bizonyítok vele?
– Hogy a tér görbe – válaszolja a rendőrnek nyugodt hangon a bolond.
– Úgy van, ahogy mondja. Tudja, a bolyai geometria. Biztos maga is tanulta
a gimnáziumban – próbálja kisegíteni a bolondot alulról a pap.
– Én esti tagozaton jártam ki. Ilyenről ott nem beszéltek.
– Hát akkor dugja bele! – biztatja a rendőrt lelkesen a pap.

2003. június

17

– Esküszöm, visszavonom a feljelentést, ha azonnal bele nem dugod – morog az asztalnál a Rozi.
– Jó, beledugom! Hadd legyen karácsonyotok!
Mélyen a szemébe néz a bolondnak a rendőr, mikor mutatóujjával a mocskos abroszt megböki. Az abrosz túloldalt kitüremkedik, és lassan felveszi a formát, amit a rendőr vastag ujja kialakít.
– Na, látja, nincs ebben semmi ördögi! – lelkendezik a két sarokhoz lehajolva a pap.
– Most már te is látod, hogy keletkezik a világűrben alagút – nyugtázza
a bolond.
– A térnek egy pontja, én sem tudom, miért, de egyszer csak kicsücskösödik – folytatja a pap.
– És nőni kezd – ezt a bolond mondja megint.
– Jó hosszúra, míg neki nem ütközik egy másik galaxisnak – jön erre a pap.
– Akkor aztán összenőnek – fordul a bolond a kocsmában a többiekhez.
– Bizony, az alagút meg az a másik galaxis – bólogat a kocsmatöltelékeknek
a pap. De erre se rezdül meg egyik se.
– És a két galaxis lakói átmennek egymáshoz látogatóba – szövi tovább hipotézisüket a bolond.
– Úgy látszik, ők jöttek előbb hozzánk, azzal, hogy megjelentek ezek a furcsa hernyók itt. Elárulom nektek, a harcsák nagyon szeretik – fejezi be lelkendezve a pap.
– Visszavonom a feljelentést – emelkedik fel a nagy hasával a Rozi.
– És ha elloptak tőled valamit? – kérdi a rendőr felháborodottan. – Végre
van munkám, te meg elvennéd tőlem!
– Ha elloptak valamit, hát akkor elloptak, de az időmet már ne lopják még
mellé nekem!
– De leányom, mi csak benéztünk a pincédbe, mert ott lógnak azok a jégcsapok! Elvégre nyár van, és az a pince kész csoda. A húshoz meg a zöldséghez, amit ott bent tartasz, mi hozzá se nyúltunk. Egy darab se hiányozhat. Mit
gondolsz, hogy isten szolgálja a hőségtől megőrült, és vétett a parancsolat ellen?
– És maga mellett ez a bolond? – kérdezi foghegyről a Rozi.
– Istenfélő ember, te is tudod. A lopást az egyik legnagyobb bűnnek tekinti.
Isten nevére mondom, nem tettünk semmi rosszat.
– Kompromisszumot javaslok! – kiált fel a bolond. – Ott van az a kert magánál, Rozi. Csupa egy gaz. Fogadjon fel bennünket, és mi az atyával rendbe
tesszük. Ha már azok a motoros férfiak nem segítenek. A legeslegszebb kertet
csináljuk belőle a faluban, esküszöm. Természetesen nem napszámban, hanem
ingyen.

18

tiszatáj

– Fiam, én sajnos, nem vállalhatom. Melléd állnék szívesen, hiszen, amit
mondasz, istennek tetsző cselekedet. De te is tudod, mennyi a dolgom. Sok
időmbe van, hogy a nyájat az igaz útra tereljem.
– Mit nem mondasz, bolond? – teszi a kezét csípőre a Rozi. – Sokat beszéltél itt össze-vissza, de ezt az egyet értem. Hát legyen! Reggel hatra várlak, a többit majd meglátjuk.
– Akkor sztornó a feljelentés, azt mondod, Rozi? – kérdi a rendőr lankadtan.
– Sztornó. Egyelőre.
4.
– Nesze, igyál! – dobja oda a bolondnak az egy üveg sört a Rozi. – Nem találtam a nyitót, úgy bontod ki, ahogyan akarod.
– Így! – mondja a bolond, és leharapja az üvegről a kupakot. A kertben áll
és támasztja a kaszát. Reggel óta már le is vágta a derékig érő gaz nagyját. – Elteszem a zsebembe, nem szemetelek – mutatja fel vigyorogva a foggal kitépett
kupakot. – Most pedig a babára iszok. Legyen egészséges, és nőjön nagyra!
– Jól van, igyál, aztán csináld a dolgodat tovább.
– Mi lesz a neve, ha megkérdezhetem.
– Majd eldöntöm, van rá öt hónapom.
– A szerencsés apa? Ismerem?
– Semmi közöd hozzá!
– Én mondom, igazi csoda.
– Már megint kezded azt a sok marhaságot a pincéről, bolond?
– Én most arra gondolok, hogy csoda gyereket várni a maga korában, Rozi.
Ha meg nem sértem.
– Átok ez, nem csoda.
– Hány évesnek tetszik lenni?
– Mit gondolsz, majd pont neked mondom meg?
– Tegnap, hogy otthagyott bennünket, magáról kezdtek el beszélni a kocsmában. Mondták, hogy ennyi meg annyi éves, meg hogy kész csoda, hogy terhes. Na, én akkor papírt meg ceruzát kértem, és sorra kérdeztem mindenkit,
hogy mit gondolnak arról, hogy maga hány éves. És mindenki mondott valamit. Aztán az adatokat szépen rangsorba raktam. A legkisebbtől a legnagyobbig. Nálam van a papiros, ha akarja, megmutatom – veszi ki a zsebéből az öszszegyűrt cetlit a bolond.
A Rozi közelebb megy hozzá, és a papírt elveszi. Belenéz. A fejéhez kap, és
felnevet. Jó hangosan.
– Az adatokból kiszámoltam a számtani átlagot. Ott van legalul, látja? Nálam a maga kora ötvenhárom évesre jött ki. Tévedés kizárva, mert háromszor

2003. június

19

is ellenőriztem, és az atyának is ennyi jött ki. Mert velem együtt ő is számolta
egy másik papíron.
Csak nem hagyja abba a nevetést a Rozi. A nagy hasát fogja, jobbra-balra
dülöngél, és hirtelen elesik. Bumm! Földet ért, letarolta a gazt. Hiába kapott
utána két kézzel a bolond.
– Nem esett baja? – kérdezi kétségbeesetten a bolond, mert a Rozi nyekkent egyet, és elhallgatott. A nő semmit se szól. És le van csukva a szeme.
– Magát kérdem, hallja, Rozi? – térdel le hozzá a bolond. Ijesztő, hogy nem
mond semmit. És ha felemeli a nő kezét, visszaesik. A bolond nem tesz fel
újabb kérdést, hanem nekiveselkedik. A derékig érő gazon át a pince felé kezdi
vonszolni a Rozit. A két karjánál fogva, háton.
– Hát neked mi tetszik mindig? – kérdi mérgesen a bolond, mikor elaraszol
hátrafelé a Rozival a vigyorgó madárijesztő előtt.
A pincében, a jégcsapok alatt lassan visszatér eszméletéhez a Rozi. Ül a hideg földön, hátát a káposztáshordónak döntve. A bolond ott térdel mellette és
minden rezdülését aggódva figyeli.
– Már nem veszik el, későn mentem orvoshoz. Meg kell tartanom – sóhajt
egy nagyot, aztán sokáig csendben marad a Rozi. Majd így folytatja:
– Hát nem furcsa, hogy a tél már régen elmúlt, de ezek a jégcsapok maradtak? Jó lesz hűtőszekrénynek, gondoltam, és mindent, ami a hűtőben volt, idepakoltam. És én mindig, minden áldott nap bejöttem a pincébe, hogy elidőzgessek egy kicsit ebben a télies levegőben. A tüdőm legaljáig szívtam a levegőt,
és úgy éreztem, minél többet szippantok, annál fiatalabb leszek. Jókedvem
volt, sokat ettem, és rettenetesen kellett a férfi. Hát jutott belőlük rendesen!
Nem maradt ki egyetlen este se.
– Aludni se lehetett. Hallottam, hogy jönnek meg mennek azokkal a hangos motorokkal. Nagyon utáltam őket, most tudja meg!
– Megvadított ez a levegő teljesen. Még tégedet is behívtalak volna az
ágyamba, ha látlak, annyira akartam.
A félhomályban nem látja a Rozi, hogy amit az előbb mondott, attól a bolond mennyire zavarban van.
– Komolyan mondja?
– Nem tudod te, mit tett velem ez a pince! Hogy mennyire kívánós lettem.
– És még mindig akarja?
– Mit?
– Hát azt. Velem.
– Már nem. A terhességtől lecsillapodtam.
A bolond nem kérdez többet. Lassan feltápászkodik, és igazgatja feleslegesen a ruháját, hogy a Rozi közelében maradhasson még egy kicsit.
– Akkor megyek. Vár odakint a gaz. Siessen maga is, azt ajánlom, hátha
most szippantja ki innen mögülünk a követ a vákuum.

20

tiszatáj

– Az a pince vége, te! És elmozdíthatatlan.
– Nem. Az egy nagy darab szikla, amitől eldugult az alagút vége. Ettől tűnik úgy, hogy pince.
– Apa kéne ennek a gyereknek, nem gondolod? – néz fel kérdőn a bolondra
a Rozi.
– Tudja, melyik volt az?
– Halvány fogalmam sincs.
– Akkor válassza ki közülük a legrendesebbet.
– Rendes ember, az nincs köztük. Pedig voltak vagy húszan. Te bármelyiküknél különb vagy.
– Azt mondja?
– Azt.
– Pedig a gyárban dolgozik mind, ugye?
– Ott. Jöttek hozzám rögtön, hogy letették a műszakot. Úgy mocskosan,
ahogy voltak. Meg büdös szájjal. Előtte itt mosakodott ki nálam mindegyik,
hogy nekem is megmaradjon hozzá a gusztusom. Be is szálltak a vízdíjba, elhiheted!
– Engem nem vettek fel a gyárba, mert azt mondták, flúgos vagyok. Pedig
nagyon akartam ott dolgozni, higgye el!
– Dolgozz nekem! Látod, hogy van a ház körül munka temérdek.
– Megkér rá?
– Meg én. Még napszámot is fizetek. Tisztességeset.
A bolond az örömtől menten felugrik.
– Minek örülsz ennyire, hallod-e?
– Hogy nyugodtan szemmel tarthatom a pincét. Nem kell titokban távcsővel, onnan fentről, a szikláról lesnem. És ide akármikor bejöhetek?
– Miattam.
Egy cuppanós puszit nyálaz a bolond a Rozi homlokára, a váratlan nagylelkűségért cserébe.
– Ne bomolj, te! Inkább add ide a kezed, és húzz fel innen minket.
– Meglátja, felvirágoztatom én ezt a kertet! De fel ám!
– Jól van, na! Húzzál már fel, mert a földhöz fagy a seggem!
5.
Az ebédnek vége, és már megitták az obligát feketét is. A bolond meg
a Rozi a konyhaasztalnál ejtőznek. A bolond könyököl és morzsákat csipeget.
Kettőjük között hosszú a csend.
– Miért nincsen neked nőd, hallod-e?
– Szegény apám is mindig ezt kérdi tőlem, ha elfelejtek kólát venni az ebédhez. Azért hogy bosszantson vele. Mert tudja, hogy nőügyben milyen szégyenlős vagyok.

2003. június

21

– Sok hal van a tengerben, miért nem fogsz magadnak egyet, he? Legalább
egy nyamvadt kis heringet. Elmúlnának a pattanásaid. Ripsz-ropsz.
– Csúnya pattanásos vagyok?
– Eléggé. Magadhoz nyúlni kevés, hogy elmúljon a sok gennyes pattanás az
arcodon. Ahhoz nő kell, tudod? A bőre illata. A haja. Meg a nedvei. Nem elég
mindennap csak rárántani kint, a budiban. Vagy a fürdőszobában. Tudom én,
hogy megy ez nálatok, férfiaknál!
– Miket beszélsz itt? Én komoly üzleti dologban jöttem hozzád, Rozi, te
meg elvicceled.
– Hallottam, amit mondtál, ne félj! Legyen Zimmer frei a nagyszobából, azt
mondtad. Meg hogy főzzek rájuk, mert imádják a házi kosztot.
– Igen. Ott elférne kényelmesen akár négy vendég is.
– Egy család kompletten. De mi van, ha jönnének többen is?
– Akkor felszabadítjuk a kisszobát, te meg hozzám költözöl. Szeretni fog
otthon az öreg, majd meglátod.
– Pedig sose leszek a menye.
– Mondtam neki, hogy a mi viszonyunk csak üzleti. Olyan kollegiális.
– Ebben maradtunk.
– Ebben. De ha megint annyira kívánós leszel, mint a múltkor...
– Akkor?
– Akkor én itt vagyok neked. Kéznél.
– Próbálom nem elfelejteni – nevet a bolond képébe a Rozi. – De mi van,
ha még jönnek, sokkal többen is?
– Bevonjuk a bizniszbe a falut. Kartellbe tömörülünk.
– Mi az, hogy kartellbe?
– Most megtanítok neked egy nagyon fontos kifejezést, jól figyelj, Rozi!
Gentlemens’ agreement.
– Milyen dzsentlümensz? Utánad se tudom mondani.
– Angolul van. És ez itt azt jelenti, hogy a faluban mindenki a szavát adja,
hogy nem adja se olcsóbban, se drágábban a szobát, mint mi adjuk. Ennyit tesz
az, hogy kartell. Körülbelül.
– Nem lesz róla írás?
– Nem. Fair play-t játszunk.
– Miféle garancia ez, hallod-e? Ismered a falut?
– Most az egyszer bízzunk az emberekben.
– Ezekben? Mikor zsebre megy a dolog?
– Kockáztatunk, tudom. De a huszonöt százalékhoz fejenként, ragaszkodunk. Ennyi méltányos, szerintem.
– Majd bevallják neked, hogy vendégeik vannak, és mindegyik után leperkálnak huszonöt százalékot!

22

tiszatáj

– Aki idejön kúráltatni magát a pincébe, azt mi mind látjuk, így könnyen
nyilvántartást vezethetünk. Kizárva a stikli.
– De biztos elhiszik, akik jönnek, hogy a pince levegője csodát tesz velük?
Hogy a meddők terhesek lesznek?
– Mi az hogy! Te vagy az élő példa, Rozi. Csak nézzél le a hasadra! A tény,
hogy ennyire idősen terhes lettél, a vállalkozás alapja. Hirdetjük majd a pincét
abban a magazinban, ahol a gyógyturizmusról írnak. És várjuk, hogy telefonáljanak. Nyár közepe van, benne vagyunk a szezonban.
6.
A polgármester kicsinyke irodája ez. Az íróasztala mögött maga a vézna
polgármester ül. Görbén, összeesetten.
– Közbenjárhatok, ha ilyen nagy a baj – szólal meg végül az ablaknál álló
lófarkas és sötét öltönyös és napszemüveges fiatalember. Kifelé néz az ablakon.
Nézi, hogy jár fel-alá az egyetlen utcán, a főutcán a sok asszony. Férfi nélkül
mind.
– Mire számíthatok?
– Tízmillió forint. Csak a projekt maga. Plusz a szakértői díjam, ami harminc százalék.
– Az összesen tizenhárom millió forint. Rengeteg pénz.
– Egy hónap múlva hozzáférhetnek egy jelentősebb összeghez, nem igaz?
– Azt községfejlesztésre kapjuk. Meg kell csináltatni belőle a főutcát. Már
tíz éve könyörgünk a minisztériumnak. Hiába, protekció nélkül nem megy
hamarabb.
– Kivitelező?
– Még nem döntöttünk.
A lófarkas és sötét öltönyös és napszemüveges fiatalember eljön az ablaktól,
és egy elegáns névjegykártyát nyom le az asztalra.
– A kivitelező.
A polgármester kezébe veszi a kártyát.
– Tendereztetni kell.
– Természetesen. És maga eléri, hogy ez a cég kerüljön ki győztesen.
– De ugye, a pénzből az útra is marad?
– Marad. Éppen, hogy kifutja.
– Ha nem készül el az út októberre, a választásokig, nekem biztos, hogy
lőttek. Minden évben ígérem nekik, ki hinne már nekem?
– Elkészül, nyugodjon meg.
– Csak előbb likvidálja valahogyan ezt a bolondot, könyörgök! Mert most
ez az igazi veszedelem.
– Ezért jöttem.

2003. június

23

– Ha hallaná, hogy dicsérik, hogy milyen nagy ember! Mert munkát ad az
egész falunak. Zimmer frei, ez van kiírva mindenhova, láthatta végigjövet az
utcán maga is. Idehozta, a Rozi pincéjéhez a gyógyturizmust. Azt a rengeteg
cifra idegent. Egész nap bent tolong a sok öregasszony abban a jeges pincében,
és szívja le a hideget. Mert azt hiszik, hogy ettől majd terhesek lesznek. És
mondják ám a kocsmában meg a boltban is, hogy a bolond kell ide polgármesternek. Mert felvirágoztatta, mint még soha senki, a falut. Amerikát csinált itten. Én mondom, annyira hülyék itt a népek, hogy képesek megválasztani
a falu bolondját polgármesternek. Mondja már, miféle átok ez a jeges pince?
A legnagyobb rekkenőben.
– Utánanéztem.
– Kerül valamibe?
– De polgármester úr, miért néz rám ennyire ijedten? Hogy megalapozzam
a barátságunkat, magának elmondom ingyen. A hideg levegőt belülről kapja
a pince. A hegy gyomrából. Rengeteg kisebb-nagyobb résen át, ami a többi üreggel összeköti. De kell lennie valahol egy nagyobb üregnek, tudja? Egy raktárnak, ahol elfér egy hatalmas jégkupac. Ami nyáron sem olvad el. Vagy csak nagyon lassan. Így van biztosítva a hideg levegő állandóan. Innen áramlik aztán
ki a jeges lehelet. Sííí-húúú, sííí-húúú – súgja a fülébe a lófarkas és sötét öltönyös és napszemüveges fiatalember a tátott szájjal hallgató polgármesternek. –
A repedéseken át, a pincébe. Vagyis a rendszer pofonegyszerű. A szifonhatás
elve működteti.
– A szifonhatás elve?
A lófarkas és sötét öltönyös és napszemüveges fiatalember a polgármester
mögé kerül, és ráteszi kezét a falu első emberének vállára.
– Ne féljen! Látja, itt vagyok. Nyugodtan kapaszkodjon belém, ha nem
akarja, hogy magát is kiszippantsa a huzat.
– És mikor akarja elkezdeni a projektet?
– Várok még egy kicsit.
– Minek? Hogy a bolond még népszerűbb legyen?
– Jöjjön, beülünk a kocsimba. Mutatok magának valamit.
– Hová megyünk?
– Megkerüljük a hegyet.
7.
Megkerülték az Ördög-sziklát, amire itt azt mondják, hogy hegy. A fekete
Mercédesszel a földúton leállnak. A lófarkas és sötét öltönyös és napszemüveges fiatalember távcsövet nyújt át az anyósülésen gubbasztó polgármesternek.
– Nézzen csak bele! Lent keresse, a szikla tövében!
Szeméhez emeli a távcsövet a polgármester, és elkezdi lent keresni.

24

tiszatáj

– Látja már?
– Látok valamit. Kifeszítve két fa közé egy nagy vásznat.
– Mást?
– Mást nem. Mi van a vászon mögött? – veszi el szemétől a szovjet típusú
távcsövet a polgármester.
– Férfiak. A faluból. Hárman.
Az utolsó szót még mutatja is az ujjain a lófarkas és sötét öltönyös és napszemüveges fiatalember. A nyomaték kedvéért.
– Mit keresnek ott ezek?
– Hallja, hogy kopácsolnak?
– Hallom.
– Pincét építenek. Saját célú hasznosításra.
– Vagy úgy! Szóval, sokallják a fejenkénti huszonöt százalékot, amit leszednek róluk. Tudja ezt a bolond vagy a Rozi?
– Aligha kötötték az orrukra. És közös érdekünk, hogy mi se szóljunk róla.
Senkinek.
– De ezzel összeugraszthatnánk a falut meg a Roziékat végleg.
– Polgármester úr, gondolkozzon egy kicsit!
– Gondolkozok.
– Tehát?
– Most mit akar, mit mondjak?
– Sííí-húúú, sííí-húúú. Kapizsgálja már?
– Ja! A szifonhatás elve.
– Ugye, hogy érti!
– Megbontják a rendszert ezek a hülyék a szikla belében.
– Ügyes. Aztán?
– És a hideg levegő abból a raktárból az új járatokon keresztül egyszerűen
elillan.
– Elillan bizony. Örökre.
– És akkor elolvadnak a Rozi pincéjében azok jégcsapok. Az összes, hogy
a villám vágott volna bele! De még mennyi idő ez?
– Egy hónap. Körülbelül.
– Muszáj kivárni?
– Muszáj. Ennyi idő kell, hogy előkészítsük a projektet. Mi komoly üzletemberek vagyunk, csak nagyban gondolkodunk, nem igaz?
– Igaz. És biztos, hogy elolvadnak azok a jégcsapok? Olyan hosszú idő ez az
egy hónap. Megmondom az őszintét, én ettől az egész ügytől már napok óta
aludni se tudok.
– Csak aludjon nyugodtan. Én majd vigyázok, hogy ne álmodjon össze anynyi rosszat.

2003. június

25
8.

Éjszaka van, a szobában nyitva az ablak. A Rozi meg a bolond közös ágyban. Nem meztelenül, mid a ketten nyakig pizsamában. Aludnának, de nem lehet. Fülledt a meleg. Kintről zajt hallanak. Valaki matat.
– Már megint kezdi – böki oldalba a bolondot a Rozi.
– Hallom. Kijött leskelődni. Azt hiszi, hogy mi is szoktuk csinálni.
– Hát nem mondtad meg neki? Hogy mi nem úgy vagyunk itt, mint férj és
feleség, hanem, mint üzletfelek. Hogy mi nem kefélünk sose.
– De mondtam neki, csak úgy látszik, nem hiszi.
– Most mit csinál?
– Feláll a sámlira, hogy belásson az ablakon.
– Már nem elég neki az ajtón a kulcs lyuka?
– Úgy látszik.
Nyög, zörög meg vacakol az öreg, hogy a sámlira álljon. A feje, mint éjben
a hold, feljön az ablakban. Fején kalap, szájában meg büdös cigaretta, szipkába
dugva.
– Valami baj van, apuka? – kérdi a bolond.
– Hát ti nem alszotok?
– Meleg van, nem tudunk.
– Nagydologra megyek, gondoltam, megnézem, nincs-e bajotok.
– Nincsen, apuka, menjen nyugodtan! – küldené el a fenébe a Rozi.
– Annyira nem sietek.
A bolond apja csak nem akar elmenni. Marad a feje az ablakban, a tetejében
kalappal, és a szájában büdös cigarettával, szipkába dugva.
– Akar még valamit, apuka? – kérdi nagyot sóhajtva a bolond.
– Akarni éppenséggel nem akarok, de ha már így ébren vagytok, kérdenék
tőletek valamit. Mi lesz itten, fiam, ha elfogynak a Rozikám pincéjében a jégcsapok?
– Aggaszt minket is a dolog.
– Mert már nem olyan nagyok azok a jégcsapok.
– Tudom, apuka. Rendesen megolvadtak.
– Kifogyott a hideg levegő a hegyből, ami hizlalta őket. Észrevették a vendégek is. Sokan el is mentek, nem hiszik el, hogy csodát tesz velük, mint a Rozikámmal, a pince. Pedig öröm látni, hogy gömbölyödik a Rozikám hasa.
Ugye, ez már a hetedik hónap?
– A hetedik, apuka – dünnyögi oda neki a Rozi.
– Meg aztán a faluban is suttognak ellened, fiam. Sokan kölcsönöket vettek
fel. Automata mosógépre, tévére, de még autóra is. Mert azt hitték, hogy a rengeteg vendégből majd visszafizethetik a banknak. De nem lehet! A vendég el-

26

tiszatáj

ment, helyette meg nem akar jönni senki, az istenbe se. Mérgesek rád, azt hiszem.
– Tudom. Holnap reggel jön ide egy küldöttség. Válságértekezletet tartunk.
– Találj ki valami okosat reggelre, fiam, mert nem lesz belőled polgármester
ebben az életben. Mert nagyon azt akarták itt a népek, hogy te legyél az.
– Azt akarták. Mikor még ment az üzlet.
– Olyan jól áll rajtad az az öltöny, amit a Rozikám vett neked, hogy én
mondom, kiköpött polgármestert csinált belőled ez a derék asszony. Meg
ahogy tudtál beszélni benne a népekkel, ha megállítottak az utcán, vagy leültettek a kocsmában! Szavamra, mint azok az öltönyös urak, azokban a beszélgetős műsorokban, a tévében.
– Mindenki előre köszönt. Most meg elfordulnak tőlem.
– Na, ezért mondom, hogy találj ki valami okosat. És aludjál hozzá, mert az
álom megtermékenyíti az agyat.
Lekászálódik az öreg a sámliról, éppen olyan nehezen és zajosan, mint tette
ezt a sámlira fel. Aztán elcsoszog a ház mögé, a budi irányába.
Végre egy kis csend.
– Megfulladok a melegtől, Rozi. Kimegyek a tornácra, hátha elkapok egy
kis szelet – mondja a jobbján fekvő Rozinak a bolond, és papucsba lépve kimegy.
Áll csíkos pizsamában a tornácon a bolond. A pincét figyeli, mely a holdfényben most csak egy nagyon sötét lyuk. Ekkor oldalról, a csendes éjszakába
beneszez valami.
– Maga az, apuka?
Válasz helyett ez a furcsa nesz jön megint. És a kert végéből kinő egy
ijesztő alakzat. Hosszú nyaka végén apró a feje. A nyaka alatt egy nagy labda
a teste. És két jó lába a test alatt, vékony, mint a karó, amit a szőlő mellé vernek.
Közelebb lép kettőt. Majd hármat. Nem lehet igaz! A bolond a szobába rohan,
és felrázza a visszaaludt Rozit.
– Rozi! Ébredj, Rozi!
– Na! Mit rázogatsz?
– Egy strucc van a kertben! Igazi!
9.
Reggel lett, megszokott dolog, és a bolond kertjében gyűlik a falu. Válságértekezletre. A bolond már a tornácon. A híres öltönyében feszeng, mellette
nagy hasával a Rozi. Szólnia kell az övéihez, tudja jól. Halogatná a dolgot, de
nem lehet. Túl nagy ahhoz a csend.
– Barátaim! Tudom, hogy most azt várjátok tőlem, hogy mondjak valami
okosat nektek. Hogy megmondjam, hogyan nőhetnének meg megint a jég-

2003. június

27

csapok. És erre a ki nem mondott kérdésre, ami belétek szorult, én mindjárt
röviden és őszintén válaszolok is. Nem tudom – tárja szét két kezét a bolond.
– Igen, nem tudom.
– De én tudom! – kiált át a tömeg feje felett az utcáról a polgármester. Fordul is rögtön a hang irányába mindenki. A látvány több mint szokatlan: a polgármester strucc hátán ül! Két japán turista közt. És a két japán alatt is strucc
van.
– Megülik a madarat, mint a lovat! – szól ki a tömegből egy csodálkozó
hang.
– Emberek! Vége a jégkorszaknak! – hirdeti a struccról a polgármester. –
Vegyétek végre észre, hogy ez a bolond meg a nőcskéje csak játszogatott itt veletek. Elhittétek nekik, hogy pár darab jégcsaptól gazdagok lesztek. Hogy itt
van Amerika. És tényleg gazdagok vagytok, kérdezem. Mert látom, hogy új
ruhátok van, és egyesek már a falu végére is saját autóval járnak. Nem, nem
vagytok gazdagok! Hanem adósok vagytok. A banknak, ahonnan erre az esztelen vállalkozásra hitelt mertetek felvenni. És ha még maradt valami abból a hitelből, és nem vették el tőletek a jelzálogba adott házaitokat, én megmondom,
mit tegyetek. Én, a ti polgármesteretek, aki a falu szolgálatára szerződtem veletek, nemcsak azt érzem kötelességemnek, hogy október elejére vadonatújan
aszfaltozott főutcát kapjatok, hanem azt is, hogy segítsek minden egyes megtévedt lakosnak, hogy a jövőjét rendbe tegye. Látjátok, min ülök? Ismeritek
ezt az állatot?
– Struccon tetszik! – kiáltja be egy gyerek.
– Bizony, struccon. Mert a strucc fog benneteket megmenteni.
Hatásszünetet tart a polgármester.
– Ez a két ember itten mellettem a messzi Japánból jött ide, hogy ezt a csodálatos vidéket, aminek a mi falunk a közepe, struccháton bejárja. De nem
csak ketten vannak ám! Lesznek nemsokára többen is. Szállásért jönnek hozzátok, és drága valutával fizetnek nektek azért, hogy struccháton kiránduljanak.
És elvárják, hogy a házban, ahol megszállnak, legyen strucc is. Különben nem
jönnek.
– Van disznónk meg baromfink, de struccot, azt honnan veszünk? – kérdi
a tömegből valaki.
– Úgy van! Struccot, azt honnan veszünk? – kérdezik mások is.
– Megmondom. Az én ménestelepemről, ahol ló helyett most struccot tartok. Ma lesz az ünnepélyes megnyitója a strucctenyészetnek. Nagy ünnepséggel egybekötve, étel és ital ingyen. Ott mindenki, aki eljön, választhat magának madarat. Eddig titokban tartottam a nagy eseményt, hogy meglepjem szeretett falumat.
– A madarat is ingyen kapjuk? – egyszerre három is kérdi.

28

tiszatáj

– Lízingelitek. Tőlem. A hitelből, amit a bank adott. És meglátjátok, a sok
pénzből, amit a japánok nálatok hagynak, tényleg meggazdagodhattok. És ha
már nagyon gazdagok vagytok, nemcsak autótok lesz, hanem nektek is lesz saját madaratok. És a vadonatújan aszfaltozott főutcán struccon lovagolhattok.
Gyí! Na, gyí! – fordít egyet a struccon a polgármester, és néhány lépést előremegy.
– Aki struccot akar magának, kövessen!
A polgármester és a két japán után megindul az udvaron összegyűlt falu.
Nem is mennek, hanem már futnak, hogy a három struccossal lépést tartsanak.
Kiürült a kert.
– Ezek elmentek – mondja csak úgy magának a bolond.
– El – reagál a Rozi.
Kicsoszog az öreg is a tornácra, harmadiknak. Fején a kalap, szájában meg
a büdös cigaretta, szipkába dugva. A kezében görbe bot.
– Látod, nem lettél polgármester, fiam?
– Látom.
– Pedig, hogy bíztam benned!
– Elmegyek – mondja halkan a bolond.
– Hová? – kérdi a Rozi.
– Abba a másik galaxisba, ahonnan idejöttek a férgek.
– Oda?
– Oda. Bemegyek a pincébe, és leülök a káposztáshordó mellé. Kivárom,
hogy megnyíljon, és beszippantson a vákuum. Becsomagolsz nekem, Rozi?
– Ha akarod.
Vége
Szeged, 2002. április–május

*

*

A szerző a Jégkorszak című művének megírása idején az IRKA Egyesület támogatásában részesült.

2003. június

29

SIMAI MIHÁLY

Gyulai tabló
(KRINOLINI BARÁTAIMNAK, BAJNOK ZOLINAK ÉS JUHÁSZ PISTÁNAK)
a hárs nehéz és édes illata
mint szárnyas hírnök hozza az időt
úszik velem mágikus virág-tűzvész
gyönyörűség-örvényben forgat a
gyerekszem-fényű hajdanos Gyula
s aztán lövészárkokba menekít
bújtat bunkerbe mert lőnek már
akna sivít
vagyok háború kiscsikója csattogó
facipők a patáim csatangolok
Csaba felé húznak az orosz gépek
s az angolok
az éjben kényszer-telihold
sztalingyertya lobog
háborús és veszélyes régi Gyula
mennydörgő ég október hatodika
elásva apám pisztolya meg a bakaruha
„csak háború fiam csak háború ne legyen többé soha!”
hej azok a nagy-éhű évek az ötvenesek
apám /ma se tudjuk mért/ börtönbe megy
apácák-adta kegyelemkenyér
egy meleg darabja most újra számhoz ér
hajnalló ég a Kastélykert fölött
tisztán hallom a zokogó Köröst
a Lány akibe rózsa öltözött
száll száll mint az a sok vérző szirom

30

tiszatáj
hej Szent-László-utcám! hej Krinolinom!
s füzek zenéje! a Vár! a Csigadomb!
emlékhajók a folyón a tavon
s a temetőben két szent sírhalom
és még mindig a hívó lányszemek
ma is csábítanak a partra
de az a part már messze fönn lebeg
a csillagokból épült vár felett

2003. június

31

TÕZSÉR ÁRPÁD

legenda
(KERTÉSZ-FOTÓ ALÁ)
torlódik súlyosan és lebomlik
a szellem (utolsó szerves szcéna)
repedve betűre lapra tárgyra
halomban az agy pleisztocénja
ráhagyatkozik mi alatta van
rá aki elhagyta teremtményét
kirakatot járdát de visszanéz rá
ötletére a kíváncsi részvét
vagy a csíra ez már a szeméten
egy más lét tétova mozdulása
merengésében felejtett gépen
a blende pillaként meg-megrebben
volt-látás meg lesz-tekintet ássa
a csendet elsüllyedt rétegekben

32

tiszatáj

DARVASI LÁSZLÓ

Újabb borzasztó bûnügyek a Fõvárosban
A nagyalakú, díszes borítékot nem is dobta be a postaládába a postás, hanem saját kezűleg vitte be a lakásba. A levélre ugyanis az volt az volt írva,
hogy szigorúan bizalmas, és hogy „egyenesen Müller igazgató úr kezébe adják”. Holle mama megtörölte a kezét, mert éppen tésztát dagasztott, pogácsát
akart sütni. Úgy meredt a postás pirospozsgás arcába, mintha az éppenséggel
meg akarná várni a pogácsák kisültét, csakhogy mind elvigye őket. Aztán feleszmélt, megrázta a fejét és bekiáltott a lakásba.
– Kedves férjuram, Müller igazgató, valami fontos leveled érkezett.
Müller igazgató már jött is, az orra elé illesztette a szemüvegét, és figyelmesen elolvasta a sorokat. Aztán felkiáltott, ejha, ejha, ennek fele sem tréfa. A levélben ugyanis ez állt:
„Kedves Müller igazgató, drága barátom!
Remélem, jó egészségben és boldogságban talál a levelem, s mielőtt a tárgyra
térnék, kérlek, add át szívélyes üdvözletemet Holle mamának. Kedves Barátom, ezúttal sajnos nem jó kedvből ragadtam tollat, úgy is mondhatnám, nagy
bajban vagyok. Nem személyesen én, hanem, hanem városomban történnek
olyan események, amelyek aggodalomra adhatnak okot. Ezért igazából nem is
Müller igazgatóra, hanem a kiváló Boleszláv felügyelőre lenne szükségem. Úgy
gondolom, azokat a rejtélyes eseményeket, melyek az utóbbi napokban nyugtalanítják a várost, egyedül a fantasztikus, a kiváló logikájú Boleszláv felügyelő
tudná megoldani. Egymással összefüggő, titokzatos bűntényekről van szó, mélyen tisztelt felügyelő. Ezért arra kérlek, hogy ha időd engedi, sürgősen jelentkezz nálam. Nagyon számítok a segítségedre! Ja, és hallom, mostanában Holle
mama kitűnő sajtos pogácsákat süt, úgy hogy ha nem okoz gondot, hozz nekem egy kosárral a kitűnő csemegéből!”
– Mi történt hát? – kérdezte Holle mama.
– Baj van, Holle mama, pogácsát kell sütnöd – dünnyögte gondterhelten
Müller igazgató.
– Hát hiszen éppen azt csinálom! – nevetett Holle mama.
– Pogácsasütő verseny lesz? – tudakolta nyájas ábrázattal a postás, akit láthatóan rettenetesen kíváncsivá tett a titokzatos levél.
– Nem lesz pogácsasütő verseny – mondta kurtán Müller igazgató.

2003. június

33

– Tömeges ételmérgezés? – suttogta előrehajolva a postás – nekem, uram elárulhatja, én vegetariánus vagyok!
Müller igazgató is előrehajolt.
– De tényleg tud titkot tartani?
– Ó, én?! Hiszen Kavicsváron én vagyok a legnagyobb titoktartó, kedves
Müller igazgató! Ha az anyukám kínoz, neki se árulom el a fontos titkokat!
Például a múltkor is mit hallottam? A múltkor is azt hallottam, hogy Kelemen
Aranka száztíz heringkonzervet rendelt. Épp a tanúja voltam ennek a nagyon
különös esetnek! De Kelemen Aranka megkért, ne áruljam el senkinek! Megyek haza, szépen felakasztom a fogasra az üres postástáskát, és máris jön az
anyukám. Azt mondja, na, középső kisfiam, mesélj valami érdekeset, csupa fül
vagyok. Mert én, tetszik tudni, a középső kisfia vagyok az anyukámnak. Mondom neki, anyuka, hagyjál már, ne legyél csupa fül, van ugyan egy titkom, de
nem mondhatom el senkinek, neked se. Anyukám szeme ekkora lett, úúúú,
mint két töklámpás. Titok?! Titok?! Ó, meséld el a titkot, kisfiam. Meséld el!
Meséld el! Anyuka figyelj, ezt most tényleg nem mondhatom el, mert ez olyan
titok, olyan, na, mindegy, máris sokat mondtam, anyuka. Azért szültelek borzasztó fájdalmak közepette, hogy te titkolózzál előttem?! Az anyukám már
sírt. Úúúú, hogy tud sírni az én anyukám! Mint a záporeső! Mondom neki, ne
sírj anyuka, inkább beszélgessünk az időjárásról. Akkor az anyukám letérdelt
előttem. Úgy rimánkodott nekem. A középső szülött kisfiának! Na anyuka,
mi a fontos neked, a középső kisfiad postásbecsülete, vagy a te rettenetes kíváncsiságod, kérdeztem komolyan. Akkor az anyukám eltűnődött, és azt szipogta, hogy mind a kettő egyformán fontos.
– Van egy kis mákos süteményem – szólt közbe erre Holle mama, aki megérezte, hogy közbe kell lépni.
– Mákos vagy mazsolás? – hökkent meg a postás.
– Hát persze, mákos, mazsolás, porcukros! – kiáltotta Holle mama, és már
hozta is a süteményt. – Becsomagoltam a legszebb darabokat, postás bácsi. Adjon az anyukájának is!
– Ó, az én anyukám imádja a mákos, mazsolás, porcukros süteményt! – lelkendezett a postás, aki már a ment is.
– Mondja, hogy van egy titka – szólt utána Müller igazgató.
– Milyen titkom? – hökkent meg a postás.
– Egy sütemény titka. Kicsit szabódjon, ellenkezzen, aztán adja oda az anyukájának a süteményt.
– Fantasztikus ötlet, így fogom csinálni – kiáltotta lelkesen a postás.
Már a kertkapunál járt, amikor visszafordult.
– Trapiti is levelet kapott! Arra is nagyon kíváncsi vagyok ám!
És aztán a postás becsöngetett Bánatos Olivérékhez is.

34

tiszatáj

– Nem értem, mi a baj – vakarta meg a homlokát Holle mama, miután viszszatértek a lakásba.
– Én se értem – jegyezte meg a lábuk alatt Báró Rojtos Eugén.
– Mert még nem tudtam elmondani, kedvesem. Az a helyzet, hogy egy rejtélyes bűnügy miatt a Fővárosba kell utaznom. A pogácsa a jó Kukta Gerozánnak kell. Nagy baj lehet. Kukta Gerozán egyenesen Boleszláv felügyelőt hívja
– mondta Müller igazgató és megcsóválta a fejét.
– Miféle baj? – kérdezte Holle mama, és egészen riadt képet vágott.
– Nem levéltéma – szólt komolyan Müller igazgató, aztán ő is megvakarta
a homlokát, és az irattartó szekrénykéhez lépett. Előkereste a nyugdíjba helyezett nyomozó igazolványát, és óvatosan kihajtotta.
Boleszláv főfelügyelő, ez volt az igazolvány fedőlapjára írva.
Hümmögött kicsit, miközben kirakta az asztalra. Majd figyelmesen pakolgatni kezdett. Álbajusz, álszakáll, paróka, álkulcsok, nagyító, messzelátó, álmosító cukorka, igazmondó cukorka, hazugság cukorka, egy szuperéles minireszelő, mindenféle hamis igazolványok. Ó, Boleszláv felügyelő nagyon, nagyon ravasz volt ám! Például volt egy olyan hamis igazolványa is, ami arról tanúskodott, hogy ő Boleszláv felügyelő. Hamis, de mégis igazi, hm? Szépen kirakosgatott minden nyomozói kelléket a hímzett asztalterítőre, figyelmesen
szemrevételezte a kelléktárat, majd bólintott.
Így történt, hogy Boleszláv felügyelő másnap a korai busszal, egy élénk piros, jó nagyokat pöfögő busz volt máskülönben, elutazott a fővárosba, és jelentkezett a jó Kukta Gerozánnál, akit, ahogy várni lehetett, igen nagy gondok
között talált. A főpolgármester megölelte a barátját, aztán csak annyit mondott, a legjobb az lesz, ha Boleszláv felügyelő személyesen tájékozódik ebben
a félelmetes ügyben. Ő inkább nem is mond semmit. Boleszláv felügyelő bólogatott, hát persze, a személyes tájékozódás nagyon fontos dolog, bárki bármit
mondhat, de egy bűntényben mégis csak a személyes tapasztalatok a döntőek.
Meg persze a logika. A következtetések! A megérzés, hoppá!
A felügyelő első útja egy macskakórházba vezetett. Macskakórházi osztályt
akkor alapítottak az orvosok a fővárosban, amikor hosszas kutatás után rádöbbentek arra, hogy a macskákat is kínozhatják hasonló betegségek, mint az embereket. Nem csak a fejfájásra, a lábtörésre, a tüsszögéses megfázásra vagy
a hascsikarásra gondolunk. Például némely macskákra gyakorta rátör a macskamélabú. A cirmosok egy lábas tej vagy egy pamut gombolyag előtt egyszeriben
arra döbbennek, hogy ők csak macskák, holott, ha kis szerencséjük lett volna,
az erdők királyai, oroszlánok, fekete bundájú párducok vagy csíkos hátú rettegett tigrisek lennének, mint például Sír Kán, Bagira vagy legalább Micimackó
Tigrise. És mégis csak kicsi, doromboló, nyávogó macskák! Még egy tacskó is
megzavarja őket! Milyen szerencsétlenség, milyen szörnyűség, gondolják ezek
a sorsukkal elégedetlen macskák, és a szőrük fölborzolódik, egészen szomorú

2003. június

35

pofát vágnak, és nem mennek többé egerészni, nem lopnak több tejfölt, konyhaasztalon felejtett sonkaszeletet, csirkecombot. Más macskák meg egy napon
rettegni kezdenek az egerektől, és még a dorombolásról is leszoknak. Cin, cin,
ordítja a kandúrkoma képébe a vakmerő kisegér, és a kandúr koma legszívesebben az egérlyukba bújna ijedtében, de az meg, jaj, jaj, jaj, egy feketén ásítozó döbbenetes egérlyuk, még rémületesebb!
Külön betegség a fekete macskáké, ezek a szerencsétlenek cicusok gyakran
abba rokkannak bele, hogy nagy szerencsétlenség hírnökének tartják őket. Például egy kislány gyanútlanul ballag az iskolába, de hopp, hirtelen átszalad
előtte a fekete macska, mire a kislány nem megy iskolába, mert aznap biztosan
rosszul felel, vagy a tanár nénire rádől térkép vagy a csontváz, vagy az igazgató
úr elcsúszik a folyosón eldobott vajas kenyéren. Juj, juj, juj, jobb nem is menni
az iskolába, ha ilyen balszerencsék bekövetkezhetnek. Holott ki tudhat ilyesféle katasztrófákról előre?! Jutott már valakinek eszébe fekete macska láttán,
hogy szép nap lesz, hogy váratlan ajándékot kapunk, hogy epres torta lesz
ebédre?! Na ugye, hogy nem! Szegény fekete macska felkel reggel, nagyokat
ásítozik, a farkát csóválva álmosan ballag fogat mosni, szórakozottan belepillant a macskatükörbe, és, úúúú, máris rossz napja van. És ez így megy, mióta
megszületett! Borzasztó!
Boleszláv felügyelő belépett a kórterembe, és figyelmesen körbetekintett.
Mindenféle beteg macskák feküdtek az ágyakon, az egyiknek fásliba volt tekerve a lába, a másik nagyokat tüsszögött, cüssz, cüssz, egy harmadik meg csak
sóhajtozott, ciamúúúú, ciamúúúú. Az ügyeletes macskadoktor egy ablak melletti ágyhoz vezette Boleszláv felügyelőt.
– Legyen kíméletes, felügyelő – mondta komolyan.
A cirmos az ágyon feküdt. Szegény pára úgy nézett ki, mintha záporeső áztatta volna el. A szőre felborzolódott, a bajsza lekonyult, és egész testében remegett. Rámeredt Boleszláv felügyelőre, és váratlanul ugatni kezdett. Meglepő
élethűséggel csinálta, egy rettentően dühös spániel hangját utánozta. De a következő pillanatban brekegni kezdett. Végül pedig úgy bőgött, ahogy a tehenek, mú, mú, mú, ami egy kiscicától végképp szokatlan fejlemény volt. Idős,
fehér hajú néni, szipogva ült az ágya szélénél a szemét törölgette.
– Teljesen normális kismacska volt a Francika – sírdogálta a néni. – Gombolyaggal játszott, vajas volt az orrocskája. Ó, és milyen édes kis hangja volt!
Vajon mi történhetett vele?! Ki tette ezt?! Egy egérrém?! Egy ölebszörnyeteg?!
– Az egerek valóban meglehetősen gyanúsak – bólintott Boleszláv felügyelő –
de én a kutyákat se hagynám ki a számításból. Mondja csak, néni, él kutya
a szomszédban?
– Ó igen, de ő nagyon öreg, és már csak ünnepnapokon ugat.
– Értem. És tegnap volt valamilyen ünnepnap? Kutya névnap, csont fesztivál,
ugató verseny, kutyaköltészeti rendezvény, valami ilyesmi, kedves …ő, khm?

36

tiszatáj

– Berta néninek hívnak – szipogta a néni, és Boleszláv felügyelőre meredt. –
Ó, milyen szép férfi maga!
– Szóval nem volt ünnepnap – jött zavarba el Boleszláv felügyelő.
– Különben özvegy vagyok – igazgatta fehér fürtöcskéit Berta néni.
Boleszláv felügyelő, ekkor újra megnézte a cicát, majd telefonált.
Macskatolmácsot kér. A macskatolmács csakhamar megérkezett.
Mivel rutinos macska tolmács volt, nem nagyon kellett neki magyarázni
semmit, úgy hogy gyorsan munkához láttak.
– Mi történt, cicus? – kérdezte Boleszláv felügyelő.
– Szörnyűség, borzalom, katasztrófa! – fordította a macskatolmács.
– Ennél részletesebben fejtsd ki, ha lehetne – dünnyögte Boleszláv felügyelő. Mire a cica kétségbeesett nyávogásba fogott. A macskatolmács alig
győzte fordítani.
– Szép, napos, kiváló egerésző délelőtt volt, kérem szépen. Egyszer csak
Berta néni hangját hallottam a bokorból. Cic, cic, cic, hát gyorsan odafutottam. De máris a tetőről ciccegett Berta néni, ami nagyon meglepett, mert nézzen csak, felügyelő úr Berta nénire, nagyon öreg már, hogyan is kerülhetne
a tetőre. Csakhogy mire a tetőre értem, már lentről, a pinceablakból ciccegett.
Alig értem le a földre, amikor egy oroszlán bődült el mellettem, áááááá. Aztán
egy béka brekegett bele a fülembe. Végül egy tehén azt suttogta a fülembe, mú,
mú, tanítsam meg dorombolni, mú, mú, tanítsam meg dorombolni, és akkor
én elájultam.
– Vannak ellenségeid? – kérdezte Boleszláv felügyelő.
A macskatolmács nyávogott vagy kettőt, mire a kiscica visszanyávogott.
– Az egerek, biztosan az egerek voltak – mondta a macskatolmács.
– Nálam csak tisztességes egerek vannak – tiltakozott halkan Berta néni. –
Aki ilyesmit tesz, az tisztességtelen egér. Igaz is – nézett jelentőségteljesen Boleszláv felügyelő arcába – nem akar eljönni hozzám egy teára, hogy jobban kibeszéljük ezt a különös dolgot?
Boleszláv felügyelő nagyot sóhajtott. Aztán felállt, széttárta a karját. Komplikált ügy, nagyon komplikált.
– Sajnos, Berta néni, momentán nincs időm. Egyszer, talán.
– Várni fogom – kacsintott Berta néni, mire Boleszláv felügyelő köhögő rohamot kapott.
– Na, jöjjön egy másik szobába, felügyelő – mondta ekkor a macskaorvos,
és megragadta a felügyelő karját.
A másik szobában egy virágkertész üldögélt az ágyán. Senki más nem tartózkodott a helyiségben, ez egy egyágyas szoba volt. A virágkertész első pillantásra teljesen normálisnak tűnt. Kissé kövérkés, piros arcú ember volt, még le
sem vette a kertész kezeslábasát.
– Jó napot kívánok – mosolygott kedvesen Boleszláv felügyelő.

2003. június

37

A virágkertész azonban egyáltalán nem mosolygott.
– Szóval gúnyolódik – jegyezte meg ellenségesen.
– Dehogyis. Csak illedelmesen köszöntem – mosolygott továbbra is Boleszláv felügyelő.
– Nagyon vigyázzon, uram, mert én nem vagyok normális! – hajolt előre
a virágkertész. – Én, kérem, olyan bolond vagyok, hogy…, úúúú, én nagyon
bolond vagyok, na, erre mit mond!
– Már ne haragudjon, de első látásra egészen normálisnak tűnik – vonta föl
a szemöldökét Boleszláv felügyelő.
– Hah, első látásra! Mi az, hogy első látásra?! – kiáltott színpadiasan a virágkertész. – Mindig a dolgok mélyére kell nézni! Tudja, uram, hogy nekem
elment az eszem?
– Azért vagyok itt, hogy megtaláljuk – bólintott Boleszláv felügyelő, és egyáltalán nem mutatott meglepetést a szokatlan bejelentésen. Előrehajolt. – Elmesélné, kérem, hogy történt!
– Micsoda? – hajolt előre a virágkertész is.
– Hát, hogy… khm, hogy elment.
– Mi ment el, kérem? – csodálkozott a virágkertész.
– Az esze – köhécselt Boleszláv felügyelő, és egy kicsit zavarban volt.
A virágkertész tekintete elsötétült.
– Ó, kérem, borzasztó érzés volt. Az egyik pillanatban még van eszünk.
A másikban már annyi sincsen, amennyi egy minivirágcserépbe beleférne.
Húúúú, felügyelő, egy világ omlott össze bennem.
– Mesélje el, kertész úr, hogy történt!
– A virágházban tartózkodtam, kérem – kezdett hozzá a virágkertész. –
Dugványoztam, locsoltam, hm? Érti? És egyszer csak azt mondja valaki, hogy
Jenő, mert, felügyelő úr az én nevem Jenő, a feleségem persze szokott néha
Jencinek szólítani, vagy Jenőcinek, vagy a vevőim Jenő urat mondanak, vagy
például van egy nagyon csinos hölgy a szomszédban, a Klárika, az néha átjön
hozzám az üvegházba, na, a Klárika meg mindig azt mondja, Jenőkém, hát mit
képzel, volt egyszer egy ember, úgy hívták, hogy Ramszesz Vogul, na és ennek
az embernek volt egy furcsa szokása, kedves Jenőkém, az volt a furcsa szokása
Ramszesz Vogulnak, hogy…
– Jenő úr! – vágott a szóözönbe Boleszláv felügyelő. – Térjen a lényegre!
– Ja igen, az eszem! – kapott a fejéhez a virágkertész, aztán Boleszláv felügyelőre meredt. – De furcsa, hogy ilyen üres! – Behajtott mutatóujjával megkopogtatta a homlokát. – Hallja, hogy kong? – Nagyot sóhajtott, majd folytatta. – Szóval tegnap délután, amikor épp a jegecskékkel foglalkoztam, megszólalt valaki. Egyedül voltam. Illetve a virágaimmal. Egyedül voltam, és valaki
mégis beszélt. Hogy mit mondott nekem az a valaki? Azt mondta, na, én most
elmegyek, Jenő. Néztem jobbra, néztem balra, előre és hátra senkit se láttam.

38

tiszatáj

Ha meg senki sincs nálam, akkor hogy akar elmenni, hát nem?! Van itt valaki,
kérdeztem. Igen én! De ki az az én? Hát az eszed, Jenő! Az eszem?! Az, Jenő,
az, mondta a hang, az eszed! Na várjunk csak, jutott az eszembe, valaki biztosan tréfálkozik az eszemmel. Valamelyik virágom, tegyük felé gonosz tréfát űz
velem! Hanem aztán arra gondoltam rögtön, hogy a virágok nem gonoszkodnak. Legalábbis az enyémek nem tesznek ilyesmit. És ekkor újra megszólalt
a hang. Na, Jenő, mi lesz veled, ha elmegyek? Hallgattam, felügyelő úr, mint
a kuka. Tényleg, mi lesz velem az eszem nélkül! Esztelen leszel, Jenő, mondta
ekkor az eszem, egy igazi félkegyelmű leszel, Jenő! És én akkor, felügyelő úr
rimánkodni kezdtem, hogy drága eszem, édes eszem, ne hagyjál el engemet! De
az eszem csak nevetett hidegen, kacagott, haha, hihi, hühü, elmegyek, Jenő,
engem többé nem látsz. És tényleg elment. Viszontlátásra, Jenő, kiáltotta, és
én felügyelő úr, még a lépteit is hallottam. Kipp, kopp, kipp, kopp, ó, de borzasztó volt hallani, ahogy megy el az eszem.
A virágkertész meredt a felügyelőre.
Boleszláv felügyelő nagyot sóhajtott.
– Mondja csak, Jenőkém, milyen virága van a jegecskének?
– Kicsi, lila virága van a jegecskének, ezt mindenki tudja, kérem – mondta
büszkén Jenő, a virágkertész.
– Na látja – mondta erre Boleszláv felügyelő.
– Mit látok? – forgolódott a virágkertész.
– Jenő úr, ha maga tudja, hogy a jegecskének pici lila virágja van, akkor
nem ment el az esze.
– Akkor mi történt?! – pislogott döbbenten a virágkertész.
– Valaki meg akarta ijeszteni – bólintott Boleszláv felügyelő.
– Engem? Ugyan miért? – kiáltotta a virágkertész.
– Még nem tudom. De ígérem, ki fogom deríteni. Jenő úr, maga nyugodtan
menjen vissza dolgozni. Nem beteg. Maga normális, Jenő úr!
Boleszláv felügyelő a legnagyobb csodálkozások közepette hagyta el a kórházat. Kint, az olyan utca békés képet mutatott, mintha egyáltalán nem lenne
rossz, mintha béke lenne a világon, béke, derű és nyugalom. Iskolás gyerekek
igyekeztek hazafelé, hátukon zötyögött a jókora iskolatáska, ők meg visongva,
kacarászva futottak. Egy néni a kiskutyájának magyarázott, vedd tudomásul
Bendzsó, hogy úri kutya csontot nem rág. Érted, Bendzsó? Nem szagolgatsz
meg minden bokrot, lámpatövet, mert te úri kutya vagy, Bendzsó! Érted, Bendzsó? Boleszláv felügyelő elindult, s a gondolataiba mélyedt. Szórakozottan
elővette a nyomozói jegyzetfüzetét és néha megállt, belejegyzetelt. Olyan mélyen tűnődött, hogy egyszer az úttest közepén torpant meg, ott kezdett el írni,
pedig a zöld lámpa már pirosra váltott, s a forgalomnak el kellett volna indulni, de a fővárosi busz vezetője nem adhatott gázt, hiszen a zebra közepén
ott állt egy bajuszos úr és bőszen jegyzetelt. Az volt a szerencse, hogy a sofőr

2003. június

39

költészetkedvelő ember volt, és arra gondolt, nagyon lehetséges, hogy egy híres költő éppen az ő busza előtt írja meg a főművét, milyen nagyszerű, milyen
fantasztikus, hogy a költők a zebra közepén, tilosban állva, igazi életveszélyben is tudnak alkotni. A sofőr tehát mosolygott, és nem dudált. Újra zöldre
váltott a lámpa, és Boleszláv felügyelő felpillantott. És továbbhaladt, észre sem
véve, hogy egy egész lámpaváltásig az út közepén állt. Különben pedig ilyeneket jegyzetelt:
Pánikkeltés!
Ki szokott ijesztgetni? Ki rémisztgeti a többieket?
Aki elégedetlen! Miért elégedetlen?
Ki akarja, hogy féljenek tőle? Miért akarja?
Miért pont cica?
Miért pont virágkertész?
Ki lesz a következő áldozat?
Ez egy sorozat-ijesztgető?!
Boleszláv felügyelő pillantása ekkor egy telefonfülke piros dobozára esett,
és a fejéhez kapott. Ó, hát persze, telefonálnia kell!
– Te vagy az Müller igazgató?! – hallotta Holle mama aggódó hangját, szegény még köszönni is elfelejtett.
– Én, én, nyugodj meg, kérlek szépen – dünnyögte Boleszláv felügyelő.
– Mondd hát, mi van. Tényleg olyan komoly a baj?
– Azt hiszem igen, Holle mama.
– Menten elájulok a kíváncsiságtól!
– Hát szóval – köhécselt Boleszláv felügyelő – az történt, hogy egy… egy
kiscica megőrült, egy virágkertész, egy bizonyos Jenő viszont nem. Ő, khm,
nem őrült meg.
– És ez olyan nagy baj? – csodálkozott
– Azt hiszem igen. Nagy baj. Valami soha nem látott szörnyűség kezdete –
mondta meggondolatlanul Boleszláv felügyelő, és szórakozottan letette a kagylót.

40

tiszatáj

TATÁR SÁNDOR

A ti országtok bizony e világból való.
Csak éppen(...)
Elnézni a dombok felett
a párába vesző messzi hegyekig.
Majd később (miért ne?) a felhők
rajzolatán, karfiol-habcsokrain
siklatva tekintetünk
a Nap fényudvaráig, ha pedig
kifordult velünk bolygónk a
fény alól,
a mélységes mély kéken
hidegen szikrázó gombostű-fejekig.
S hogy tekintetünkön át foglyul ejtse,
a pillanatban (mert hol másutt?) rejlő
örökkévalóval egyesíte
egész valónkat egy napsütötte fűszál
színe és finom remegése.
Meg kéne tanulnotok. Ahogy én tanulom.
Addig nem lesz itt más, nem lesz otthonosabb,
sem békésebb, mint ami napra nap körülfoly:
elpukkanó mocskolódás-buborék az ajkon,
acsargás, fogakról vérnek csöpögése.
Egymásra licitáló szalagcímek,
tévétudósítások, népet etető víziók mikrofonok mögül;
veszélyről mennydörgők és esélyekről fuvolázók
– VALÓDI ESÉLYÜNK HELYETT.
A dombok s a hegyek
meglesznek holnap is (noha
pusztítjuk őket, szemellenzős vagy csőlátásos terveink szerint). Elviselik, ha
nem emelitek rájuk szemetek.
De azzal vessetek számot, feleim,

2003. június

41
hogy* nincs, ahol kárpótlási igényt
nyújthatnátok be, nincsen földön-égen,
a táguló tüdővel be NEM szívott tavaszi levegő
s az elpazarolt nézések miatt.

*

Kijózanodásotok és megbánástok magánügy lesz.

42

tiszatáj

MONOSZLÓY DEZSÕ

Töltésszimmetria
E században hol oly gyorsan kiosztott
áldás és átok
fekete-fehérre szálazta szét
a szimmetrikus világot
hol önkényes dugóhúzó-konvenció
javallta mi a bal és mi a jobb
mialatt a kétfelé forgó neutrinók
egyformán perdültek balra jobbra
összetört tükrök mögül mutogatva
a mozgó harmóniát
itt éltem én
az univerzum „baloldalán”
voltam hívő hitetlen konok
de mégis mindig a mindenség ikerrésze voltam
kiegyenlítettek
az anticsillagok

Vampirella
Mostanában egy vízirózsára
a vampirellára gondolok
a vérengző virágra
ki míg nőstény ölni fog
de ha porzója nő és férfi lesz
kitárulkoznak a mézes ketrecek
porzó-hágcsókon nyitott az égi táj
száradó szárnyam napfényt inhalál

2003. június

43

Ödipusz
Lassan elkezdte unni őket
s a többiekben önmagát
hosszú árnya ráfolyt az útra
fény vicsorgott a fákon át
talán a fényt ha szétszabdalná
eloldalogna árnya is?
a tüzes hangyák fejébe másztak
s széttárták véres szárnyaik

Érintetlenül
Mintha víz fölött
szálló szitakötők szárnya lengene
érintésed úgy fog körül
anélkül hogy megérintene
valami zsong is
hangod volna tán
mint cirógatás
a mályva bársonyán
semmivé váló lehellet
hídján a vágyam
veled lépeget

Legenda
Nappal abroszával eltakart az ég
nem látni csillagot
te látod talán s engem is
ki még a földi parton áll
s lenti látványhoz szoktatott
tekintetével kémleli
a tegnap álmából itt hagyott napot

44

tiszatáj
partszélig ér a víz
magányom csöndjéből inhalálok
tolluk borzolják
nászról morognak a búvár papagájok
egy kocsmaszobát is visz a víz
rajta asztal körötte székek
egyiken te ülsz
a másikon
szétporladt igézet

Caligula-bár
A megváltás még késni látszott
bár előjátékként
pár kisebb show tűzijátéka sziporkált
Donald Duck táncra kérte
Hófehérkét és Piroskát
a nagyanyókat a farkasok
már mind megették
így velük csak a mese járta a menüettet
rosszaság jóság unalom
pördültek egyet s tovatűntek

de a megváltás még késni látszott
mintha igazán nem is akarna jönni
csupán az éjszaka szélén pislákolt
egy csillag
nem volt nagyobb mint félkörömnyi

Múlt
Ég és föld
ha összeér
te segíts múlt
ki benned éltem
vállald fel a hazugságot
lehettél volna menedékem
szivárvány bőlcsőm
tarka poklom
fürge órák

2003. június

45
időket hímző szála
egyedül hagyva
már el nem mondom
ki hol mikor hagyott magára

A tudat hatalma
A betűk összekeveredtek
mint a kerge birkák
s ahogy a szavak
zavaros tartalmát megunták
elhatározták
hogy a gondolatnak is
fittyet hánynak
hisz ő a közös dajka
akkor a félig-meddig elárult
kisimította őket újra
mert megengedhetetlen
hogy a tudat pusztán
betűkből és szavakból álljon

Hamelni patkányfogó
Alkonyatkor, amikor a formátlan éjszakában még nem fakulnak meg a körvonalak, de a házakat már becsurgatta kissé a sötétség, ilyenkor szeretek a külvárosi utcákon csatangolni. Szemmagasságra buknak le a belváros tornyai, a lépések visszhangja felerősödik, tollas szárnyat növesztenek a gondolatok, megcsiklandozzák belülről a gégefőt, szavakként már-már ki is repülnének onnan,
aztán mégse, melegebb fészek a szív, oda takaróznak. Járókelő alig akad errefelé, a redőnyöket már lehúzták, a nagy szállítókocsik a közeli bútorgyárból eldübörögtek. Sem villamos, sem autóbusz, csak a kövek meg az ég. Füstös, barnás ég, azért bujkál mögötte valami kékség, s nemsokára feljönnek rá a csillagok.
Eleinte a kapubejáratokat számolgatom. Ebbe hamar bele lehet unni. Aztán
eszembe jut a Hamelni Patkányfogó, aki olyan szépen tudott furulyázni, hogy

46

tiszatáj

az elszaporodott patkányokat mind kicsalogatta a városból. Nagyon szeretném
megfejteni annak a dallamnak a titkát. Sohasem sikerül. Ehelyett mindig a Hófehérke és a hét törpe indulójára emlékezem, arra, amikor a törpék hej-hó, hejhó, csákányukat vállukon cipelve masíroznak. Ezt dúdolgatom magamban,
s ezekkel az akkordokkal bíztatnám a patkányokat, de egy sincs belőlük. Csak
egy öreg nénike csoszog előttem. Idegesen billegeti a fejét ide-oda. Néha hátrafordul. Tán túl hangosan dúdolok. Vagy az is lehet, hogy fél. Olyan vékony
a nyaka, mint a Hamelni Patkányfogó furulyája. Lába is vékony és x-alakú.
Térde alatt a törpék kényelmesen átvonulhatnának, anélkül, hogy sipkájukkal
súrolnák a harisnyáját. Karján a bevásárlószatyra ide-oda ring, akárcsak a feje.
Kenyér van benne, meg egy kis csomag. Máj, tüdő, vagy egyéb macskaétel. Az
ilyen kedves, törékeny nyakú öregasszonyok inkább macskát tartanak, mint
kutyát. Milyen lehet az arca? Biztosan ráncos és elnyűtt. Az ilyen arcok meghatóak. Lépteimet meggyorsítom, hogy elébe vágjak. Igen, pontosan olyan,
ahogyan elképzeltem. Hátulról azért kedvesebb. Hagyom, hogy elém csoszogjon, bár látom, tétovázik, szívesebben venné, ha előtte menetelnék. Több ízben váltogatjuk helyzetünket, hol előttem, hol mögöttem lengeti szatyrát, aprókat szuszog hozzá, ez csipkézi körülöttem a levegőt, meg a lecsurgó, barna
árnyak.
Hej-hó, hej-hó! Hol maradnak a patkányok? Meddig várjak rájuk? Már
a harmadik utcát rójuk a nénivel, sehol egy lélek. S ez az utca egészen úgy néz
ki, mint egy szoba. Járda szélén az ajtaja, belépünk. Sűrű házakból van rakva
a fala, csak itt-ott néhány kert, ez az ablaka. Szép, tágas hely kettőnknek. Kicsit
lemaradtam, gyorsítani kell. Ejnye, mégse. A szoba közepén ácsorog valaki.
Egy rendőr. A nénike egyenesen feléje tart, magyaráz valamit, a rendőr bólogat.
Hé! Ezt eleresztem a fülem mellett. Nyugodtan szedegetem a lábamat. Álljon meg!
Megállok. A hölgy azt állítja, meg akarta támadni.
Megfordulok és elmosolyodom. Ha mosolygok, egész arcom reszket.
Olyan vagyok ilyenkor, ejnye, ki is mondta, mint egy röhögő szivacs. A hölgy
felé fordítom a pofámat. Méghogy hölgy. Néni. Igazi néni. Miből tetszik gondolni? Nem válaszol, csak pislog. Úgy pislog, mint halottak napján a mécsesek.
Talán ebből? Szakállamba simogatok. Úgy szokták mondani ugye, vörös kutya, vörös ló, vörös ember egy se jó. De hát mit csináljak? Ilyennek szült az
a szegény jó édesanyám, isten nyugosztalja.
Ehhez az életrajzi részlethez a rendőr se tud mit hozzáfűzni, zavartan topog
a csizmájával. A nénike szégyenlősen lesüti a tekintetét. Persze ilyen kezekkel,
felmutatom, hatalmas lapáttenyereim vannak, könnyű lenne valakit megfojtani. Csakhogy ilyen mancsok másra valók. Tetszik tudni, mire? Zongorákat

2003. június

47

meg bútorokat cipelek velük, ide rakom a nyakamra a gurtnit. Kissé összehúzom magam és cammogva járom körül őket. Hórukk, hórukk! Így, ni.
Most már a rendőr is mosolyog, szeme sarkát rám csillantja, de a nénihez
szól. Hol lakik a hölgy? Itt a közelben.
Hm. A néni nem szól többet. Elindul. Én meg utána. Mentegetőzve, visszavisszafordulva, mintha az után érdeklődnék, elférünk-e mindketten a járdán.
A rendőr azonban csak fejével biccent, talán a zongorákra és a nehéz bútorokra
gondol. Én is. Egyszer majd valóban kipróbálom. Egy csigalépcsős ház torkába
bedugom a hüvelykujjamat, s homlokáig feltáncoltatom a zongorát, egészen
fel, a legtetejéig. Most azonban másra kell ügyelni. Ez az utca is szobára hasonlít, helyesebben még csak előszobára. Itt kell letenni a kabátot, meg a kalapot.
Ha nincs, a terhes gondolatokat. A szobába már csak könnyedén szabad belépni. Megigazítom nyakkendőmet és csomót kötök zsebkendőmre. A csomókötés fontos művelet. A csendhez tartozik, enélkül bennem zavarogna a Hamelni Patkányfogó utolérhetetlen dallama.
A nénit később megtalálták. A vörös szakállat nem. Azt még aznap este újságpapírba csomagolva szemetesládába dobtam. Hát így van ez. Hej-hó, hej-hó,
hej-hó, a Hamelni Patkányfogó dallama azóta se jut az eszembe.

48

tiszatáj

SÁNDOR IVÁN

A vak a szirt szélén (nem) a semmibe lép
A JÁTSZMA VÉGNÉLKÜLISÉGE
„Olvasd!...
Hogyan? Üres
szemekkel?...
(Shakespeare: Lear király)

A világkorszakok sohasem tudják önmagukat értelmezni. A számukra ismeretlen
majdani időben születnek meg a róluk szóló értelmezések. De a jelen átláthatatlanságába annak ellenére nehezen nyugszunk bele, hogy tudjuk, a jövő dönti el, létrehozotte a nyugtalanságunk bármi maradandót.
A jelenre irányuló tekintet a káoszt látja: a diplomataasztaloknál, a harctereken,
a szellemi megközelítésekben, a mindennapokban. Évszázados tapasztalat, hogy az egyetemes látás lehetősége megszűnt, az Én egykori koherens formái szétestek, érvényesnek tekinthetjük Jaspers gondolatát: „Az olyan szituációkat, hogy mindig szituációban
vagyok, hogy nem vagyok képes harc és szenvedés nélkül élni, hogy elkerülhetetlenül
bűnt veszek magamra, hogy meg kell halnom, e szituációkat nevezem határhelyzetnek. A határhelyzetek nem változnak, csak megjelenési formájuk alakul át...”
De mivé alakul?
Észleljük a jelenben is, hogy miközben túl vagyunk a folyamatos határhelyzet-lét
egy korábbi szakaszán, a határhelyzetben-lét játszmái folytatódnak. Azt is észleljük,
hogy a megelőző szituáció vége és az újabb kezdete egy minden korábbitól különböző
téridő-szerkezetben kopírozódik egymásra. Annál azonban, hogy hová-mibe sodródunk, áttekinthetőbbnek mutatja maga, hogy mi után vagyunk.
Négy tételben közelítjük meg.

VÁLTOZATOK A TÉRIDÕ ÚJ HATÁRHELYZETEIRE
Első változat: a játszma vége?
Mi az elmúlt fél évszázad egyik vonása?
A jelenségeknek a mechanikus reprodukció sémájába való elhelyezkedése szigorú
és érvényes stílusként hat át minden életjelenséget, miközben „a tökéletesen instrumentalizálódott rációnak arra az értelemre kell rákérdeznie, amit éppen ő maga semmisített meg”.
Adorno már negyven éve úgy vélekedett, hogy a filozófia átváltozott a tapasztalati
világ hulladékává, a kultúra a kultúripar keretei között eljutott önmaga teljes aláásásához, s kizárólag az esztétikai aspektus kísérelheti meg, hogy „szembenézzen a saját
pusztulásával, mintha túl akarná élni azt”.

2003. június

49

Annak a szituációnak a végiggondolásához, amelyben nemzedékek süllyedtek alá,
teljes joggal húzta maga elé Beckett A játszma vége című művet.
De fél évszázaddal az írói és négy évtizeddel az értelmezői teljesítmény után nem
a vége-szituáció, hanem a magunk mögött hagyottság, a folyamatos határhelyzet-lét
utániság felől nézünk vissza a drámára is, mint a művészi aspektus érvényesülésére, az
elemzésre is, mint a tudatnak saját pusztulása túlélésére irányuló teljesítményével.
Beckett vég-szituációjának színhelye: zárt terű szoba, bútorok nélkül; szürke fény;
két kuka. A rekvizítumok között szerepe lesz egy messzelátónak, azonban bármerre is
irányítják, a látóhatárt nem lehet felfedezni.
A törmelék-helyszínen, emberroncs-helyszínen van ugyan néhány kellék, azonban
nézzük azt, hogy mi nincs: Idő, Szubjektum, Történelem.
Nézzük meg most azt, hogy mit jelent a Nincs az Idő tekintetében:
Hamm: Úgy látszik, magam vagyok... Elég volt, ideje, hogy vége legyen... És, mégis, habozok a ... befejezéssel. Úgy van, ez az, ideje, hogy vége legyen, és mégis... Hány
óra?
Clov: Nulla...
Hamm: Akkor hát ez már nem fog megváltozni...
Clow: Ugyanazok a kérdések és ugyanazok a válaszok egy életen át.
Hamm: Semmi nem mozdul.
Mit jelent a Nincs az Én tekintetében? Azt, amiről Adorno azt mondta: az Én nem
Én, csak majmolása már valami nem létezőnek:
Hamm: Majd ülsz valahol, parányi tartalom, mely belevész az ürességbe s az örök
feketeségbe... Az üresség végtelensége vesz majd körül, ha minden idők minden halottja feltámadna, azok sem töltenék be, olyan leszel benne, mint parányi kavics a beláthatatlan pusztaságban.
Erről mondja Adorno, hogy a játszma vége a külső és belső közömbösség zónájában játszódik. Közömbösen a saját témái iránt és már az igyekezet iránt is, amely még
a nyomukba járna. Az Én-ek legyek, amelyek még rángatódznak, miután szétlapította
őket a légycsapó.
Mit jelent a Nincs a történelemre vethető pillantás tekintetében?
Ha a történelem már csak elgondolható, viszont nincs gondolat, vagyis a megközelítésére nem áll rendelkezésre értelem, akkor magának a történelemnek sincs kép-, illetve tartalom-jele:
Hamm: Nincs többé természet... Oda a frissességünk, oda vannak az eszményeink!
Beckett öt évvel a Godot… után írja a Játszmá...-t. A Godot…-ban Vladimir ugyan
megjegyezte, hogy kétségtelenül már csak egy rakás csontnak tekinti magát, de még
hozzátette: Mi haszna most elcsüggedni? „Régebben kellett volna erre gondolni, egy
örökkévalósággal ezelőtt, 1900 körül.” A Jászmá...-ban a látóhatár-nélküliség lezárja
a történelmi érzék előtt is a horizontot. Nemcsak a szobát önti el a mindent elszürkítő
fény, magát a világegyetemet.
Az Időt, Ént, Történelmet magába olvasztó vége-szituáció Hamm szavaival „Egy régen elvesztett játszma vége, vége a vesztésnek”.
Beckett vége-ítéleteiből egy mozzanat azonban hiányzik. A részesség motívuma, felelőssége, vétke. A roncsoltságokban mindent eltorlaszol a kitettség, a vereség totalitása. Bizonyára azért, mert már kizárja az önszembenézésre való biológiai-szellemi-etikai képességet. Mintha azonban mégis maradna egy rés (fél évszázad tapasztalatai sze-

50

tiszatáj

rint), ami játékban tarthatná a történelmiség és benne a töredékké romlottságában
identitásának más formáit kereső Ént:
Clow: Melyik zóna érdekel különösebben? Vagy csak az összkép?
Hamm: Valamit tudnod kell... Én sohasem voltam ott... Mindenhonnan hiányoztam. Semmiben nem vettem részt. Nem tudom, mi történt. Te tudod...?
Clow: Mi a nyavalyát érdekel az engem?... Beállítom az ébresztőt... Te sípolsz. Én
nem jövök.
Ki sípol, ki nem jön fél évszázad után?
Avagy: ki nem ad jelet, ki közeleg mégis?

Második változat: a szirt széle után
Kuroszava Lear királyának, a Ran-nak utolsó jelenetében egy alakot látunk a szirt
szélén. Botjával az utat tapogatja. Vak. A bot vége a levegőt szurkálja. Már csak
a mélység van előtte, alatta, de a vak ember nem látja ezt, a botja szavára hagyatkozik,
megtorpan.
Vár, de nem égi jelre.
Ezt abból tudjuk meg, hogy néhány másodperccel előbb a kezében tartott Buddhakép kihullott a kezéből és lezuhant a mélységbe. „Nincs többé Isten, sem Buddha”,
halljuk, miközben a kép zuhan. Nietzsche kijelentése után egy évszázaddal, Vladimir
és Estregon Godot-ra való várakozása után harmincöt évvel.
Megemlítendő, hogy a Vak nem sokkal előbb elveszítette a sípját. Volt neki is, amiként Hammnak.
Ha figyelmesek vagyunk, feltűnik az alak mögött, a horizont szélén a nap, a jelenetet vörös fénnyel elárasztó világítótestként.
Kuroszava erről a fényforrásról azt mondja, hogy roppant nehéz volt megragadni
a pillanatot: vártunk és vártunk, mert aki ismeri a naplementét, tudja, hogy a lenyugvó
nap elvakítja a látást, aztán amikor eltűnik, mintha minden befejeződött volna, mindennek a végére értünk volna, ám egyszer csak néhány másodpercre felparázslik az ég
alja és a napnyugta utáni fény mindent megvilágít.
Ebben a fényben a szirt szélén álló Vak utána van mindennek: a hatalom harcainak, a történelem színjátékainak, a családok szétesésének, a hiábavaló felismeréseknek,
a bosszúknak, a látás elvesztésének, a hangzás elvesztésének, a vesztések sorozatának,
nem keresi már a Buddha-képet.
Nem sokkal előbb a film Bolondja ezt mondja: az ember mindig ugyanazt az utat járja.
Emlékeznünk kell rá, hogy ez a mondat elhangzott ötszáz évvel előbb a Lear király-ban és harmincöt évvel előbb A játszmá...-ban.
A Ran-ban a sziklafal mélyén elterülő földsávon eszeveszett a nyüzsgés. Ha a Vak
ebbe merülne alá, ha egyike lenne az alant tülekedőknek, valószínűleg észre sem vennék őt. Vakságában nem ismernének a „látók” önmagukra.

Harmadik változat: színpad a tengeren
Amikor az információ nem orientál, tisztáz, frissít, hanem eláraszt, nivellál, manipulál, szembekerül egymással a tudat befogadó és értelmező igyekezete.
Az események – mint a képernyőkön – apró mezőkön osztódnak előttünk. Hektikus kapcsolástechnikával próbáljuk követni a követhetetlent, miközben nem választható szét a képet néző és a képen szereplő voltunk.

2003. június

51

Erről jegyezte meg Umberto Eco, hogy recehártyánk és agyunk eltompul, s mint
amikor vakuval világítanak a szemünkbe, végül csak egy sötét foltot látunk.
„Így kezdődik a vég”, mondta.
Tévedett.
Mindössze egy már másféle játékszakasz veszi kezdetét a folyamatosságban, amelynek színpadán egyszerre vagyunk szereplők és önmagunk nézői.
Ilyen színpadot ír le Christoph Ransmayr A harmadik levegőég avagy színpad a tengeren című kisprózájában, és Írországtól délre, az Atlanti-óceán partvidékének sziklafalai között vezető út mellé helyezi. „Ez a színpad olyan közel van a hullámokhoz,
hogy valahány rajta fellépő színésznek, énekesnek vagy költőnek nem egyszer meg
kellett emelnie a hangját, hogy túlénekelje, vagy egyszerűen csak túlkiabálja a tengert.”
Előadás közben a közönség tagjai közül bárki átváltozhat nézőből előadóvá, kézbe
veheti a harmonikát, a fuvolát és az elcsendesülő közönség meg a színészek, a zenészek
tapsa közepette játszani kezdhet.
A szereplők, a nézők, a mesélők, a hallgatók szemébe egyaránt könnyeket csalnak
a dalok és a történetek a vándorlók millióiról, a hajóroncsokról.
„Ennyi történetet és ennyi éneket a világ összes költője és énekese együtt sem mesélhetne vagy énekelhetne el, hogy a veszteségi listákba és számoszlopokba rejtett drámák és tragédiák mindegyike megőrződjön az emberiség emlékezetében.”
Tehet-e többet egy történet, minthogy arra emlékeztet, mit követtünk el önmagunkkal és társainkkal szemben, arra, hogy mi mindenre képes az ember szerencséjében és nyomorúságában, és így még arra is, mi int felénk vagy fenyeget a jövőben?
kérdezi.
De: „ki ne fordulna el nyomban a színpad kínálta tragédiáktól, komédiáktól, koncertektől, operáktól, díszbeszédektől, ha a zenekari ároktól vagy a szél csapkodta színpadi függönytől alig száz méterre felmorajlana az Atlanti-óceán, s az előadás közepén
vagy egy szimfónia utolsó tételében hirtelen bálnák és hajótöröttek úsznának odakint
a hullámtörésen túl, sorsuk felé.”
Eddig Ransmayr.
Gondoljuk el, hogy a világ minden részére közvetíti – mondjuk a CNN – azokat
a perceket, amelyekben a bálnákat és a hajótörötteket a morajló óceán átsodorja a hullámtörőkön a színpadig.
Gondoljuk magunkat a képernyők előtt ülve egyszerre nézőknek és szereplőknek,
hasonlóan azokhoz, akik a valóságos nézőtéren ülnek, ám részvevők közben az előadásban is.
És gondoljuk el, hogy a megszámlálhatatlanul sok színpadról-nézőtérről, hatalmas
osztott képernyő négyzetein egyszerre jelenik meg a műholdak közvetítésével a látvány, amely részvevő voltunkat mutatja nézővoltunk tekintete számára.
Eredetieknek képzeljük magunkat, ám másolatokként jelenünk meg a tekintetünk
előtt.

Negyedik változat:
miközben az európai peremről a centrum felé haladunk, új előadás kezdődik
Európa egységéért az elmúlt fél évezredben a legkülönbözőbb ideig tartó, rövid távon részeredményeket is hozó, hosszú távon kudarccal végződő küzdelmek folytak.
A berlini fal leomlása óta eltelt közel másfél évtized ritka és szerencsés. Miközben
az európai egység gondolata, gazdasági-politikai-jogi rendszere megerősödött, miköz-

52

tiszatáj

ben Magyarország közeledett évezredes peremhelyzetéből a centrum felé, változnak
a demokratikus államberendezkedések. Ralf Dahendorf erről már fél évtizede azt
mondta, hogy a kormányok olyan nem várt társadalmi, politikai, gazdasági kihívásokkal kerülnek szembe, amelyekkel nem tudják, miképpen boldoguljanak. A globális
konkurencia megingatta az európai életmodellt; felerősödött a protekcionalizmus, az
idegengyűlölet, a bizonytalanságérzés, az agresszivitás. Nehézséget jelent megőrizni az
értékrend alapjait, a szabadságot, a szolidaritást, a jólétet.
A kétpólusú világrend összeomlása után, az egypólusú világhelyzetben, az euroatlanti kapcsolatokon túl, távoli és még távolabbi pontokon agresszív törekvések figyelhetők meg újabb centrumok, legalábbis ellentétes bázisok kialakítására. Háborús
pólusok születnek. Az európai egység egyik újabb próbatétele, miképpen határozzák
meg államai viszonyukat az Egyesült Államokhoz, más világpólusokhoz és a harcterekhez. Elfogadott, hogy az európai egység megalapozásához elengedhetetlenek a közös évezredes kulturális-etikai értékek. Rendkívül kérdéses azonban, hogy a szellemi
erőforrások, a kultúra általános depravációjában lesz-e elég innovatív képesség az értékerózió feltartóztatására.
Huizinga A holnap árnyékában magyar kiadásához írt utószavát 1938 augusztusában még így zárta: „És végül győz a szellem.” Fél évszázaddal később Stanley Kubrick
Űrodüsszeiájának emberi számítóközpontja fokozatosan kikapcsolja tökéletes memóriáját (azzal az értelemmel, amit ő hozott létre és ő semmisít meg), gyermekdalokat
énekel, végül csecsemőként gügyög.
Az európai értékrend legyengült, de van még benne annyi kvalitás, minőségérzék,
hogy idegenek tőle azok a szemléletek, amelyek a múlt században többször is katasztrófába sodorták Magyarországot és ma is áthatnak jelentős, a hamis tudatokat széles
néprétegekben konzerváló politikai centrumokat. A peremről a centrum felé indulva
a felvilágosult európai feltételrendszer jó hatással lehet számunkra nemcsak a történelmi
múlttól való elszakadásra, a létfeltételekre, de a közgondolkodásra is.
Kirajzolódik, hogy mi után vagyunk.
De a közeljövő homályos. 2001. szeptember 11., az iraki háború, a belgrádi miniszterelnök-gyilkosság után a világ más lesz. Milyen lesz egy ilyen formálódó új helyzetben Európa helye? Milyen lesz a formálódó új Európában Magyarország helye? Mi
történik ama színpadon, amelyen egyszerre vagyunk szereplők és nézők, miközben
a hullámverés elénk hajtja a hajótörötteket is, a bálnákat is és nincs más lehetőségünk,
mint az, hogy minél határozottabban felkészüljünk szereplő és néző voltunkban a következő előadásra.

A MÛVÉSZI ASPEKTUS, MINT NYOMOZÓ TEKINTET
Pozzo (a Godot-ban) rálegyint Vladimir kérdésére: „Hagyjon már békén ezekkel az
időre vonatkozó kérdésekkel. Nincs semmi értelmük.”
Nem egyetlen, és nemcsak a huszadik századi, de sokféle – az Időre vonatkozó kérdésfeltevéseket új aspektusba helyező – folyamatos utániságokat hagyunk magunk mögött. Nem tekinthetünk el összefüggéseiktől. Két megközelítésüket választjuk.

2003. június

53
Első megközelítés: Lear találkozik Jan Kottal

A lengyel esztéta a Király oldalán halad a viharban, Edgar, Gloster és a Bolond társaságában. Arról, amit lát, azt mondja: az út végén egy világ omlik össze: négy bohóc
– magát nem számítja közéjük – eljátszott egy komédiát a világ széthullásáról és bukásáról.
Jan Kott radikálisan képviselte a már a tizenkilencedik század közepe óta érvényesülő, a gondolkodástörténetben a huszadik század húszas éveiben kibontakozó, a második világháború hatására domináns álláspontot, mely szerint az isteneket, a szellemet, mindazt, amit korábban az emberi útonlétben tájolópontnak tekintettek, a történelem helyettesíti. A történelem Shakespeare drámáiban a hatalomhoz vezető lépcsősor, a csúcsról aztán letaszítják egymást azok, akik feljutottak; a történelem körforgás,
ismétli magát; egyszerre jelenti a múltat és a jövőt, a jelen, mint villanásnyi idő szorul
közéjük. A történelem abszolútum, érték és érdek nélkül pusztít, szakadékai mindenhol tátongnak, mindenkire várnak.
Kott kiemeli Gloster vándorlás közben felhangzó kiáltását: „Ne tovább, uram, /
Rothadni itt is jó hely van.” Lear próbál megbarátkozni ezzel a bizonyossággal: „Olvasd” – parancsol Glosterre. „Hogyan? Üres szemekkel?...” Lear: „Megtébolyodtál? Az
ember szem nélkül is láthatja, hogyan folyik a világ...”
A történelemben az utolsó és az első világok egymásra kopírozódnak. (Ebből építkezik ugyanannak az évtizednek az elején Beckett, harminc évvel később Ransmayr.)
Kott össze is köti a Lear-t A játszma végé-vel. Az egyik pont, ahol találkoznak (a két világ, a középkori és a huszadik századi világ omlása) az, amikor A játszma végé-ben
Clov felemeli az egyik kukát, hogy megnézze, mi van Naggel: „Sír.” Mire Hamm:
„Tehát él.”
„Sír, tehát él...” ez Beckett válasza az ember meghatározásának descartes-i formulájára, mondja Kott és hozzáteszi, hogy Beckett egyszerűen csak Shakespeare-t ismétli:
„Sírva jövünk mind a világra...”
Peter Brook Kott értelmezésein alapuló Lear király előadása azzal fejeződött be,
hogy a kopár színpadról ruhájukat megragadva kihurcolták a holttesteket, miközben
vészjóslóan újra zúgni kezdtek a vihar hangjai; Brook Lear-filmváltozata a fehérségüresség utolsó-első látványával ért véget. Koltai Tamás Brook-könyvében idéz a rendező naplójából: „Budapesten az utolsó jelenetben – ez a legkegyetlenebb jelenet, mert
Cordélia fölakasztása indokolatlan –, amikor Lear a karjában hozza a halott Cordéliát
és a kifejezés egyetlen formája az a hatalmas üvöltés, amely a kulisszák felől hallatszik,
úgy éreztem, hogy a közönséget valami sokkal nagyobb dolog indította meg, mint egy
szegény üvöltő öregember szentimentális látványa. Lear hirtelen a vén összetört Európa megtestesítője lett és olyan érzést keltett, ami Európában elfog csaknem minden
országot: hogy az emberek az elmúlt ötven évben eleget szenvedtek...” (A nézőtéren
ültem a vígszínházi vendégjátékon, tanúsíthatom, a közönség valóban ezt érezte.)
Alban és Edgar az összeomlás színhelyén intézkednek.
Honnan ez a stabilitás? Nem értik, hogy mi történt. Kent is csak azért búcsúzik,
mert: „Gazdám hí, nem mondhatok nemet.” Aki életben maradt és újrakezd, ugyanolyan vak, mint akinek kiszúrták a szemét és elpusztult.
Újrakezdődik a körforgás – üres szemekkel.
Csak a Bolond látott át a szitán. De Kott arra is rámutat, hogy Lear ezért a tisztánlátásért nem értette meg a Bolondot. Lear ugyanis ragaszkodik az abszolútum létezésé-

54

tiszatáj

hez. Ő is, Gloster is, a többiek is, mondja Kott, az istenekhez fohászkodnak, hisznek
az igazságosságban, a természet törvényeire hivatkoznak.
A Bolondnak a világra vetett pillantásával végül azonban Kott sem tud mit kezdeni. A Bolond nem fogadja el szerepét, másokra akarja illeszteni a maszkot, kívül marad a játékon, a harmadik felvonás végén eltűnik: „S én délben megyek aludni.” Kott
ezt úgy értelmezi, hogy azért nincs szükség többé rá, mert Lear már megjárta a bohócfilozófia iskoláját, s most már azon a nyelven is ért.
De nem ért.
Lear ott maradt a maga utolsó világában, ahol csak Cordéliától búcsúzik, mielőtt
meghal, és a szenvedés és pusztulás üvöltése marad.
Mintha Kott sem merne szembenézni azzal, hogy ha a Bolond már feleslegesnek
érezte magát és Lear meghalt, már csak azok (Alban, Edgar) maradnak a színen, akik
legfeljebb a személyes tragédiákat élik át, de azt, hogy a világ állt fejtetőre, nem veszik
észre. Alban: „...mondanunk, mi fáj, nem illik... / Ifjabbak, akik itt vagyunk, nem érzünk / Ily dolgot...”
Az (új) első világ mindennapisága ugyanúgy az értetlenséggel, a vaksággal veszi kezdetét, mint aminek utána vannak a szereplők.

Második megközelítés:
Hidetora negyedszázaddal később találkozik Kuroszava Akirával
Nem tudom, ismerte-e Jan Kott munkáit Kuroszava. Amikor elkészítette a Ran-t
(Káosz), tudta, hogy miféle (újabb) események után van.
Itt felhívhatjuk a figyelmet a sokszor emlegetett felgyorsulásra. Amikor Kott megírta tanulmányait, amikor Brook megrendezte a Lear királyt, az angol kritika is úgy
fogta fel a teljesítményt, hogy évszázadok felfogásai után hoztak mást. Kott-Brook és
Kuroszava között azonban már csak két és fél évtized telik el, a Ran óta mindössze tizennyolc év.
Térjünk vissza a befejező képhez, amelyet már bemutattunk.
A látóhatár sejtelmes mögöttesében a még egyszer utoljára felparázsló fénytől megvilágítva egy vak ember tántorog a szakadék szélén, botjával tapogatva a semmit. Ez
a vak nem szerepelt a Lear király-ban. Pontosabban: az énjét kettéválasztó Edgár egyik
énjét, a Szegény Tamást játszó Curumarut látjuk.
A nap felparázslott, de a Bolond filmbeli megfelelője, Kyomai az imént már azt
mondta: besötétedett. A között-ben vagyunk. Nem tudható, hogy vajon a fény után.
Nem tudható, hogy vajon a sötétség után. A között-ben tántorog Curumaru. Nem tudható, megveti-e a lábát a szirt szélén. Nem tudható, lezuhan-e.
Ez a között sűrű, mindennapi eseményektől zsúfolt időtér. Hozzátartozik, ami
a mélyben a szirt alatt történik: különböző színű zászlók alatt vonuló lovascsapatok,
rohamozó, mindent felégető fegyveresek hadai esnek egymásnak. Ők az agg Király
gyermekeinek, menyeinek (a Ran-ban Lear három lánya helyén Hidetora három fiával
találkozunk) különböző családtagjainak egymást pusztító csapatai.
Mielőtt Curumaru a szakadékhoz ért, egyik kezében a tapogató botját tartotta.
A másik kezében a már említett Buddha-képet.
Hogy került hozzá a Buddha? A vakság is, a Buddha-jel is egyetemes érvényű.
Curumaru nővérétől, a szelíd Szae-től (a Királyt megtagadó középső fiú hitvese) kapott egy furulyát. A furulyáról Kuroszava egy interjúban elmondja, hogy No-fuvola,

2003. június

55

ez a japán zenében transzcendens hatalmak előhívását szolgálja. Curumaru, a Vak abban a kunyhóban felejti a furulyát, ahol az éjszakát töltötte a Királlyal. Szae visszasiet
a szirt széléről a furulyáért, s addig cserében otthagyja öccsének a Buddha-képmást,
aminek jelképes őrzésére ő volt a legméltóbb.
Ekkor ejti tántorgó mozdulatai közben a magára maradt Curumaru a képmást
a mélybe.
Ekkor mondja a már alant álló Tango (a filmbeli Kent): Nincs többé Isten, sem
Buddha, az ég könnyeket sír.
Curumaru, ha nem volna vak és lepillanthatna, látná alant az öldöklést, látná a halotti menetet is, amelyben Hidetora király és Szaburo (Cordélia) holttestét viszik.
Mindennek utána vagyunk. A Buddha-képmás, mint abszolútum mélybe zuhanása
összegezi a történelem, a hatalom, a család, a test széthullása utáni mindennapi lét káoszát.
Említettük, nem eldöntött, hogy Curumaru lép-e, s majd akkor zuhan le, vagy nem
lép, s akkor a szirt szélén vakon tántorog tovább.
Ez az eldöntetlenség is az után-helyzet mindennapisága.
Kott még értelmezte, Brook még megrendezte, hogy Alban befejező mondatai –
habár a színpadon újra felmorajlott a vihar – feltételezték, hogy „Ifjabbak, akik itt vagyunk, nem érzünk Ily dolgot...” Kuroszava már a zuhanást vagy a zuhanással felérő
vaklétet tekinti az élet további lehetőségének.
Van még valami, amiben továbblépett, hogy hírül adja, mi után van a korszak.
Hidetora személyiségét súlyosan megterheli a saját rémtetteivel. Nem is király, hanem egy családi klán feje. Nem örökléssel, hanem családok elpusztítása árán jutott
címhez és hatalomhoz. A királyi családot kiirtotta, legidősebb fia, Taro (Goneril) felesége, Kaede ennek a családnak a tagja, és nemcsak hatalomvágyból, de bosszút esküdve
fordul ellene.
Hidetorát nem a gyermekeiben való csalódása, fenségének megingása üldözi legerősebben, hanem a saját múltja. Kedves menyével, Szaével, másik hűtlen fia, Jiro (Regan)
feleségével azon a romos helyszínen találkozik, amit ő égetett fel egykor, kiirtva Szae
családját is.
Kuroszavánál a Királyi-Én vétkes Én. A film kezdetén álmából ébredve mondja:
„Pusztában megyek, szólok, kiáltok, senki sem felel, egyedül vagyok a világon, rettegek.” Amikor tébolyodottan vándorol, egy világos pillanatában ezt mondja: „Engem,
Hidetorát saját fiaim támadtak meg, elárult a saját vazallusom. És nem is ez a legroszszabb. Miattam lett, hogy hűséges embereim haszontalan halállal haltak, és a sors úgy
akarta, hogy egyedül én éljem túl őket, akinek meg kellett volna halnom.”
Az ember önmagát tette ronccsá. Önmaga tette a világot rommá.
Szaburótól (Cordélia) a végső találkozásnál ezt kéri: „Felejtesd el velem saját tetteimet.”
Ha Hidetora a (huszadik századi) történelem személyiséget deformáló súlyait viseli,
másnak kell lennie tükörképének, Kyomának (a Bolondnak) is. Nem annyira kívülálló. Belesimul a káoszba. Nem világít meg, nem int. Mindössze megállapít: „Mióta világ a világ, ölve él az ember... mindig ugyanazt az utat rója.” Amikor aztán Curumaru
már a szirt szélén imbolyog, a Buddha-képmás már a mélybe zuhant, a hadak már öldöklik egymást, csak ennyit tesz hozzá: „Besötétedett...”

56

tiszatáj

Ismét Adorno mondatai jutnak eszünkbe, amellyel A játszma vége elemzését befejezte: „A tudat nekilát, hogy szembenézzen saját pusztulásával, mintha túl akarná
élni azt...”

VAN-E MAGYAR–JAPÁN HATÁR A MULTIKULTURÁLIS VILÁGBAN?
A magyar Lear-felfogásoktól ezek az összefüggések távol maradtak. Aminek máshol sokszor tárgyalt okai voltak.
Érzéketlenségeink első megnyilvánulásaiként Csokonai megjegyzését tarthatjuk
számon. A Kultúra vagy Pofok című vígjátékához készült előbeszédében azt írta, hogy
Shakespeare tragédiáinak „érettebb ideje a mi kultúránk grádicsának fentebb való fokán áll.” Paulay Ede rendezése Gloster megvakíttatását a színpadon kívülre helyezte,
hogy megkímélje tőle a közönséget. Alexander Bernát száz esztendő előtti Shakespeare-tanulmányaiban a Lear király „a fenségnek, mint olyannak a tragédiája”, amelyben „a nyelv és a pátosz a legmagasabbra szökik”. A tragédia a „fájdalom megrázó lélektani rajza”, oly magaslatokban járunk így, írja, ahol a fenséges fény mindvégig átvilágít a földi sötétségen. Ezt a felfogást érvényesítették a magyar Lear-előadások a huszadik század második harmadáig. Még a legpedánsabb Shakespeare-kutatók egyike,
Kéry László is az egész életműre, benne a Lear királyra vetítette rá, amit a Hamletről
szólva összefoglalt: „A történet végén mégis helyrebillen a feldöntött egyensúly.
Horatio a szilárd emberségű, hűséges barát viszi át az örökséget abba a jövőbe, amelynek kulcsa most már Fortinbras kezében van.” A kilencvenes években az újabb megközelítésekkel próbálkozó fiatalabb irodalomtörténészek is a világrend helyreállíthatóságát vélték felfedezni a drámai végkifejletben. Az újabb Lear-előadások már pátoszmentesek, de nem adják jelét lényegi felismerésnek.
A lengyel–magyar szellemi határnak ez a szakasza még átjáratlan, holott negyven
évvel vagyunk azután, hogy Jan Kott Peter Brook stratfordi bemutatója után leírta:
„Gloster, a megvakított találkozik a tébolyult Learrel; ez a két embercsonk már tud
önmagáról és a világról mindent, végig. Gloster lehúzza Lear lábáról a csizmát, keblére
szorítja, aztán megcsókolja. Mit csókol meg? Talán az utolsó emlékét annak a világnak, amely volt...” És a befejezésről: „A testvér vállára dobja a testvérét, akit megölt.
Nem lesz új király. Üres marad a színpad. Akár a világ.”
Továbbá harminckilenc évvel vagyunk az után, hogy Brook a budapesti vendégjáték után ugyan leírta: „Miután megnézték, indítékot éreztek tradícióik újraértékelésére”, ám szó nem volt újraértékelésről. Hiányzott hozzá, hiányzik azóta is a világ eseményeinek a művészi aspektus szubverzivitásával érvényesíthető felfogása.
Még Gábor Miklós is, aki az elmúlt évtizedek egyik legtisztábban látó útkereső művésze volt, csak addig jutott (akkor) el, hogy „Brook Lear-képét nem lehet nem tudomásul venni, olyan kemény, olyan logikus. Ha valaki belémarna, készüljön fel rá,
hogy a foga is belevásik! Márpedig én – érzem – szeretnék belemarni. Kihívásnak érzem, mint néző és színész egyaránt.”
Más módon át nem járt a „magyar–japán határ”.
Ehhez fel kell idéznem Kuroszava nyilatkozatai alapján azt a belső utat, a japán történelemre, mentalitásra és önmagára rányíló tekintetet, amely eljuttatta a Ranig.
„Szeretnék még egyszer visszapillantani a háború alatti önmagamra, mondta évtizedekkel ezelőtt. Nem szálltam szembe a japán militarizmussal. Sajnos be kell vallanom,

2003. június

57

nem volt bátorságom semmiféle kemény ellenállásra, így aztán boldogultam valahogy.
Hiába szégyellem, de ez az igazság. Mindnyájan olyanok voltunk, mint a süketnémák.
Semmit sem tudtunk szólni, vagy ha igen, csak papagáj módjára ismételgettük a téziseket, amelyeket a militarista kormány tanított nekünk.”
Felidézi 1945. augusztus 15-ét, amikor a császár bejelentett proklamációját várták,
felidézi a pánikhangulatot, sokan már kihúzták őseik kardját a hüvelyből és mereven
bámulták a pengét, hogy a várható parancsra testükbe döfjék. A fegyverletételt kihirdető császári parancsra aztán az egész város kivirult, a pengék visszakerültek a hüvelyükbe. „Nem tudom, hogy ez a japánok alkalmazkodó képességét vagy együgyűségét
bizonyítja.”
Ugyanezen töpreng, amikor A vihar kapujában Oscar-díjat kap és a japán kritikusok azt írják, hogy ez csupán a keleti egzotikumnak járó érdeklődést mutatja: „Nem
tudom, mivel magyarázzam az ítélőképességnek e hiányát. Csak kétségbeesni tudok saját népem jellemének láttán.”
A vihar kapujában forgatása előtt rendező-asszisztensei érthetetlennek találják a forgatókönyvet. Gondos magyarázatba kezd. Elmondja nekik, hogy a film az önszembenézés nehézségeiről beszél. „Tudjátok, azt tapasztalom, hogy az emberek képtelenek
becsületesen szembenézni önmagukkal. A film megmutatja, hogy a megszépítő hazugságok iránti bűnös szükségletünk még a sírba is elkísér. Az emberi lény születésétől
magával cipeli ezt a terhet, és ettől a legnehezebb megválni.”
A multikultúra korszakában az áthallásokra-azonosságokra érzékenyebbek vagyunk. A huszadik század második felében sem volt szokatlan – ma még kevésbé –,
hogy tőlünk távoli világokban élő mesterek a maguk történelmének, társadalomfejlődésének, mentalitásainak és személyiségalakulásának terheit-változatait kapcsolatba
hozták az európai kultúra-értékrend-világromlás eseményeivel. Borges mellett Kuroszava is közéjük tartozott. E globális kontextus, az értelmezés fényei világítják meg
azt, amit „határnak” neveztem. Kuroszava életműve, nyilatkozatai rámutatnak bizonyos hasonlóságokra a személyiség felépítetlensége, a kialakulatlan társadalmi-jogi alapok és legitimációs bázisok tekintetében, továbbá abban, hogy az Én-identitás, az önismeret romossága miképpen jár együtt az irracionális tudat, a kollektív mítoszok folyamatos újratermelődésével.
Huizinga életművének háromnegyed évszázad előtti két alapgondolatával máig nehezen tudott megbarátkozni a közép-európai gondolkodás. Az egyik az, hogy amivel
újdonságként találkozunk, inkább a múlt valamiféle végjátéka, semmint az új kezdete.
A másik az, hogy minden történelmi és szellemi tapasztalatunk latba vetésével sem
képzelhető el, miképpen alakul a soron következő jövő.
Azzal azonban szembe kell néznünk, hogy mi után, a múlt milyen végjátékaiban
vagyunk.

58

tiszatáj

90 éve született Weöres Sándor
ÚJVÁRI EDIT

Weöres Sándor mariológiája
A HETEDIK SZIMFÓNIA ÉRTELMEZÉSE
A SZÛZ MÁRIA-TISZTELET SZEMSZÖGÉBÕL
Weöres Sándor Hetedik szimfóniáját „legigazibb alkotásai” között tartotta számon,1
és a Weöres-szakirodalom is a nagy összefoglaló művek között említi.2 Ebben a szimfóniában éppoly természetességgel ötvöződik a szubjektív és az objektív elem, mint
ahogy a középkori Mária-kultuszban a nő, az anya iránti egyéni érzelem erősíti a hitbeli elveket: az oltalmazó szeretetbe vetett gyermeki bizalmat, a halálfélelmen való felülemelkedést, a szentség és a csodálat érzéseit.
A két alcím – Mária mennybemenetele. Édesanyám emlékének – kettős indíttatást jelez: a Szűz Mária alakját övező misztika, a halálát követő mennybemenetel csodája és a
költő édesanyjának 1952-ben bekövetkezett halála két, egymást erősítő eszmei- érzelmi
motivációt jelentett Weöres számára. „Édesanyám halála után tudtam ezt a verset kialakítani, megformálni, szinte az ő emlékére. Annak ellenére, hogy a versnek legalább
a fele kusza, rendezetlen alakban körülbelül tíz évvel korábbi” – ekképpen nyilatkozott a költő a Hetedik szimfónia keletkezéséről.3 Mély gyászáról, anya-hiányáról a szintén ebben az évben keletkezett Elhagyottan című lírai darabjában közvetlenül vall:
Míly égtájon keressem holt anyámat?
Az ablakban halottak holdja süt.
A hiány kóborol, odútlan állat.
Fénybe-fagyott üresség mindenütt.
A Vatikáni Rádiónak adott interjúban Weöres nemcsak a katolikus egyetemességelvet és miszticizmust vallja magáénak, hanem arra is utal, hogy édesanyja hite, hitének gyakorlása is meghatározó volt a katolicizmushoz való viszonyában: „…annak ellenére, hogy evangélikus-lutheránus vagyok, édesanyám katolikus volt, és mindig a ka-

1

2

3

Egyedül mindenkivel. Weöres Sándor beszélgetései, nyilatkozatai, vallomásai. (szerk.: Domokos
Mátyás) Budapest, 1993, Szépirodalmi Kiadó. 231.
Bori Imre szerint ez „a vers Weöres nő-képzetének legtisztább, leggazdagabb szövésű rajzává
lesz, amelyben a kórusok szólamai hangulatilag és képileg festik alá s játsszák ki a részek
uralkodó Mária-motívumát, s a látomást mind egyetemesebb vonatkozásúvá, az élet princípiumának kifejezésévé feszítik.” Bori Imre: A látomások költészete. Weöres Sándor. In Eszmék
és látomások. Novi Sad, 1965, Forum Könyvkiadó, 59.
Egyedül mindenkivel. 35.

2003. június

59

tolikus vallásban is éltem. Sokat olvastam életemben a katolikus misztikusokat… A katolicizmusból mindig igyekeztem sokat tanulni, sokat meríteni”.4
A Mária mennybemenetele-tant mint a legújabb Mária dogmát 1950-ben – a Hetedik szimfónia végleges változatának kialakítása előtt két évvel – emelték hittétellé.
A kései határozat ellenére a középkor Mária-kultuszának végig meghatározó eleme, és
egyházi művészetének fontos ikonográfiai témája volt az Assumptio animae, corporistan.5 Bár a Mária mennybevétele-tan forrásai és éltetői az apokrif legendák, a népi vallásos rajongás és a középkori misztikus gondolkodók Mária-imádata voltak, és dogmává csak mintegy visszamenőlegesen emelték, mégis kétségtelen, hogy e tan népszerűségét éppen az egyik teológiai vonatkozással való egybecsengése indokolta; ugyanis
a páli teológia egyik alaptételét, a feltámadás ígéretét erősíti meg.6
A Mária-tisztelet legjelentősebb képviselője, a XII. század első felében alkotó Clairvaux-i Szent Bernát7 mariológiájában a megváltás első szakaszát, az Isten inkarnációját
– az Angyali üdvözletet – második, beteljesítő mozzanataként Mária mennybemenetele és megkoronázása, az első feltámadott ember, Isten anyjának testi–lelki megdicsőülése követi.8 A ciszterci misztikus, „Notre Dame lovagja” ezzel Mária mennybevételének apokrif tanát a megváltás lényegévé – Mária közvetítő szerepét tekintve pedig –
a hívek feltámadásba vetett bizakodásának letéteményesévé magasztosította.9 Ez a tan,
amely a hitben való bizakodás és megnyugvás érzelmi biztonságát nyújtja a halál rémületével szemben, egybevonja Isten anyja mennybevételét a tőle oltalmat remélő hívő
feltámadásának ígéretével. Mária mennybemenetelének katolikus látomása és az édesanya halála miatti fájdalom ezért is fonódhat össze olyan természetességgel a Hetedik
szimfóniában.
Weöres többi szimfóniájához hasonlóan ez a monumentális – 296 soros – költemény is tételekből épül föl. Négy, számmal jelzett (külön cím nélküli), részenként is
több versegységből kialakított szakaszait egy személyes hangú kóda zárja. Azaz a tételeken belül is hangulatilag és ritmikailag különböző versek egybekomponálása a Hetedik szimfónia. A zene költészetére, a szimfóniái versfelépítésére gyakorolt hatását világosan megfogalmazza egy rádióbeszélgetésében: „…a zenei struktúrákból tanulok… Zenei formát senkitől annyira nem tanulhat az ember, mint Bachtól. Nála legtisztább rajzúak, legegyszerűbbek, költészetben is leginkább realizálhatóak a strukturális ele4
5

6

7

8

9

Egyedül mindenkivel. 137–138.
Mária mennybevételét ókeresztény források – az apokrif eredetű elbeszélő hagyomány, elsősorban a Mária haláláról szóló Transitusok – nyomán már az V. században megünnepelték,
az erre emlékező ünnep augusztus 15-e, Nagyboldogasszony napja.
„…ha Krisztust nem támasztották fel, akkor hiábavaló a mi igehirdetésünk, és nincs értelme
a hiteteknek.” 1Kor 15,14
Clairvaux-i Szent Bernát (1090–1153) ciszterci apát, misztikus teológus; a középkori Máriakultusz legnagyobb hatású képviselője.
„Jóleső ezért a Világ Királynőjének dicsőséges mennyei bevonulására gondolni. Tisztelettel
sietett Mária elé a mennyei seregek sokasága. Magasztaló énekek kíséretében vezették a dicsőség trónusához. Szelíd tekintettel, vidám arccal, örvendő öleléssel fogadta Fia, és minden
teremtmény fölé emelte...” Lángolj és világíts. Válogatás Szent Bernát Műveiből. (ford.: Golenszky Kandid). Bp., 1978, Ecclesia. 358.
„Amikor Mária előrement, oly dicsőséges fogadtatásban részesült, hogy az Úrnőt bizalommal követhetik kis szolgái is.” Lángolj és világíts i. m. 352.

60

tiszatáj

mek”.10 Fónagy Iván hangsúlyozza, hogy Weöres utolsó korszakában íródott költeményeiben a zenei (ismétlődéses) struktúrák kötelmei nemegyszer erősebbek a nyelvieknél, például a Tizenegyedik szimfónia esetében.11 E zenei struktúrák, ismétlésszerkezetek formáit és funkcióit Nagy L. János elemezte behatóan.12
A kompozíció strukturáltsága mellett ugyanakkor az egész szimfóniát az ikonográfiailag letisztult sémáktól a szürrealista látomásokig erőteljes vizualitás hatja át. Talán
éppen e paradoxonban rejlik a Hetedik szimfónia formai bravúrja, hiszen az érzelmi
áradást, a képekben tobzódó látomást a következetes zenei konstrukció szervezi műalkotássá.
Az 1. tétel hét eltérő – három, négy, öt, hat – sorszámú versszakból áll; csak
a kezdő versszak hét soros. A klasszikus szimfónia lassú bevezetésére emlékeztetően ez
a rész hangulati előkészítés. Ebben az első költeményben a főnevek dominálnak – árny,
kő, mész, gyolcs –, statikussá merevítve a felravatalozott holttest megrendítő látványát.
A felütés, az első szó, az „árny” a görög mitikus hagyomány halál utáni hádészi árnylétét idézi, amely a görög lírikusok tanúsága szerint maga a reménytelenség.13 A fizikai
lét végének visszafordíthatatlanságát, könyörtelen megmásíthatatlanságát érzékeltető
szuggesztív képek, a „halálos pólya, a vaslakat”, a „göröngy” passzivitása, nem-cselekvése
viszont új dimenziót sejtet: „a göröngy… / nem nézi: a test homálya mint emelkedik /
a végső láng fölé, világot szétfeszít / az üszkös verejték koszorú.” Ez a vertikális, emelkedő
mozgás már az első versszakban felvezeti a későbbi tételek alaptémáját, a „vaslakat”
szétfeszítését. Az „üszkös verejték koszorú” az egyéni halál kínjának és a Megváltó halálának egybejátszását sejteti. Azaz a szimfónia zenei kezdetének mintájára az első versszak bemutatja az egész mű fő motívumait.
Az első tétel a halál diadaláról szól, a halott anya látványának sokkoló tényét –
a test lábtól szemig ívelő lajstromát: test, láb, térd, anyaméh, kezek, szív, nyak, fej, haj, száj,
szem – a gyöngéd képek mindössze oldani képesek. Egy interjúban is líraian – a harmadik tétel két sorával – vall a Hetedik szimfónia kéz-motívuma kapcsán „az anyám imába
simuló szép kezeiről, amelyek a jóság feszülő pillérei voltak nekem…”14
Üdv néktek, imába-zárt kezek,
szentély boruló fal-ívei,
dobozban két sor gyertyaszál,
harmatba-merült tíz hattyuszárny,
viruló éj csukott virága.
Az erőteljes vizualitást mély értelmű szimbólumok gazdagítják: az utolsó sor képe,
a „viruló éj csukott virága” látványként is hangulatteremtő. Az Éj ugyanakkor a kezdet
és a vég archaikus női szimbólumrendszerének eleme, amely a pusztulás kozmikus törvényét revelálja – Weöres éppen erre a hagyományos jelképre építette A sötétség úraszszonya című versét is. A „viruló” éjjel szemben a virág, a női termékenység jelképe „csu10
11
12

13

14

Egyedül mindenkivel. 306.
Fónagy Iván: A költői nyelvről. Bp., Corvina Kiadó, 338.
Nagy L. János: Ismétlésszerkezetek nyelvi–stilisztikai elemzései. Szeged, 1993.; Szavak és világok
Weöres Sándor verseiben. Bp., Akadémiai Kiadó, 1998.
„Holtan majd feküszöl, senkise fog / visszatekinteni / emlékedre […] holt árnyak raja közt
kósza kis árny” Szappho: Holtan majd feküszöl…
Egyedül mindenkivel. 261.

2003. június

61

kott” – a keletkezés–pusztulás örök tényezőinek állandóságával szemben az egyéni létezés tragikusan véges.
A barokk Mária-ikonográfiára utaló „hétfájdalmú szív”15 említése a szenvedés és
a fájdalom mérhetetlenségét tudatosítja. A „jajkiáltás, kezdet óta” a létezést átható általános érvényű szenvedésre ugyanúgy utalhat, mint az egyéni élet kezdetére, a megszületés első jajszavára.
Az utolsó képekben a halál kérlelhetetlen valóságának felsorolás-szerű képei nyugvópontra jutnak, a befejezett melléknévi igenevek mint jelzők a megmásíthatatlanság
fájdalmát sugározzák:
az érzékek hült ráncvetése
letiport akantusz ágboga
elrobogott paripák nyoma.
A temetés gyászhangulatát erősíti a 4., 5. és 6. versszak kezdete, az „Üdv”, amely
búcsú az életből eltávozottól, de egyben a magasztalás gesztusát is magában rejti.
A második tétel – a szonáta-expozíció mintájára – két, markánsan elkülönülő részből, fő- és melléktémából áll. Az első vers – amelynek párdarabja a negyedik tételben
keret-versként köszön majd vissza – az első tételt ellentételezi a feltámadás keresztény
ígéretének jegyében. A szimfónia első versszakának előlegezett témája – „a test homálya
mint emelkedik” – meghatározó motívumként bomlik ki e tétel első, jambikus lüktetésű, sodró lendületű szakaszában. Az igei dominancia vertikális irányt kifejező mozgalmassága energikus zenei főtémaként győzedelmeskedik a halál első tételbeli statikus
főnevein:
Az árny, az éj
a csönd, a hideg
törik, recseg,
rög repül,
sugár hasít
por énekel –
A halál előző tételben ábrázolt diadalát a halál fölötti győzelem követi, amelynek
rendkívüliségét természeti tünemény erősíti: „Az égen két / újhold delel”. Az újhold
a kezdet-jelentésen túl ősi női jelkép16, valamint a Mária ikonográfia egyik motívuma: az
Apokalipszis17 Napba öltözött asszonyaként holdsarlón állva és holdsarlótól övezve is
megjelenítették. Az előző tétel első versszakbeli „végső láng”-jának ellenpontja e tételben a „parázs”, amely „fut fölfelé”. A vertikális irány célpontja is föltárul ebben a szakaszban: „ragyogó tetőn / szárny lebeg”. A transzcendencia e fénylő keresztény látomását hanghatások teszik teljessé, amelyben egybeolvad a mennyei angyali zenekar, a temetői lélekharang és a feltámadás kürthangja:
15

16

17

A XVI. századtól a Mater dolorosa ’Fájdalmas anya’ ikonográfiai típuson Szűz Máriát hét
tőrrel a szívében ábrázolták, amelyek hét, Jézusra vonatkozó fájdalmas eseményre utalnak.
A Hold 28 napos alakváltozását számos kultúra összefüggésbe hozta a női ciklussal és általában a női termékenységgel. Női istenségekhez társul: Artemisz/Diana, Ízisz attribútuma;
Szeléné/Luna személyesíti meg. Plutarkhosz pl. Perszephonéval azonosítja: Plutarkhosz:
A Hold arca, 27.
„Az égen nagy jel tűnt fel: egy asszony, öltözete a nap, lába alatt a hold, fején tizenkét csillagból korona.” Jel 12,1.

62

tiszatáj
hárfák, fuvolák,
hegedű sikolt,
harang kong,
kürt felel –

A kürtszó a megnyíló sírok képét asszociálja, a megváltás-tan feltámadás-ígéretét,
amelyben – ahogy e szakasz párdarabja, a negyedik tétel keretversének záró szakasza
konkretizálja – az ősök reménye mint „betelt ige” valósul meg. Az „ős” ehelyütt még
csak „csontot gyűjt, … ágaskodik, / felfülel –” .
A második tétel második szakasza egy Kórus megjelölésű, a gyermekét tartó Máriát
dicsőítő pásztor-ének. A lírai melléktéma pasztorális jellege ismét zenei megoldásra
emlékeztet. E vers keret-sorai a Szűz Mária oltalmazó erejébe vetett hitet demonstrálják, amely a Mária-kultusz egyik legerősebb érzelmi motivációja: „Híjja, híjja, híjja /
övéit a homály szélén!” A „híjja” szó a hívás és a hangulatfestő csujjogató kifejezés tökéletes nyelvi ötvözete. A népi vallásosság naiv hitét imitálja a tanúságtétel és a Mária
iránti teljes odaadás:
Láttuk őt gyermekével csillag fényén
[…]
Pásztorok vagyunk, juhok is vagyunk,
Nosza gyapjunkat lenyírjuk,
Nosza bőrünket lenyúzzuk,
Ösvényére ráborítjuk.
A harmadik tétel hosszabb és struktúrájában bonyolultabb költemény az előzőknél. A 3-as számot követően ez olvasható: Váltakozó kórusok, amely nem alcím, hanem
a formai jellegre utaló kitétel. Ugyanis hét, …-jellel megszakított, jellegzetes Mária-toposzokból építkező 13–8 soros versszakba hét, hangvételében, témájában eltérő 3–4 soros versszak ékelődik. Ez a struktúra a gregorián zenében alkalmazott antifonális
– ugyancsak két, váltakozó kórusból építkező – szerkesztésre és a barokk kettős kórusos
technikára emlékeztet. Valójában a Hetedik szimfónia e tételében a himnikus szárnyalású Mária-látomás és a beillesztett – többes- és egyes szám első személyben fogalmazott – szakaszok a Mária-tisztelet egymást erősítő objektív és szubjektív indíttatását
váltakoztatják. Fónagy Iván A költői nyelvről című kötetében az ismétlődés formáit ismertető fejezetében külön egységet szentel a váltakozásnak. Mint hangsúlyozza, a motívumok váltogatása a drámai színváltáshoz hasonló ritmikus hatást kelt, amelynek jellegzetes eszköze a hangnemváltással párosuló témaátadás.18
A nagy ívű, pusztán a rövid betétversek által tagolt látomásos Mária-himnuszt három tétel-mondat strukturálja: az első versszak végén: „az asszony ünnepe él a világon…”; a negyedik versszak végén: „az anya lángja ég a világon…”; és a hetedik versszak
végén: „a szűz békéje leng a világon…”. A Mária tisztelet mély gyökerű vallási hagyományaiból e három pillér, az „asszony”, az „anya” és a „szűz” kiemelése jelzi, hogy Weöres
e kultusznak nem csupán ikonográfiai toposzait ismerte behatóan, hanem a Szűzanyakultusz eszmeisége, tartalma is foglalkoztatta. Az „ünnep” és a „láng” az evilágot átjáró
életelvekben fejezi ki Mária hatókörét, a harmadik szint viszont egy magasabb fokon,
a világ felett nyilvánítja ki a szűz hatóerejét, kozmikus valóját, amely „leng a világon…”.
18

Fónagy Iván: i. m. 341–342.

2003. június

63

A mennyei révbe igyekvő lélek-hajók keresztény himnusz-költészetből és ikonográfiából egyaránt ismert motívuma jelenik meg a nyitókép látomásában:
A végtelen, világos némaságot
evező-párok zsongása betölti,
[…]
árbóc-forgatag tárulása,
vitorla-sereg gomolygása
A révbe igyekvő hajókat oltalmazó Stella Maris19 képe a Holdsarlós Madonna látomásával olvad egybe: „…uszálya villog a habok iramán, / a homályos sárga égi sarlón”.
A kozmikus Mária-jelenés szintjét, a „sárga égi sarló”-t egyben belső, misztikus látomásként is megjeleníti „a szem óriás kék hályogán”. A színekhez kapcsolt képek, amelyek
Mária mindenhol-jelenvalóságát jelzik, a személyesség meghittségéig ívelnek: „és este ő
bontja fehér ágyad, / minden poklon megy utánad”.
Ez „az anya lángjá”-t dicsőítő szakasz a megélt érzelem melegségével vall az erre
épülő hitbeli elvről, amelyet az azonosulás misztikus élménye fokoz:
…ő benned térdepel, és ő leszel,
ha elhagyod koszorúd, kedvesem,
honnan színt kap a rózsa és fényt a szem,
s érzed őt.
Az első tétel ötödik versszakában a felravatalozott anya kezeit idéző képek itt,
a harmadik tétel ötödik egységében eksztatikus látomásként, vertikálisan magasabb szinten idéződnek fel ismét. Az „imába-zárt kezek” megelevenednek, a „szentély boruló falívei”, a „harmatba-merült tíz hattyuszárny” metaforái pedig szinte hideg racionalitást
árasztanak e harmadik tételbeli kéz-látomás képeinek felfokozott érzelmi intezitása
mellett.
…imába simulnak a szép kezek,
jóság feszülő pillérei,
ujjak párás tetősora,
eleven csönd tíz anya-szárnya
szirom-tengerben mezítelen ujjak,
tízszeres zengés, mely hangtalan,
ragyog, sugártalan osztva fényét,
világosság, csókként úttalan…
A „tíz” és a „tízszeres” jelzők mint Weöres tökéletességet kifejező számszimbólumai20, az illogikus képek, valamint a „ragyog” és a „világosság” szavak együttesen érzé-

19

20

A Pál diakonusnak tulajdonított „Ave maris stella” (’Üdvöz légy tengernek csillaga’) kezdetű
himnusz első sora azt az elképzelést fejezi ki, hogy Mária úgy mutatja a híveknek a helyes
irányt, mint a csillagok a tengerészeknek. In Amor Sanctus. Szent Szeretet Könyve. Babits Mihály (ford. szerk.) Helikon Kiadó, Budapest, 1988. 65.
Weöres bölcseletét összegző prózája, A teljesség felé – a Tao Te king stílusában megírt – lírai
összefoglalása, a Tíz erkély tizedik paradoxona („A teljes zengés: hang-nélküli”) éppen a Hetedik
szimfónia harmadik tételének 6. sorában cseng vissza („tízszeres zengés, mely hangtalan”).

64

tiszatáj

keltetik a Mária-látomás érzelmi csúcspontját, a misztika dimenzióit, amelynek hátterében, mintegy katalizátorként a legfájdalmasabb egyéni érzelem, az anya elvesztése
dominál.
A harmadik tétel hatodik és hetedik szakasza mindent átható, kozmikus elvként
láttatja Máriát. A kiinduló kép a Fájdalmas Szűz, a „Stabat Mater” határtalan szenvedést jelképező alakja.21
…ő, ki a kereszt alatt állott
s a nyomoruságtól nem esett el,
a kereszten tajtékzó világot
bámulja riadt kék gyermek szemmel
Ez a legmélyebb tragédia – gyermekének kínhalála – avatja minden emberi gyötrelem tanújává és a szenvedők végtelen irgalmú közbenjárójává. A legalsó szinttől – a pokoltól – a menny tökéletességének világáig ível jelenléte, hiszen az öröm és a kín végleteit egyesíti magában. Az alvilágba alászálló Istárként fényt visz a sötétség birodalmába:
a pokol küszöbén sirdogál,
eves vackukban a halottak
féltett éjükbe burkolózva
a sebző fényre hunyorognak…
A „szem ragyogása” a mélységeken és a magasságokon is átsugároz, de Mária tekintete nem csak a tér és az idő fizikai valóságát fogja át, hanem a metafizikai szférát is:
„…minden áramon áthatol / a tiszta kék szem ragyogása, / tükrözi a tér hajló pántja, / az
idő százmedrű futása”. Az esetlegességek törékeny világa – „mint édes csepp a bólongató
sáson” – és a változás fölötti ideavilág egyaránt sajátja. A platóni tökéletesség-eszmény
geometriája22 is hozzárendelődik, jelzi, hogy Mária fölötte áll a pusztulásnak, a folytonos változásnak kitett fizikai világnak, ő a „tündöklő gömb a változáson”.
A Mária-imádat külső és benső élményként feltárt látomásos leírásának hét szakasza közé ékelődő zárójeles betét-versszakokban egy másik dimenzióból, a pusztulásnak, kétkedésnek, fájdalomnak kitett emberi lét felől fogalmazza meg a Máriához kötődő Legfőbb Közbenjáró-eszmét. Az Édenből kiűzetett, halandóságra és testi kínokra
ítélt emberiség gyötrelme, elhagyatottsága szólal meg: „Mi éheztünk.” „Folyton sírtunk”
„Kenyerünkben a verejték sója. Pecsenyénkben a halál íze.” A naiv hangot imitáló szakaszok, tőmondatokba foglalt panaszok éles ellenpontjai a megszakított, áradó, szürrealista képekben gazdag misztikus látomásnak. Különösen éles az ellentét az ötödik versszak „ragyog, sugártalan osztva fényét” – sora és az azt követő, beékelődő vers „Koporsófal körülöttünk” képe között.
Majd a Máriát a legnagyobb kínt kiálló, gyermeke halálát megérő anyaként láttató
6. szakaszt követően körvonalazódik a könyörgés, a Máriába mint egyetlen védelme-

21

22

A 111 vers című 1974-es válogatott kötetében 10-es csoportokba rendszerezte költészete legjavát: 10 tánc-ritmus; 10 óda; 10 ballada; 10 szubjektív vers; 10 vers a szerelemről; 10 párbeszéd;
10 szonett; 10 rajzos vers; 10 csönd; 10 humoreszk és 10 emlékmű címmel.
A Mária siralma című művét (1936) amely az Ó-magyar Mária-siralom parafrázisa, a Második
szimfónia biblikus tematikájú ciklusába illesztette.
Platón Timaiosz (33b–34b) című dialógusában fejti ki a gömbhöz fűződő tökéletesség-eszményt.

2003. június

65

zőerőbe vetett bizalom: „Vedd le szívünkről a csepegő mérget, / a fekete hernyót szívünkről vedd le, / a parazsat a sötétséget”. A harmadik tétel záró szakaszában a párhuzamosan futó két szál, a „Váltakozó kórusok” hangja összefonódik és a Máriához mint Oltalmazóhoz fohászkodó könyörgésben teljesedik ki. Ebben a mariológia tipologikus érve
körvonalazódik: Éva bűnét – a kiűzetés és halandóság nyomorúságát – Mária hivatott
helyrehozni.
(Vacogunk, köpenyünk összehúzzuk,
könyörülj rajtunk, Boldogasszony,
könyörögj érettünk,
könyörülj rajtunk.)
A negyedik tétel a beteljesedés: Mária mennybevételének misztikuma. Ebben
a részben tovább fokozódik a strukturális összetettség – ahogy Weöres a vers keletkezése kapcsán utalt is rá, a végső változat előtt mintegy tíz évvel fogalmazódtak meg
a beillesztett fragmentumok. A klasszikus szonátaformából eredő bartóki híd-szerkesztés követi ilyen következetességgel a zenei elemek szimmetrikus felépítését. A versszakaszok szerkezeti képlete a következő: A B C b C B A. Egy keretként szolgáló vers
(A), valamint a Kórust (B,b) és Máriát (C) megszólaltató, egymásba ékelt szakaszok
– azaz három markánsan elkülönülő hangvételű és verselésű rész – egybekomponálása
ez a tétel. A Kórus összesen hét versszakát a Mária-szakasz oly módon tördeli, hogy az
egész tétel zeneileg is eltérő részei szimmetriát alkotnak. A kezdő keret-vers után három Kórus-szakasz, egy Mária-rész, a tétel felénél egy kórus versszak (b), majd ismét
egy Mária-rész, végül három kórus versszak következik a záró keret-vers előtt.
A keretté tördelt kezdő- és záró szakasz a második tétel első versének motívumait,
képi és ritmikai világát folytatja, egyben e tétel meghatározó atmoszféráját, a mennyei
régiót is felvezeti. A kezdő keret az Assumptio animae, corporis-csoda kezdete.
A forrás felett
szétnyíló szárny
pihéje pereg
gyenge hó száll;
tág medencékben
újbor pezseg;
ezer erkélyen
ezer sereg;
Az életforrás, a Szentlélek-galamb, az angyali seregek nem csupán a mennyei látomás általános keresztény toposzai, hanem a Mária mennybevétele ikonográfiai téma
konkrét elemei. A Mária dicsőségét ábrázoló – mennybe emeltetését követő – megkoronázás elengedhetetlen szereplői a Szűzanya fölött lebegő galamb mint a koronázó
Szentháromság egyik tagja és a mennyei karok. A képek ehelyütt is a Mária-szimbolikából erednek: a Havas Boldogasszony23 hó-csodája a fehérhez és a hóeséshez társuló
tisztaságot, szűziességet, szépséget is magába sűríti. A legyőzött mulandóság fölötti dia-

23

A Havas Boldogasszony ünnepe (augusztus 5.) a római Santa Maria Maggiore templom 435ös felszentelésének emléknapja, amely azon a legendán alapul, hogy Szűz Mária csodás, nyári
hóeséssel jelölte ki emléktemplomának helyét.

66

tiszatáj

dalt teljesíti be Mária, és ezzel az isteni megváltó tervet idéző hanggal szemben elnémul
a pusztulás törvényét képviselő anyag.
hallgat a föld
láncos haragja
mindent betölt
a szárnyak hangja
A második szakasz angyali kórusa a „szárnyak hangja”-ként dicsőíti és hívogatja
a mennybe emelkedő Máriát, aki – a katolikus mariológia szerint – az emberek közül elsőként részesült a feltámadás isteni kegyében: Fényen át, lángon át / sötét föld szüze lebben. Ez a pirkadat színpompájában zajló mennybe emeltetés legyőzi az árnyat és éjszakát – amelyek a halál-képzet szimbólumaiként az első és a második tétel kezdő képeit
alkották. A virradat pírját érzékeltető képek, a vér és a bor eucharisztikus konnotációi
a keresztény megváltás-teológia kontextusába helyezik az Istenanyja mennybevételét.
Ugyanebben a gondolatkörben a puha meggybor teli kelyhe a keresztrefeszítés helyettesítő áldozatát idézve az örök élet jelentését hordozza. Ugyanakkor a kehely befogadó,
női formaként24, anyaméhként Máriához mint az üdvösség tartó edényéhez is kapcsolódhat. E következetes keresztény szimbolikában egyetlen kép erejéig a kínai tradíció
női elve, a jin-motívum is felsejlik hol hegy árny mélybe-ér. A jin ugyanis eredetileg
a hegy árnyékos oldalát és a völgyet jelölte, erre utal a Tao Te king 6. verse.25 A Szűzanya legfőbb növényi szimbóluma, a tökéletes szeretet és a misztikum rózsája ebben a
részben elsősorban a rózsásujjú hajnal színvilágát jelzi, de a Maria assunta ikonográfiai
téma jellegzetes elemeként a Mária üres sírjában talált rózsák legendáját is felidézi.
A Mária-szakasz első egysége dicsőítés: Magasztalom őt, aki méhemben fogant / és felemelte holdsarlóm az égre. A katolikus és evangélikus liturgiában egyaránt szereplő, az
egyházi zenében a gregorián kortól oly gyakran megzenésített, újszövetségi dicsőítő
himnusz, a Magnificat sorai visszhangoznak ebben a részben: „Mária megszólalt: »Lelkem magasztalja az Urat, és szívem ujjong megváltó Istenemben, mert rátekintett alázatos szolgálójára. Lám, mostantól fogva boldognak hirdet minden nemzedék…«”.26
Mária önnön mennybemenetelét az isteni terv földi halandó számára fölfoghatatlan részeként említi:
és seregekkel népesíti győzelmi utam
és örök dal tornyait építi köröttem,
így kivánja; meg nem fejthetik
a léptem redői alatt forgó
tüzes hadak, homályos nemzedékek.

24

25

26

A keresztény Grál legendához kapcsolt Mária-szimbólumként az a szent edény, amelyben az
Isten testté lett. Mária ebben a felfogásban élő Grál, amely Krisztus vérét és egyben spirituális lényegét tartalmazza.
„Csodálatos asszonynak hívják: / ő a völgy örök szelleme.” A Weöres műfordításában idézett sor prózafordítása ekképpen hangzik: „A völgy szelleme [az üresség] sohasem hal meg.
Ezt nevezzük csodálatos asszonyinak (jin).” Lao-ce: Tao Te king. Az Út és Erény könyve. Weöres Sándor fordítása Tőkei Ferenc prózafordítása alapján. Bp., 1994, Tericum Kiadó, 111.
Lk 1,46–48.

2003. június

67

Mária összekötő-szerepe valósul meg abban, hogy a legközvetlenebb kapcsolatban
áll a mennyei hatalommal. Ennek misztikumát dantei sűrítéssel27 jelzi: „Kezdettől
apám, s én szültem őt.” Ez a kapcsolat éppen azáltal válik a hit legbensőbb misztériumává, hogy az anyai–leányi közvetlenség említését Weöres az Abszolútum teljességgel
dezantropomorf látomásával folytatja. A Mindenható transzcendenciája phallikus képben tárul föl:
aki az óriás ürességen által
csend szikrázó kristálya fölé
a teremtmények sodrából fölmeredve
háromfejü oszlopként magasúl
és villámló tetőként beborít
a hármas homlok glóriája.
Az e roppant hatalom, a Szentháromság iránti rettenettel vegyülő tisztelet éppen
a Máriához kapcsolt közbenjáró-eszmében, az „Édesanyánk, ifju aránk / pirosarcu zsenge
leányunk”, a „Virágcsengők királynéja” érzelmi közvetlenségében képes feloldódni.
A bernáti mariológia is az isteni entitás rettentő emberfelettiségét oldó Szűzanya emberi
valóságára építi a maga közbenjáró eszméjét.28
A negyedik tétel szimmetria tengelyét jelző kórus-strófa angyali hódolata egy
mennyei harangjáték. A mindent átható zeneiség ehelyütt is vizualitással ötvöződik:
a keresztény szakrális építészet transzcendencia-jelképei, a kupola és a torony itt menynyei valóságukban, fény-jelenésként zengenek: „sugár-kupola imbolyogva, / pára-torony
rengedezve / neked kondul, előtted vall”.
A második Mária-szakasz önjellemzés. Ellentétpárok érzékeltetik a feminitás eszszenciális értékeit: „ütni nem tanultam, / csak simogatni; éheztetni sem, csak etetni; / sebezni sem, csak sebesülni; hódítani sem, csak kérni.” Szemben a maszkulin isteni hatalommal, Mária nem rendelkezik az Utolsó ítélet attribútumaival: „Az ítélet nem enyém;
a mérleg, a bárd / nem az én kezemben”. Ő a végtelen türelem és anyai szeretet perszonifikációja, „csak fészek: ahogy meleg, úgy melenget.” Mária szerepének paradox volta fogalmazódik meg a két utolsó mondatban. Mint a Könyörületesség Madonnájával, az
emberi szenvedés átélőjével, teljességgel azonosulhat vele a benne bizakodó: „mint neked, egyetlen kincsem a könnyem / fiam sebe végtelen birtokom / s e világ gyötrelme kaputlan kertem.” Ugyanakkor magába sűríti az archaikus Földanya-képzetet is, az élet–
halál szféráját uraló oltalmazó erőt:
Ölemben az élet dús-lombu fája
s ha leszakadsz és lehullsz alája,
kötényembe markol erőszakos öklöd,
fejed rönkjét térdemre döntöd,
ne félj, vigyáz rád a csend, a könny, meg én.
27

28

Dante az Isteni színjáték-ban a Clairvaux-i Szent Bernát szájába adott Mária-himnuszát e szavakkal kezdi: „Ó szűz Anyám, leánya ten Fiadnak” (Par. XXXIII. 1.).
Clairvaux-i Szent Bernát: „Féltél közelíteni az Atyához, a hangjától is remegtél. Ekkor Jézust adta neked közvetítőnek. Vagy Jézustól is remegsz?... De talán mégis félsz Benne is az
Isteni Felségtől, mert bár emberré lett, de mégis Isten maradt. Akarsz Hozzá is közbenjárót?
Máriához fordulj! Máriában a tiszta emberség nemcsak minden bűntől tiszta, de tiszta a maga
egyedülálló emberi természetében is.” Lángolj és világíts, i.m. 354.

68

tiszatáj

Úgy vélem, Weöres tudatosan vonja be azt a keresztény Mária-képzet előtti – A sötétség úrasszonya, A nagy istenanya, Az ősanya szól ivadékaihoz, Securitas című költeményeiben is megfogalmazott – anyai-női szimbolikát az Istenanyja önjellemzésébe,
amely a vallási szinkretizmus érvényesülésével annak mindig is egyik alaprétegét képezte.
Az angyali kórus utolsó három versszaka előkészíti az egész szimfónia tematikai
csúcspontját. A földi lét fájdalma, az elmúlás evilági törvénye, a „Fénytelen mély”,
a „hamu törmeléke” ellenpontja „az örök mosolygók”, az „örökös hajnal” világa. A szoláris
mítoszok újjászületési hajnal-szimbolikája Szűz Mária legjellegzetesebb növényi jelképével, a rózsával – „rózsatő”, rózsamező”, „rózsa-tengere” – együttesen alkotja a „bíborözön” képi világát. A „gyengeség és erő” paradoxona a „lenn” és a menny ellentétpárjával
együtt a fizikai és metafizikai létezést is átható változást készíti elő: „új sorstól hajladoznak a bolygók”. A barokk látomás puttóktól övezett Mária-jelenése pedig már a pusztulás fizikai törvénye fölötti diadal pillanatát vezeti be:
ő jön, lassan fordul uszálya,
integető sok csecsemő
rózsa-tengere kapdos utána,
áll a halál függ az idő.
A záró-keret a beteljesedés: a testi-lelki mennybe-emelkedés. A szimfónia egyik
alapmotívuma, a több tételben is említett „ős-parázs” a „rög” legyőzetik. A Maria assunta téma kitüntetett világtörténelmi pillanatként kerül bemutatásra:
Húrként feszül
a változás:
hült ős-parázs
újjá hevül;
sírtól sötét
pátriárka
betelt igét
dong magába;
hallgat a rög
tapadt ajka;
A második tétel „felfülelő” őse itt mint pátriárka a beteljesedés tipologikus tanát és
a feltámadás egyetemességét is érzékelteti. A metafizika szintjén, az „örök” szférájában
merevül ki a záró kép.
a szárny hangja
széttárt, örök.
A négy tételt követő Kóda29 – zenei szerepének megfelelően – függelékként zárja le
a Hetedik szimfóniát. Az eddig objektív hang szubjektívre vált, a költő a legszemélyesebb gyász érzelmi intenzitásával szól az Istenanyjához és olvasóihoz. Az első versszakban Máriához fohászkodik az elhunytért: „Csillagpályák asszonya, Mária, / oltalmazd
Máriát, édesanyámat.” A második versszak ahhoz szól:
29

Zenei szakkifejezés: a latin cauda (’farok’) a zeneműhöz függelékszerűen kapcsolódó záró
rész elnevezése.

2003. június

69
Aki hallottad ezt a dalt,
egy szilánkját annak a dalnak,
melytől a világ szíve szakad meg:
aki hallottad ezt a dalt:
ocsudj lomha szörnyeidből.

A záró sor felszólítása egy ars poeticai szándékot fogalmaz meg – amelyet ugyancsak olvasóinak címezve a Tűzkút, majd az Egybegyűjtött írások kötetek Köszöntőjében
és interjúiban is kifejtett: „felrázni óhajtalak”. Ez a szándék a Hetedik szimfóniában talán azért teljesedik ki elemi erővel, mert e mű katartikus voltát az egyik legmegrendítőbb emberi érzelem, az anya elvesztése miatti gyász adja, valamint az a reménnyé és
bizakodássá szublimált hit, amely az évezredeken átívelő, istennői-, istenanyai szimbolikát a katolikus Istenanyja-kultuszban kristályosította ki.
Weöres e művében a szó, a zene és a kép összjátékával valójában arra vállalkozik,
amely a liturgia évezredes hagyományokon alapuló összművészetében teljesedett ki:
a látvány és a hanghatás egymást erősítő és kiegészítő harmóniáját komponálja költői
műalkotássá. Egyben a mítosznak azt az ősi, eredendően aitiológiai funkcióját is érvényesíti, amely a probléma magyarázatának lehetetlensége esetén a megmagyarázhatatlan feloldásával, enyhítésével éri el katartikus hatását.

70

tiszatáj

NAGY L. JÁNOS – VÖRÖS LÁSZLÓ

Weöres Sándor szegedi vonatkozásaiból
„A valóság is csak variáció”.
(Bikich Gábor: Teve-variációk,
avagy a költői mesterségről, 1975.)

1. Hosszabb ideig az a hír járta, hogy Weöres Sándornak Szegedhez csupán egy szövege kötődik: a Levél Szegedre. A Maros és a Tisza találkozása, a százezer szegedi álmai,
az ég és a víz uszályának bárányfelhői, a Demeter-torony díszítése után a befejező
strófa személyesen is megszólítja Ilia Mihályt, sokak kedves Tanár urát.
LEVÉL SZEGEDRE
Ahol a Maros a Tiszába
úgy lép, hogy lábát sás megvágja,
él Szegeden százezer ember;
teli álmokkal, szerelemmel.
Adnék az álmokért, ha volna,
teher-gépkocsit foglalóba,
akkor is, ha nem teljesülnek,
hogy a folyók mentén csücsüljek.
A szerelemért adtam régen
birkanyájat, de csak az égen
egy egész uszály bárányfelhőt
és pásztorát, a déli szellőt.
S a sokszáz-éves torony csúcsán
lebeg egy szép rác halárus-lány,
hogy kísértettől megriadva
fussunk habokba, sás-fonatba.
Jó barátom, Ilia Miska,
a sás-fonásnak mi a titka?
A tápai szatyorért hála,
édesanyád keze munkája.
(EÍ3 II: 258.)

2. Az 1990-es évek elején Szegeden hagyatékból került elő egy kézirat. Eredetije ma
is megtalálható Pataki Mihályné Veronkánál (Domaszék, Deák Ferenc utca 9.). A szöveg négy, egyenként háromsoros strófából áll. A textus mellett ritmizálását adjuk.
(Megjegyzés: a fél idézőjel a nyomaték jele: nem tettünk különbséget a súlyok között.)

2003. június

71
KÉZDY ELZÁNAK

Ha szemed lehunyod, kedvesem:
két kismadár, két fecske-fióka
elszunnyad fészkében csöndesen.

∪ ’∪ – ’∪ ∪ – ’– ∪ –
– ’– ∪ – – ’– ∪ ∪ – ∪
’– – – ’– – – – ∪ ∪

Ha mosolyog ajkad, kedvesem:
egy rét, bíbor-virágos, harmatos rét
hajnalban csillogva pihen.

∪ ’∪ ∪ ∪ ’– – ’– ∪ ∪
– ’– ’– – ∪ – – ’– ∪ – –
’– – – ’– – ∪ ∪ ∪

Ha szived vágyódik, kedvesem:
ezer égi húr, citera, hárfa
belezendül, búg, cseng odafenn.

∪ ’∪ – ’– – – ’– ∪ ∪
’∪ ∪ ’– ∪ – ’∪ ∪ ∪ ’– ∪
’∪ ∪ – – ’– ’– ∪ ∪ –

Ha álmod felém száll, kedvesem
gyöngy-örvényből lángoló angyal indul,
merre bolyong? őt hívom, őt lesem!

∪ ’– – ’∪ – – ’– ∪ ∪
’– – – – ’– ∪ – ’– ∪ – ∪
’– ∪ ∪ – ’– – ∪ ’– ∪ ∪

Weöres Sándor.

72

tiszatáj

A Weöres-szövegekben annyira fontos hangzás jellemzőiből egy-két adalék:
– az anaforikus és epiforikus szerkezetben a ha ... szemed, ha ... ajkad, ha szived..., ha
álmod... sorozat indít, s a kedvesem megszólítás zárja a mindenkori első sort;
– a szemantikai sorozat vezérli a lexikai és ritmikai anyagot: a két szem = két fecskefióka; az ajak = rét bíbora, harmata (és megismételve) rét; a vágy festésére a felsorolás
és a zöngés mássalhangzók dinamikája; az álombeli találkozást sürgető energiákra
a második sorban csupa zöngés konszonáns, a harmadik és a befejezés kérdése mellett
két felkiáltás utal.
– strófánként jellemző módon kiemelt jelentőségük van az alliterációknak: rendre
a k, az r, a v-r-b s végül az l ismétlődése jelentős;
– a 9-10-9 szótagos sorokban a keretező sorok igéi előbb statikusak: lehunyod-elszunnyad, mosolyog-pihen; – s egyre több aktivitást sugallnak: vágyódik-belezendül, búg,
cseng; és (felém) száll-bolyong, hívom, lesem.
3. Kézdy Elzáról az alábbi életrajzi adatokat lehet tudni: hivatalos polgári neve
Kézdi Erzsébet
Budapesten született 1909. március 29-én,
Szegeden halt meg 1991. december 12-én.
1931–32-ben végezte el a szegedi városi zeneiskola 3. osztályát magánének szakon; ugyanebben a tanévben magánnövendékként a Liszt
Ferenc Zeneművészeti Főiskola 3. osztályát is
befejezte, a metodikai tanfolyamot 1939–40ben teljesítette. Végbizonyítványa 1940. június 15-én kelt.
Előtte 1934–37 között már tanított Székesfehérváron a r. k. tanítónőképző és polgári leányiskolában, majd 1937. szeptember
1-től 1941. június 30-ig a Miskolci r.k. Líceum és Tanítónőképzőben.
1941 júliusától 1942 augusztusáig magán
zongoraórákat adott a Szegedi Miasszonyunkról nevezett szegény iskolanővéreknél; 1942.
szept. 1-től a Szegedi Állami Polgári Iskola
Tanárképző Főiskola ének-zene tanszékén
zongora és harmónium szakon tanított, 1949–
1953 közt a szegedi tanítónőképző, 1953-tól
1958-ig a Szegedi Pedagógiai Főiskola zenetanára, adjunktus. Utolsó munkahelye 1958. július 16-tól a Rózsa Ferenc Gimnázium
volt, innét ment nyugdíjba 1965. aug. 1-jén. Közben 1945–1949 közt óraadó volt
Szegeden a Szt. Erzsébet leánygimnáziumban, a Dugonics András Gimnáziumban és
a Klauzál Gábor Gimnáziumban.
Versünk szempontjából legfontosabb a székesfehérvári időszak, jóllehet biztosra
vehető, hogy Weöres Sándorral nem ottani tanárkodása éveiben, 1934–37 között ismerkedett meg Kézdy Elza, hiszen a költő csak jóval később, 1947–48-ban volt székesfehérvári lakos mint a Vörösmarty Társaság teendőivel foglalkozó ügyintéző, a városi
szabadművelődési felügyelőség alkalmazottjaként. Kézdy Elza azonban föltehetően kö-

2003. június

73

tött olyan szoros barátságokat a városban ottani tanári éveiben, hogy később is ellátogatott oda Szegedről. Egy ilyen alkalommal ismerkedhetett meg Weöres Sándorral,
amit az is bizonyít, hogy a vers olyan hivatali űrlap üres hátlapjára íródott, amelynek
űrlap-oldalán ez a szöveg olvasható:
Székesfehérvár Thj. Város szabadművelődési felügyelője
/194 szám
Tárgy:
Hiv. szám:
Melléklet:
Ebből következően szerintünk a vers 1947-ben íródott; Bata Imre az Egybegyűjtött
írásokban 1946-ra keltezi, de valószínűbb az egy évvel későbbi dátum.
4. A fentebb elemzett textus, Az ismeretlen kedveshez az Egybegyűjtött írások első
megjelenésétől kezdve a Variációk katona-nótákra ciklusban szerepelt a gyűjteményben, pl. a harmadik kiadás (1975.) első kötetének 727. lapján (az 1986-os kiadás első kötetében az 580. lapon) olvasható. A címen kívül két eltéréssel közölte a szerző: az első
sorban a kézirat lehunyod alakja lehúnyod, hosszú -ú-val; a hetedik sorban pedig a kéziratban szived, a nyomtatásban szíved, hosszú -í-vel.
A cím reminiszcenciáiban felmerülhet Beethoven „ismeretlen kedves”-ének emléke.
A címváltoztatás személytelenné teszi a címszereplő alakját. A két hosszú vokális következményei: a lehúnyod mintha törést jelentene, hiszen a ti-ti-tá ti-ti-tá lüktetésből
a nyújtással ti-ti-tá ti-tá-tá lett; a szíved miatt a ti ti-tá helyett ti tá-tá hangzik, kissé édeskésebben.
5. A fentebb elemzett vers önmagában is értékes sajátságait tovább gazdagítják
a helyzetéből fakadó helyzeti energiák: azoknak a szövegeknek, szövegdaraboknak az
értékei, amelyekkel egy ciklusba szerveződött.
Bata Imre kimutatásában az szerepel, hogy a Variációk katona-nótákra ciklus az
Egybegyűjtött írásokban született, 1970-ben. Néhány információ a részekről:
1. Részegség (Krímtatár dal). Bata 1944-re datálja. Előzőleg megjelent az Elysium,
A szerelem ábécéje, A hallgatás tornya című kötetekben. Egytömbű vers hat sorpárból:
a hosszabb sorok 15-18 szótagosak, a rövidek 7–10 szótagból állnak. A rövid sorok
ismétlik a hosszabbak végét hej bevezetéssel. Lüktetését az ismétlésen kívül a belső
rímek is egítik. Katona kesereg benne részegsége emlékein.
2. Öreg szekeres (Mordvin dal). 1946-os szöveg, az Elysium közölte, majd az Egybegyűjtött. A kétstrófás vers 10-12 szótagos sorokból áll, páros rímekkel, a sorok kétfelé
tagolódnak. A címszereplő figura búsul élete sanyarú során.
3. Balkáni koldusdal. Az 1944-es szöveg A fogak tornáca és A hallgatás tornya köteteiből ismert volt az Egybegyűjtött előtt. A rendre 8–4–8–4 szótagos, félrímes sorokat az
Ej törököm-törököm-törököm adj garast! refrén zárja. A koldust nem kedvelik benne.
4. Az ismeretlen kedveshez. Bata 1946-ra teszi a keletkezését, A fogak tornáca című
kötetben közölve először.
5. Urfán völgye. Az első közlés éve: 1945, a kötet, amelyben megjelent: A fogak tornáca. A négy strófa három-három 9-10 szótagos sorból épül, a mindenkori második
sort ismétli a mindenkori harmadik. A vers kellemes emlékeket szomorúan idéz.

74

tiszatáj

Következtetések:
1. Kézdy Elzának igazán lehetett ilyen verset írni: a fénykép meggyőző hatású.
2. Székesfehérvárhoz, Weöres és Elza ottani találkozásához fűződik a vers keletkezése.
3. Weöres a szöveget úgy szerkesztette be az Egybegyűjtött írások anyagába, hogy az
eredete teljesen homályba vesszen. Jellemző, hogy a környezetében szereplő textusok
címükben, alcímükben egyaránt idegenszerűségre utalnak, lexikai részleteik is erre vallanak. *

*

A szerzők ezúton mondanak köszönetet dr. Grasselly Gyulánénak és Pataki Mihálynénak
a kézirat és a fénykép rendelkezésükre bocsátásáért, valamint az életrajzi adatok földerítésében
nyújtott segítségért; ez utóbbiért köszönet illeti Csillik Lászlót, a SZTE Juhász Gyula Tanárképző Főiskolai Kar levéltárának vezetőjét is.

2003. június

75

Tények feltárása, legendák oszlatása
TÜSKÉS TIBOR: A HATÁRTALAN ÉNEKESE
A könyvcímről ezúttal érdemes külön szólni: kétszavas jellemzést ad Weöres Sándorról a költő 1980-as kötete, az Ének a határtalanról parafrázisával. Valóban, Weöres
Sándor a legnagyobb távlatokban gondolkozó költőink közé tartozik, ezért illik rá
a határtalan s az egyetemes szó. Tüskés Tibor nem csupán alkalomszerűen ír Weöres Sándorról és munkásságáról. Könyve újabb dokumentuma annak a több mint négy évtizedes kritikusi figyelemnek és irodalomtörténeti vizsgálatnak, könyvészeti és életrajzi
búvárlatnak – csakúgy, mint a Weöres-irodalom szemlézésének –, amelyet a költő elkötelezett híveként folytat, noha tudjuk, nem Weöres az egyetlen, aki mellé oda szegődött: Csorba Győző, Pilinszky János, Fülep Lajos, Kodolányi János, Várkonyi Nándor, Nagy László vagy Rónay György is hasonlóan fontos neki, mint az „ég-sapkájú
ember”, ahogy éppen Rónay György jellemezte a költőt saját verscímével. Tüskés érdeklődése kiterjed az egyes versek szövegének mikrofilológiai hitelességére, akárcsak
az életmű átfogó értékelésére, melyből a művészetfilozófiai alapelvek meghatározása
mellett a költemények legfontosabb formaszervező elemeinek feltárása tetszik a tanulmánykötet legfőbb érdemének.
Tüskés Tibor kitűnő verselemző. Mintha Arany János tanítványaként nyúlna
a vershez: elemzéseiben a szerkezetet tekinti a mű legfontosabb formai sajátságának. Van
gondja a ritmusra, jócskán a rímekre is – talán a költői képek értelmezésében tartózkodóbb kissé, mint ahogy azt a Weöres-versek természete kívánja. Aranynak máig igaza
van abban, hogy a szerkezet az első számú formai szempont, de Arany után, a szimbolizmus óta rendkívül megnőtt a költői kép szerepe, a többiek közt Weöres költészetében is. Ám a folyamatos és meghitt kapcsolat az irodalomtörténész és Weöres költészete közt még sok más, újabb és újabb „közelítés”-módot tartogat számunkra
(hogy az esszéíró Tüskés kedvelt szavát idézzem), és Weöres költői képeiről még bőven lesz alkalma szólni. A határtalan énekesével egy időben jelent meg Tüskés Weöres
Sándor és Pécs című tanulmánykönyve, és tudunk
a szerző korábbi munkáiról is, például a Weörestől–
Weöresről című összeállításról, mely a középiskolai
oktatás számára készült a Nemzeti Tankönyvkiadónál;
Tüskésnél fáradhatatlanabb irodalmárt nehéz elképzelni.
E kitűnően megírt könyv fejezeteiből engem főként
az ragadott meg, hogy jó néhány előítéletszerűen elterjedt vélekedést, tévhitet és közhelyszerűen leszűkítő
minősítést eloszlat. Ezek közül szemeltem ki néhányat
mindazok épülésére, akik szeretnének minél jobban
Masszi Kiadó
Budapest, 2003
222 oldal, 1290 Ft

76

tiszatáj

tájékozódni egyik legjelentősebb huszadik századi költőnk világában.
1. Weöres Sándor lírájának leggyakrabban kiemelt, hol elismerésként, hol elmarasztalásként emlegetett sajátossága a formaművészet. Ennek meglepő, radikális felülbírálását eddig Pilinszky Jánostól olvastam, aki ezt paradox módon a belső „szegénység”
– a keresztényi, krisztusi értelemben vett szegénység – sajátos megjelenési formájának
nevezte.* Tüskés Tibor így beszél erről a Merülő Szaturnusz című, 1968-as kötet kritikusaként: „(…) nem járna rossz úton, aki a nyelvi gazdagságot, a csodálatos szerepjátszást, szellemi játékot dicsérné e lírában, de kérdés, eljutna-e a költészet lényegéhez,
legbelső tartalmaihoz? Weöres költészete (…) több mint formaművészet, a költői technika bravúros kezelése. Az új Weöres-kötet minden korábbi kötetnél többet mond ennek a lírának belső tartalmairól, gondolati mélységéről, ars poeticájáról.” Másutt így
nyilatkozik erről az esszéíró: „Weöres az embert (…) megismert és rendezett »belső világára«, növekedésére, harmonikussá alakításának lehetőségére, »az egyetlen járható
útra« figyelmezteti, és a személyes és közösségi mérgek és őrületek veszélyétől szeretné
megmenteni. Weöres Sándor filozofikus költő, aki egész pályáján az emberi létezés
végső és alapvető kérdéseivel viaskodik, s olvasóját is szembenézésre és sorsának tudomásulvételére kényszeríti. Vállalja a művészet legköznapibb célját, a használni akarást.”
A nyelvben rejlő energiák felszabadítása nem „öncélú játszadozás”, ahogy sokszor
beállították. Az értelemtől elvonatkoztatott kifejezőeszközök a zeneiség fokozását segítik, s nem elvesznek valamit a költő és a befogadó bensőséges kapcsolatából, hanem
hozzáadják azt, amivel egyébként a zene ajándékoz meg minket.
2. Ehhez kapcsolódik a személytelenség vádja – vagy egy ilyen divatáramlat számára
való kisajátítás szándéka. „Mondják Weöres líráját személytelen, »objektív« lírának,
holott ebből a költészetből nem hiányoznak az »én hangütései«, ennek a költészetnek
vannak nagyon is szubjektív, érzékletes és anyagszerű megnyilatkozásai” – írja Tüskés
Tibor. Valóban, Weöres nem megszüntetni kívánja a személyiséget, hanem kitágítani,
egyetemessé tenni. Lírájának tárgyias vonásai is ezt szolgálják. Az „álruhás” versekben
ugyanúgy benne van a költő arca, ahogy a „megjátszott” személyeké – hangsúlyozza
Tüskés. S az objektív költészet közvetítő eszközei és sokat emlegetett alakváltásai arra
valók, hogy önmagát más költők, emberek, asszonyok, gyermekek és természeti lények helyében képzelve el, minél közelebb kerüljön ahhoz a legfőbb „személyhez”,
*

„Harmadiknak és utoljára legtöbbet s talán leginkább félreértett költőnkről, Weöres Sándorról ejtenék néhány szót. Általában formai gazdagságát, virtuozitását dicsérik. Holott Weöres
költészetében mindez tizedrendű, ahogy tizedrendű más nagy költőnél is. Weöres Sándort
én egészen másképp látom. Egészen másért értékelem. Nagyon is szegénynek és kicsinynek
látom őt. Híres remekléseit hosszas és keserves zarándokútnak vélem, s formáinak káprázata
mögött csak még inkább értékelem a poros és törődött zarándok szomjúságát, menekvését.
Virtuozitása gyötrelmes sivatag a szememben, s egyedüli zarándokútjának hiteles térképét
forgatom. Ami drága és kivételes benne, az épp egyszerűsége, ártatlansága, mit útravalóul
kapott, elveszített és hosszú-hosszú zarándokútján újra és újra megtalált. Eljutni az ártatlanságig, eljutni Isten közelébe, ez az igazi ereje, költészetének valódi magaslata és istenélményének is a pecsétje. Weöres megtalálta nemcsak a vizek és növények, de a gyermekek, sőt,
a csecsemők hangjait. Azt a hangot, amivel a teremtmény közli nevét Teremtőjével időtlenül
és fáradhatatlanul.” (Pilinszky János: Három mai költő. Előadás a Vatikáni Rádióban Rónay
Györgyről, Juhász Ferencről és Weöres Sándorról, 1967. A Szög és olaj c. kötetből, Bp.,
1982.)

2003. június

77

aki azonos a teremtés egészével, legyen bár neve Isten, Világszellem, Atman vagy
Logosz. Erről persze sokkal részletesebb kifejtés adható a vonatkozó versek sokaságának elemzésével. Kiderül továbbá, hogy a személyesség a szó egyszerűbb értelmében is
megtalálható Weöres lírájában, különösen az ifjúkoriban s még inkább az öregkoriban,
melyről Tüskés érzékeny jellemzést ad. Kosztolányi túlstilizált élménye, melyről oly
hősiesen kitartott bel cantóval énekel Száz sor a testi szenvedésről című költeményében,
a kései Weöresnél kendőzetlenül, szinte az alanyi költészet fájdalmával szólal meg,
méghozzá szívbe markolóan. És az egész életművén végigvonuló erotika motívuma talán nem személyes töltésű-e, akkor is, ha félig-meddig ókori pásztorjátéknak álcázza
kamaszkori emlékeit, vagy ha egy elképzelt költőnő, Psyché hangján szólal meg? Lehet-e személytelen az a líra, amelyet át- meg átsző a lírai műnem két legfőbb tárgya,
a szerelem és a halál? És amely fölött mindig ott világít a harmadik szentség, a szabadság?
Ennek egyik jeleként értékelhetjük eredendő (és furcsa módon József Attilára emlékeztető) hajlamát a mindenkori vitakészségre, a (szerintem) anarchisztikus ellenkezésre,
melynek jeleit (a költő legkomolyabban vett tanítómesterével, Fülep Lajossal szemben
is) Tüskés több vonatkozásban is regisztrálja.
Legérdekesebb észrevétele az állítólagos személytelenségről a sokat emlegetett alakváltoztatót, a „próteuszi költőt” illeti. A szerep-, illetve személyiségváltoztatás már önmagában sem zárja ki szükségképpen az egyéniséget. Egyrészt csak az váltogathatja személyiségét, akinek van, másrészt a másik emberben sem a személytelenséget keresi, hanem sajátjának egy újabb formáját: megfelelőjét, kiegészítőjét és közvetítőjét. Tüskés
összehasonlító elemzésben vizsgálja meg Kassák és Weöres Bartók Béláról írt versét, és
arra a következtetésre jut, hogy „Kassák formai kötetlenséget hirdet, ugyanakkor személyisége rejtve marad. Weöres mindig önmagából merít, önmagáról szól, ugyanakkor
a versforma szigora pántolja körül műveit.” Az összevetés azért is termékeny, mert azt
is észrevehetjük benne, hogy a rejtőzködőbb Kassák hangvétele – paradox módon –
szubjektívabb: a költő kedélyvilága közvetlenebben kifejeződik benne, mint Weöresében, aki önmagából merít ugyan, de érzelmeit közvetlenül nem juttatja szóhoz. Vagyis
a személyesség és a szubjektivitás közt a költészetben fontos árnyalati különbség van.
3. Még az ideológiától fojtogatott irodalmi korszakban alakult ki az a hamis kép
Weöres Sándorról, hogy „cinikus” költő. Persze, hogy cinikus volt azokkal a tanokkal
szemben, amelyek az irodalmat a hatalom szája ízének megfelelő tömegbefolyásolás
eszközének tekintették. Tüskés helyre teszi a költő cinizmusáról elterjedt vélekedést,
tételezve és bizonyítva, hogy a költő cinikusan nyilatkozik az ügybuzgósággal álcázott
cinizmusról, mely a világot átszövi, és tetszetős szólamokkal akarja elhitetni a diktatúráról, hogy maga a közérdek és az üdvözítő Rend. „Szánalmat” éreztet „a hivatali hierarchiának kiszolgáltatott ember iránt. Mert a vezetők nem mindig gazdái népüknek,
s a gyávaság, a meghunyászkodás, az álbátorság foltot hagy az ember lelkén” – írja Tüskés Tibor.
4. Nem Weöres az egyetlen, akit a „pesszimista költő” bélyegével megjelöltek. Valóban, nem örvendezik a világ állapotán és jövőbe mutató tendenciáján. Vannak művei,
amelyek nemcsak a világot pillanatok alatt lángba borítani képes háború fenyegetését
vizionálják, hanem a modern életvitelt lassan ölő katasztrófának tüntetik fel. Weöres
már hatvan évvel ezelőtt prófétaként jövendölte a ma már mindenki által ismert és jobbára tétlenül-tehetetlenül szemlélt ökológiai katasztrófát, a környezet romlását, az er-

78

tiszatáj

dők kiirtását, az állatfajok ezreinek és tízezreinek kiveszését, az oxigén fogyását, az
elsivatagosodást és az élővizek pusztulását. Ezzel azonban nem ő „okozza” a borúlátást, mint ahogy sokszor vádolták, hanem látó és látnoki módon a közérdeket érintő
bajokra hívta fel a figyelmet, abban bízva, hogy hallgatnak rá. Tüskés így látja: „(…)
a költő maga tiltakozik, hogy pesszimistának tekintsék, »a világot én is szeretem, /
boldogan élek, senkit se gyűlölök.« »Mert kispolgári habzsolás helyett, / önféltés, aggódás felett / lengetem a tárt szárnyú életet« – mondja” (Naplójegyzet).
5. Weöres idegen világba, a régmúltba menekül – ismételgették az unalomig. Valójában az emberiségnek nem egy múló pillanatát, hanem egész életét látja látomásaiban,
a kezdetektől a távoli jövendőig. Ráadásul verseinek egy igen jelentős tartománya foglalkozik a költő korával. Társadalomkritikája korántsem azt a képet nyújtja, hogy hátat
fordít a közéletnek. Kívül áll rajta, ez igaz, hiszen költő és nem politikai szolgálattevő,
nem olyan tehát, mint azok, akik őt megítélik, de kívülről is pontosan látja és ítéli meg
a közállapotokat. Tüskés: „A világ születését, az élet keletkezését éli újra, ugyanakkor
nagyon is jelen van ebben a költészetben a legmaibb valóság, a modern élet, »a fenol és
a töf-töf kora«. S mivel e líra látomásos, mágikus jellegét épp eleget emlegették, ezúttal
az utóbbit hangsúlyoznám, azt, ami e lírát a mához köti. Weöres felelősséget érez és
aggódik a világért, és éppen ezért a világért.” – Valóban, ilyennek látjuk a harmincas
években, amikor a diktátorról ad tömör jellemzést (Hitler), a világháborúban, amikor
az országvesztő politikusok és politikai kalandorok döntései nyomán elszabadult poklot szemléli (XX. századi freskó; Háborús jegyzetek), s a háború után, amikor a szennykorszak eljövetelét vizionálja (A trágyaözönről. A teljesség felé c. kötetben, 1945.) És
ilyennek látjuk a költőt a hatvanas években is, amikor a kispolgári szerzésvágy és középszerűség eluralkodik, s a lakásínség meg az emberekbe betáplált önzés, hitetlenség
ösztönzésére elhatalmasodik az életformák és a magyar családmodell máig mélyülő válságállapota (Óda a kispolgárhoz; Szeretők a nagyvárosban).
6. Alapos tisztázásra szorul a költőnek az a sokszor egyoldalúan kezelt vonása, melyet Tüskés Tibor egyebek közt Weöres és Illyés kölcsönviszonyát vizsgáló írásában
idéz a Weöres-irodalomból: a nemzetietlenség, más szóval kozmopolitizmus. „Nem
minden ok nélkül mondták ellenfelei (…) Weörest »nemzetietlen költőnek«, Illyést pedig »az utolsó nemzeti költőnek«. Hogy mennyire torzító ez a szembeállítás, érdemes
korai költészetük egyetlen mozzanatára figyelni: amint a fiatal Illyés, az uradalmi főgépész Párizsban járt fia önmagát parasztfinak, zsellérek unokájának mondja, azonképpen a fiatal Weöres, akinek apja katonatisztből lett földbirtokos, s aki Csöngén vidéki
udvarházban nő föl, a valóságosnál falusiasabbra »hangszereli« líráját, a paraszti életről,
pl. a disznóetetésről ír falusi életképeket. Társadalmi helyzetük rajza, környezetük mitizálása sok rokonságot mutat.” Ezt a jogos észrevételt azzal egészíteném ki, hogy
Weöres 1945 után évekig sokkal közelebb állt a falusi életvitelhez, mint Illyés: a család
csöngei gazdaságában kétkezi munkával működött közre, beleértve a kanászkodást is,
ahogy versben megírta. De nem az eredet s még csak nem is a kétkezi munka a fontos,
hanem az, hogy Weöres közelebb áll gyermekdalaiban a népköltészethez, mint verseiben Illyés szinte bármikor (a Hetvenhét népmesére és a farçe-szerű színdarabokra, a Bolhabálra és a Tűvétevőkre ez természetesen nem vonatkozik, csak a versek formavilágára). Illyés nem a formák, a ritmusok terén „népi” költő a maga európai módján
a kezdetektől a pálya végéig, hanem műveinek társadalomszemléletében, témáiban,
szociális szellemében, érzelmi világában. Megkockáztatom, hogy míg Illyés a népből

2003. június

79

kivált értelmiségiként szól népéhez és népe nevében, addig Weöres a nép egyik eszményivé stilizált névtelenjeként szólaltatja meg tündérsípján „magyar etűdjeit” és szövi
színpompás „rongyszőnyege” motívumait. A század nemzeti lírájának két nagy lehetőségéről van szó, melyek nagyszerűen kiegészítik, nem pedig megkérdőjelezik egymást.
A „nemzetietlenséget” illetően nincs igazuk azoknak, akik szerint Weöres olykor
„kénytelen” a nemzeti költő szerepét is vállalni, de általában „nemzetietlen”, kozmopolita felfogás jellemzi. Ez a Weöres-irodalom vaskos balfogásai közé tartozik. A nemzeti jelleg valójában a többivel egyenrangú vonása; egyik nagy lehetősége a sok közül,
amelyet a rá jellemző finomsággal és kitűnően működő kritikai érzékkel kezelt.
A haza féltése, az ország erkölcsi és fizikai épsége iránti aggódása nem valamiféle „alkalmazkodás” az itthoni környezetben fennálló konvenciókhoz – vagy éppen az
alkatától idegen elvárásokhoz –, hanem legbelsőbb igénye. Kétségtelen, hogy ennél
„határtalanul” szélesebb a költői univerzuma; az ő világképe valóban világkép. De
amikor hazáját félti, akkor éppúgy teljes felelősséggel és érzelmi odaadással szól, mint
a nemzetkritikában (szatirikus vénájával is) ugyancsak felejthetetlen elődje, Arany János.
Magyar tanulság (1945) című verse alapmű, amelyet mindenkinek ismernie kellene,
mint József Attila Hazám, Illyés Nem volt elég vagy Radnóti Nem tudhatom című költeményét. Az elejét idézem időszerűsége miatt:
Fénylő tajték után fut a magyar.
Jaj, mindig azt a nemzetet csodálja,
amelyik veszteg lenni nem akar
s a bolhatáncot legvadabbul járja.
Öröm, hogy Tüskés Tibor könyve ilyen sok tisztázni valóra ráirányítja a figyelmet, s a tisztázás munkáját javarészt el is végzi.

Alföldy Jenõ

80

tiszatáj

A zarándok útja
DOMOKOS MÁTYÁS: A PORLEPTE ÉNEKES
Domokos Mátyás esszékötete, A porlepte énekes kettős kötelezettséget ró a szemlézőre. Egyik a mű tárgyát, Weöres Sándort, a huszadik század klasszikusát és műveit illeti, másik magát a szerzőt, az esszék íróját. Elemző, értelmező és értékelő munkájuk
végzése közben az irodalmi írók ritkán ajándékozzák meg olvasóikat olyan élménytöbblettel, mint Domokos Mátyás. Az ilyen művek írására vállalkozó költőkön, írókon kívül nem is tudom, akad-e irodalmár, aki versenyre kelhetne az itt felvonultatott
műelemzések olvasmányosságával. Hamarjában annak a nevét írhatom ide, aki az eszszéműfajról a mindmáig legérvényesebb meghatározást adta nyelvünkön, méghozzá
esszé formában: Gyergyai Albertet (Esszé az esszéről). Igaz, hosszú élete végén róla is kiderült, hogy az esszén kívüli szépirodalmi műfajokban is író a javából, amikor két kötetben kiadták önéletrajzi regényét. De éppen ő tanít arra, hogy az esszé maga is írói
mű, mely nem tévesztendő össze a szakmai értekezésekkel, tanulmányokkal, disszertációkkal és akadémiai székfoglaló előadásokkal. Tudománynak azok is hasznosak és jók
lehetnek, de a személyesség hitelesítő pecsétjével ellátott irodalomnak csak akkor tarthatjuk őket, ha nem a föld szintjén maradva, távcsövön át kémlelik a madarak röptét,
hanem maguk is fölemelkednek, és együtt szárnyalnak a magasságban otthonos lényekkel. Az irodalmi író több mint irodalmi szakember. Olyan író, aki csupán műveinek tárgyában tér el pályatársaitól: mások műveiről szól ugyanolyan ihletetten, mint
a vérbeli novellista vagy drámaíró a maga választott hőseiről.
A könyv címe idézet Weöres Sándortól; a költő személyiségét jelöli meg. A „porlepte énekes” a világ vándora. Az, akinek egyik nyilatkozata szerint Magyarországon
alig van olyan táj és település, ahol meg ne fordult volna, s aki élete során bejárta
a földkerekséget Norvégiától Indiáig, Kínáig és Itáliától Amerikáig, ámde képzeletben
ennél lényegesen több helyen megfordult, és olyan tartományokba is elhatolt, amelyek
méreteit csak kozmikus mértékkel lehet kifejezni. Nem csupán három, hanem négy dimenzióban volt otthonos: az előre-hátra végtelen időben
éppúgy, mint a határtalanul kitágított térben. S abban
a világban, amelynek végképp nincsenek méretei: az emberi lélekben. Az a költőnk, akit Weöres legközelebbi
lelki rokonának érzek, Pilinszky János volt kortársai közül. (A régiekből Csokonait választanám.) Domokos Mátyáshoz hasonlóan Pilinszky is a „porlepte énekes” metaforáját vette át, amikor vatikáni rádiónyilatkozatában tömör jellemzést adott szeretett pályatársáról: „Híres remekléseit hosszas és keserves zarándokútnak vélem, s formájának káprázata mögött csak még inkább értékelem
a poros és törődött zarándok szomjúságát, menekvését.
Nap Kiadó
Budapest, 2002
196 oldal, 1700 Ft

2003. június

81

Virtuozitása gyötrelmes sivatag a szememben, s egyedül zarándokútjának hiteles térképét forgatom. Ami drága és kivételes benne, az épp egyszerűsége, ártatlansága, mit
útravalóul kapott, elveszített és hosszú-hosszú zarándokútján újra és újra megtalált. Eljutni az ártatlanságig, eljutni Isten közelébe, ez az igazi ereje, költészetének valódi magaslata és istenélményének is a pecsétje. Weöres megtalálta nemcsak a vizek és növények, de a gyermekek, sőt, a csecsemők hangját. Azt a hangot, amivel a teremtmény
közli nevét Teremtőjével időtlenül és fáradhatatlanul.”
Pilinszky láthatóan a saját értéknormáira szűkíti le lelki testvére életművét, akire
hasonlított is, meg nagyon-nagyon el is tért tőle, nemcsak a nyelvi-poétikai bravúrokban, a szférákon túli zenét megszólaltató formaművészetben, az iróniában, a groteszkben vagy a játékosságban – amelyekben ő sokkal kevésbé s jóval ritkábban merült el –,
hanem világnézete alapjaiban is. (A mélységben és a magasságban voltak egyek.) Weöres Lao Ce tanítását követte, aki szerint a cél az úttal azonos. Pilinszky teleologikus
vallásosságától, üdvösségfelfogásától gyökeresen eltér az övé, bár amit a katolikus
költő az idézet második felében mond, némiképpen korrigálja leszűkítő ítéletét: a „vizek és növények,” a „gyermekek, sőt, a csecsemők hangja” a mindenségről szimfonikus hangzatokkal zengő költészet nagyszerűségéről, polifóniájáról, tehát a helyesen felfogott gazdagságáról is vall. Ennek kimondása közben el kell ismerni, hogy a morálisan
(és nem esztétikailag) felfogott (lelki) szegénységet illetően csakugyan Weöres Sándor
a minden ízében-mozdulatában keresztény költő legközelebbi szerzetes-testvére, -cellatársa.
Domokos Mátyás láthatóan arra az álláspontra helyezkedik, hogy Weöres csak
a maga mértékrendszerével mérhető. Pilinszky csupán a megérkezőt látja a „porlepte
énekes”-ben, Domokos az úton levőt is. A „porlepte énekes”, vagyis a roppant arányú
weöresi költészet alanya, saját, másutt leírt szavaival az az „ég-sapkájú ember”, aki
„egyén-fölötti” művét maga fölé boltozta. Zenéje sokszor az emberek feje fölött zeng,
mint a templomban az orgona, mégis az embereket szólítja meg, hogy emelkedjenek
föl hozzá. Ahogy Domokos Mátyás jellemzi, nem „személytelen” ez a mű, hanem egy
eszményien felfogott, mint mondtam, egyén-fölötti, mégis személyes „én” alkotása, aki
mulandó testi határai közé zárva érezhette és mondhatta magáról, hogy nincs olyan
bűn és gyarlóság, mit el ne követett volna, de műve mérhetetlenül több önmagánál:
Ének a határtalanról. Mintha Vörösmarty hattyúdalának alanya biztatná a „vén cigányt” arra, hogy „isteneknek teljék benne kedve”, mármint a muzsikájában. Domokos könyvének fő motívuma, mely esszéről esszére kitapintható, az önmaga fölé emelkedni képes ember példája, akkor is, ha tisztán szavakban, olykor az értelmüktől függetlenné vált, zeneként vagy egy eladdig ismeretlen jelrendszer eszközeként használt
szavakban nyilvánul meg.
Domokos esszékötete rövid áttekintést ad a költői pálya egészéről, különösen
az 1943-as, nagy pályafordulatot követően, amelynek határköve a Háromrészes ének
(a költő későbbi besorolása szerint Harmadik szimfónia), illetve az a levél, amelyben
Weöres egyik mesterét, Várkonyi Nándort tájékoztatta e műben már érvényesített új
törekvéseiről. Domokos főleg ettől a „kopernikuszi fordulattól” kezdve kíséri figyelemmel az életmű gyarapodását. Gondolom, vonzalmát fokozhatta és tudatosíthatta az
is, hogy esztétikai műveltségének alapjait annak a Fülep Lajosnak a környezetében szerezte meg, aki akkor már évek óta Weöres Sándor legjobban elfogadott, szeretetét kérlelhetetlen szigorral párosító kritikusa és (meglehet, időnként gyermeki-dacosan fölülbírált) tanácsadója volt. Domokos nem a szigorúságot, hanem az egyértelmű szeretetet

82

tiszatáj

vette át Füleptől: az ő számára Weöres klasszikus. A negyvenes évek második felében
került ismeretségbe Weöres Sándorral; olvasóként, szerkesztőként a költő haláláig
– a nyolcvanas évek végéig – munkakapcsolatban volt vele, s azóta is rendszeresen foglalkozik műveivel. Birkózott a kiadás jól megfontolt taktikai kérdéseivel a kézi vezérlésű
irodalompolitikai irányítás idején; törődött a szöveggondozás aprómunkájával; bajlódott különböző filológiai kérdésekkel; utóbb, a költő halála óta az életút nevezetes
mozzanataiban, a művek fogadtatásában s utóéletében is búvárkodik. Nem Weöres az
egyetlen, aki az alázattal folytatott lektori, szerkesztői, kritikusi és irodalomtörténeti
munka révén immár élete szerves részévé vált, hiszen hasonló terjedelemben és hasonló lelkesedéssel kezeli Illyés Gyula és mások munkásságát – például Németh Lászlóét, Pilinszkyét, Vas Istvánét, Kálnokyét, Nagy Lászlóét. Megvallhatom, számomra
régóta ő a jó példa (Tüskés Tiborhoz hasonlóan) abban, hogy tökéletesen fölé tudott
emelkedni az irodalmunk értékeit megosztó előítéleteknek, amelyek gyakran jó képességű embereket is károsan befolyásolnak, és kirekesztőleges ítéletekre vagy bánásmódra csábítanak értékes szerzőkkel, művekkel szemben.
Domokos Mátyás esszéi sokféle műfaji változatot villantanak fel. Van köztük lektori és szerkesztői jelentés, könyvkritika, interjú a költővel, beszélgetés a költőről egy
másik költővel (ezúttal Parancs Jánossal, aki a hatvanas évek közepe felé, a párizsi Magyar Műhely munkatársaként gondoskodott arról, hogy kiadják az itthon karanténba
helyezett Tűzkút kötetét), van mikrofilológiai vizsgálat Weöres jegyzőfüzetben fennmaradt írásairól, amelyek érdekes adalékokkal szolgálnak a költő műhelymunkájáról.
Olyan írás is előfordul a könyvben, amely élményszerűen tárja fel a weöresi költészet
és személyiség furcsaságait (Amulett) és érintkezését a misztikával (Vakvéletlen?). Méltó
szavakba foglalja a költő szülőföldjéről származó motívumokat (Polyrhytmia – Csöngén), melyekkel megvilágítja, hogy az egyetemesség poétája egyszerre volt „népi” és
„urbánus”, és egyik cipőbe sem szorult bele a lába levethetetlenül. A látszólag igénytelenebb műfajba tartozó írások is megérdemlik az esszé nevet, mert nemcsak fogalmilag pontosak, hanem láttatóak is, és magukkal ragadóak. Stílusuk külön elismerést érdemel: a szabatos és áttekinthető körmondatok bárhogy kígyóznak-kanyarognak, bármennyi bővítmény, közbeszúrás és kitérő, előre- és visszautalás terhét cipelik magukkal, az olvasó zökkenők nélkül követheti a végső következtetésekig.
Akad „jegyzet” alcímet viselő elmélkedés is az életmű egyik sajátságáról, mely
a Weöres-versek evidenciájára hívja fel az olvasó figyelmét (A szó szerint értendő költő.
Jegyzet A fogak tornáca című Weöres-kötethez). Nevezetesen arra, hogy ez a – Babitscsal
mondva – kötetről kötetre „kiszámíthatatlan meglepetésekkel” szolgáló költészet sokkal egyszerűbb, mint ahogy nem is egy kritika, elemzés sejteti, szinte a divatos diszkótermek színesen gomolygó „működébe” burkolva a verseket. Erre a „jegyzetre” szánnék pár külön bekezdést.
Ne legyen félreértés: nem arról van szó, hogy minden ízében könnyen érthető,
bárki számára első olvasásra felfogható és élvezhető ez a költészet. Vannak ilyen rétegei jócskán – a gyermekversek éppúgy ide sorolhatók, mint a szerelmi líra méltán népszerűvé vált, vallomásos és igézően erotikus, olykor pornográf darabjai, az édesanyához írt canzonék, sőt az imádságos énekek egy része is. Ide tartozik a Psyché című verses regény, melynek művelődéstörténeti vonatkozásai átlagos tájékozottsággal is jól
követhetők, és A holdvilág csónakosa című dráma, mely nem nehezebb legfőbb elődjénél, a Csongor és Tündénél. Különösebb nehézség nélkül befogadhatók azok a csúfondáros groteszkek is, amelyek a tömegtársadalom riasztó jelenségeit tűzik tollhegyre

2003. június

83

a Horthy-korszakban írott tiltakozásoktól és a második világháború legalsó bugyraiban
söprögető „gázmesterek” látomásától a Majomország rikítóan élénk, kiplingi, orwelli
színekkel ecsetelt képsoráig s a középszerűségben üdvözülő kispolgárok meg a távlattalanul sivár életű nagyvárosi szeretők fordított idilljéig. A könnyen érthető művek között említhetők alighanem a megrendítően közvetlen öregkori versek jajkiáltásai, amelyek ledobnak minden maszkot és szerepet, s a testi kínok, a depresszió okozta szorongást öntik látszólag eszköztelen művészi formába. S a szavak zenéje akkor is primér és
evidens esztétikai élményt ad az olvasónak, ha a szokványos oksági viszonyoktól
s a logikus értelemtől függetlenül fogadja be, mint a népköltészet halandzsaverseit, a latin
szövegekből félrehallott „antanténusz, szórakaténusz”- vagy az „ingyom-bingyom táliber, tutáliber máliber”-szerű szövegeket. Van azonban ennek a poézisnek jóval nehezebben fölfejthető, csak meglehetős fáradsággal bejárható tartománya is. Nagyobb erőfeszítést igényel például a Gilgames című eposzfeldolgozás, a Mahruh elveszése, az Átváltozások negyven szonettből álló ciklusa és a „szimfóniák” nagyobb része, s az olyan verskompozíciók sem mondhatók könnyűnek, mint a Grádicsok éneke vagy a Teomachia.
Domokos Mátyás arra hívja fel az olvasó figyelmét ebben a jegyzetnek álcázott eszszéjében, hogy Weöres lángelméjűen tudott olvasni „a mennyek ábrás könyvében”,
mégis – vagy épp ezért – az ő olvasata, bármennyire költői, azaz jelképes, poétikailag
és fonetikailag, zeneileg megformált nyelven szól is, „szó szerint érvényes, mert szó szerint igaz”. S ez nem a puszta „közérthetőség” kérdése. Arra az érzékenységre utal,
amelynek birtokában Weöres meglátta az emberi történelem uralkodó tendenciáját,
amelyet kortársai alig vettek észre, de az évtizedek fájón igazolták „látomásait” és próféciáit, s amelyek – mai szemmel nézve az emberiség viselt dolgait – inkább józan diagnózisnak és figyelmeztetésnek mondhatók, mint révült vagy rémült vízióknak és jövendöléseknek. „(...) fél évszázad történelmi távlatából szemlélve a könyvet, megrendülve kell bevallanunk, hogy a versek költői látleletét a történelem menetéről és következményeiről azóta is újabb meg újabb vérözönnel pecsételte meg a közösen megélt
történelem, így hát a költő ítélete e tekintetben is szó szerint igaz. A második világháború tűzvész-lobogása után, Auschwitz és a Gulag után, vagy a hidegháborús skizofrén béke fél évszázadában erőszakos halált halt ártatlan milliók hullahegyei láttán, Koreától és Vietnamtól Boszniáig, Chiléig és Dél-Amerikától Szomáliáig ki merne kételkedni abban, amit e könyv címadó verse diagnosztizál az ember történelmi szituációjáról?” – teszi fel szónoki kérdését Domokos A fogak tornáca kötet elemzésében.
Az esszékben vissza-visszatér Weöres félig tréfás, félig halálos-komoly önjellemzése:
ő voltaképpen „sültrealista” költő. Persze, hogy az, ha összevetjük az ötvenes évek „optimista” költőivel, akik derűs színekkel ecsetelték a véres diktatúra, az erőszakos természetátalakítás és a kultúrbarbárság gyönyöreit, mindazt, ami a politikai szatirikusnak is
kiemelkedő Weöres egysoros versével jellemezhető legjobban: „Mennyekbe száguldó
prolibusz”.
A másik esszé, amelyről külön mondandóm van, az esszéíró Domokos Mátyás stiláris remeklése: a NAGYSÁG című kitalált interjú, alcíme: Képzelt beszélgetés Weöres
Sándorral. Az áthúzott „nagyság” szó egy Weöres-vers címe, amelyben a költő elhatárolja magát ettől az inkább protokolláris, mint esztétikai minősítéstől. Földöntúli szerénysége – ahogy erre mások is rámutattak – valójában nem önlekicsinylés, hanem ars
poeticájából szervesen következő vélemény: Adyval szólva, ő nem nagynak, hanem
„mindennek” jött.

84

tiszatáj

A valóságos irodalmi interjúk készítésében oly alapos és fölkészült Domokos Mátyás kettős vállalást teljesít a fiktív párbeszédben. Egyrészt mindent elmond a költőről
– pontosabban: mindent elmondat a költővel (vagyis a költő helyett, a költő nevében),
amit csak tud róla, és amit fontosnak tart – egy átlagosnál alig hosszabb (ál)interjú keretében. Másrészt az írói beleélés módszerével élve jellemzést ad Weöres Sándor gondolkodásmódjáról, szellemi magatartásáról. Vagyis a pastiche határán fejti ki véleményét a költőről és műveiről.
A képzelt riport alatt kettős dátum olvasható: 1976–1996. Vagyis egy ténylegesen
lejegyzett beszélgetést Domokos két évtized multával, hét évvel a költő halála után tovább folytatott, kiegészített és újra értelmezett. Így kedvére beszéltethette a költőt
olyasmiről is, amiről Weöres talán nem szívesen nyilatkozott volna, mert a teoretikusnak tartott kérdésektől valósággal irtózott, vagy csak kurta, lakonikus válaszokat, aforisztikus általánosságokat és a kérdésbe csomagolt – a kérdező által várt – választ udvariasan helybenhagyva, egyetértő igeneket és helyesléseket vetett volna oda a kérdezőnek. Akkor is, ha egyébként szívesen társalgott vele – ahogy ezt láthatjuk is a kötet
Válaszolni nehezebb című, tényleges tévéinterjúban. Az irodalomnak Shelley óta nem
volt nála demokratikusabb arisztokratája („hercege”, mondhatnám Vas Istvánnal), de
olyan is alig akadt, aki nála zártabban be tudott volna gombolkozni, ha nemszeretem
kérdésekkel ostromolták. Domokos nem tett föl különösebben „kínos” kérdéseket, de
azért úgy látom, hogy a fiktív interjúban olyasmiről is szóra bírja a költőt, amiről a valóságban csak elharapott válaszokat kapott volna. Weöres sosem beszélt olyan részletesen saját költészetéről, mint ahogy az álinterjúban. Árad belőle a szó, amikor felsorolja, ki mindenkinek a személyébe helyezkedve játszotta el próteuszi szereplehetőségeit, viszont így káprázatos körképet kapunk a weöresi tárgyiasság egyik tartományáról. Az elképzelt beszélgetés egyebek közt azért is szerencsés forma, mert kitűnő
jellemrajzot ad az önérzetét a végletekig fokozott önlekicsinyítéssel éreztető (s ebben
Arany Jánosra emlékeztető) mesterről. Az öngúny persze védekezés is a dicséretek,
egyáltalán, a „nagy költő” póza ellen, mely dermedt hallgatásra késztette volna. Kétségtelen, hogy nem vallotta magát költőnek, csak kísérletezőnek, nem vallotta magát műfordítónak, csupán stilizátornak – és így tovább. Domokos jellemzése nemcsak azért
jó, mert emlékeiből és különböző dokumentumokból rekonstruálta Weöres gondolatait, hanem azért is, mert szinte életre kelti a testi értelemben halott költőt.
Domokos fölidézi azokat a kritikákat, amelyek szerint Weöres versei „nem zárják
magukba a József Attila-i hitvallást, hogy »aki dudás akar lenni, pokolra kell annak
menni«. Nyersebben fogalmazva: hogy a tragédia színei hiányoznak ebből a költői világból.” Úgy vélem, a két gondolat közt nem a finomabb vagy nyersebb szókimondás
fokozataiban rejlik a különbség. Weöres életművéből igazán nem hiányzott a pokolra
szállás mozzanata, társadalomkritikai értelemben sem. Mivel az erőszak és az igazságtalanság minden változatától irtózott, sokszor okot adott arra, hogy Radnótival, Vas Istvánnal vagy Zelk Zoltánnal együtt őt is a „tiltakozó nemzedékhez” sorolja színvonalas
sajtókritikusainak legszigorúbbja, Halász Gábor. De a tragikum az más. Lehet, hogy
nem azt értem tragikumon, mint Domokos Mátyás – vagy mint Cs. Szabó László, aki
így vall a költőről: „Weöres költészete telítve van tragikus ízekkel.” Ha például a világháború végén és után írt nagy verseit nézzük, a XX. századi freskót, a Háborús jegyzeteket, a Magyar tanulságot vagy A reménytelenség könyvét, akkor a köznapi szóhasználat
szerint valóban „tragikus hangú” vagy tragikus helyzetet feltáró művek ezek. Ha azonban esztétikai kategóriaként értelmezzük a szót, akkor ezek (nagyon sok más Weöres-

2003. június

85

művel együtt) nem tragikus, hanem apokaliptikus költemények, vagy – Bojtár Endrétől és az általa hivatkozott lengyel szerzőktől kölcsönözve a szót – a katasztrofizmus
(katasztrófalátás, katasztrófában való gondolkodás) megnyilvánulásai, s ezt mondhatjuk apokaliptikusnak is. E fogalmak rokon értelműek a tragikussal, de a szó arisztotelészi értelmében eltérnek tőle. Míg a tragikus ember a túlerővel szemben elbukik, és erkölcsi hőssé válik, addig a katasztrofizmus hangadója tudomásul veszi a katasztrófát,
s legfeljebb figyelmeztet rá, vagy vigasztal. A filozófiában jártas Weöres nagy elméleti
biztonsággal utasította el az arisztotelészi és a belőle származó, tragikumra és katarzisra vonatkozó esztétikai nézeteket. (Ennek megfelelően elfogadta viszont Mallarmétól a „homéroszi eltévelyedés” és az „orfeuszi út” elméletét.) Ezek szorosan következnek a személyiségről vallott felfogásából, az egyén-felettiségből. A tragikus személyiség
nem lehet egyén-feletti: benne ütköznek össze a világ ellentétes erői. A katasztrofizmus ellenben jól összefér Weöres sztoikus ataraxia-felfogásával: többször megvallott
szenvedély-mentességével, rendíthetetlen nyugalmával, a „változó világban” a „változatlan” keresésével. Ez nem korlátozta őt az objektív pátosz megszólaltatásában – ezért
igazi, ihletett költő. Legsötétebb színezetű próféciáinak egyikében, A reménytelenség
könyvében írja: „Boldog, aki nem vár semmit / és a teljes sötétséget magára ölti.” Egy
másik, 1944-es, „sültrealista” világállapot-látleletében, a XX. századi freskóban az „Undor Angyala” arra szólítja fel az embereket, hogy „Ne fontoskodj.” A Háborús jegyzetekben így óvja vesztébe rohanó nemzetét a kétségbeesett ballépésektől: „Ne ugrálj!”
Ez a gondolkodásmód az európai, ha úgy tetszik, a görög kultúrára is visszavezethető:
teiresziászi intelem a bűnbe sodródó, ember és isten elleni vétkek elszabaduló poklában. De nem tragikus. Nem ellenerőt képvisel a gonosszal szemben, hanem a passzivitással tiltakozik. Ez főként Gandhi (és Németh László) útja. Ám ha Weöres igen sokszor a keleti gondolkodást és mentalitást követi, akkor ettől európai csak igazán: az európai ember törekszik arra, hogy kipróbáljon valami mást; ha úgy látja, hogy a világot
végképp nem sikerül maga körül megváltoztatnia, akkor önmagát változtatja meg, épp
azért, hogy önmagához hű lehessen. Henrik Ibsennel mondva, az európai ember ismérve, hogy elveti a „légy elég magadnak” megalkuvását az adottságaival, és a „valósítsd meg önmagadat” álláspontjára helyezkedik (Rilkével mondva: „Változtasd meg élted”). Nagy filozófusok is hatottak Weöresre, például Seneca, Pascal, Schopenhauer.
Hamvas Béla is ez irányban bátoríthatta. A tragikum hiánya nem fogyatékossága, hanem egy sajátos bölcseleti rendszer szerves következménye. A filozófiában jártas esszéíró, Domokos Mátyás további munkái talán majd ezt is feltárják Weöres olvasói előtt.
Igaz: a tragikummentes költészet képét némileg módosítják az utolsó évek versei, amelyekben, ahogy Domokos mutatja ki, „Az élettani végzet keltette döbbenethez művészi aggodalom és szorongás is társul”. Az öregedés, a betegség s a halál közelsége szinte
közös nevezőre hozza Weöres líráját a minden ízében tragikus alkatú Illyés Gyuláéval,
a küzdő emberével. Illyés Weöresnek is címezhette volna egyik „táviratát”, az Egy urbánus velembelinek címűt: „Lám, ez is vigasztal. / Hogy te is öregszel. / Velem, vén paraszttal / egy sutra menekszel.”

Alföldy Jenõ

TANULMÁNY
SZABÓ GÁBOR

Napozz Holddal! – analízis
FÜST MILÁN: NEVETÕK
Füst Milán és a pszichológia viszonya legalábbis ambivalensnek mondható, hiszen
míg szövegeinek értelmezői leggyakrabban lélektani megfigyeléseinek finomságait
emelik ki, addig teoretikus megnyilvánulásaiban az író határozott igénnyel lép fel művészet és teória radikális szétválasztása, különneműsítése mellett: „Egy szó mint száz:
a pszichológia tudomány, s az irodalom művészet. A pszichologizálás tudományoskodás.”1 – írja pl. egyhelyütt, kissé iskolamesteres pedantériával, míg máskor a műalkotáson belüli pszichologizálást a felesleges magyarázkodás bűnében marasztalja el.2 Bőségesen idézhetők lennének még azok a megállapítások, amelyek mind azt sugallják,
hogy Füst mennyire féltette a művészet egészségét a teória vírusától, ám éppen azért,
mert ezzel a művészet immanens pszichológiai funkcióját szerette volna tisztán tartani.
Ugyanakkor az is ismert, hogy pszichológia iránti vonzalmának több tanulmányban is
hangot adott, így pl. a Jung személyiségtipológiáját megelőlegező 1909-es esszéjében,
vagy mondjuk az Általános lelki jelenségek eredete c. 1935-ös írásában, hogy csak kettőt
emeljek ki a még könnyen bővíthető sorból.
Az iménti, a tudomány és a művészet merev szembeállítását megfogalmazó idézet
voltaképpen két nyelvjáték, két diszkurzusforma elkülönítését célozza, amelyek ezek
szerint különbözőképp definiálható, egymással össze nem egyeztethető nyelvi normarendszer és pragmatika alapján szerveződnének. A szövegtípusok közötti különbség
így azok narratív funkciójában gyökerezne; míg a tudomány nyelve didaktikus-magyarázó, addig a művészeté jelenítő-érzelemközvetítő feladatkör ellátását teszi lehetővé és
követeli meg. A nyelv paradigmatikus struktúrájának retorikai meghatározottságát
preferáló jelenkori elméletek távlatából a füsti oppozíció többféleképpen is megbillenthető lenne, e helyett azonban most azt szeretném megvizsgálni, hogy egyik korai szövegének nyelvi tere miképpen kebelezi be és egyneműsíti a Füst által különállónak tekintett „pszichológiai” és „művészi” diszkurzusformákat. Elemzésem így – ha minden
jól megy – nagy valószínűséggel azon a teoretikus koncepción belül fog mozogni, melyet Shosana Felman a következőképp fogalmazott meg: „…nem beszélhetünk az irodalom és a pszichoanalízis világos szembenállásáról, vagy a kettő jól elkülöníthető
határterületéről. A pszichoanalízis éppen annyira intraliterális, mint amennyire az irodalom intra-pszichoanalitikus.”3 A Nevetők című, 1917-es Füst-szöveget Bori Imre a Boldogtalanok folytatásaként és A feleségem története előzményeként az életmű fontos állo-

1
2
3

Füst Milán: Látomás és indulat a művészetben; Kortárs kiadó, 1997. 164.
ib. 161.
Shosana Felman: A költészet olvasása … in: Bókay-Erős (szerk.) Pszichoanalízis és irodalomtudomány; Filum kiadó, Bp. 1998. 427.

2003. június

87

másának véli; mint írja, „a Füst-próza hosszú sora nyílott meg ezzel a kisregénnyel.”4
Peter Altenberg-ről írott, sok tekintetben ars poeticaként is olvasható esszéjében pedig
Füst mintha csak majdani regényének nóvumait kiemelve írná a következőket: „Hála
Istennek, megyünk előre a témátlanság útján …”, ahol (a szöveg) „refrénjei, a stiláris és
fúgaszerű felépítés, (…) a szaggatott crescendo-k, az egésznek ütemes lüktetése, majdnem versszerű jellege, a feszültség az egyik mondattól a másikig, ezek pattantják ki
a villamos szikrát, az unalom, a szerelemvágy és egyéb köznapi szenvedéseink lelkét.”5
Kezdjük akkor innen. Ami a „témátlanság útját” illeti, a Nevetők valóban mindent
megtesz azért, nehogy az olvasó rövidre zárhassa a szöveg értelmezését, és tárgyának
definitív körülhatárolásával könnyedén kisajátíthassa a művet. A szövegnek ez a sajátossága talán következhet Füst művészetelméletének Hamann esztétikája iránti elkötelezettségéből, mely szerint a képpé szervezett látomás, a hallucinatív áradás kényszerű
fogalmi redukciója csupán az „angyalok nyelvének” érzéki, ám verbálisan mégis reprodukálhatatlan grammatikájának tökéletlen fordítási kísérlete. Erre utal a regény
nyelvi-stiláris megformáltsága, ami az iménti Altenberg-idézet szellemében mexikói sorozatokat megszégyenítő buzgalommal képszerűsíti a domesztikálatlan szenvedélyeket
és ösztönöket, illetőleg ezt sugallja a szöveg elliptikus szerkesztettsége is, ahol az üresen maradó szemantikai terek a kimondhatatlan „lényeg” állandó jelenlétét sejtetik.
A szöveg tehát több szempontból is rejtvényszerű, hiszen az oksági viszonyok amúgy
is hiányos láncolatát a mélyszerkezet metaforikus összefüggései még további homályba
igyekeznek burkolni.
A szöveg egésze egy visszaemlékezés története; az E/1 elbeszélő – mint egy helyütt
megtudjuk, a komoran csengő Jenő névre hallgat – által konstruált narratíva, melynek
segítségével koherens kapcsolatot szeretne létesíteni elbeszélésének jelenideje és életének múltbéli eseményei között. A múltat re-konstruáló narratívum számára ezért
olyan közeget jelent, amelyben megteremtődhet életének realitása, s amelyen belül
megképeződhetnek egy konzisztens identitás körvonalai is.
A visszaemlékezés első felében megismerjük az elbeszélő iskoláskori barátját, B. A.-t,
illetőleg kettejük erősen estikornélos kapcsolatát. (Több momentum, így pl. a regény
utolsó mondata is – „mintha én magam lettem volna ő.”6 – alátámaszthatja azt a feltételezést, hogy B. A. és az elbeszélő voltaképpen egyazon személyiség két pszichológiai vetületének metaforikus alakmása lenne. Tovább erősítheti ezt a gyanút Füst egy
1936-os naplóbejegyzése, amelyben így ír: „Egy fiatal francia pszichoanalitikus, mint
hallom, megírta a tükör-stádiumot – arról írt, amit húsz éve hirdetek, hogy »minden,
ami van, lenni akar és tükröződni és azáltal is válik valamivé, hogy tükröződik«”.7
A Lacan-analógia tehát adott, ráadásul a bejegyzés „húsz éve” terminusa éppen a Nevetők
megírásának idejére esik. (Ennek ismeretében kézenfekvőnek tűnhetne B. A. és az elbeszélő kettősét a tükör-stádium mitikus pillanata általi hasadás jeleiként kezelni,
s a szöveget így a „saját” valóságtól való elidegenedésen való sikertelen túllépési kísérlet
leírásának olvasni, amelyet a nyelvi rendszer merev logikája alól kisikló, ám azt paradox módon épp ezáltal meghatározó vágystruktúra által létrehozott jelölőlánc alakít.
Ám ezt a lehetőséget többek között azért is tudom könnyű szívvel elvetni, mert ke4
5
6
7

Bori Imre: Füst Milán; in: Az avantgarde apostolai. Symposion Könyvek Újvidék 1971. 57.
Füst Milán: Peter Altenberg; Nyugat, 1908. 23. szám
Füst Milán: Nevetők; Osiris kiadó, Bp. 1999. 144.
Füst Milán: Napló II. Magvető kiadó, Bp. 1976. 344.

88

tiszatáj

véssé tartok izgalmasnak kész teóriák rácsozatába applikálni egy alapvetően nyitott
szövegstruktúrát; mindenesetre, mint lehetőség, ez is a Nevetők értelmezési horizontjának részét képezi.) Nos, Jenőre nagy hatással van a különc B. A., aki – Esti Kornél
majdani szellemében – megvillantja előtte a létezés abszurd, a halállal rokon, sötét dimenzióit. Kapcsolatuk a későbbiekben egy különös esemény miatt – erről kicsit később – megszakad, majd újbóli találkozásuk során elbeszéli barátjának, hogyan ölte
meg és eztán hogyan tette magáévá szerelmét, Melát. Barátja döbbenetét érzékelve
azonban jobbnak látja tréfának minősíteni saját történetét. A szöveg a felfokozott idegállapotban lévő B. A. rejtélyes halálával zárul.
Ahogyan azt már említettem, az elbeszélő elvileg azért reprodukálja az eseményeket, hogy narratív formába rendezésük, a történetszerűség normatív szabályaihoz történő illesztésük segítségével kontúrokkal lássa el, indítékokkal ruházza fel a szereplők
ténykedéseit, illetőleg hogy megadja mindazon kontextuális jegyeket, amelyek a koherens megértés nyugalmát biztosíthatják számára. Az elbeszélő részéről tehát az elbeszélés megkonstruálása pszichológiai értelemben vett énterápiaként működik, összhangban azon posztfreudiánus elgondolásokkal, amelyek szerint a pszichoanalízis meggyőző ereje elsősorban a hézagmentes narratívumok, jól megszerkesztett történetek
narratív igazságában rejlik.8
Fontos kiemelni, hogy az elbeszélő visszaemlékezésébe egy másik elbeszélésként
applikálódik B. A. monológja, aki ebben a szituációban, vágyainak és tetteinek talkingcure szerű kibeszélése által az analitikus szerepével ruházza fel az elbeszélőt, aki így
(B. A. számára) értelmező és (önmaga számára) értelmezendő is lesz egy személyben. Vagy
fogalmazzunk másként: Jenő számára a saját identitását megteremtő énelbeszélésnek
csak egy másik narratíva, jelesül B. A. énelbeszélésének kontextusa teremthet olyan legitimáló teret, amelyen belül önreprezentációs kísérlete értelmezhetővé válhat. Éppen
úgy, ahogyan a regény első olyan momentuma, ami mindkét (?) fiú tudatvilágának alakulását erősen befolyásolja, szintén egy másik szöveggel történő szembesülés értelmezői feladatát rója rájuk.
Az Esti Újságban megjelent hírről van szó, ami arról tudósít, hogy egy férfi – az
örökség reményében – befalazta bátyját a pincébe, aki végül tizenöt év megfeszített
munkájával a felszínre kaparta magát, s első haragjában – tévedésből, írja a szöveg, jóllehet a pszichoanalízis ezt a kategóriát igencsak fenntartással kezeli – testvére helyett
annak feleségét öli meg. A cikk alighanem a szövegegész egyik önértelmező alakzataként funkcionálhat, különösen, ha hajlandók vagyunk Poe-reminiszcenciaként olvasni
azt. Ezt pedig könnyedén megtehetjük, hiszen az amerikai szerző legtöbb szövege – pl.
az Egy hordó amontillado, az Elsietett temetés vagy Az Usher-ház vége, stb. – szintén az
élve eltemettetés és befalazás motívuma köré szerveződik. Ezeket a motívumokat
a kortárs Poe-értelmezők egy része bizonyos nem szocializálható vágyak és ösztönkésztetések szublimációs kísérletének retorikai alakzataiként kezeli. Mégpedig sikertelen
kísérletekként, hiszen ismert, hogy az elfojtásra ítélt, elsüllyeszteni kívánt erők Poe
szövegeiben minden esetben újra a felszínre törnek, valami végső összeomlást idézve
elő. Talán legpontosabban Az Usher-ház vége c. szöveg példázhatja az iméntieket,
amelyben a házon végighúzódó repedéssel két részre osztott omladozó épület – a psziché, mint szöveg, vagy, ami ugyanaz, a szöveg, mint psziché – egyik lakója, a racioná8

Donald P. Spence: Narrative Truth and Historical Truth. W. W. Norton and Co.; London,
New York, 1982. 21.

2003. június

89

lis, intellektuális Roderick eltemeti halottnak vélt lánytestvérét, a nervózus és emotív
Madelaine-t, aki azonban egy végzetes éjjelen kiássa magát kriptájából. Madelaine felbukkanása a szubjektum pusztulását eredményezi: az eltemetettnek hitt self újbóli felszínre törése szétrobbantja a pszichés ökonómiát, az „én”-t elnyeli a megsemmisülés
örvénye: a testvérek együttes halálával párhuzamosan így a szubjektumot reprezentáló
ház is a porba hull, ami természetszerűleg a szöveg/psziché végét is jelenti.
Poe gazdag mintázatú szövege természetesen számtalan olyan finom részletet rejt
magában, amelyek ennél jóval árnyaltabb értelmezést kívánnának meg, most azonban
csak azt a csupasz szöveg-vázat próbáltam bemutatni, aminek analógiájára modellálható lehet a Nevetők imént említett újságcikke. Poe-i kontextusban ugyanis e tudósítás
szintén egy hasadt személyiség pszichés küzdelméről, a megtagadni akart ösztönkésztetések elfojtásának kísérletéről és e vágyak felszínre töréséről ad hírt. Ez a részlet tematizálja és előrevetíti B. A. önmagához és Melához fűződő bonyolult viszonyát, küzdelmét a nő iránti gyilkos szenvedélyének elfojtására, illetőleg magát a gyilkosságot. Ez
az értelmezési lehetőség alighanem azt a feltételezést erősítheti, hogy B. A. történetét
tekintsük hitelesnek, még utólagos tréfává avanzsálásának ellenére is. Csakhogy a szöveg még számos olyan sajátossággal bír, amelyek még ezzel együtt sem engedik konzisztens struktúraként lezárni a művet. A jelentés lebegtetése éppen úgy a mű alapvető
poétikai jellemzője, ahogyan az elbeszélő B. A. létét is a „libegés”9 metaforájával írja le.
Füst Milán poétikájának ezt a formajegyét határozza meg Angyalosi Gergely – A feleségem története kapcsán – a hatvanas évek francia prózapoétikájának egyik kulcskategóriájával, a „valószerűség” terminusával.10
Annak ellenére tehát, hogy a Nevetők az értelem megragadását állítja diszkurzusának középpontjába, a szöveg végére érve vajmi keveset tudhatunk meg annak mibenlétéről. A szöveg szerkezete ugyanis olyan halogató, egy racionalizálható értelemmag
híján folytonosan tovagyűrűző folyamatként reprezentálja a megértés aktusát, mint
ami lépésről-lépésre távolít el eredeti céljától. Hiszen az elbeszélő ugyebár azért konstruálta visszaemlékező narrációját, hogy meg tudja általa ragadni saját identitását; ehhez
azonban énelbeszélését B. A. szövegének/énelbeszélésének tágabb kontextusába kellett
helyeznie, aminek megértéséhez egy újabb idegen szöveg, egy újsághír szolgálhat magyarázattal, viszont e cikk értelmezhetősége egy XIX. századi szövegcorpushoz utasít
tovább. A racionális értelemmagtól való fokozatos távolodás, az esszenciális jelentés
megragadhatatlansága hasonlóan mutatkozik meg a szöveg fény-árnyék metaforikájának használatában is.
A két kamasz barátságának térideje ugyanis az este, az „alkonyodó pesti utcák”,
„mikor már leszállt a homály.”11 A sötétség trópusai fedik le a szöveg elején a fiúk léthez fűződő irracionális, átláthatatlan viszonyát, és ugyanebbe a homályba torkoll a mű
zárlata is: „Ha néha elém áll ez a múltam, csak nehezen tudom kihámozni magamból,
mert mintha köd ereszkedne a szemem elé. S mintha valaki küldené ezt a ködöt, aki
nem akarná, hogy tisztán lássak.”12 – olvashatjuk az elbeszélő sorait. A kezdet és a vég
között az értelem körvonalazódásának tekintetében tehát semmiféle különbség nem
9
10

11
12

Füst Milán: Nevetők; ib. 143.
Angyalosi Gergely: Narrativitás és valószerűség; in: u. ő: A költő hét hordója; Latin Betűk,
Debrecen, 1996. 22-31.
Füst Milán: Nevetők; ib. 5.
ib. 143.

90

tiszatáj

mutatkozik, a tisztánlátás megteremtésének érdekében létrehozott narratíva a kezdeti
homályban veszejti el magát. A szöveg még két lényeges ponton játszik el a fény-árnyék metaforái által kínált lehetőséggel; ezek közül az első annak a jelenetnek az előkészítése, ami majd a két barát kapcsolatának hosszabb megszakadását fogja eredményezni. Az elbeszélő itt egy jól kivilágított cukrászdában ül, egy este, majd kilépve innen az utcai sötétségbe, barátjával találkozik, aki azonban üdvözlés helyett jól fejbevágja
őt sétapálcájával, és minden további nélkül távozik. A cukrászda átlátható, világos közegét – ahol, egyáltalán nem mellesleg, az elbeszélő ugyancsak rosszul érzi magát, fuldokol az unalomtól és a keserűségtől – a sötétség megszokott terepére cserélve nyomban a lét otthonosan megnyugtató alapsajátosságával, az irracionalitással szembesül.
A létmetaforizáció képi megjelenítésén túl a jelenet Gide Les Caves du Vatican című,
1914-es regényének egyik újítását, az action gratuite cselekményformáló komponensét
idézi, hiszen Lafcadio tettéhez hasonlóan B. A. cselekedete is mindörökre megindokolatlan marad, minthogy értelme szintén éppen értelmezhetetlenségében rejlik. A létezés megmagyarázhatatlan mivoltát az éjszaka képével is metaforizáló jelenet így a szövegegész önreprezentációjának is tekinthető.
A fény-árnyék másik megjelenése szintén igen lényeges pontokon problematizálja
a megértést. B. A. ugyanis éjjel kezd bele történetének elbeszélésébe, és reggelre fejezi
be azt; a szöveg ekkor nem győzi hangsúlyozni a nap vakító ragyogását: „A nap ezalatt
teljes erejével kisütött”, „A nap beletűzött a szemembe”, „… a napfény elől összebújni”
stb.13
Első pillantásra ezért úgy tűnhet, B. A.-nak sikerült létrehoznia egy megvilágító
erejű narrációt: diskurzusa a klasszikus szabályok szerint a sötétségből a világosság felé
halad, azt sugallva, mintha énelbeszélése az ok-okozati összefüggések kauzális láncolatának összekovácsolásával maradéktalan eredménnyel ruházná fel értelemmel a létezést, az „élet elbeszélhetőségének freudi problémáját”14 sikerrel oldva meg. A szöveg itt
látszólag a metafizika klasszikus metaforikájához fordul, hiszen mind a mai napig
a „fény” a „fényrejövetel” elementáris platóni képei határozzák meg a filozófiai diskurzusok megismeréssel kapcsolatos látásmódját és retorikáját.
E metaforák premier plánjában – mint Derrida írja – a Nap áll, minthogy megjelenésével a fény, a nézés, a szem metaforái, vagyis az idealizálás par excellence figurái is
felbukkannak, mint az általános filozoféma alkotói.15 A B. A. történetének végén bekövetkező megvilágosodás ezért aztán jócskán problematikus, hiszen nem csupán személyiségének, tettének mozgatórugói maradnak homályban – ahogyan abban a bizonyos sétapálcás jelenetben is –, hanem történetének visszavonásával az egész narratíva
hitelességét megkérdőjelezi. Így bár a szövegrészlet képisége a megértés felé vezető útként értelmezi B. A. monológját, ezt azonban egy ellentétes irányú (és értelmű) narrációs folyamat ellenpontozza, hiszen éppen B. A. történetének végén, a Nap felragyogásának pillanatában vész el az egyértelműsíthető interpretáció utolsó lehetősége is.
Ezen a ponton Füst szövege izgalmas egyezést mutat Joseph Conrad The Heart of
Darkness c. kisregényével, amely hasonlóképpen alkalmazza a fény-árnyék metafora
cselekménybe illesztését. E regény narrátora, Marlowe, múltjának elbeszélőjeként szin13
14
15

ib. 138-139.
Peter Brooks: Freud metanarratívája; in: Pszichoanalízis és irodalomtudomány; ib. 355.
Jacques Derrida: A fehér mitológia in: Az irodalom elméletei 5. (szerk. Thomka Beáta).
Jelenkor kiadó, Pécs, 1997.

2003. június

91

tén egy olyan történetet mesél, melynek értelmezhetősége csak a sztori legitimáló Másikja – Kurtz – által lenne lehetséges, s miközben történetét mesélve fényt akar gyújtani hallgatói elméjében, a hajón fokozatosan besötétedik, s eközben kinyilatkoztatása
maga is a megismerés fekete lyukába torkollik. Füst és Conrad szövegeiben az a közös,
hogy mindkettő lehetetlennek nyilvánítja a lét biztos megalapozhatóságát, s azzal a felismeréssel szembesít, hogy a létezés képtelen elviselni a megvilágosodást. Illetőleg, paradox módon a megvilágosodás éppen a megvilágosodás lehetetlenségéről szóló tudást
hozza el, annak belátását, hogy a szubjektum csak a sötétség által, azon belül hozhatja
létre magát. Az éjszaka képei Füst szövegében implicit módon a Hold jelenlétét is feltételezik. Ennek figyelembevétele gyümölcsöző lehet, ha azt a Nap ismeretelméleti
trópusának remetaforizálásaként kezeljük. A Hold visszaverődő fénye ugyanis csupán
másodlagos fényforrásként világíthatja meg a szöveget, azaz a „tények” és az „esszenciális mag” elsődleges jelenlétéhez képest csak indirekt tudást adhat a létezésről. A másodlagosság, a visszaverődés, az indirekt tudás Holdhoz kapcsolható konnotációi azonban
nem pusztán a centrális szövegértelem hiányára utalhatnak, hanem lefedik a mű narratív szerkezetének már említett sajátosságát is, mely szerint az értelem megragadását az
elbeszélés mindig egy másik szöveg legitimálónak vélt terébe gyűrűzteti tova, minek
következtében a jelentés sohasem a maga „fényes” valójában mutatkozik meg, hanem
csak – egyre halványuló – visszfényként dereng fel. A szöveg eképp nemleges választ ad
arra a kérdésre, hogy vajon szerezhető-e valamilyen lényegi tudás a figurális nyelv segítségével. Mindemellett a Nevetők zárójelbe teszi a nyugati gondolkodás azon fontos
szubjektumelméleti elképzelését is, amely az „életút” metaforájában rögzült, s amelynek fenntartásához a filozófiai nyelv biztosította a szubjektivitás derűs egységében
való hit megalapozását. E szerint az „életút” a kezdet és a vég közt feszülő egységes és
átlátható ív képisége által lenne megragadható és elbeszélhető, ám Füst szövege ezzel
szemben – sikertelen én-interpretációkon keresztül – éppenséggel rejtvényszerűnek,
töredezettnek, inkoherensnek mutatja B. A. és az elbeszélő sorsát. Számukra az én-tapasztalat hiánytapasztalatként jelentkezik és a lényeghez való hozzáférhetetlenséget sugallja.
A szöveg (Füst-től megszokott módon modorosságoktól sem mentes) retorikája –
mint Blumenberg szerint a retorika maga – a valósággal kapcsolatos nehézségek foglalata, annak a teremtő szimbolikának igazság-pótlékként történő megjelenítése, amelynek segítségével az ember megkísérli belakni a létet.16
Ennek megfelelően a szöveg számos kérdést hagy megválaszolatlanul – egyik értelmezője szerint Füst „módszere éppenhogy a kérdezésre alapozott”17 –, vélhetőleg a létkérdésekre való válaszadás lehetetlenségét sugallva ezzel. Csak néhány ilyen kérdést
említenék: Először is: történt-e gyilkosság? És nekrofil aktus? Valóban terhes volt
Mela? Mi okozta B. A. halálát? Talán barátja pofonjai segítették hozzá? És akkor már
két gyilkossággal kellene számolnunk? Mikor érkezett Melától a B. A. halottas ágya
mellett heverő levél? Mert ez ugye döntő lenne az első kérdés megválaszolhatóságát illetően … És egyáltalán: mi baja volt a nővel B. A.-nak? Nem folytatom tovább, viszont
ha már a dolgozat elején megemlítődött Lacan neve, akkor most a regény eddig vázolt
16

17

Hans Blumenberg: Antropológiai közelítés a retorika aktualitásához. in: Literatura 1999/2.
107–127.
Kabdebó Lóránt: Kísérletbe rejtett modell; in: Vers és próza a modernség második hullámában. Argumentum 1996. 203.

92

tiszatáj

hiánystruktúrán alapuló szerkezetének jellemzésére hadd idézzem a francia analitikus
furfangos tanítványának, Slavoj Žižeknek egy leírását:
„Az előttünk lévő kép kerete nem a valódi keret, létezik egy második, egy láthatatlan keret, mely a kép struktúrájából alakul ki és észlelésünket keretezi. És ez a két keret nincsen fedésben, hanem egy láthatatlan rés választja el őket. A kép centrális tartalma nem a látható részei révén mutatkozik meg, a helye ebben az áthelyeződésben
éppenséggel két keretének diszlokációjában, az őket elválasztó részben van. Vajon képesek vagyunk-e még posztmodern bolondságunkban ennek a résznek a nyomait kideríteni? (…) Lehet, hogy az emberiesség döntő dimenzióját veszítjük el, ha elvész a képességünk, hogy ezt a hasadást felismerjük.”18
Úgy vélem, a Nevetők jelentősége is éppen ebben a diszlokációban rejlik, ezért aztán az, ami újból olvasásra indít benne, az nem más, mint az olvashatatlan állandó jelenléte a szövegben.19

18
19

Slavoj Žižek: A naiv kérdések sokkjának kitéve (http://www.c3.hu/zizek.html)
vö: Shosana Felman, ib. 425.

2003. június

93

KABDEBÓ L ÓRÁNT

„És történelme van a meséknek”
MONOSZLÓY DEZSÕ POÉTIKÁJA
Az ember helyének kirajzolása egy huszadik századi költő tudatában: ekként foglalhatom össze azt a költői vershelyzetet, amely számomra leginkább jellemezheti Monoszlóy Dezső munkásságát. Legújabb válogatott kötetének* olvasását akár elölről kezdem, akár a végéről, vagy ha olvasás közben ide-oda cikázom: az egyik legtudatosabban alkotó költő pályaképe rajzolódik ki elém. És ez nemcsak egy jelenbeli horizontról történő válogatás tudatosító szuggesztiójának eredménye. Mellé teszem – ellenpróbaként – az évtizedek során megjelentetett köteteket is: az így adódó teljesség sem rajzoltatja át a pályaképet. Visszamenőleg hitelesítik a válogatás sugalmait. És arról győzhetnek meg, hogy a válogatás valóban következetes és szintet tartóan kitűnő.
Monoszlóy abban a percben lép költőként a huszadik századba, amikor a kor meghatározó költőszemélyiségei éppen kiesnek belőle. Akkor, amikor az egyszer történt
mindig megtörténhetővé válik. A vészeknek egyik arca éppen felmutatja másik arcát
is. Amikor kiderül: nincsen menedék, minden elkötelezettség magával hozza a maga
poklait. A túlélés nem nyújthat esélyt, csak újabb rémségeket nyithat meg újra. Olvasom az 1944-es Gombostűk háborújából:
A holnap jön, a holnapra várni nem kell.
Komolyan csak a bátrak félnek.
A nyomornak is van száz színe.
És történelme van a meséknek.
(Mozaik)
És az 1997-es Mozaik című gyűjteményben egy huszadik századi élet tapasztalatával
megfelelve a valahai kihívásra: az ifjan még csak hetykén hangoztatott felvállalást az
„egész valómmal” szótlanul elfogadott bölcsességgel ismételve meg. Az összeomlást elfogadó-ellenpontozó József Attila-i testbeszédet átvéve, túl a szavakon, gesztussá rögzült mozdulattá szervíti a számára adódó magatartás-képletet:
Ha szóvá válna létezésem
egész testemmel integetnék
értem
nem értem
akár a fák
ahogy lélegzik az erdő
virág hajlik
*

Magam vagyok Kelet s Nyugat. Válogatott versek. Méry Ratio. 2001. A tanulmány verseit ennek a kötetnek, illetőleg a Caligula-Bár, Szépirodalmi Könyvkiadó, Budapest, 1990. és a Vasárnap illata, AB-ART, Bratislava, 2000. kötetek alapján közlöm.

94

tiszatáj
lebben a kendő
a kimondhatatlant
a mozdulat mutatná
(Szótlanul)

Valahogy ez a – személyes sorsában olyannyira kalandos életrajzra kényszerülő –
magánember költészetében (és általánosabban: poétikájában) egy nagyvonalú lemondó
gesztussal tolja minduntalan a múltba a cselekményes hősiességet, a romantikusan
megmintázható cselekedeteket, a mindenfajta kiállást, elkötelezettséget. Ami hangsúlyos ebben a költészetben: ez az „egész testemmel integetés”, az egyetlen meghatározó gesztus, amely minden történelmet már mint megtörténtet néz még megtörténése
folyamatában is, így emelve át a versalkotás pillanatába is. A szenvedő, aki azzal vigasztalja magát a kínzókamrában: ez már megtörtént, én most már csak egy történelem legendáját élem újra. Változtatni nem tudok, a fontos az, hogy szépen ismételjem
meg saját megtörtént pillanatomat. Emelt fővel akar távozni abból a századból, és ez
számára az önmaga nézőjévé válással képzelhető el. Gyerekjáték, legenda, szertartás,
kínzókamra, szerelmi hevület: minden önmaga ismétlése. Megváltoztathatatlan ismétlése. Az aktivitás feleslegessége. A belealkalmazkodás szükségszerűsége. Yeats és József
Attila búcsúztak éppen előtte ezzel a „tragic joy”-jal. Ami utána marad: akár számára
is? Az üresség, az unalom, amely kihívja a gyermeki dalokat, az ironikus helyzetképeket, a mélységből feltörő sóhajokat. A szertartást, amely egyszerre az üresség kiméráival telített, és a túléltség bölcs számvetésével robbantó hatású. T. S. Eliot The Hollow
Men ismétlő technikája és Vas István félve kimondott hősiessége egymásra montírozva
akkor, amikor a költő még nem ismerhette ezeket a párhuzamokat. Az egyiket, mert
még nem ért szövege idáig, a másikat, mert még nem vált szöveggé ekkor. 1944-ben.
A kritika Weöres Sándorhoz – a tragikus derű szertartásához – köti ezt a kezdetet.
A kezdet és a vég között a fénykor: nemcsak a jövő nem mutat változást, de a múlt
is csak a torzság sorozata: előre-hátra ugyanaz: üresség. Yeats fogalmazta meg a század
esélyeként ezt az esélytelenséget:
mérlegeltem, mi volt s mi lesz,
és ugy láttam, mindegy, mi vár:
egyensulyban tartja üres
életem az üres halál.
A század első felének sejtelmére így felel meg immár a század tapasztalatainak
„teljességében” Monoszlóy költészete. A férfi fénykorában (1967-ben, egy látszólagos
történelmi felszabadulásban), kimondja válaszul a diákkori latin memoriterre („Aurea
prima sata est aetas”) „De hisz soha nem volt aranykor”.
Fintorogsz?
Folyton fintorogni kell
Faggasd ki kibodorított ízlésed ha éhes
Mi mindent falna fel
Soroljam?
Minek?
A gondolat anyagcserétlenül elég százlábú szörnyet hord szüntelen

2003. június

95

Ugyanekkor prózában (A milliomos halála* című regényben) ezt írja:
„– Én nem azért vagyok olyan türelmes magához, mert Bálint jó volt hozzám, hanem azért, mert maga arra az alapvető szerencsétlenségre hasonlít, ami
legközelebb van a tisztasághoz. Az ilyen embereknek van egy pillanatuk, de
csak egyetlenegy, amikor fel akarnak mászni a cseresznyefára, de még a cseresznyékért se nyúlhatnak, az ág letörik. Én is ismertem egy ilyen lányt, Zsuzsának
hívták, az is kitörte a fogát. Persze ő akkor még gyerekeket se szült, hiszen
mondtam, hogy nem érte el a cseresznyéket, magának meg már nyolc leendő
Rézkobakja van, mégis rá hasonlít.
– Hogy hasonlíthatnék rá? – tapogatta a tenyeremet a nyanya.
Ezt nem tudom megmagyarázni, talán azért, mert maga már annyira túl van
mindenen, amennyire Zsuzsa az egész élet előtt állt. Talán ez köti össze magukat. Ebben a különbségben halhatatlanságot érzek. Maguk ketten már nem tudnak becsapni engem, Zsuzsa sem. Hiszen ő megfejte nekem a teheneket. Maga
meg már senkinek nem akarja megfejni, hanem itt él velem szemben az egész
életével és a langyos tenyerével, amellyel leendő Rézkobakjainak borogatja a begyulladt manduláit, és piszkos pelenkáit mossa, magát az élet annyi trágyával
vette körül, hogy cseresznye nő a selypítő szájából, vagy virág vagy nem tudom
micsoda… Maga előtt azt se szégyellem, hogy büdös vagyok.
Ez az utolsó vallomás úgy esett ki belőlem, mint egy rettenetes kellemetlen
kavics, amely a lábujjam közé szorult.
–––––––––
Felszabaduló kezem irányába pillantottam, s dermedten láttam, hogy a nyanya helyett Tündérrózsa ül velem szemben. Éppen neki vallottam erről, de ő
időt sem adott a mentegetőzésre.
– Örülök, hogy ezt elmondta. Kár, hogy ott a mólón nem beszélt erről. Akkor nekem kellett meghökkentenem magát. Pedig csak a saját undoromon akartam átlépni. Maga közben folyton virágokról fecsegett, de a virágoknak csak
szára meg szirma van, azok nem vizelnek, azok…
– Hagyja abba, azonnal hagyja abba. Tündérrózsa nem beszélhet így.
– Na látja. Csak magának akartam segíteni. Hogy végre ne lásson Tündérrózsának, de magán nem lehet segíteni. Maga nem akart velem együtt megszégyenülni, nem akarta feloldani a szégyenemet, most meg gyáván a maga külön
szégyenéről beszél, ahelyett, hogy azt emlegetné, ami bennünket összeköt.”
És mindez egy bányamélyben, a bányaomlás előtti pillanatokban. Mint Yeats ír pilótája halálát előrelátva. A huszadik század reprezentatív poétikai helyzetét jelenthetik.
Mindenki, minden pillanatban az életveszély helyzetében. És senki sem lehet önazonos: mindig mást kell mutatni kifelé és más életet lehet önmagában megszervezni. Ez
pedig éppen azt jelentheti: veszélyes az olyan ember, aki önmagát egyetlen meghatározott képletként igyekszik feltüntetni. Mennyi korábbi modell, személyiség-képlet,
ideológiai elkötelezettség, etikai indíttatású állásfoglalás vált hiteltelenné. Ezt bevallani:
ehhez erkölcsi erő kell, – de poétikai határozottság is. Hány költő próbálta a maga
poétikáját reprezentatív politikai, ideológiai, történelmi meghatározóvá felstilizálni, –
*

A milliomos halála. Madách Könyv- és Lapkiadó, Pozsony, 1991. (Ez a kiadás tartalmazza
a regény teljes szövegét)

96

tiszatáj

a kánonból kihulló élő-halottak sora mutatja. Mások magamentsége szintén poétikát
kínált, melyet oly kevéssé méltat utókora. József Attila Eszmélete, és Szabó Lőrinc állandóan önmagát feláldozó ítélkezése a példa, hogy a század poétikája reprezentatív
példáit azok közül választja ki: akik felkínálják a hősiességgel szemben az önmaga
esendőségének bevallását. Monoszlóy őfelőlük indul: mértéke éppen a megesett ember,
akiről tudni lehet, hogy megvan a maga „szégyene”. Az ilyen emberben azután már lehet bízni, mert ő nem fog semmilyen „romantikus” szerepben tetszelegni (ha igen, hamar lelepleződik). Ha pedig az embert ilyen esendőnek lehet megrajzolni, akkor már
megjelenhet a megbocsájtó-megítélő, elveszejtő-feloldozó gesztus, amellyel ezt a világot
már át lehet tekinteni.
A másokra tapadt bűnben van vigasz
mert fárasztó a jóságot szeretni
bármennyit adsz kevesli
szeplőtelensége horgony
bálvány testéből ereszti a láncot
hogy benned maradjon
akire szeplő hullt színesebb szeretni
százféle ilyenné képzelet igézhet
angyali ördögi s hasonlít olykor
a sohasem látott
leprás kezével Gauguin-festette képhez
Nem az elfogadás szándékával veszi mindezt tudomásul Monoszlóy. Ereje mégis
abban van, hogy tudomásul veszi: tud róla, amikor verset ír az emberről. Amikor maga
kedvére való embert szándékozik megformálni. Ahonnan indulva a maga mértékét is
megalkothatja. Micsoda szembesülés: a század helyzetének tudomásulvétele. Ha nem
akarom: felvehetek hősi pózokat, vagy káromkodhatok, és ha az sem használ, fütyörészhetek (Ady, Szabó Lőrinc). Hányan próbálták ki mindezt abban a huszadik században. Monoszlóy kikeresi a maga emberét, akivel nem kell szégyenkeznie, akit ha
felmutat, rámondom: talán övé a főnyeremény. Számomra hiteles, amikor „komolyan
csak a bátrak félnek”:
Kuss víz
a tenger rá se rántott
viharos csúf pofájával
mint szörny kitátott
szája
vicsorgott rendületlen
a parton ülő
rájött
nem ő az Isten
akkor találta ki
az imádságot

2003. június

97

És hiteles akkor is, amikor ennek a változó-esendő embernek a tudatát gondolja át.
Aki tudatosítani meri önmagával önmaga változandóságát, és ezt a tudati-érzelmi állapotot össze is méri azzal a világgal, amelyre mindezzel reflektál. Egyként válik bizonytalanná önmaga (a mérték) és a külső világ (a megmért). Maga a viszonyítás válik ezáltal fontossá, amelyet ezentúl már „gyanakodva figyelhet”:
Egyszer nagyon szeretett valakit
Később nem szerette
Aztán ismét nagyon szeretett valakit
De most már mindjárt azt gondolta
hátha ezt se fogja szeretni később
Akkor találta ki az arisztoteleszi hármas mondatot:
Minden madár repül
A fecske madár
Repül a fecske
Azt az újat még szerette egy ideig
de már gyanakodva figyelte a madarat
És hiteles akkor is, amikor – hasonlóan „gyanakodva” – szépen elbúcsúztat valamit
(eseményt, szerelmet, kapcsolatot, történetet), bölcs belátással, megítéléssel, legendává
stilizálással:
Most hogy a nagy kalandnak
alighanem gyors vége lesz
diadalkapuk nélkül
tántorogva
kétoldalt mogorva
árnyékoktól kísérve
s varjú se mondja kár a kár
turpis kacagásod
szívemben felcsilingel
mint ószláv legendák haván
ha trojka száll
Történetet adott a meséknek egy életen át, mint ahogy még mindenkit megelőzve
ki is mondta egy nagyon régi ántivilágban. Mert a költőknek az a dolguk, hogy mint
bizonyos állatok, előre megsejtsék, jelezzék a földrengést – és esetleg megsejtsék, mi
lesz a földrengés után az új kánon meghatározója. Ez pedig a legnehezebb. Sokan próbálkozhatnak vele, de keveseknek „jön be”. Monoszlóy ezen kevesek közé tartozik.
A legszerencsésebbek közé. Talán – elkövetkezett – életrajza is predestinálta minderre?
A kirobbantott üldözöttség, a sehovanemtartozás otthonkeresése. Mely olyannyira éppen a század második felének nagy alakjával, Esterházyval társíthatja.
De nemcsak kimondhatta, amiről azóta szól a mese, hanem maga poétikai gyakorlatában követhette is. A történelemmel szembesülő ember meséit gondolja végig költeményeiben. A sokféle embert, az esendő embert. És melléjük állíthatja a bölcsen megformáló személyes embert. Azt, aki úgy éli meg személyes életét, hogy közben megvan
a maga véleménye mindenkiről. Persze leginkább önmagáról. De ezt az önmagát mint
egy ántivilágot nem kiemeli, de beleviszonyítja egyfajta töltésszimmetriába, a szétszálazott szimmetrikus világban a figyelő tudatnak a helyét így jelölvén ki:

98

tiszatáj
Voltam hívő, hitetlen, konok,
de mégis mindig a mindenség ikerrésze voltam,
kiegyenlítettek
az anticsillagok.

Hogyan helyezkedik el ebben a „töltésszimetriában” az én, a saját sorsát hordozó
egyes ember? Monoszlóy Dezső legfontosabb regényében, a Menekülés Szodomából* címűben imigyen láttatja egy kihallgatás történetébe szőve; egyszerre megszervezi ezt
a viszonyultságot és egyben szituálja is; történetet mond el, melyet belehelyez a történelembe:
„Egy ideig hallgattunk. Amrafel kitartóan mosolygott, védekeznem kellett
a mosolygása ellen.
– Most jut eszembe, egyszer személyről is álmodtam – törtem meg a csendet.
Láttam, hogy Amrafel arca felvillanyozódik. – Volt egy szörnyem, úgy mint
másnak kutyája, cicája van. Mindenhová követett, kopoltyús, halszerű, puha állat volt. Szörnyen undorodtam tőle. A meneküléskor mégis magammal vittem,
s akkor a kalauz egy dróthálós ketrecbe zárta. Azt mondta, ha így utazik, nem
kell jegyet váltani neki. A szörnyem nem kapott levegőt a ketrecben és fuldokolni kezdett. Annyira sajnáltam, hogy én is vele fuldokoltam.
– És?
– Reggelre megfulladtam.
– Nem fulladt meg – tiltakozott szigorúan Amrafel.
– De megfulladtam, csak azután felébredtem.
– Így érthető – helyeselt Amrafel – teljesen érthető, mindenki ilyesmiről álmodik, aki vallomást akar tenni.”
Ezáltal testesül meg a kezdetektől vállalt poétika. Az egyes ember helye a maga történetével a történelemben. „A bekövetkezettnek nincs története” – írja. Illetőleg a bekövetkezett olyan múlt, amit minden résztvevő másképpen lát és másképpen ítél meg.
A múltnak más története van mindenki számára.
„Próbáltam részletesen elismételni közös hajótörésünk történetét.
– Azt hiszed közös volt? – kérdezte – Én mindezt másképp éltem át. Semmit
se tudtam Tiruszról, amit mondasz csak megzavar és elkergeti az emlékeimet.
Bennem egy szőrös gödölye nyújtózkodott, valaki kést rántott és elvágta a nyakát. Ennyi az egész. Most ezt szeretném felidézni.”
És mit tehet az egyik ember a másikért? Ebben a században, a Semmiért Egészen világában minden beszélgetés mögött ősképként a kihallgatás szertartása a szervező erő,
a kihallgatás pedig a megsegítés álorcájában tájolja el az embert.
„– Ha hinnék, talán félrevezethetném, hiszen a hit a reménylett dolgokra és
nem a valóságra vonatkozik. De az én reménységem mindössze egy dologra
összpontosul, arra, hogy ha már sikerült elmenekülnünk Szodomából, ne forduljon hátra Lea.
– És azt hiszi, meg tudja ebben akadályozni?
– Aligha.
*

Menekülés Szodomából. Készült Dario Detti nyomdájában, Róma, 1975.

2003. június

99

– Most is hazudik – bosszankodott Amrafel – maga tele van ködös bizakodással, de ennek semmi köze sincs a hithez, a piac erősebb a maga zavaros legendáinál, persze ezt ismételten mondom, mi a Piacfelügyelőt derék embernek tartjuk, az eseményekért nem ő a felelős. Ja, kérem, – csapta össze a kezét – ilyen az
élet.”
Erre épül a regény, de erre épül Monoszlóy egész lírájának poétikája is:
„Az emberek szimultán gondolkoznak.
Az emberek szimultán élnek.
A városok szimultán élnek.
Egyszerre történik minden.
Az egyén tudata más. Egyetlen embernek természetesen csak
a saját egyetlen története a fontos.”
*
Mindezek után egy Istent kísértő játékba kezdett Monoszlóy, egy korábbi kisregény ötletét folytatva: valaha A gödölye dicsérete* című regényben született meg Gábor alakja. De a mostani szöveg alapvetően változott. Történelmet akar teremteni, öszszefoglalva a huszadik század tapasztalatait. A bekövetkezettnek megkeresni a történetét.
Az eddigi történetei és versei mindig egy folyamatból metszenek ki egyetlen legendás
pillanatot. És mindig megmarad a továbbfolytatható folyamat. Vagy valami szembesülésre alkalmat ad egy halál ténye (A milliomos halála). Itt a kettőt egyberoppantja az
író. Megmarad a folyamat, mert a főszereplő képzeli el a saját halálát követő eseményeket, de megjelenik egy megváltoztathatatlan tény is, hiszen a regény arról szól, hogy
a főhős már váratlanul halott. a halálom utáni napon** című regény története egy bekövetkezett tényt (Koncz Gábor hirtelen halála) gondoltatja el azzal (Koncz Gáborral), akivel bekövetkezett az adott tény. A cím első személyű birtokos jele hangsúlyosan utal erre a poétikai helyzetre. Előbb a nők reagálását játszatja le, utóbb a barátok
beszélgetésében éri tetten az előző napot. Monoszlóy ezáltal ki akar erőszakolni egy
együttet. Azt, amit eddigi műveiben se a vallatás helyzeteiben, se legenda távlatosságában, se a szerelem összekötöttségében eddig nem tudott ebben a költői-írói világban
összemérni: viszonyítani és egymásra montírozni. Mi lehet így ez a könyv? Egy íróember kaján kíváncsiságát vajon fel tudja-e izzítani olyan kísérletté, amely vitába szállhatna a huszadik századi tapasztalatból felépített poétikával? Meg tudja-e szüntetni saját világát egy író az összegezés pillanatában? Vagy marad személyes bosszúnak ez
a gesztus, amellyel az őt legjobban kiszolgáló embertársait-barátait leckézteti meg csupán. Azaz: alkotássá izzik-e a könyv, vagy csak játék, – mégha szerzője véresen komolyan gondolja is.
A jól megírt regény kielégítheti egy ember ironikus igényét, személyes bosszúját.
Beszámol mindarról, ahogyan ő maga látja társait: szerelmeit és barátait. Tehát legfelső
fokon újrateremti önmaga legendáját. De azt nem hiszem el, hogy ezek a nők csak így
vélekedhetnek róla. Lehet, hogy így is. Ezt elhiszem. Gonosz bosszú, vagy bosszantó
zsörtölődés láttathatja ezt is. Talán a barátok beszélgetése közelebb viszi a poétikai
igényhez, de csakis azzal, ahogy elfelejtkeznek pillanatok alatt a friss halottról. De
*
**

A gödölye dicsérete. Kisregény. Életünk Könyvek, Szombathely, 1994.
a halálom utáni napon. Regény. Magyar Napló, Budapest, 2001.

100

tiszatáj

mindezzel nem tesz mást az író, mint a benne élő emlékek segítségével megszólaltatni
véli környezetét. Amit már korábban is hallott belőlük, azt szerkeszti szöveggé ebben
az első három részben. De arról, ahogy azoknak a legendáiban a „megtörtént halott”
miként él, arról hírt nem adhat.
Marad tehát a huszadik századi poétikai modell, amelyről azt mondhattam, hogy
egyik reprezentatív megvalósulását éppen Monoszlóy művészetében ünnepelhetem.
Megnyugtathatom: nem sikerült lerombolnia, megsemmisítenie egy életmű eredményeit. Az önpusztítás ezúttal elmaradt. Ellenben maradt a visszaigazolás: a modell érvényes, sikeresen mutatkozik be: ilyennek látja egy ember önmagát az önmaga elé állított tükörben. És ilyennek látja mindazokat, akik vele töltötték életüket. Vegye tudomásul az író, hogy az én által se a szerelme, se a barátja meg nem ismerhető, és az én se
ismerhető meg általuk. Amióta a tizenkilencedik századi mindentudó író detronizáltatott, azóta ezt a teljesítményt semmilyen trükkel kicsikarni nem lehet.
De lehet elővarázsolni azt a bölcsességet, amely a Menekülés Szodomából nagy teljesítményében történetekké transzcendáltatott: ha az én beszél, a saját legendáit ismétli,
az én története építi fel az én képzetét, mindenki más, az összes többi egy szimultán
történet részese. Legfeljebb majd egy másik történetben, egy másik én is elmeséli önmaga számára ugyanazoknak a történeteknek az eseményességét. És így tovább. De
ezek a történetek nem lehetnek sohasem ugyanazok. De hát erre éppen Monoszlóy
Dezső poétikája tanított meg!
a halálom utáni napon a maga epigrammatikusságában marad egy élet összefoglalása. Pontosabban: egy élet legendájának felvázolása. Így látta ez a bizonyos Gábor
a maga viszonyát szerelmei és barátai között. És így látja Monoszlóy Dezső ezt a bizonyos Gábort a maga saját történeteiben.
Kérdés: a könyv olvasói mennyiben vehetik magukra ezt az életet. Mennyiben tartják a maguk huszadik századi meghatározottságukhoz hasonlatosnak ezt a legendát.
A megírt történetet. És ez már nem ennek a bizonyos Gábornak a kérdése, hanem egy
irodalmi mű értékének mérlegelésére tartozhat. A magam részéről úgy érzem, a Menekülés Szodomából Lótjának huszadik századi újabb reinkarnációja ez a történet, csakhogy a sztori közben megváltozik: nem Lea tűnik el ismételten, hanem Gábor-Lót tekint vissza kajánul, és rajzol ki egy újabb variációt egy huszadik századi sorsképletre.
De akkor mi lehet az Istent kísértő mozdulat ebben a könyvben? A IV. rész. Amelyik már nem egy valamilyen emberi sorsnak az ironikus emlékirata, hanem egy
életmű ars poeticájának a megmérettetése. Nagyívű montázs Monoszlóy-szövegekből.
Prózából, versből, életrajzból. Amire már A gödölye dicsérete című könyvével készült.
Ez már a huszonegyedik században tett első lépések egyike. Egymástól függetlenül,
egymásra kacsintva teszi ugyanezt egy prózaíró és egy költő. Esterházy a Harmonia
caelestisben (Monoszlóy-szöveget is bele montírozva, szerintem, a kivégzésről szóló leírást) és Monoszlóy ebben a IV. részben.
Mindkét könyvben tudatosodik: az elmúlt korok magatartás képletei a mai ember
tudatában jelenvalóak. Illetőleg újra lehetősége nyílt annak, hogy az összest átgondolva
alakítsa ki az ember most és itt a maga aktuális legendás helyzetét. Senki nem befolyásolja, senki nem kötelezi semmire. Az ember van. Még tudnia sem kellene a múltat.
Ezek a magatartások vannak. Ha akarom, tudom, ismerem, ha nem, hát nem. Persze
én leszek szegényebb a tudatlanságomban. Tehát van sokféle magatartás. Nagy a kínálat. És megvan az ember – viszonylagos – szabadsága, hogy mit válasszon. A huszonegyedik század még nem csupázta le a lehetőségeket. Nem határolta be az embereket.

2003. június

101

Hagyja, hogy kerítsék be kertjeiket. Ki-ki a magáét. És ezzel a másikét is. A huszadik –
az egyik legvéresebb – század azzal búcsúzott, hogy itt hagyta emlékül a maga emberlegendáit. Az általa elképzelt Édent: „Géza bácsi kertjében minden élt.” A huszonegyedik század kezdetén ezt a kertet fel lehet mutatni. Ez a legfontosabb poétikai teljesítmény talán. „Úgy látszik, az ember csak azt tudja, amit csinál, a többit csak hallomásból ismeri.” Mit is csináljunk? Talán „műveljük kertjeinket”. Mindenki külön-külön.
Majd csak megépül az új század emberében az újabb töltésszimmetria?
Monoszlóy Dezső módszert teremtett. És most elvezet kertjeinkhez. Ha eddig kézen fogott, most elengedi olvasója kezét, aki ha ennél többet vár, csak kevesebbet kaphat. Ahogy ő belépett a századközép poétikai kínálatába, most ő mutatja fel a maga kínálatát. A huszonegyedik század emberének lesz miből válogatnia. A legtöbb, mi adható.

102

tiszatáj

„A Tisza-parton mit keresek?”

„Minden jel egyben rejtjele
egy magasabb, szakrális jelenlétnek”
BESZÉLGETÉS SIMAI MIHÁLLYAL
Békési szülőfalujából indulva a gyulai diákéveken át vezetett Simai Mihály útja
a szegedi főiskola magyar szakára, ahol 1955-ben szerzett diplomát. Azután évtizedes
pedagóguspálya következett: egy tanyai iskolában, utána Békéscsabán tanított, végül
kollégiumi nevelőként sikerült visszakerülnie Szegedre. 1962-ben jelent meg első verseskötete, A virradat vitorlái. Pedagógusi hivatását 1965-ben az irodalomközelibbnek
gondolt újságíróira cserélte: kilencévnyi napilapos robot lett az eredménye a Délmagyarország szerkesztőségében. 1974-ben találta meg helyét, amikor a Kincskereső
főszerkesztő-helyettese lett. Két fia, Attila és Kadosa voltak a „gyerekmúzsái”: sorra jelentek meg a hetvenes-nyolcvanas években az ő inspirálásukra született gyerekvers-kötetei (Az égre pingált kiscsikó, Bohócország címere), meséi (A nádszálon szippantott
tündér, Zobb, a legcsibészebb robot), később ifjúsági regényei (A világ legszebb lovai,
Robogunk az Észtrabanton, A sólymok szabadnak születnek). 1992-től főszerkesztőként jegyezte a Kincskeresőt 1995-ös nyugdíjazásáig. Legutóbbi kötete, a Fényörvények 1997-ben látott napvilágot. Új versgyűjteménye, a Jel/ölhetetlen jel/ölhető idén
ősszel jelenik meg a Tiszatáj Könyvek sorozatban. 1981-ben József Attila-díjjal, a következő évben Ifjúsági Díjjal, 2001-ben Szeged Kultúrájáért Díjjal tüntették ki. Tizenkilenc éves volt, amikor majd’ fél évszázaddal ezelőtt az első verse megjelent a Tiszatájban. A művészet erejével és játékosságával a rettenet fölé emelkedés jellemzi költészetét – fogalmazott laudációjában Olasz Sándor, a lap főszerkesztője, amikor Simai Mihály áprilisban, a költészet
napján a szegedi várban életművéért átvehette a Tiszatájdíjat.
– Szülőfalud, Medgyesegyháza büszkén hirdeti internetes
honlapján, hogy két neves alkotó is a díszpolgára: a képzőművész Schéner Mihály és Simai Mihály, a költő. Milyen
emlékeid vannak a medgyesi
gyerekkorról?
– Medgyes csodálatos kis
faluként él az emlékeimben.
Ezek az emlékek persze eléggé
elmosódottak, mert életem

2003. június

103

első öt esztendejét töltöttem csak ott. Hatalmas rokonságunk volt, rendszeresen látogattuk valamennyi nagynénit, nagybácsit. A szép, idillikus gyermekkort jelenti számomra Medgyes. Édesapám színes egyéniség volt, jó humorú, kicsit bohém is. Sok
mindennel kísérletezett életében. Először kereskedősegédként a Hangya Szövetkezetben dolgozott, utána kocsmát nyitott és tönkrement. Ötéves koromban ezért Gyulára
kellett költöznünk, ahol az OTI-nál lett tisztviselő. Édesanyám vezette a háztartást,
nevelt bennünket és összetartotta a családot. Ő jelentette a másik pólust. Míg apám kifelé élt, ő befelé élő, végtelenül érzékeny, jólelkű teremtés volt.
– Iskoláid Gyulán végezted?
– Az első elemitől kezdve az érettségiig. Már a kezdeteknél az írással gyűlt meg
a bajom, rondán írtam. A fogalmazással nem volt gondom, az mindig könnyedén ment.
Édesanyám gyakran olvasott fel nekünk történeteket, meséket. Apámnak is jó „beszélőkéje” volt, szeretett adomázni. Noha nem volt sok könyvünk odahaza, korán megszerettem a verseket, már elemista koromban elkezdtem mondókákat fabrikálni.
A nyarakat a medgyesi rokonoknál töltöttem, ahol hagyománnyá vált a családban, hogy
születésnapokra, névnapokra írtam az ünnepeltnek egy verset és felolvastam. Tavaly
nyáron unokahúgomtól, Szávai Ildikótól kaptam meg az édesapját köszöntő egyik
ilyen versikémet, hogy megnézzem, mit is követtem el. Tízéves lehettem, amikor írtam.
– Mikor fordult meg a fejedben először, hogy költő lehetnél?
– Nyolcadikos koromban vettem a bátorságot és beküldtem a Rádió Gyermekújság
szerkesztőségébe az egyik versemet. A mindennapi kenyér megbecsüléséről szólt.
Csodálatos módon leközölte a lap, és az a furcsa dolog történt, hogy az érte járó pénzt
óra közben hozta be az iskolába a postás. Ez volt az első honoráriumom. 14 forintot
kaptam, és a verset el kellett szavalnom május 1-jén is. A magyartanáraim mindig szerettek, mert én is szerettem az irodalmat. Kár, hogy a szép gyulai gimnáziumi évek
Sztálin és Rákosi éltetése jegyében teltek. Az ötvenes évek elején egyik alkalommal
majdnem bajba kerültem; költöttem egy meglehetősen pikáns versikét, ami akkora sikert aratott, hogy az iskola udvarán is azt olvasgatták a diáktársaim. Óriási botrány
lett belőle, nyomozni kezdték, ki a szerző. Mivel akkor épp én voltam az ügyeletes
osztálytitkár, én kaptam feladatul, hogy nyomozzam ki. Végül csendben elhalt az ügy,
nem lett bajom belőle. A gimnáziumban már komolyabban érdekelt az irodalom,
a művészet. A festészethez való vonzódásom máig megmaradt. Egyik irodalomórára
Őszi hangulat címmel fogalmazást kellett írnunk, mire az egyik osztálytársam viccből
bekiabált: „Tanár úr, Simai azt kérdezi, írhatja-e versben.” A tanárunk rábólintott, így
kötelezve éreztem magam. Olyan jól sikerült a költeményem, hogy a tanárom hitetlenkedve kérdezgette, biztosan én írtam-e. Aztán 1953 nyarán az Új Hangban megjelent néhány versem.
– Miért épp a szegedi főiskola magyar szakát választottad?
– Bár Szegedről sok jót hallottam a leendő sógoromtól, Marsi Gyuszitól, aki innen
írt a nővéremnek szép szerelmes verseket, érettségi után mégis Pestre jelentkeztem.
Nővérem József Attila-kötetét többször is végigolvastam. Érettségin pont József Attilát húztam, brillíroztam, elkápráztattam a bizottság elnökét a rengeteg idézettel. Az
ELTE magyar szakára sikerült ugyan a felvételim, végül mégis elutasító levelet kaptam. Arra hivatkoztak: Gyula Szeged vonzáskörzetéhez tartozik. Amikor az értesítés

104

tiszatáj

megérkezett, én már nem voltam otthon, Sztálinvárosban egy építkezésen egy sztahanovista brigádnak hordtam a habarcsot. Nővéremék elindították az átjelentkezésemet
Szegedre. Nagyon szegények voltunk, az volt a cél, hogy minél hamarabb végezzek,
keresőképes legyek. Anyagi helyzetünk azért alakult így, mert néhány évvel korábban
apámat egyszer berendelték egy tárgyalásra, amiről nem jött haza, csak a gyulai fogházban lehetett meglátogatni. Később már ott sem, mert elvitték a dudari bányába
dolgozni, majd Sirok környékére. Ezekben az években az apácákhoz jártam élelmiszersegélyért. A szociális érzékenységemet ez az időszak alapozta meg. Sohasem tudtuk meg pontosan, hogy mi volt a vád apám ellen. Valószínűleg megfenyegették őt is,
hogy baj lesz, ha a vádakról beszél. Az emlékezetkiesési parancsokat pedig be kellett
tartani. Apám két és fél éves távolléte alatt kitanulta az ácsmesterséget. Ezért a továbbtanuláskor munkás kategóriába soroltak. Végül a Szegedi Pedagógiai Főiskola magyar
szakára kerültem, ami akkor kétéves képzést jelentett. Akkoriban indult meg az enyhülés, majd hamarosan újra a kemény vonalas politika jött vissza. Az éberség megint
tetőzött, az egyik barátom hozta a hírt a pártszervezet üléséről: lebuktam, kiderült,
hogy valójában nem is vagyok munkás származású, mert mielőtt elítélték, apám az
egyéb kategóriába tartozott. Tehát otromba csalást követek el, amikor a munkásosztály tagjaként élvezem az előnyöket, ráadásul még az évfolyamunk sportfelelőse is vagyok. Azonnal leváltottak, ami nagy pofon volt nekem is, meg az imperialistáknak is,
de túléltük valahogy...
– Kik voltak a főiskolán a meghatározó tanáraid?
– Nagyon szerettük Vajtai Istvánt, és nagy koponyának tartottuk Vajda Lászlót,
a tanszékvezetőnket is. Mindketten szívvel-lélekkel tanítottak, az igazi irodalom fölesküdt hívei és propagálói voltak. Ez lett a vesztük! Vajtai Pista bácsi A költészet varázsa címmel tartott egy előadást, amit később szellemes, modern esszé formájában
a Tiszatáj is leközölt. Abban a sematikus korszakban ez kifejezetten bátor írás volt,
a támadások miatt a szerkesztő hamarosan önkritikára kényszerült. Ez nem volt elég,
összehívtak egy „irodalmi vésztörvényszéket”, ahol neves professzorok, írók bírálták
Vajtait a cikke, Vajdát pedig amiatt, hogy tanszékvezetőként nem volt elég éber. Laci
bácsi következetesen kiállt kollégája és a cikk mellett, ami csak olaj volt a tűzre. Végül
Vajtai Pista bácsit száműzték módszertanosnak, Vajda László pedig a tanszékről az
egyetem könyvtárába került. Vajtaiék egyik bírálója Nagy Sándor Sztálin-díjas író
volt, aki egyébként nagy tehetségként indult, csak elrontották. Én kicsit elfogult vagyok a javára, mert amikor cudar tél volt, és látta, hogy nincs télikabátom, adott kölcsön egyet.
– Főiskolás korodban már rendszeresen írtál?
– A magyar szakosok közül írtunk néhányan: Farkas Laci barátom, akit a legtehetségesebbnek tartottunk, Fésűs Bandi, aki édesanyja nevét használta, mert eredeti neve,
a Dálnoky nagyon rosszul csengett akkoriban, és Szabó Jutka. Emlékszem, Laci írt egy
nagyon szellemes, kemény verset Tendencia címmel, ami úgy kezdődött: „Bírálja versem Senkisewszky, nem ordít benne a tendencia...” A -sewszky ugyan lengyelre vall,
mégis szovjetellenes támadásként értékelték, szerencsére nem kellett elhagynia a főiskolát.

2003. június

105

– 1954-ben jelentek meg első verseid a Tiszatájban.
– Ertsey Péter, Dér Endre és Somfai László vezették akkoriban a szerkesztőséget.
Úgy emlékszem, Dér Bandinak adtam oda két versemet. A Tiszatájjal laza volt a kapcsolatom, hiszen mi éltük a főiskolások nyüzsgő, szabad életét.
– Milyen tervekkel kezdted a tanári pályát?
– A diploma után Mezőhegyesre, az 57-es majorba kerültem, világmegváltó tanítási
ambícióim voltak, szerettem volna segíteni a gyerekeken. Csakhogy annak a kis tanyai
iskolának kiskirály igazgatója volt, akivel hamar megromlott a viszonyom. Örültem,
amikor barátaim segítségével 1956 szeptemberétől sikerült Békéscsabán, az 5-ös számú
általános iskolában állást kapnom.
– Van egy nevezetes ’56-os versed, ami csak néhány éve jelent meg újra Győri László
szerkesztésében egy elfeledett forradalmi költeményeket összegyűjtő kötetben. Hogy született
ez a vers?
– Október 23-án este a barátnőmmel épp a Csaba Szállóban táncoltunk, amikor
megtudtuk, hogy mi történt Budapesten. Békéscsaba gyorsan forrongóvá vált, különösen nagy hatással volt rám orosz szakos kollégám, Fekete Pál szónoklata, amit a Kossuth-szobornál és a művelődési központban is nagy tömeg előtt mondott el. A következő napokban megszerveződött a városi munkástanács, kiadták a Békéscsabai Független Újságot. Abban jelent meg november 3-án a Költő, most kell szólanod! című versem. A forradalom elbukása után Fekete Pált elvitték, s mint ő, én is bekerültem a csabai „Fehér könyvbe” néhány veszélyes sorommal: „A hárombetűs iszonyat / veszetten
osztott kínt, halált, / egy bilincs volt a föld, az ég, / és Magyarország mégis talpra állt.”
A hárombetűs iszonyat az ÁVO-t jelentette. Magam sem tudom, hogyan sikerült megúsznom, mindenesetre, amikor kihallgattak és rákérdeztek, azt mondtam, hogy a hárombetűs iszonyat: a bűn. Nem a legnívósabb verselemzése volt ez az életemnek, szerencsére a kihallgatásommal megbízott hivatalnok nem kötözködött. Később többször
mondták: jobb lesz, ha maga csak hallgat. Sz. Simon István elmesélte, hogy amikor
1965-ben a Délmagyarországhoz kerültem, egy M. P. kezdőbetűs elvtárs vette a fáradságot, eljött Békéscsabáról Szegedre, hogy közölje velük: vigyázzanak Simaival, mert ő
egy ’56-os. Szegeden ezzel akkor már nem törődtek.
– Hogyan kerültél vissza Szegedre?
– Négy év békéscsabai tanítás után, 1960-ban az Írószövetség helyi vezetője, Petrovácz István írt egy támogató levelet a művelődési osztálynak. Nem volt magyartanári
állás, csak az Ady Kollégiumban egy nevelői, de azt is vállaltam. Szeged vonzása a főiskolai évek után sem szűnt meg számomra, néha visszajöttem, és olyankor nagytehetségű költő barátomnál, Nagyfalusi Tibornál kaptam szállást. Az ötvenes évek végén
a verseim egy szegedi antológiába is bekerültek.
– Már Szegeden éltél, amikor 1962-ben A virradat vitorlái címmel megjelent első versesköteted. Hogyan fogadták?
– A Magvető Új termés sorozatában adták ki, a hiányosságokért bírálatokat is kaptam. A szegedi irodalmi körökben jó visszhangja volt, bizonyos elismertséget hozott.
Erősebb volt, mint a második kötetem, a Látás és látomás, ami 1965-ben, már délmagyaros újságíró koromban jelent meg. A napilapos robot mellett nem volt leányálom az írás.

106

tiszatáj

– A tanári pályát tehát fölcserélted az újságíróival...
– Valami irodalomközelibb állást szerettem volna. Akkoriban fölpezsdült itt az irodalmi élet a Tiszatáj körül, főként a már ott rovatvezetősködő Ilia Miska és Kovács
Sándor Iván körül alakult nagyon jó légkör. Sokszor találkoztunk Veress Miklóssal,
Petri Ferivel, Szepesi Attilával, ez a trió már akkor nagy ígéretnek számított. Délmagyarosokkal is barátkoztunk, Akácz Lacival, Ökrös Lacival, Nikolényi Pistával.
Sz. Simon Pista főszerkesztő-helyettes volt akkor, ő ígérte: szól, ha lesz hely a szerkesztőségben. Közben, 29 évesen óriási fordulat jött a magánéletemben. Nem voltam nősülésre hangolt típus, de amikor Dudás Veronikát 1964 őszén a Régi Hungáriában, egy
orvosbálon úgy este tíz óra tájt megismertem, nagyon hamar, még éjfél se volt, közöltem vele: elveszlek feleségül. Persze kinevetett. Pedig tényleg pillanatok alatt beleszerettem. Hat hét múlva összeházasodtunk. Albérletben laktunk, s kellett valami lakás,
így, amint lehetett, jelentkezni akartam egy társasház-építkezésre. Csakhogy az adott
időpontban a koleszigazgatóm nem akart elengedni. Így is elmentem, jelentkeztem,
megkaptam érte a fegyelmit, de lett lakásunk. Ilyen előzmények után viszont sürgősen
el akartam jönni onnét. Áprilisban szólt Pista, mentem a főszerkesztőhöz, Lőkös Zoltánhoz, aki aztán kiábrándított: nem a kulturális, hanem az ipari rovatban ajánlott állást. Abban a reményben fogadtam el, később majd csak sikerül átmennem. Soha életemben nem foglalkoztam gazdasággal, ilyen témájú cikkeket is csak most olvastam
először. A szerkesztőségben rögtön bedobtak a mélyvízbe: a rovatvezetőm elküldött
az egyik gyárba riportra, és próbálta belém szuggerálni, hogy nagyon rosszakat kell írnom. Utólag állt össze a kép: ki akarták nyírni az igazgatót, talán kellett a helye valakinek. Rendkívül rokonszenves, felvilágosult és művelt embernek bizonyult az igazgató, a vele való beszélgetés után képtelen voltam rosszakat írni róla. Meg is orrolt rám
a rovatvezetőm. Szerencsére rövidesen elkerült a Délmagyartól, és Gazdag István jött
helyette, aki korábban a Dunántúli Naplónál együtt dolgozott Lázár Ervinnel. Persze
így sem voltak paradicsomi állapotok, hiszen szigorúan vették a teljesítményt, minimum 30 hasábot kellett írnunk havonta. Igyekeztem hasznossá tenni magam, nem ártani, és ahol lehet, segíteni. Sok munkavédelmi témájú cikket, s kis színeseket, portrékat írtam. Legjobban a tárcarovatban élhettem ki magam. Jó tollú, tehetséges csapat
volt együtt, én Horváth Dezsővel, Sz. Lukács Imrével, Chikán Ágnessel dolgoztam
egy szobában. Négy másként gondolkodó. Egymás közt jókat nevettünk a protokollon meg az épp aktuális marhaságokon. Akkoriban még verseket is közölt a Délmagyar. F. Nagy István főszerkesztő dicséretére legyen mondva, az irodalmi rovat
szerves része volt a lapnak.
– Milyen volt akkoriban a szegedi irodalmi élet?
– Mindig volt bennem valami jóindulatú, pozitív várakozás, valami olyan ősnaivitás, hogy a szellem emberei csak gáncs nélküli lovagok lehetnek, pláne az irodalom világában. Amikor aztán kiderült, hogy valaki csak szembe jópofizik, de amint háttal vagyok, elő a rozsdás bökőt – akkor nagyon dühös tudtam lenni az illetőre. Úgyhogy
voltak nagy csalódásaim ezen a téren. Aztán, ahogy e tekintetben is „felnőttem”, beláttam már, hogy az illető csak a saját jelleme, egoizmusa szerint cselekedett: ott ártott,
ahol csak tudott. Az ilyesmi azért esett nagyon rosszul, mert tényleg az indiai
„áhimszá” elve szerint, a nem-ártás szellemében igyekeztem élni. Másrészt egyetértettem Selye János gondolatával is, amit a stresszelméletéhez hozzáfűzött: legjobb, ha segítjük, akit tudunk, s a legfontosabb ennek a nem-anyagi kincsnek, a hálának a gyűjtö-

2003. június

107

getése. Hozzáteszem: a mások jó verseinek majdnem ugyanúgy tudtam örülni, mint
a sajátjaimnak. Például Veress Miklós annakidején, délmagyaros korunkban ott, a szerkesztőségi szobában frissiben megmutatta nekem az új verseit. Remek dolgokat írt már
akkor is, gyönyörűséggel olvastam. Ezeket aztán – lám, milyen széles skálán mozgott
akkor is a megítélés! – a méltóságos Magvető-lektor nagy ívben visszaküldte, még csak
javaslatot sem téve a változtatásra! De jött az igazságtétel nemsokára: a kötetet kiadta
a Kozmosz, s ami csak elvétve történik meg: Miklós József Attila-díjat kapott az első
kötetére. 1970–76 között, amikor a helyi írócsoport titkárává választottak, én lehettem
néhány embernek az ügyeletes bűnbak. Akkoriban új tagok fölvételét, minél több szegedi könyv megjelentetését és a fiatal írók-költők segítését, menedzselését tartottam
a legfontosabbnak. Visszaemlékeztem saját főiskolás diákkoromra, milyen sokat jelentett az Irodalmi Alap ösztöndíja, s akinek tudtam, szereztem támogatást, irodalmi esteken is szerepeltek, tiszteletdíjakat kaptak. Félreértés ne essék, ez nem az én érdemem
volt, ők érdemelték ki az ígéretes tehetségükkel: Baka István, Géczi János, Zalán Tibor, Téglásy Imre, Szajbély Mihály, Petrőczi Éva. Ritkán tartottunk csoportgyűlést, az
önagyonülésezés azzal a hátránnyal is járt volna, hogy végig kell hallgatni némely
ügyeletes szájtépő panaszáradatát. Értelmes rendezvény, könyvpremier, könyvhét,
gyermekkönyvhét, író-olvasó találkozók viszont szép számmal voltak. De persze így is
akadt, aki untalan a pártbizottságra szaladgált azzal, hogy nincs a csoportban műhelymunka... Mintha a titkár vagy a csoport megírhatná helyette a műveket. Úgyhogy végül is nagy megkönnyebbüléssel adtam át 1976-ban Tóth Bélának a stafétabotot. Annál
inkább, mert közben már „gyerek lettem”, a Kincskeresőhöz mentem át a Délmagyartól főszerkesztő-helyettesnek.
– A napilapos robot után milyen volt egy gyermekeknek szóló irodalmi folyóiratnál dolgozni?
– Nem túlzás, ha azt mondom: életem nagy ajándéka volt a Kincskereső szerkesztése. Előtte kilenc kemény év napilapnál, ahhoz képest folyóiratot csinálni – mennyei
manna. Nagyon szerettem tanítani, más kérdés, hogy többnyire nem volt szerencsém
az igazgató urakhoz. A Kincskeresőnél országnyi 5–8. osztályt kaptunk: tessék irodalmat, művészetet, kultúrát adni a 10–14 éveseknek! Azt hiszem, nem vallottunk szégyent – bőségesen adtuk a kincset, azzal a meggyőződéssel, hogy a gyereknek mindig,
mindenből a legjobbat kell kapnia. Nekem külön öröm volt, hogy egykori főiskolai
tanárommal, Dobcsányi Ferenccel is együtt dolgozhattam a Hegedűs András vezette
szerkesztőségben. S nem mintha maga a professzori cím vagy valakinek a költő volta
bármire is garanciát jelentene, de professzor-főszerkesztők, az alapító Hegedűs András,
Deme László és Grezsa Ferenc mellett olyan kitűnő költők alkották a csapatot, mint
Baka István, aki előbb főmunkatársa, majd főszerkesztő-helyettese, és Szepesi Attila,
aki mellékállású főmunkatársa volt a folyóiratnak.
– Hogyan is jött létre a Kincskereső?
– 1971-ben volt az első születése, bölcsőhelye a tanárképző főiskola irodalmi tanszéke, s a tanszékvezető, akkori főigazgató jegyezte főszerkesztőként. A kísérleti időszakban, 1971 és 1974 között összesen 26 lapszám jelent meg. Ezekre alapozva ajánlotta aztán az Olvasó népért mozgalom 1973-as tanácskozása a lap országos folyóirattá
alakítását. Külön érdekesség, s végigkíséri a Kincskereső egész történetét a Pest–vidékdilemma. Az alapítási érdemek, meg a Móra Ferenc-i hagyományok okán ugyan rábólintottak az illetékesek, hogy maradjon bölcsőhelyén a lap, de ettől fogva számtalan-

108

tiszatáj

szor fölvetődött a vízfejbe való beszippantás terve. Ez amolyan Damoklész-kardként
ott lebegett a fejünk fölött, illetékes elvtársék még lebegtették is. Például Deme László
főszerkesztői kinevezése előtt nyíltan megmondták a professzor úrnak: ha nem lesz
számukra megnyugtató a megoldás, bizony elviszik Pestre a lapot. Mivel akkor, Hegedűs András fájdalmasan korai halála után én voltam a megbízott főszerkesztő, ez persze azt is jelentette, hogy engem egyáltalán nem tartanának megnyugtató megoldásnak.
Szerencsére Deme László vállalta a főszerkesztőséget, embersége, bölcsessége és óriási
tudása nagyban hozzájárult a Kincskereső fejlődéséhez. A folyóirat másodszületésének
évszáma: 1974. Ekkor jelent meg október elején az első országos terjesztésű lapszám.
Az Úttörőszövetség lapjaként, a Csongrád Megyei Lapkiadó Vállalat kiadásában. Már
nyár elejétől szerveztük a szerkesztőséget, illetve az első számot. Én voltam a főszerkesztő-helyettes, Schick Erzsébet, a gépíró-adminisztrátor-levelező is munkába állt, s
teljes gőzzel kerestük a főállású munkatársat. Pár nap múlva fölhív egy fiatal költő: itt
vannak Szegeden, és egy kis gond van a babával, tisztába kéne tenni. S nemsokára itt
voltak nálunk a pici Ágnessel Baka Pistáék. Tünde nekilátott az aktuális teendőknek,
én pedig hirtelen föltettem Pistának a kérdést: Lenne-e kedved kincset keresni? Volt.
S így lettünk ketten főállású kincsesek 1974 nyarától. Ami nem kevesebbet jelentett,
mint azt, hogy gyakorlatilag ketten állítottuk össze a lapszámokat. Bátran és szabadon
alkottunk. Intuitíve tudtuk, mi kell a gyermekolvasónak, hittük, hogy a gyerekhez
nem leguggolni kell vagy magasról fölényesen lenézni, hanem fölemelkedni ahhoz
a lelki nagysághoz-nagyszerűséghez, ami a gyermek sajátja. Csodája... Varázslata... S amivel rokon minden költői csoda, minden művészi varázslat. S amit aztán, sajnos, a felnőtt társadalom számtalan eszközzel igyekszik hatástalanítani. Az alapkoncepció így
fogalmazott: „esztétikailag magasrendű, etikai töltésű művekkel igyekszünk a művészi
szépre fogékony, igényes olvasóvá nevelni a 10–14 éveseket.” Persze e misszióból
számtalan feladat is adódott, szerkesztő-olvasó találkozók, klub-meghívások, nyaranta
Kincskereső-táborok. A csapatmunkán múlt, s egy jól kiépített kapcsolatrendszeren,
a jelenlét állandóságán s dinamizmusán, irodalomtanárokon, Kincskereső-klubok vezetőin, egy jól működő szerkesztőségi tanácson, hogy iskolákban, könyvtárakban, táborokban fokozatosan fogalommá, életminőség-jelzővé válhatott a kincskeresés. Hogy
a lap nemcsak a találó címben – a keresztapa egyébként Kormos István volt –, de tartalmában is hordozni tudta az értékeket, a szellemi kincseket. Már az első szám szerzőnévsora is megfelelt a legmagasabb igényeknek: Illyés Gyula, Weöres Sándor, Nagy
László, Fekete István, Tatay Sándor, Hárs László, Fodor András, Tüskés Tibor, Kiss
Dénes, Vargha Balázs, Gyulai Pál. A címlapot és az illusztrációkat Reich Károly készítette. Később is a legjobbak, köztük Kass János, Réber László, Schéner Mihály, Vinkler László, Kaján Tibor, Würtz Ádám illusztrálták a lapot. És milyen öröm volt a továbbiakban olyan nagyszerű írók és csodálatos emberek fölkeresése, mint Lázár Ervin,
Janikovszky Éva, Csukás István, Tamkó Sirató Károly, Weöres Sándor, Buda Ferenc,
Csoóri Sándor. Mekkora élmény volt velük interjút készíteni, új műveikből közölni,
életművükből szemelgetni. Általuk is ráébredhettünk arra a hihetetlen gazdagságra,
ami irodalmunkat igazi nagyhatalommá avatja. Volt, hogy szemünkre is vetette az ifjúsági irodalmi szakosztály egy-egy képviselője, miért nem csak az ifjúsági írókat közöljük. Mert mi akkora merítőhálót vetettünk ki, amibe belefért a kifejezetten felnőtt irodalom jó néhány remeke, gyöngyszeme is, ha volt fogható üzenete a gyermeklélek számára. S fordítva, mesei köntösben olyan opusokat is közreadtunk, amit meg a szülők,
nagyszülők is örömest olvastak – például a Lázár Ervin-meséket. Az is jó volt, hogy

2003. június

109

sem akkor, sem később nem éltünk a nagy nevek bűvöletében, kevésbé ismert szerzőket is bemutatott a Kincskereső. Például Annus József, Kovács Lajos nekünk írták ifjúsági regényeiket, Csorba Piroska, Ágai Ágnes sok igazi kamaszversét közöltük.
– A tehetséggondozás is fontos feladata volt a lapnak. Ez hogyan működött?
– Szinte „saját nevelésű” fiatal tehetségeink voltak. Nagy Gábor ma már többkötetes, elismert költő, Kövessy Zsoltnak is megjelent már egy prózakötete, Turi Tímea is
többkönyves már. Első írásaik még zsenge korukban a Kincskeresőben jelentek meg.
Fontos volt az a Költőiskola is, amit Baka Pista vezetett nyaranta a Kincskereső-táborokban. Biztos, hogy ez az együttlét sokat segített a gyerekeknek. Ifjú titánok, kamaszzsenik bőven voltak ezekben a táborokban. Gózon Ákos történelmi játékokat írt a táborlakóknak, amit rendre el is játszottak. Ma már szerkesztő-riporter a rádiónál. Bús
István is a táborunkban tűnt fel, most a Nők Lapja riportere. A ma már kecskeméti
színész Szokolai Péter első sikereinek színhelye is a Kincskereső-tábor volt. Egy sokszínű, érdekes, valóban kincses tábor kitűnő pedagógusokkal, klubvezetőkkel. A táborvezetők gyöngye pedig az a Koleszár Márta, akinek szervezőkészségét, óriási tudását és gyerekszeretetét nem győztük csodálni annakidején Baka Pistával. Egyébként
Pista amilyen zárkózott és komor volt számára idegen közegben, annyira derűs és oldott tudott lenni a táborozáskor. Egyszerűen otthon volt a gyerekek és a kitűnő klubvezető kollégák, Gajdó Bandi, Kovács Lajos, Nyakasné Túri Klára, Kovács Mária,
Búsné Kati meg a többiek társaságában. Benne volt minden játékban, szerepet vállalt
a történelmi csatajelenetekben, időnként hagyta magát elrabolni, hogy aztán végül a gyerekek nagy hősiesen kiszabadítsák. Azt hiszem, mint én, ő is mindig megújult, feltöltődött a tábor meghitt, vidám légkörében. Ami a történet folytatását illeti: 1981-ben,
Deme László nyugdíjba vonulása után már mi ketten kérleltük Grezsa Ferencet, akit
emberként is, irodalomtörténészként is nagyra tartottunk, hogy vállalja a főszerkesztést, mondván: „másképp ide tesznek fölénk valami hülyét”. Végül könyörgésünkre elvállalta. Baráti szellem és harmónia jellemezte ekkortájt a szerkesztőséget, a lap tartalmi gazdagodása folytatódott.
– Mikor jöttek az első válságjelek?
– Az Úttörőszövetség csökkentette a támogatást, a hírlapkiadó utasítására a Csongrád Megyei Lapkiadó Vállalat nem fedezhette tovább a folyóirat kiadását, így 1988-ban
kérdőjeleződött meg először a Kincskereső léte. Ekkor vette át még 44 ezres példányszámmal a Móra Kiadó, amelynek már szintén megvoltak a maga gondjai. Így a Kincskereső terjesztésével nem igazán törődtek, árat is kellett emelni, csökkent a példányszám, romlott a helyzet. Meg kellett szenvednünk az örvendetes történelmi változások
kultúraellenes vadhajtásait, a vadkapitalizmus első otrombaságait. Áremelés megint,
s aztán 1991 nyarán a felejthetetlen barát, korán elhunyt főszerkesztőnk, Grezsa Ferenc
búcsúztatása.
– Logikus lépés lett volna, hogy főszerkesztőként átvedd a Kincskereső vezetését...
– Első ízben vetődött fel úgy a kérdés: kit akarunk mi vezetőnek? Baka Pista és
a művészeti szerkesztő, Tildy Kati megfagyasztotta a vért a Móra akkori igazgatójában,
amikor ellenkezni mertek az ő hagyományos, pártállami kinevezés-koncepciójával.
Mindenki lépjen egyet; legyek én a főszerkesztő, s Pista a helyettes, ahogy természetes
– mondták. Nem olyan időket élünk már – ez érződött a levegőből, ami attól kezdve
megfagyott körülöttünk. Rendszerváltás ide, gengszterváltás oda, a főnökség ragaszko-

110

tiszatáj

dott hozzá, hogy mást hozzon főszerkesztőnek. Akit ő akart. Mellesleg: bármikor elfogadtuk volna az illetőt, személy szerint is szerettük-tiszteltük, de itt az elvről volt
szó: van demokrácia végre vagy nincs?! Annyira nem volt, hogy majd egy évig Grezsa
Ferenc neve szerepelt még az impresszumban, gyászkeretben. Nehogy azt higgyük,
hogy mi diktálhatunk... Ez bizony ronda patthelyzet volt. Rigó Béla közvetítésével,
a Délmagyarország főszerkesztő-ügyvezető igazgatója, Dlusztus Imre jóvoltából sikerült
átkerülnünk a Délmagyar kiadójához, vagyis oda, ahonnan indult a lap röppályája. És
majdnem csoda történt: a példányszámot Kispál Antal igazgató ügyes terjesztési módszereivel sikerült föltornászni húszezer közelébe, 1994 októberében, a lap 20. születésnapján 17 ezer 500 volt már. Sajnos, ekkortájt Baka Pista már a szörnyű betegséggel
küzdött, s a novemberi számban nyugdíjba vonulását kellett hírül adnunk. Egyidejűleg
közöltük, hogy a minisztérium nívódíjban részesítette a húszéves Kincskeresőt. A folyóirat eredményességét ekkor ünnepelhettük utoljára.
– Mi volt az oka ennek?
– Engem 1995 nyarán nyugdíjaztak, Baka Pista szeptemberben meghalt. Főszerkesztő-utódom az a Rigó Béla lett, akinek kétségtelen érdemei voltak a lap Délmagyarhoz való visszakerülésében, de sajnos, az ő irányításával ekkortól kezdte meg mélyrepülését a Kincskereső. A történethez tartozik, hogy azon a nyáron átvette a lapot
egy magánalapítvány – egy nevetséges, ötvenezres összegért –, szőröstül-bőröstül, minden joggal és kötelezettséggel együtt. S a magántulajdonos, mint utóbb kiderült, mindenben, fatális melléfogásaiban is az új főszerkesztőt támogatta. Aki pedig szemmel láthatólag teljes rendszerváltást akart a folyóiratnál. Ez még nem lett volna baj, hiszen
mindent lehet jól és rosszul, jobban és még jobban csinálni. Utódom viszont igyekezett addig bevált, bejáratott dolgokat is átrendezni, megváltoztatni. Sietett kiadni az útját a művészeti szerkesztőnknek, sebtében címlapot változtatott. Ez még hagyján, de át
is írta a korosztályt: ettől fogva a lap a 10–16 évesekhez akart szólni. Persze ezzel a húzással nem sikerült Kincskereső-olvasókká tenni a gimnazistákat, viszont sikerült elvadítani a folyóirattól a törzsolvasóinkat, a 10–12 éveseket. Esett, sőt zuhant a példányszám, rendre nagy késésekkel jelent meg a lap, az iskolák nem tudták így terjeszteni. De keményfejű utódomat nem lehetett eltéríteni saját szerencsétlen elképzeléseitől. Így hát 1997 őszén akciót indítottunk, hogy még idejében fölszámoljuk a csődhelyzetet. Ebben korábbi és akkori munkatársak egyaránt részt vettek. Szeged önkormányzatának képviseletében Czenéné Vass Mária irodavezető-helyettes volt a Mentsük meg
a Kincskeresőt! elnevezésű akció elnöke, rajtam kívül Dobcsányi Ferenc, Borbély Hajnalka, Koleszár Márta, Kovács Lajos, Kispál Antal és a terjesztő-vállalkozó Sok Zoltán
emelt szót az ügy érdekében. És mellénk állt a Bába és Társai Kiadó is: ügyvezetője,
Majzik István nyomdai kapacitást ajánlott föl, előbb a főszerkesztőnek, majd a laptulajdonosnőnek, akihez még el is utazott Kaposvárra, de őt is hiába győzködtük akkor. Rá kellett döbbennünk, ez is a kapitalizmus: a tulajdonos akár sorsára is hagyhatja
a tulajdonát, ki tehet ellene? Az ügy szomorú pikantériája, hogy a Kincskereső csődjét,
az ehhez vezető baklövéssorozatot nem holmi bunkó kapitalista fedezi jóváhagyásával
évek óta, hanem egy pedagógus-irodalomtörténész, aki magát láthatólag az ifjúsági irodalom felkentjének tartja, korábban több írását közöltük is a Kincskeresőben. Itt pedig
már megáll az ész: hogy fér ez össze egymással egy emberben...?! A továbbiakban még
jó néhányszor próbálkoztam, próbálkoztunk, 2000 októberében Ványai Éva alpolgármester hívta össze a megbeszélést, amelynek nyomán Czenéné Vass Mária kidolgozta

2003. június

111

a megmentés koncepcióját. Ebben a Bába és Társai Kiadó olyan ajánlata is szerepelt,
hogy évi három szám megjelentetésének teljes költségét vállalják, de ezen túl is sok
megszívlelendő javaslat volt benne. A lap jövőjének biztosítására a tanárképző főiskola
irodalom tanszéke is támogatta volna a Hegedűs András nevét viselő alapítvány létrejöttét. 2001 januárjában ismét nem sikerült egyezségre jutni a városházi megbeszélésen,
áprilisban pedig a másik fél már el sem jött. Ezzel végképp kinyilvánítva, hogy érdektelenek a Kincskereső-mentésben, viszont azt minden alkalommal megmutatták, hogy
a maguk mentegetésében, bizonyítványmagyarázásban nagyon sokoldalúak. Legfőbb
érvük az olvasási szokások megváltozása – volna, ha éppen nem a szerkesztési, szervezési és terjesztési szokások megváltoztatása vezetett volna a jelenlegi, már-már reménytelen helyzethez. Többször elgondoltam már, hogy Baka Pista lenéz az égből, és megkérdi: akkor mi a fenéért hagyjátok ott a neveteket a szerkesztőségi névsorban, te meg
Koleszár Márta? Ha úgy sincs beleszólásotok, ha úgyse hallgat rátok senki? Eddig mindig azt feleltem: mi segíteni szeretnénk, nem akarunk elvágni minden szálat, vitapartneri, de beszélő viszonyban próbálunk maradni az új vezetéssel, hátha... Sajnos önhittségükben nem kértek, nem kérnek sem a tanácsainkból, sem a rendkívül kedvező megajánlásokból. Pedig már igazán lenne mire szerénynek lenniük. Reméltem, hogy
valaki, valakik egyszer mégiscsak megkérdik őket: mit is tesztek ti ezzel a lappal? Hogyan is lett majd húszezerből 2–3 ezres példányszám? Miért jelenik meg a január-februári összevont szám március végén, a márciusi pedig április végén? Hónapnyi késéssel, tehát eladhatatlanul. De sem a saját kuratóriumuk tagjai, sem a támogatást odaítélők nem kérdeznek semmit. Úgyhogy, kedves Baka Pista, igazad van. A nevünknek
semmi keresnivalója már a mai Kincskeresőn. Még csak annyit: jelenleg a főszerkesztő
pesti, a laptulaj kaposvári. A folyóirat elszippantása nagyon reális veszély. Miközben
mindent megpróbált néhány lelkes ember, hogy Szegeden föltámassza a lapot, az Ifjúsági Ház vezetője a Kincskereső szerkesztőségi helyiségét elvette, minden bennlévőt
a pincébe rakatott, a helyiséget kiadta másnak. Így valóban esély se marad a lap visszahozására; a városnak tennie kellene valamit. Nem hihető, hogy épp arra az egy szobára
van szükség, amit Szeged a Kincskeresőnek adott.
– A gyermekirodalom felé fordulásodban annak idején mennyire játszottak szerepet saját gyermekeid?
– Mindkét fiamnak nagy volt a meseéhsége, verseket is szerettek mondókázni, nagy
szerepük volt abban, hogy egy időben szinte teljesen a gyermekirodalom felé fordultam. Ahogy növekedtek, úgy mentem át a meséről az ifjúsági regényre. Attila fiam feltaláló, Kadosa autóversenyző akart lenni, ezért kitaláltam a Nagykópé Haspók figuráját, aki mindkettő volt egyszerre. Sokat meséltem nekik, végül Attila javasolta, hogy
írjak róla egy könyvet.
– Nem tartottál attól, hogy elkönyvelnek gyerekírónak?
– Az emberek hajlamosak skatulyákban gondolkodni. Annyi baj legyen; jókedvemben írtam azokat a könyveket, a gyerekek szerették, sok öröm is járt velük, így volt ez
jó. De mindig a Kincskereső, a lap sikeres működtetése volt számomra elsődleges, saját
alkotómunkám csak azután következett. Mi átéreztük a felelősséget, tudatában voltunk, milyen kincset bíztak ránk. Egy ilyen ügyet nem szabadna kiszolgáltatni egyéni
szeszélyeknek.

112

tiszatáj

– 1997-ben jelent meg legutóbbi versköteted, a Fényörvények. Honnan ez a misztikusnak tetsző cím?
– Költészetem egyik kulcsszava a fény. A fényörvény – energiák körkörös tánca,
áramlása, de a fény – lényünk lényege is. Ezzel a metaforával szerettem volna érzékeltetni a mikrokozmosz és a makrokozmosz egymásra rímeléséből, összecsengéséből valamit. Fényörvény például a Kozmoszban a csillagok kavargása, örvénylése, spirálkarjaik forgása, de a mi emberi mikrokozmoszunk meglepően hasonlít ehhez. Láthatatlan
energiatestünk is fényörvényekből, úgynevezett csakrákból, hét fő energiaközpontból
áll, és szintén hét, egymást átszövő energia-gömbhéj alkotja az emberi aurát. Tudományosabban ma már ezt kvantummechanikai mezőnek nevezik, modern eljárásokkal ki
is mutatják. A vicc az, hogy évezredekkel ezelőtt már ezt ugyanúgy látták az úgynevezett tisztánlátók Egyiptomban, Indiában, mint ma a legcsodálatosabb fotómasinák. Verskötetem hét ciklusában én ezt a rendszert, a Mindenség és az Ember alapmodelljét próbáltam megjeleníteni, a legmélyebb, fizikai síkoktól a legmagasabb, spirituális síkokig.
– Hogyan találkoztál a keleti filozófiákkal?
– Sokat olvastam, minden érdekelt. Családom vallásos volt, az iskola pedig pogány
az ötvenes években. Rémes agymosást kaptunk, én is bedőltem először a materialista
trükköknek. De aztán csak nem stimmelt sok minden, nagyon üres volt így a világ.
Olvastam egy találó megállapítást: „annak valószínűsége, hogy élettelen anyagból egy
élő sejt alakuljon ki, kisebb, mint annak a valószínűsége, hogy egy orkán végigsöpör
egy roncstelepen, és összeállít egy működőképes repülőgépet.” Mindig volt bennem
harmóniára való törekvés, és ezt a harmóniát kerestem. Ahogy a világmagyarázatok
között válogattam, csak abban tudtam megtalálni, hogy egy istenlényegű valóságot fedeztem fel önmagamnak. Megértettem, hogy mindannyian kötődünk ahhoz a végső
valósághoz, amit egyesek kozmosznak, mások istennek neveznek. Ez a tudat-univerzum legalább annyira létezik, mint azok a konkrét tárgyak, ajtó, ablak, asztal, amelyek
körbe vesznek bennünket. Egy isteni lény egy-egy sejtje, szikrája van bennünk – ez
a lélek. Minden keresés valahogy ide lyukad ki, vagy pedig egy olyan hiányhoz, ami
nem megmagyarázható.
– Ősszel jelenik meg új versköteted. Mit árulsz el róla?
– Ez a kötet szakrális térből nézve igyekszik értelmezni a világot. Címe: Jel/ölhetetlen jel/ölhető. A jelek, jelenések jelentéseit, a világ és az emberi lény, a létezés és az
elmúlás örök kérdéseit próbálja elemezni. Minden jelnek van magasabb jelentése is.
Hisz minden jel egyben rejtjele egy magasabb, szakrális jelenlétnek. A kötet alapszólama, hogy minden fizikai, anyagi valóságnak megvan a maga magasabb rendű – asztrális, mentális, spirituális felsőbb valósága, hogy a világteljességnek csak csonka része
a látható, tapasztalható matéria. S az igazi művészet tulajdonképp ebbe a szakrális tudásba való beavatáson alapul. Mert a lélek akkor is szomjazza ezt a tudást, ha nem
tudatosul bennünk, valamilyen beavatottságot keresünk, valami más tudatállapotot, tudati más-állapotot. Keresők vagyunk. Ha a Tisza-parton adatott élnünk, ha bárhol másutt. Visszautalva a címre: végül is ez lenne a művészet lényege is, a lét leglényegét felmutató, ölhetetlen jeleket állítani. S ha már a jelekről szóltunk, néha eljátszom a gondolattal: szeretetem jeléül kiket, milyen jelekkel örökítenék meg.

2003. június

113

– Kiket?
– Ha lenne egy olyan kerengőm, mint a Dóm téri, biztosan lenne ott szobra a szívemhez legközelebb állók közül Baka Pistának, Petri Ferinek, Veress Mikinek, Szepesi
Attilának, Temesi Ferinek. Vajtai István és Vajda László is kapna szobrot, mint ahogyan Grezsa Ferié és Deme Lászlóé is ott állna. Talán mondanom sem kell, hogy Ilia
Miskáé is ott lenne – neki rengeteg tanítványa, barátja akad, aki a szoborállításban szívesen részt venne, mert az a törődés, amit ő több nemzedékkel végigcsinált, fantasztikus tett volt. A Tiszatáj 1986-ban leváltott szerkesztői, Vörös Laci, Annus Jóska,
Olasz Sanyi is kapnának szobrot tőlem. Mindannyiunkat mellbevágott akkor ez a hír,
nem voltunk felkészülve ilyesmire. Baka Pistával épp Kincskereső-táborban voltunk,
ott értesültünk a történtekről. Két év múlva, 1988 őszén a Petőfi sugárúti villamosmegállóban Grezsa Ferivel, Baka Pistával és Ilia Miskával beszélgetve született meg az a tervünk, hogy kérjük a rehabilitációt, aláírásokat gyűjtünk, és beadjuk a pártértekezletnek. Ötvennégy aláírás gyűlt össze, szinte mindenki szolidaritást vállalt az üggyel, akit
megkerestünk. Ez az összefogás nagy élmény volt. Szobrot adnék Gregor Jóskának is,
akit nagyszerű művésznek tartok, egyébként ő is lelkesen aláírta az ívet a feleségével
együtt. Egy jó tündér szobor is lenne ott, Attila fiam barátnőjéről, Somossy Médeáról
mintázva, ők ketten tudják, hogy miért. Darvasi Lacinak angyalszobor járna, Baka
Pista szerint is, aki egyik interjújában közölte vele: „Te is angyal vagy!” Miért ne hinnénk neki? Mellesleg a Baka-szobor készítőjével elolvastatnám ezt a szöveget, mert
Pista meg is rendelte, milyen legyen, s hogy majd mijét, mely kiálló, fölmeredő testrészét tördelik le szobrának a rajongók – miként Dankó Pista vonóját szokták –, melyet aztán gyöngéd művészeti szakiskolás kislányok újra meg újra visszaállítanak.
Egyébként, ha lenne humorérzéke a városnak, ezt a poént nem is hagyná ki. Darvasi
Laci helyében én meg is indítanám a gyűjtőakciót... Fölemelt karú emberi hiperbolát
mintázó szobrot kapna Veres Miska barátom, akinek több csodálatos képe máig az
emlékezetemben él. Pataki mester és Szűcs Árpád képei is közel állnak hozzám, így ők
is kapnának szobrot tőlem. S egy kedves ifjú festő barátomnak is odaállítanám a szobrát, Olasz Attilának, akit rendkívüli tehetségnek tartok, s szívbéli örömmel nyitottam
meg nemrégiben a kiállítását. „Igazi Kincs” szobrot kapna a legjobb Kincskereső-hagyományok folytatásáért Ramháb Mária és Koleszár Márta, ők a Kincskeresők Egyesülete vezetői, az országos Kincskereső-játék és -tábor rendezői Kecskeméten. Kitűnő orvos barátomnak, a Szegedről elszármazott mosdósi kórházigazgatónak, Gyurkovits
Kálmánnak is ott állna szoboralakja azon a kerengőn, mert ő a tüdejükkel bajlódó költők gyógyítója és barátja. Pintér Lajos, Veress Miklós és jómagam néhányszor már élveztük vendégszeretetét. Lenne ott szobra a Szerelemnek, a Szegedi Nőnek, különösképp pedig az Anyaságnak, mely szobor egyébként erősen hasonlítana a feleségemre,
kinek szeretetét, angyali türelmét, lelkierejét oly sokszor megcsodáltam. És persze
a régi diákkori barátságokról mintáznám a Barátság márványszobrát, Bajnok Zoliról,
Juhász Pistáról, Molnár Pistáról, Vankó Pistáról, Farkas Laciról, Fésűs Bandiról.
– Szegedi költőtársaid közül ki kerülne a kerengődbe?
– A ma is Szegeden élő költők-írók közül legközelebb áll a szívemhez Silay Ferenc,
Veszelka Attila és a szókimondásáért még ma is „kígyómarásokat” szenvedő Horváth
Dezső. Hogy legtávolabb ki áll, jobb ha minél kevesebben tudják. Kicsit büszke is vagyok rá, hogy mindig igyekeztem elfelejteni, például a Szegedtől – Szegedig antológia
szerkesztőjeként csak a műveket néztem, kikapcsolva a személyes indulatokat, ellen-

114

tiszatáj

szenveket. Ezt tanúsíthatják szerkesztő társaim, Majzik István, Kiss Ernő, Turi József.
Persze, így sem lehetsz jó mindenkinek: aki már szerkesztett antológiát vagy lapot,
tudja jól, csak parazsat gyűjt a fejére az ember. Az az öröm a kárpótlásom, hogy az innen kiszakadt tehetségek, általam nagyra becsült szerzők legjava évről-évre jelen volt
a Szegedtől – Szegedig-ben, és jó néhány ígéretes fiatalt is sikerült bemutatnunk. Az antológiát a Bába és Társai Kiadó jelenteti meg évről évre, ebben pedig óriási szerepe van
Majzik Istvánnak, aki 1997 óta sorozatban adja ki szegedi szerzők alkotásait, köztük
számos olyan értéket, mellyel országos kiadók is örömest eldicsekednének.
– Közeledsz a 70. évedhez...
– Egy bölcs szerint igen egyszerű megállapítani, teljesítettük-e már küldetésünket
a világban: „Ha még élsz, nem végezted el a feladatodat.” Erre gondolok néhanap, s a latintanárom, Banner József kedvenc mondására: Dum spiro, spero – amíg élek, remélek. S nekem, akár saját családtagjaim számára, akár a 10 plusz 5 milliós magyarság
ügyében, akár a fájó, vérző, szeretetlen, gyűlöletmérgezte Emberiség, a megsebzett
Anyatermészet, a szenvedő Szülőbolygó dolgában annyi már a remélnivalóm, hét élet
is kevés volna rá. Szívesen átadok belőle fiaimnak, a fiataloknak. Átadnám azt a hitet
is, hogy a Jók és az Igazak megtalálják egymást ebben a sokféleképp megrontott, gonoszul labirintizált világban is. Létezik az az erő, ami közelebb hozza őket, léteznek öszszekötő szálak a gondolat-univerzumban. Nekem, úgy látszik, az adatott meg, hogy
a Körös-parti évek után itt a szegedi Tisza-parton találkozzam jókkal és igazakkal. Az
irodalomban és az életben is. S ha van odatúlra átvihető lét-tapasztalat, én elsősorban
ezt a katartikus érzést akarom magammal vinni oda.
– Az áprilisi Tiszatájban megjelent egyik versedben szegedi ihletésű sorok is vannak:
„Szeged száz régi szögletét, / a Dóm imádság-ihletét, / Füvészkert fészek-melegét, / Boszorkánysziget zöld hevét” emlegeted. Mint költőre is hatott rád a város és a Tisza?
– Igen, föltétlenül és sokszor. Tavaszimádó vagyok, és most, májusban különös erővel hat rám a város megszépülése, átlényegülése, a kiteljesedő lombkoronák, a virágok.
Ilyenkor képes azt a szépségét sugározni Szeged, amilyennek ’53–54-ben megszerettem.
Bolondja vagyok ennek a virágzásnak, de nem az orgonák vagy a tulipánfák a kedvenceim. Egy kis, igénytelen, anonim bokor számomra a királynő, apró levelek, pici virágok, de valami felséges illat! Szeretem Újszegedet úgy általában, és az Egressy utcát,
ahol valaha albérlősködtem, különösen – Medgyes másik Szegeden élő díszpolgára lakik ott, Gácser József barátom. A Tisza is fontos elem az életemben. A következő kötetemből idéznék pár idevágó sort: „anyád a föld, / magzatvized a Körös, / ivóvized
a Tisza, / fürdővized a Szerelempatak / áradnak a térképen lefelé.” Én ugyan nem lehettem olyan mindennapos köszönőviszonyban a folyóval, mint Tóth Béla, mikor
a Tiszajárást írta, de szeretem én is elnézni, szemmel kísérni, mit csinál az „Öreg”. Attila
fiam szobaablakából télen-nyáron látni a hidat és a folyót. Valóban hordoz, sodor, csillogtat valamit az öröklétből, eszembe juttatja a gyönyörű Juhász Gyula-sorokat: „Érzem, hogy az öreg Tisza felett / az örök élet csillaga remeg.” Múltkor, mikor trolival
jöttem át a hídon, egyszerre mintha megéreztem volna azt a mítoszi erőt, ami a Tisza,
szinte kézzelfoghatóvá vált számomra a folyó magasabb valósága. Ebből is született Tisza-vers, aminthogy a méreg-metaforák sora is a szörnyű ciánszennyezés-élménytől
ivódott bele a költészetembe.
A víz, mint életelem végtelenül fontos az emberi létben, nemrég olvastam egy kísérletről: kipróbálták, hogyan reagál egy üveg víz arra, hogy szeretettel, pozitív érzé-

2003. június

115

sekkel fordulnak felé, becézgetik, s aztán hogy egy másik üveg víz hogyan reagál gyűlöletre, haragra, negatív indulatokra, szidalmakra. Miután egyiket eleget dicsérték, másikat bőven pocskondiázták, megfagyasztották mindkettőt. Jégkristály, jégkristály –
gondolná az ember. Csodát! A dicsért-szeretett vízből gyönyörű, szabályos kristályok
alakultak ki, a másik, szidalmazott üveg vizéből szabálytalan, rémítő, pocsék kristályalakzatok. Ez a Japánban végrehajtott kísérlet alaposan elgondolkoztathat bennünket.
Jól példázza az ember felelősségét. Abban is, amit a vízzel, abban is, amit egymás életével képesek vagyunk tenni. Amit teszünk – és amit tehetnénk, módunk volna rá és
mégse tesszük.

Hollósi Zsolt

Faludy-díj. Faludy György még a kilencvenes évek elején díjat alapított a szegedi egyetemen tanuló fiatal írók számára. A kuratórium döntése alapján
a május 7-én megrendezett ünnepségen Nagy Koppány Zsolt vehette át az elismerő oklevelet. Az ifjú kolozsvári író jelenleg a szegedi bölcsészkar doktori
iskolájának hallgatója.
*
Májusi számunkban közöltük Tandori Dezső Két kísérlet c. esszéjének első részét. A „Két kísérlet közül a II., a sakkos a Tiszatáj köv. számában jön…” –
írta a szerző. A második rész azonban legnagyobb sajnálatunkra csak a júliusi
számban „jön”.
*
Május 15–17 között A magyar költészet műfajai és formatípusai a XVII. században címmel tudományos konferencia volt Szegeden. A konferencián többek
között a textológia, valamint a poétikai programok és elméletek témakörben
is előadások hangzottak el.
Júliusi számunk tartalmából:
HATÁR GYŐZŐ, KIRÁLY LEVENTE, MARNO JÁNOS, TÉREY JÁNOS versei
TANDORI DEZSŐ esszéje
CSIKI LÁSZLÓ Szilágyi Domokosról
KULCSÁR-SZABÓ ZOLTÁN tanulmánya

