° K T . * 56. ÉVF

Agh István, Gömöri György,
0y ács András Ferenc, Lövétei Lázár László,
Marsall László versei
Kabdebó Tamás esszéje Orbán Ottóról
Jenei László novellája
Magyarok és horvátok

íj

(900 év kapcsolatai)

Diákmelléklet:
Vadai István Babits Mihályról

VJ

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:

HÁsz

RÓBERT

A szerkesztőség tagjai:
A N N U S GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Örökség Minisztériuma
A, , i, f f
Nemzeti Kulturális Alapprogram
támogatásával.
\KM/KI I KCLrUlÁI IS ÖttÓKstC

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Dr. Kékes Tiborné.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf- 1 .j
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfiz^V
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül B ^
pesten a Magyar Posta Rt. Levél- és Hírlapüzletági Igazgatósága kerületi ügyfélszolgálati íred 11 '
vidéken a postahivatalokban; közvetlenül vagy postautalványon, valamint átutalással a P° st '
bank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167
MlMS/ltRIIMA

Tartalom
L V I . É V F O L Y A M , 10. S Z Á M
2002. O K T Ó B E R
LÖVÉTEI LÁZÁR LÁSZLÓ: Egy kicsit fáj

3

ÁGH ISTVÁN: Hordótánc; Holdviszony

5

JENEI LÁSZLÓ: A m a n angyali arca
KOVÁCS ANDRÁS FERENC: Cloaca Maxima (Grafitto
cézári közvécéból); F a l f i r k a Seneca síremlékén;
R ó m a i grafitto; Q u e sommes-nous?; Vásárhelyi
csendélet; Morbus Hungaricus; Kontrasztok, 1940
(„Szép vagy, g y ö n y ö r ű vagy...")

23

MARSALL LÁSZLÓ: A h o g y a n az eperfa alól; Tabló egy
X X L századi invázióról

26

GÖMÖRI GYÖRGY: K ö l t ő t temetünk; A p á m panaszkodik

28

KABDEBÓ TAMÁS: Zengó kapufa (Orbán Ottó és a költészet)

30

Magyarok és horvátok - 900 év kapcsolatai
KRISTÓ GYULA: A m a g y a r - h o r v á t perszonálunió kialakulása

39

HEKA LÁSZLÓ: Közös hőseink

45

KISS GY. CSABA: A h o r v á t h i m n u s z közép-európai
kontextusban

60

LŐKÖS ISTVÁN: „A Z r í n y i - F r a n g e p á n összeesküvés"
(Jegyzetek Eugen Kumicic regényének margójára)

68

CURKOVIÖ-MAJOR FRANCISKA: Zágráb képe Fejtó
Ferenc Érzelmes utazás című regényében

77

MANN JOLÁN: Kánonproblémák Molnár Ferenc színdarabjainak magyar és horvát kritikáiban

88

ÖRÖKSÉG
POMOGÁTS BÉLA: Tudós Kolozsváron (Emlékezés
Jancsó Elemérre) ......................................................

99

KRITIKA
MONOSTORI IMRE: „Sorshiányban szenvedünk”
(Csoóri Sándor: Forgácsok a földön) ...................... 107
ALFÖLDY JENŐ: Valami rendben van (Rába György:
A jelenlét furfangjai) ................................................ 112
TÓTH ÁKOS: „Hát ádiő aranykor” (Kovács András
Ferenc: Aranyos vitézi órák [Versek, 1998–2001]) 117
Szerkesztői asztal ........................................... a belső borítón

ILLUSZTRÁCIÓ
OLEXA JÓZSEF munkái a 4., 22., 25., 29., 38., 59., 76.,
és a 116. oldalon

DIÁKMELLÉKLET
VADAI ISTVÁN: „Szenvedni annyi, mint diadalt aratni”
(Babits Mihály Psychoanalysis Christiana című verséről)

LÖVÉTEI LÁZÁR LÁSZLÓ

Egy kicsit fáj
Hódolat Ahmatovának
Márciusi elégiájáért

1.
Ma percre pontosan tudom a dolgom:
huszonnégy órán át zenére várni;
mindegy, mi lesz: a Rekviem, akármi –
legyen zene. A többit majd megoldom…
…Ha jól emlékszem, néhány napja kezdett
jobban bosszantani, mint rendesen
(azelőtt azt reméltem, átesem
majd rajta én is, ha már ez a helyzet
és így tovább)…
A tegnap este mégis
rámtört valami furcsa nyugalom;
hogy mitől, azt én persze nem tudom,
de nem volt benne semmi csakazértis,
inkább valamiféle élvezet…
Még nem tudom, hogy ez mihez vezet;
2.
amit tudok: már nem kérdem, ki átkoz,
hogy huszonévesen kellett a rákhoz
hozzászoknom, mint levélnek az ághoz
(s ha nem félnék, hogy elrontja a pátosz
a verset teljesen, zene helyett
lovagolhatnék még ezen a témán)…

4

tiszatáj
Szóval: a tegnap este Ahmatován
gondolkoztam, egy verssora felett,
hogy „Kincseimből még maradt nekem…”,
és hogy jön ehhez az én esetem…
És tévednék, ha ma azt gondolom,
innen jöhet a furcsa nyugalom?
Hogy azt hazudtam, egyszer hátha jó lesz:
felnőhetek végre a kincseimhez…

2002. október

5

ÁGH ISTVÁN

Hordótánc
A szüret után remetének
marad a hegyen néhány Péter,
nagy kovácsoltvas pincekulccsal,
kapás Ferenc, kosaras Miklós,
egy-egy madárijesztő Károly,
akit a varjak is meguntak,
kora tavasztól késő őszig
övék a végvár, most a mustot
vigyázhatják, míg lassan elforr,
legyen valahogy mégis hasznos,
kit a háznál csak kiszolgálnak,
pedig ha tudnák, mi történik,
mikor egyszerre összeállnak,
micsoda meglepő mulatság,
ahogy az öreg szőlősgazdák
körülfogják a fölállított
hordót, s azon, tele csöbörből,
a közös kupát megmerítik,
ki tudja, milyen régi titkot
fojtanak borba éppen akkor,
mintha egyből az egész élet
áldomását, az ifjúságot,
rekedt torkukba döntenék le,
aztán a kalapos cigányok
hegedűjére hajadonfőtt
járni kezdik a méltóságos
táncot, arcuk is égbe dugnák,
nincs annál szomorúbb mulatság,
ha szájuk széle görcsbe dermed,
mikor nótára alakítják,

6

tiszatáj
sírni kellene, hát azért se
lássa könnyezni senki őket,
szoknya se lebbenjen, a csizmák
mintha szívükből dobbannának,
a hegytető eresze alján,
vagy benn a hegyben utoljára
lobbot vetnek a hunyó lángok,
szárnyszegetten még röppen egyet
a Péter, Ferenc, Miklós, Károly.

Holdviszony
Hónapok óta nem láttam a holdat,
ha láttam volna, csupán elfogyóban,
mikor keletről elém áll az ablak
négyszögében, s nem múlik negyed óra,
már eltűnik, hiszen csak néhány méter,
amit a házak szememnek kimérnek
a pályából, melynek háttal hiányzik
minden, mi nélkülem terül mögöttem,
hiába teljes, ha sohase látszik
a menny egésze, elveszti az ember
jobbik felét, mintha nem is lett volna
fiatal, inkább az öreg, mogorva
hold hasonmása, melyből lehetetlen
fölidézni a valódi csodákat,
pedig szavamra, családi kemence
hevéből szállt az égig érő fára,
isten kalácsa volt, és nyúltam érte
anyám öléből, amíg el nem értem.

2002. október

7

JENEI LÁSZLÓ

Aman angyali arca
Aman angyali arca úgy lebegett a koszos terítő fölött, mint a hold egy melegebb éjszakán. Álmos volt a kicsi, korán kellett kelnie. Álmos volt és sápadt.
A szegényes reggeli láttán savas böfögés mart az ínyébe. Aman nem tudott
elképzelni olyan érvet, mely segítségével képes lesz áthidalni, legalább lélekben, a mostani és az egykori étkezéseik közti hatalmas szakadékot. Most, fátyolos tekintetét a tálkányi sárga zsírban megfeneklett egyetlen húsdarabra
meresztve, a gyors gyermeki következtetések logikája oda vezette, hogy ez
nem is ugyanaz a tevékenység. Azelőtt később kelhetett, a kora délelőtti napfény színezte át a terítéket, s a szilárd és folyékony étkek megnyugtatóan bevált menetrend szerint követték egymást.
Ráadásul nem ültek idegenek a körükben, mint itt, gyorsan rágó, hangosan
nyelő, zsiradéktól fénylő ajkú idegenek, akiket csak egyetlen vonásuk tett elviselhetővé, az, amelyben hasonlatosak voltak családjához: letagadhatatlan,
szüntelen rettegésük.
Ez a testvériség azonban nagyon sérülékeny volt. Aman a maga kis magánvilágában is pontosan érzékelte ezt.
A gyűlölet vadállatként járkál körülöttünk.
Mikor erre Aman azt válaszolta az apjának, hogy a vadállatok többsége csak
éhesen támad, majd elalszik, az apja először csak felhorkant: hát nem állandóan
éhesek vagyunk?! Majd hogy a rossz szagú zsír maszatjával az állán egyáltalán
nem kívánt a téma rabjává válni, kijavította magát: a gyűlölet olyan vadállat,
amelyről az ember azt gondolja, hogy mindig őt cserkészi éppen. Amant nem
nyugtatta meg ez a magyarázat, hiszen egy másik alkalommal éppen azt sulykolták belé, hogy mindenkinek aludnia kell egyszer.
Azelőtt ilyen szövevényes helyzetekkel szembesülve Aman azonnal visszakozott volna. Nagyapja szokta lehűteni a lelkesedését.
A gyermek gondjai nem érintik a nap járását.
Hát ha eddig nem is, most már igen, gondolta Aman. Nem adott ugyan hangot nézetének, de magában elraktározta győzelmét. Ő ugyanis tudja, mikor alszik az a vadállat.
Korábban persze az is furcsa lett volna, hogy Aman ilyesmikkel foglalkozzon. Vadállatokkal, gyűlölettel, az idegenekhez való viszonyával. Az életkörülményeik azonban egy csapásra annyira fájdalmasan megváltoztak, amilyen fájdalmasan csak a jóból a rosszba lehet zuhanni.

8

tiszatáj

Aman arcán meglátszott az elmúlt napok nélkülözése. Nem lett ugyan soványabb, nem bukkantak elő új árnyak új mélyedésekben, arca mégis más volt.
Aman angyali arca érettebb lett. Amennyiben az érettségnek abban kell kiteljesednie, hogy megtanulunk együtt élni a félelemmel.
A nem szűnő félelem sápadtsága ült Aman arcán.
Létezhet olyan közösség, melynek megbomlását csak egy gyerek érzi meg.
Annak a közösségnek, amelyről csak a gyerek tud, a megbomlását is csak
a gyerek veheti észre. Aman finom szálakkal szőtt magánvilágában tudott egy
közösségről, ami több volt a családjánál. Minden hozzátartozójának volt egy
szelleme is, akik mintegy leváltak az eltávozó testről, s újra egyesültek vele, ha
hazaértek. Ennek a varázslatnak az otthonuk volt az életben tartó tere. Ott lebegtek ezek a szellemek, mint a gázzal telt léggömbök, a plafon alá szorulva,
lebegtek egész nap Aman feje fölött, még akkor is, ha a felnőttek rövid időre
egyedül hagyták.
Amikor az otthonukat el kellett hagyniuk, az apjának szinte ki kellett tépnie Amant a bejárati ajtón. Reszketve kapaszkodott mindenbe, siratta ketté
szakított életét. Órák múltán csendesedett csak el annyira, hogy ki tudja mondani: fél.
Azután sírtak a szülők is, mert az egyszerű vigaszra már érzéketlen gyermeki rettegés látványa csillapíthatatlanná tette a fájdalmukat, és sírtak azért is,
mert minden bizonnyal létezett egy olyan, hasonlóan finom szálakkal szőtt
közösség is, amelyről viszont Aman nem tudott.
Egy hete voltak úton. Gyalog haladtak. Apja egy kisebb kordéban húzta
maga után a múltjuk egy részét. Aman igényei szerint igen csak kis részét. Ráadásul ez az örökség szinte kizárólag olyan dolgokat rejtett magában, amelyeknek semmi közük nem volt az ő létezéséhez. Meg is fordult a fejében,
hogy ha a túlélésről van szó, amint azt az apja mondta, miért nem jönnek számításba az ő dolgai. De belenyugodott, hogy az ő szeretett tárgyai, kedves apróságai, melyeknek érintése olyan jó volt, amelyeket olyan boldogság volt
a közelében tudni, nem lesznek részei az ő felzaklató sebességgel formálódó új
magánvilágának.
Az út, amelyen haladtak, zsúfolt volt. Többnyire hozzájuk hasonló családok törtek előre szívós léptekkel. Amíg így meneteltek, Aman biztonságban
érezte magát. Tenyerét szemöldöke fölé szorítva nézelődött. A fáradtság nem
gyűrhette le, legfeljebb az unalom. Előbb apját figyelte, aki ehhez fogható erőkifejtésre talán még sohasem kényszerült. Töprengett rajta Aman, hogy elég
fontosak-e az ő elvárásai, mert neki tetszett így, új meg új nekifeszüléssel helytálló hősként. Azután anyját bámulta meg, akinek csak úgy szikráztatta a nap
a szemében rezgő, illendőségből visszatartott könnyeket. Az anyja egy másodpercre sem fordította másfelé az arcát, tekintete hozzáragadt a férjéhez. Azt az

2002. október

9

érzést hizlalgatta magában Aman, hogy ők ketten így, a kötelezőtől őszintébb
figyelmességükkel segítenek a meggörbült hátú férfinak.
A menet előbb lelassult, feltorlódtak a talicskák, szekerek, felkavarodott
a por, egyik hang hátán emelkedett a másik, és mire megálltak, fokozatosan kiteljesedett a hangzavar. Aman mindig akkor kezdett félni, amikor megálltak.
A táborokat utálta Aman. Olyan rend uralkodott bennük, amelyet egy nap
alatt képtelenség volt kiismerni. Ilyenformán képtelenség volt neki megfelelni
is. Aman szemében ezek a táborok a félelem csomópontjai voltak egy egyenesen, a rendetlenséget mutató kiismerhetetlen rend bázisai, ahonnan csak tovább menekülni volt érdemes. Tovább az egyenesen, amely, ha hinni lehet
a bizonytalanul elsuttogott szavaknak, vezet valahová.
A táborokban mégis élni kellett. Élni legalább egy napot, vagy egyetlen éjszakát, mert nem lehetett folyamatosan menni. Apjának így is sebes volt a tenyere, tönkrement a cipője, s az ín a nyakán úgy kidomborodott egy-egy bukkanónál, hogy attól is sírni kellett.
A táborokban tehát élni kellett, de Aman úgy látta, hogy sokan inkább
meghalnak ott. Hogy azért állnak meg csupán, hogy meghaljanak. Mintha
menet közben nem lehetne feladni, megállnak éjszakára, és csendben meghalnak. Aman sok öreget látott, akiket reggel az ilyen táborok szélén temettek el.
Némelyik szinte parádézott a halál küszöbén. Bár az élet már láthatóan lemondott róla, egyre csak a mellkasára mutogatott, jelezve, hogy lélegzik még.
Aman rútnak, nagyon rútnak tartotta azokat az indulást megelőző, hajnali képeket, amelyeken egy-egy ehhez hasonló öreg lapos kis testén babrálgattak
a légzését kutatva. Egyre ritkábban tapasztalhatta azt, hogy a lélektelen vizsgálat
után a rongycsomó meglendül, s egy férfi hátára kerül. Ezek kaptak még időt,
és bizonyára örültek is neki. Annyi erőt meríthettek az esélyből, hogy kiütköző karcsontjaik láthatóan elszorították a férfinyakakat.
Aman hamar megtanulta, hogy jobban jár, ha kérdéseit csak a maga számára fogalmazza meg. A kimondott kérdések csak hizlalják a félelmet. Minden
kérdésben a bizonytalanság lakik. Azt azonban szívesen megkérdezte volna az
apjától, hogy honnan merítenek erőt az öregek. Némelyik még zsörtölődik is,
ha rázzák, a susogásuk kígyóként csúszik ki a fogatlan íny alól. S ha Aman
megtudhatná, hogy honnan ez az erő, már azt is megkérdezné, hogy mire fordítják? Hogy miben reménykednek? A nagyapja tanította meg Amannak, hogyan ismerje fel azt az állást, amelynél a sakkjátszmát már tisztességesebb feladni. Akkor azt mondta, hogy ehhez is erő kell. Lehet, hogy itt a megoldás?
A halottak látványa nem riasztotta annyira Amant, mint a beteg gyerekeké.
Róluk az jutott az eszébe, hogy lám, ezekre is vigyáztak a szüleik. És mégis
hová jutottak? Némelyiknek tályog volt az arcán, váladékozó seb a karján,
mások meg olyan lázasak voltak, hogy kifőtt kis arcuk szinte izzott, hajuk tö-

10

tiszatáj

vében kirobbanó verejtékcseppek tűntek elő, majd száradtak fel azonnal. Rettenetes volt a sok meghajló hát, a csupasz földön fekvő gyermekeik fölé dőlt
anyák és apák háta. Aman erejét megsokszorozta a képtelenségek láttán felgyűlt iszonyat, és ilyenkor kis híján megroppantotta anyja gerincét, annyira
szorította, annyira ölelte, szinte könyörgött, némán esdekelt, hogy védje meg
a láztól, a haláltól. Az anyja simogatta a haját, úgy nyugtatgatta, de ezt nem lehetett így levezetni. Aman tudta, éjszaka látni fogja újra ezeket a képeket lehunyt szemhéja mögött is, és szorítania kell újra az anyját, mert amíg szorítja,
érzi, hogy él, élnek mindketten.
Apja azt mondta a múlt éjszaka, amikor a szomszédjukban meghalt egy
Amanhoz hasonló korú kislány, hogy az eszme után meg fog halni az Isten is.
A vándorlásuk első napjának estéjén, a nagyapa temetésén közölte hangosan, hogy elveszett belőle az eszme. Nagyapát a kórházból kellett elhurcolni,
és magukkal vinni, mert ott már nem volt biztonságban. Velük biztonságban
volt, de meghalt. Aman úgy gondolta, visszaemlékezve a kórházkapuban apja
vállán feltűnő nagyapa elkínzott arcára, hogy neki valóban a halál a biztonság.
A temetésén már nem kellett némán sajnálni, hanem lehetett hangosan sírni.
A sírnál, s ettől Aman is megrettent egy kicsit, furcsa módon boldognak
érezte magát. Boldogan sírt, bő könnyel, hangosakat hüppögve.
Az eszme nagyapa eszméje volt, s ahogy neki is tanították, tőle kapta az
apja is. A nagyapa halálával apjából elveszett az eszme. Aman számára ez így
világos volt.
A múlt éjszaka, ahogy a kislány elernyedt karját látta lecsüngeni a sír felé
araszoló anya öléből, Aman megértette azt is, hogy az Istent hogyan lehet elveszíteni.
Az új nap új útszakaszára lépve felvillant benne még egy felismerés. Vereség
volt a szellemeinek elvesztése, nagyapja halála, a gyermekek pusztulása, anyjának a könnyei. És ilyen az, ha a vereség nem csupán egyszeri megaláztatás? Ha
ennek az állapotnak időbeli kiterjedése lesz? Most úton vannak a vereség és
a halál között? Mennyi erő kell ehhez nagyapa – nyögte egymás után többször is
Aman, hátha valamelyikre válasz is születik benne –, s ki fog nekem szólni, hogy
már tisztességesebb lenne feladni? Úgy döntött, egyelőre elég vigyáznia, nehogy
a haldokló Isten megérezze bármelyik szavában is a jóváhagyást.
Még egy-két ilyen ízelítő az északi szélből, és vége. Ez volt az általános vélemény.
És apja az általános véleménynek adott hangot a kordé alá kuporodva.
Hárman bújtak össze, fejükre takarót borítva. Aman ujjongott. Két oldalról
érezte a tüzet, mely apja és anyja vállából sugárzott felé. Ráadásul az apja mesélt. Hosszan ecsetelte, hogy milyen volt nagyapa, és azt mondta, hogy azért
tud róla beszélni, mert közben a fülében hallja őt. Ő már csak elismétli, amit

2002. október

11

hall. És amint az apja közvetített köztük, nagyapa a felbomlott egyetértésről,
az önkényeskedő erőszakról üzent. Aman ekkor tudta meg, hogy az öreg már
a kórházkapuban megjósolta útjuk minden lépését. Minden felmerült gondjukról előre beszámolt. És mindent tudott arról is, ami az út végén várja őket.
Ennek leírásától Aman a tűz ellenére is reszketni kezdett.
Zavaró volt, hogy az egyenletes ütemben, rendezetten előadott, hosszú
üzenet apja hangján szólalt meg. Mert nagyapától szinte el is várta volna, hogy
a saját éleslátását ilyen kaján elégedettséggel nyugtázza. Apja viszont nem ilyen
volt. Az ő hangja mindig túlfűtötten, átszellemülten csengett, de rövid futamokban. A kevés szép. Csak akkor szólj, ha kérdeznek. A gondolataid lényegét
mond, és tömören. Aman így nőtt fel. És az apja hangján nagyapa most mintha
csúfolódna azon, hogy tulajdonuk után tulajdonságaikból is kiforgatták őket.
A zavaró hatás azonban csak átmeneti volt. Az álmosság, és egy új, varázsos
hangulat, mint a huzat a port, kivitt belőle minden mást. Angyali arcán végigfutott az öröm pirossága, mert néhány percre visszanyerhette otthonának szellemeit, szerettei megsokszorozva ültek ott a takaró alatti sötétben, apjában
a nagyapja, anyjában pedig az egész, Aman által ismert világ.
Ébredésekor a vihar még tombolt, apja alig hallhatóan horkolt, anyja viszont éberen ült. Az anyja egyformaságában éppen az volt a rossz, ami a jó is.
Hogy meg lehetett szokni. Egyedül akkor zökkent ki szokásos viselkedéséből,
ha ki akart lépni közülük. És ezt bármikor, azonnal megtehette. Volt egy
olyan adottsága, hogy szavak nélkül is jelezni tudta a külvilágnak: hagyják békén. Ez olyan volt, mint egy bolt lehúzott redőnye, el se lehetett téveszteni.
Jelzését az apja is tiszteletben tartotta, így Aman meg sem próbálkozott a redőny mögé tekinteni. Ritkán fordult elő, és ahogy meg lehetett figyelni, nem
volt összefüggésben a verésekkel, az egyedülléttel, sőt egyáltalán semmivel.
Nem előzte meg ok. A redőny lehullott, és mögötte az anyja valószínűleg fiatalkorának tükrében nézegette magát. Ezt is nagyapa mondta, hogy ilyenkor
előkerül valahonnan ez a tükör, és benne az anyja sokkal szebb, mint most.
Aman mindig is mást gondolt erről. Mitől annyira zavart akkor utána, amikor
már egy ujjnyival feljebb emelkedett az álla, s ebben az apró mozdulatban,
mint egy könyvben, írva volt, hogy megtért közéjük. És ebből miért van ő,
mármint Aman, kizárva?
Mióta elindultak, most először mesélt neki az anyja. A nagynéniről mesélt,
anyja nővéréről. Hogy a családjával egy embernyi mély árkot ásatott, belefeküdt, és magára húzta a földet. Ez még a szülővárosukban történt. Tudták
már, hogy indulniuk kell, s a nagynéni így döntött. A nagyapa, mikor meghallotta a képtelenséget, hogy élve eltemette magát, azt mondta róla, hogy rosszul
döntött. Nem azt mondta, hogy nem volt joga hozzá, vagy hogy kivihetetlen
maga a tett. Egyszerűen azt mondta, hogy rosszul döntött.

12

tiszatáj

Aman annyira belemerült a talányos helyzet elképzelésébe, hogy nem észlelte, anyja mikor lépett el ismét mellőle, mikor hullott újra le a redőny. Az
asszony a takaró alatt elválasztott még egy kis teret magának, amelyben már
a testvére jajveszékelt, tombolt a sír szélén, ahonnan kiráncigálta a férje, s az az
emlék is elevenné vált, mennyire megbabonázta mindnyájukat a porló rögöket
hullajtó ruha látványa. Mintha egy halott kelt volna életre.
Mikor Aman erősebben megszorította a karját, az asszony visszatért. Viszszatért, és csendesen mesélte tovább, hogyan értette a nagyapa, amit akkor
mondott. Hogy a tett nem volt egészen megcsinálva. Hogy abba a sírba holtan
kellett volna a nagynéninek belefeküdnie. Beleesnie tán. A döntése az volt,
hogy jelzi csupán a tiltakozását. Ezen nem ment túl. Aman megértette a nagyapa szavait, de megértette a nagynéniét is.
Aman nem is sejtette, hogy az anyja mindig is félt a nagyapától. Most ebbe
is beavatták. Szólni akart, hogy elég, ezek a történetek csak további kérdések
ékeit verik közéjük, de az anyja csak mondta, egyre meggyőzőbben, s az ismeretlen részletek valóban sok mindent más oldaláról mutattak. Hogy nagyapa
úgy viselkedett, mint aki mindent tud, pedig a betegsége is készületlenül érte.
Aman annyit tudott, hogy amikor először összeesett, kiabált, hogy még ne, és
azok, akik körülötte álltak, egy ideig azt hitték, hogy hagyni kell még a földön. Pedig hát, mondja most az anyja, arról volt szó, hogy a betegség érte készületlenül. Annak szólt, hogy várhatna még.
Az öreg szinte azonnal meghalt, ahogy a várost elhagyták. Az anyja most
azt mondja Aman-nak, hogy már akkor meghalt, amikor leesett a lábáról.
Aman apja, mikor temette nagyapát, belekiabált a napba. Felemelte a fejét,
és valami sosem hallott dalfélét kiabált a napba. Aman most azt is megtudhatta, hogy az anyja felismerte a hangok között a jól ismert jeleket, a bizonytalanságról árulkodó leszálló szóvégeket. De magát a dalt nem ismerte. Szégyellte ugyan, de ezért a titokért is a nagyapára haragudott. És azt érezte, hogy
amit Aman apja művel, azzal kirángatja a föld alól az öreget, akárcsak otthon
a nagynénit, s nagyapa ugyanúgy él, láb nélkül vonszolódik mellettük a porban,
s most, amikor itt állnak a cél közelében, mindennél egyértelműbben irányítja
őket.
Aman az indulásig már nem tudott visszaaludni. Kidugott kézfejével méricskélte a szél erejét, és nagyon szomorú volt, hogy hamarosan indulniuk kell
tovább. Mikor fellökték a takarót, és leverték magukról a port, Aman titkon
körülnézett, látja-e a láb nélkül vonszolódó nagyapát.
A következő két nap rettenetes volt. Az északi szél az utolsó tábort szétzilálta, a menetet, az erős kaptató nehézségeit tetézve, csaknem kilátástalan
helyzetbe sodorta. Pedig az apja abban bízott, hogy a tetőt közvetlenül megelőző kis völgyben némi nyugalmuk lesz. Azon a területen romok nemzedékei

2002. október

13

takarták el egymást. Időtlen idők óta hódolnak a népek ennek a társasjátéknak,
réteg a rétegre, vigyázva, a következő szintet már leendő romként valósítva
meg. Aman apja ismerte ezt a helyet. Említette, hogy évekkel ezelőtt részese
volt a társasjáték egy újabb fejezetének.
Ott a sziklák réseket képeznek, ahol majd meg lehet bújni. A résekben nem
fúj a szél, a peremek fedezéknek is kiválóak. És a hírek arról is szóltak, hogy
van ott valahol egy akkora tábor, mint egy város.
Eddigi útjuk során a táboraik látványa ugyanolyan egyhangú volt, mint
a meneteké. Képsorok ismétlődtek itt is. Ahogy a vándorlásban, úgy itt is szomszédjaik lettek. Ideiglenes szomszédok, akik ugyanazt az ördögien kétarcú
testvériséget érezték egymással szemben. Szomszédok voltak ugyan, de akkora
volt két kis csoport között a távolság, legalábbis lélekben, mintha mérföldekre
laktak volna.
Aman le tudta volna rajzolni ezeknek a kényszer által megváltoztatott magánvilágoknak a vándorlását. Kis köröket rótt volna a papírra. Olyan köröket,
amelyeknek egyik pontján sem vékonyodik el a vonal, amelyek a biztonság
iránti vágy alkotásai. Kis mozgó, előre haladó körök ők, így érezte néha
Aman, körök, melyek a félelem csomópontjait éjszakának nevezve, nappal egy
egyenes mentén verik fel a port.
Azonban nem messze innen egy városnyi tábor fekszik. Ez volt a cél. A táborváros megannyi lehetőséggel kecsegtette a vándorokat, az élet ezernyi esélyét rejtette.
Aman apja óvatosan a földre eresztette a kordé rúdjait. Látszott, hogy keservesen nehéz volt felemelkednie utána. Panaszkodott, hogy az izmai úgyahogy teljesítenek, de a csontjait prés alatt tartja valami.
A magasföldön álltak, és Aman a kordé tetejéről rálátott a vöröskő falra,
melynek kígyója a völgyből már a táborvárosra mutatott.
Aman összerezzent, ahogy meghallotta apja parancsoló hangját. Rohant
hozzá, s megállt előtte. Könnyes szemmel nézett rá a hatalmas férfi, s Aman
nemigen értette, mit vizsgál olyan behatóan rajta. Néhányszor már felingerelte
az apját a szépségével. Az apja csak ráköpte azt a cseppnyi mondatot, hogy
lány ez inkább. Félrehúzott szájszéllel bámulta hamvas arcbőrét, óriási, felfelé
kunkorodó szempilláit, őszinte, ragaszkodó tekintetét, s a szépen rakott szemöldököket, melyek az épphogy domborodó homlok aljába rajzoltak határt.
Határt, ami fölött minden az apjáé, s ami alatt Aman látványosan az anyjáé.
Most nem lehetett megállapítani, hogy hová néz az apja, de a szeme könynyes volt, Aman meg mert volna rá esküdni. Másodszor látja ilyennek. Első
alkalommal azt kellett megtanulnia, hogy az apja szeret egyértelmű utasításokat kapni az életére vonatkozóan. Most annyit mondott, hogy szemmel kell
tartani az időt. Mert az idő őt előbb férfiassá tette, majd apává, s végül a gyász-

14

tiszatáj

szal előtérbe tolta benne azt a szunnyadó elvet, hogy a fájdalom megerősít, és
ezúttal bebizonyította azt is, hogy érdemes küzdeni, mert minden ellenség legyőzhető.
Amanban azonban frissek voltak az elmúlt hetek élményei, s magában megtoldotta az apja mondatait annyival, csupán nem mellőzhető körülményként,
hogy a jövő egy adott pillanatában úgyis minden küzdőfél megszűnik lélegezni.
Akkor figyeltek fel arra, hogy mindenki köréjük gyűlt. De nem őket nézték. Tekintetüket egy pontra szegezik, előre, le a völgybe. Ott álltak a platón
a csendben, és körülöttük is mindenki, aki az előbb még helyezkedve zsivajgott.
Álltak, a megélt időn túli szellemi állapotban. Nem haladt az idő előre, nem
hívta őket magával.
Egyetlen megválaszolható kérdés volt a menet, s mikor a felelet megszületett, az idő, a menettel együtt ismét meglódult, visszanyerte egyenes folyását.
A táborvárosig már csak fékezni kellett a kordét.
A táborvároson kívül rekedt ugyan az északi szél, viszont nem volt ennivaló. Aman örült neki, hogy a menetbeli emberek kis körei itt bővültek valamelyest, ráadásul a körök anyagból varázsolt, tömör burkot nyertek. Egy
fémvázzal megszilárdított sátorba két-három család is elfért.
Aman vágyai nem teljesültek, nem ültek össze a családfők, hogy fennhangon régi férfilakomákról adomázgassanak. Elmentek és elnéztek egymás mellett, mintha súlyos titkot őriznének. Az elvégzett műveletek gyakorlati azonosságán túl egy fölös morranás, vagy mozdulat sem támasztotta alá, hogy ők
most egy sorson osztoznának. Mivel Aman a maga gyermeki nézőpontjából
ezt nevetségesnek, kiábrándítónak tartotta, úgy döntött, hogy jobb lesz őket
magukra hagynia. Sátorbeli hiányával mélyebb értelemben vállal velük közösséget, a hiányával segíti őket férfias játékaikban.
A céltudatosság nyomait azonban odakint sem lelte. Előreejtett vállak,
földre szegezett tekintetek mindenfelé. A lábak alig emelkedtek a lépések közben, így egészen úgy tűnt, mintha csúsznának a földön. Aman egyik kutyája
tudott így csinálni. A lábai talán bele is olvadtak a földbe, másképp nem tudta
volna olyan szorosan szántani a földet a hasával. Így feküdt akkor is, miközben Aman apja agyonverte. A bűne az volt, hogy felborított egy kisasztalt,
mikor vendégek voltak a háznál. A tea a vaj sárgáján szaladt gyors, barna patakként, Aman el is gyönyörködött a látványban. Persze, ha tudta volna, mivel jár majd ez a röpke élvezet, mi az ára a gyermeki kárörömmel fűszerezett
élménynek, nem kellett volna a mosolyának elrejtésével vesződnie. Sírt volna
inkább jó előre.
Az apja egy bottal verte agyon a kutyát, és bár az ütések minden képzeletet
felülmúlóan erősek voltak, látszólag nem tört el az állat csontja, s a bot is kitartott. Valahogy meg kellett volna állítania az apját, mert a karja egyre maga-

2002. október

15

sabbra lendült, s ez az állandó, heves le-föl kapkodás, akárha pumpálná, már
önkéntelen sikolyokat préselt ki, hívott elő Amanból. A kutyája helyett vonított. A lassan üvegesedő állati szemből olvasta a kottát, s szűkölt, vonított
a némán kiszenvedő állat helyett, hogy egészen beleizzadt.
Nagyapa azt mondta utána az anyjának – hallotta Aman is, azt hitték, már
alszik –, hogy az engedékenységet akkor is tudni kell érzékeltetni, ha amúgy
nincs meg az emberben. Még egy ilyen túlkapás, és ez a gyerek belehal. És
amikor az anyja visszavágott, hogy nem ilyen gyenge az ő fia, a nagyapa fejét
billentgetve mondta, hogy hát éppen ez az, hogy nagyon is erős, mert másként
közbelépett volna.
Ez az emlék most belemart Aman szívébe, mert itt is voltak kutyák, s némelyik egészen hasonlított az övéhez. A kutyák és az emberek is a sátorváros
titkait kutatták.
Aman sátorvárosa kész labirintus volt. Puha falak határolta árkokban jártak-keltek az emberek. Aman úgy érezte, hogy ezt nem innen, belülről kell
néznie, mert innen valóban nem szép. Ezért ez a kétségbeesett grimasz az emberek arcán. Ez a sátorváros felülről lehet szép. Visszamászott hát a hegygerincre, ahonnan egy nappal azelőtt utolsót ereszkedtek a kordéval. Szöget
ütött a fejébe, hogy akkor miért nem fedezték fel a sátrak bepöttyözte völgy
gyönyörű, mértani rendjét, miért nem töltötte el őket az egységesség és befejezettség megnyugtató érzése.
Aman mindig szerette a rendet maga körül. Apja gyakran megdicsérte
a szépség iránti érzékéért. Mert az apja számára a rend volt a szépség egyedüli
forrása. Aman jó gyerek volt, angyalarcáról csak úgy sugárzott a ragaszkodás,
kezdetektől fogva igyekezett tehát a rendet ő is szépnek látni.
A tábor úgy feküdt előtte, mint egy leterített kendő. Volt is anyjának egy
ehhez hasonló kendője, melyen mintha kis, rovátkolt kockákat öntöttek volna
el. Aman úgy gondolta, hogy ez a tábor anyja kendője, melyen egy-egy sátor
csak része a mintának. Az anyjára való vonatkozás, majd a kis, elzárkózó emberi körök nagy mintában való feloldódásának képzete Amant végre lecsillapította.
Csak később, anyja unszolására tett kísérletet a gyerekekkel való barátkozásra. A többi gyereket, már amelyik még egészséges volt, Aman gonosznak
tartotta. Bár fogalma sem volt arról, hogyan lehet egy gyerek gonosz, azt már
megtanulta, hogy ez nem csupán a felnőttek előjoga. Az volt a feltételezése,
hogy a gyerek nem olyan, mint az ő pihegő apja a kutyaverés után, akiben
a gonoszságnak ugyan még eleven emléke dolgozott, az irányítást azonban már
átvette a megbánás. A felnőttekben ez a két dolog mindig valamiféle módon
egymás után következik. Sohasem egyenlítődnek ki egyazon érzésben. A gyerekben a gonoszság és a megbánás természetes egységben él, mert engedmé-

16

tiszatáj

nyekkel bírnak, melyek éppen gyermek voltukból fakadnak. Az engedményeket a felnőttek adják, lenézően, de irigyen is. Aman ezt így gondolta. Ez persze
se nem jó, se nem rossz. De annyit biztosan tudott, hogy ezzel a gyerekek világa teljesebb.
Aman szerint csak gonosz ember lehet például durva. Furcsa ellentmondása
volt ugyanakkor a gondolkodásának, hogy voltak kivételezett személyek és
helyzetek, akiket illetve amelyeket nem illethetett senki a gonosz jelzővel. Még
ha durva volt, akkor sem. Amikor apja megverte az anyját, és mindenkinek
órákig hallgatni kellett a büntetését töltő asszony lázas hüppögését, fel sem
merült benne, hogy az apja gonosz tettet követett el. Durva volt, de úgy volt
durva, ahogyan kellett. Nem fölöslegesen. A durvaságát életük rendje szabályozta. Aman kíméletlenül következetes volt, mert egy alkalommal anyja ütlegek alatti szenvedését még szépnek is látta.
A táborban garázdálkodó gyerekek durvák voltak és gonoszak. Aman a második nap délutánján azon kapta magát, hogy igen elvékonyodott a határvonal
gyermek és felnőtt között. Talán a különös körülmények tették, talán az azonos mozgástér, a piócaként viselkedő szükségszerűségek, de úgy látta, hogy
a felnőttek és a gyerekek tettei azonos súlyúakká váltak.
Nem tudta máshogy felfogni azt az esetet, amikor az egyik gyerek a szomszéd sátorban lakó anyától lopott, de úgy, hogy menekülés közben az asszony
arcába is belecsapott. Másrészt pedig látott felnőtteket, sőt férfiakat is gyermek
módjára zokogni. Úgy sírni, hogy nem is fedték el az arcukat. A gyerekek felnőtt módjára, a felnőttek gyermek módjára cselekedtek.
Ahogy Aman ezen gondolkodott, annyit megfejtett, hogy nem egyszerűen
ideiglenes cseréről van itt szó. Inkább kiegyenlítődésről. Amint az ő gyermeki
szavaival meg tudta fogalmazni, találkoztak egy helyen a tulajdonságok. Egy
olyan helyen, ahol mindenki önmagát adhatta, sőt muszáj volt már önmagát
adnia. Önmagát. Ami belőle ember, jó és gonosz egyszerre – ezt hozta ki belőlük a tábor. Aman idővel ebben is a rend erejét látta, így rövidesen a jelenség
különös varázsát is felfedezte.
Egy olyanféle varázslatot, amivel érdemes kísérletezni is. Mindkét fél, a felnőtt és a gyerek is minduntalan visszakozott, az egyik hamarosan ismét játszott, a másik uralkodott, de csak azért, hogy azután újra és újra elkövesse
a kihágást. Ebben a pulzáló helyzetben, amikor az erővonalak – akár a táborban
a sátrak fala által rajzolt, napról-napra puhuló utcasorok – veszítettek feszességükből, Aman valamennyire a szülei közötti új szövetség esélyét is ünnepelte.
Csakhogy sok olyasmi is volt a táborban, ami Aman aggodalmát táplálta.
Látta az új betegeket. Akik mások voltak, mint azt a betegségről alkotott korábbi, legvadabb elképzelései sejtették.

2002. október

17

Függetlenül az egybevetés céljától, Aman két dolog között mindig az azonosságot kereste. Azt a pontot, ahonnan kiindulva elviselhetőbb lesz majd
a különbözőségük. Aközött, amit a betegségekről hallott, s amit most látott,
nem találta meg ezt a pontot. Ekképp az elképzelés és a tapasztalat különbözősége elviselhetetlenné vált számára.
Aman szórakozásképpen sokszor pergette végig magában a természet által
kínált hasonlatokat. Most mégis egyszerű képletbe foglalta élményeit. Amit itt
tapasztalt egy-egy haldokló kis test közelében, az egyrészt a csalódottság volt.
Egyszerre csalódott a felnőttekben és saját életerejében. Másrészt pedig az elgyengítő rettegés, melyet a valóban mindent elkocsonyásító, tapintatlanul beavatkozó erők nyilvánvaló jelenléte váltott ki.
Amant nem zavarták el a haldoklók közeléből. Nem hoztak helyette döntést. Nem oldották fel illetéktelenségének kegyelemmel felérő hangoztatásával.
A felnőtteknek fel sem tűnt, hogy Aman rendszeres résztvevője lett az
úgynevezett utolsó óráknak. Némán ült az elcsendesedő testek mellett, és figyelt. Ha megkérdezik, azt mondta volna, hogy ezt a csendet várja. Ennek
a csendnek a jövetelét figyeli. Amikor csend lesz, úgy érez ismét, mint nagyapja
sírjánál. Oldódni látszik a csalódottsága is, s elenyészni az az erő, mely rettegésben tartja.
A beavatkozó erők, Aman szerint, közvetlenül a halál beállta után, néhány érzékelhető másodpercre békén hagyják a gyászolót. Amikor ezt az anyjának megpróbálta elmagyarázni, az kinevette.
A fiú nem győzködte az igazáról, biztosan tudta, hogy ez a jelentékeny felfedezése egyszer még a hasznára lesz. Hogy hogyan és mikor, nem tudta, de
a táborra kellett csak gondolnia, a sátrak rengetegére, melyek embereket rejtenek, s kétségei elpárologtak.
A rózsaszín hússzelet a tálon csak valóságnak tűnő látszat. A tál üres.
Aman második napja nem evett semmit. A megrakott asztal álma játszott
vele. Tisztán látta a koszfoltot, melyet óvatlan anyja ejtett. Gyümölcsízt érzett
az ínyén, kelletlenül tologatta a sokféle kenyeret, kedélyjavító teákat kortyolt.
Futott volna egyet a ház körül, hogy férjen még bele.
Holdhalat látott a nyílt tengeren, ahol egyszer valóban volt már az apjával,
két évvel a menet elindulása előtt. Méteren felüli hús a nyárson – most ennyi
volt a hal. Álmában apja kifogta, és Aman nem sajnálta. Egy ilyen lakoma után
árulás volt a reggel.
A lábából lassan elszállt az erő. Sokáig üldögélt a sátor előtt. Hallgatta az
apját, aki egy előtte ismeretlen szót morzsolt el többször is a fogai között. Dallamából erőt kellett volna merítenie, mert az apjának hatalmában állt csodát
tenni, s ez a szó, a szertartásos ismétlődéssel, hívogatása volt valaminek. Amant
elbűvölte a hangsor, elzsongította az érzékeit, de nem töltötte fel erővel.

18

tiszatáj

Az a játék, hogy most ennyi van, több nincs, elégedj meg ennyivel – rosszabb
volt, mint gondolta. Úgy volt vele, mint az erővel. Ha kevés van, nagyobb baj,
mert nekiindul az ember ugyan, de menthetetlenül elesik. Ettől már az is jobb,
ha jártányi ereje sincs. Fekszik akár, vagy üldögél. Nem teszi próbára magát.
Meg sem fordul a fejében. Ilyen dolog keveset enni is. A kevés hamar eltűnik.
Az is csak hívogatása valaminek, mint apja szájüregében az a hangsor.
Anyja kezének érintéséből viszont jó volt a kevés is. Ezt utólag már pontosan tudta.
Az anyja meghalt. Azt mondta az apja, hogy fertőzés végzett vele. Eltemették, nem messze attól a helytől, ahová Aman felszaladt érkezésük után. Ahonnan a tábor olyan volt, mint anyjának egyik kendője.
Aman azért sírt, mert nem hallotta azt a csendet, amelyik nem ismétlődik
soha többé. A halál pillanatát követő csendet. Anyja úgy ment el, hogy nem
hagyta itt, vagyis bizonyára itt hagyta, de Aman nem hallotta. Nem is láthatta
őt, hiába erőltette gyulladásos szemeit, le volt takarva hátul, a sátor másik végében.
Aman forró párában lebegett, úgy tűnt, nagyon messze van az anyjától, és
rengeteg hangot hallott, melyek majd szétvetették a fejét. Újra látta a holdhalat, apja intette, hogy várjon még, forró. A hangok ízekké váltak, és Aman
majdnem elmosolyodott, mikor rájött, hogy szinte hallja, szinte látja az ízeket.
Azután az egyik íz valóságosnak bizonyult. Nem volt ugyan forró, de meleg volt, és ízes, jólesően testes. Ledübörgött a nyelőcsövén. A harákolás, hogy
meg ne fulladjon, az is igazi volt. A kéz a homlokán szintén. Az apja keze.
Aman egy tágas süllyedéket látott, melybe anyja kendője hullott. A tábor
összeomlott, belerogyott ebbe a süllyedékbe. Az emberek körbeállták, olyanok voltak, mint a süllyedék peremére felgyűrődő rögök. Csendben és jókedvűen nézték a pusztulást. Megkönnyebbülést érzett mindenki.
Aman az apjától tudta meg, hogy nagyon beteg volt. A táborba azonban
élelem és gyógyszer érkezett. Az anyján már nem segíthettek, de őt sikerült
megmenteni.
Aman három nap múlva kivánszorgott a sírhoz. Megnézte. A jel, hogy ott
van lent, Amant az egyik madarának a lábára tett azonosító karikára emlékeztette. Semmi más nem volt ott. Se hang, se íz.
A szomorúság a megkönnyebbülés válaszreakciója volt. Alig egy órányi
gyaloglás után a mosolyok eltűntek, mintha nem is lettek volna. Egy kisebb
emelkedő után újra lejtett az út, így, mintha a természet intézkedett volna,
már nem látszott a tábor.
Indulás előtt már beszélték, hogy újabb menetek kígyóznak a nyomukban.
Aman belegondolt, miként fognak majd megállni egy pillanatra az anyja sírja

2002. október

19

mellett. Megrémült a saját látomásától, melyben az asszony maradványai köré
már hatalmasra duzzadt temetőt kerítettek a végeláthatatlan sorban áramló
nyomorultak.
Apja mindenét pénzzé tette. Eladogatta mindazt, ami a holmijukból megmaradt. A szóbeszéd szerint egy héten belül elérhetik a várost, ahol befogadják
őket. Ott inkább pénzre lesz szükség, mint kacatokra. Jó áron elkelt a kordé
is. Az apja hátára vetett batyuban némi ruhanemű és élelem mellett bújtak meg
a rongyokba bugyolált papírpénz gurigák.
Aman már tudott a saját lábán is jönni. Időnként elbizonytalanodott, apja
ilyenkor felajánlotta, hogy viszi egy darabon. A fiú, lelkes erőfeszítéssel angyali arcán, önérzetesen elutasította, s csak annyit fűzött hozzá, hogy köszöni.
Ennyit beszéltek az első napon. Köszönettel vett, de elutasított felajánlások
apa és fia között, szikár mondatok, melyek legalább annyira szóltak a külvilágnak, mint a megmaradt társnak. Mindketten a látszat ellen védekeztek, az
apa az árvaság, a fiú a gyengeség látszata ellen.
Az eseménytelen út végén valóban ott volt a város. Furcsa volt, hogy milyen könnyed, csengő hangja van annak az embernek, aki a tépett fákkal takarózó első házak oldalában fogadta őket. Aman hiába összpontosított, nem tudott mást kihántani a szavaiból, csupán annyit, hogy vége. Vége az ő nagy menetelésüknek.
Később elvárásokról is szóltak. Igényekről és normákról. Aman azon lepődött meg a legjobban, hogy a család, ahová beköltöztették őket, bűnrészességről beszélt, amelynek terhét az apja levetette a válláról. Levetette és otthagyta
abban a városban, amelyet Aman imádott, ahonnan ilyen messzire jöttek, halottaikat is elhagyva.
A továbbiakban azonban ahelyett, hogy közösen a lélek tisztasága fölött
örvendeztek volna, érezhetően megváltozott a hangulat. Az egyik pillanatban
még zengett a vendéglátó hangja, nem sokkal később pedig már suttogott. Sőt,
inkább sziszegett.
Amant a sírás kerülgette. Nem lehetett félreérteni, hogy a hirtelen sorjázni
kezdő elvárások közt a leghangsúlyosabb a megalázkodás szükségességére figyelmeztetett. Hogyan keveredhetett ebbe a beszélgetésbe a leplezetlen gyűlölködés, semmiképpen sem értette. Aman apja fintorából is a tanácstalanságot
olvasta ki.
Visszahúzódva szobájukba kimondatlanul is tudták mindketten: egyedül
abban bízhatnak, hogy a vendéglátójukban tartós lesz a leereszkedés vágya.
Másnap, belenyugodva apjának ijedt visszahúzódásába, Aman sok mindent
tisztábban látott. Felemás fogadtatásuk a városban logikus folytatása lett annak
a történetnek, amely a szülőföldjén kezdődött el. Ez a lopva szövődő történet,

20

tiszatáj

így visszatekintve, olyan volt, mint egy lassan emelkedő hőfokú mondat. Mihelyst a jelentésteli mondatrészekhez értek, már ordítottak. Az apja például,
akinek veszett dühe emberi mércével aligha volt mérhető, mikor bátyja bebörtönzésének hírét vette.
És a történet így bontakozott ki, a burjánzó hangzavarban. A tanulságai is
könnyen levonhatók voltak. Ahogy a nagyapja mondta, nem lehet túl sokféleképpen gondolkozni egy erőteljesen felénk lendülő kézről.
Két várost számtalan dolog alapján meg lehet különböztetni. Mindegyiknek
kiterjedése van és értelme, de mindig másképpen. Ezért mindegyiket meg kell
fejteni. Fel kell mérni az égtájak szerint, majd bele kell merülni.
Aman új lakóhelyükön is hangokat és ízeket keresett. Közös pontot,
amelyből kiindulva elviselhetőbb lesz majd a különbözőség.
Nyújtsd ki a karodat, és nézd meg, hogy mit érintettél meg. Újra csak nagyapa
szavai. Anyja azt mondta, hogy ezzel az öreg érdeklődővé akarja nevelni, de ő
ezt nem így szeretné, teljesen fölösleges nyúlkálni, azért van nyelve az embernek, hogy kérdezzen. A nagyapja, amikor ezt hallotta, sejtelmesen mosolygott.
Aman – szíve szerint – most a nagyapja igazára hajlott, menni akart, mint
egy megszállott, hiába kérdezte csúfolódva az apja, hogy nem ment-e már eleget. Volt benne, mármint Amanban, egy hely, amelyet utcák rajzolatával kellett kitölteni. Nem volt nyugta, míg ezt nem végezte el. Szerette a könnyen átlátható rendben egymásba fonódó utcákat, melyek ugyancsak örültek a fiúnak,
mert neki koszosan is szépek voltak.
Amikor az apjával a tenger felé utaztak, sok városon mentek keresztül. Játékból mindegyikben megjelölt egy helyet, ahonnan – gondolta – egyszer majd
felderíti a végpontokat, lépteivel egyeneseket feszít ki a városszélig, míg csak
a számtalan nekiindulásból hálót nem sző a megbecsült áldozatra, új városára.
Ezen a hálón azután ő, mint egy olyan pók, amely ismeri lehetőségeit, csendesen elüldögél.
Aman elnézte a város forgatagát. A forróság és a por miatt már látszott,
hogy nehezebb lesz megszeretnie. Beljebb parkosított területeket is talált
ugyan, szép, magas épületekkel, nyugodt, egyenletes léptű, tiszta, túlsúlyos
emberekkel. A lakosság számottevő része azonban szaladt, izzadt, ordított.
Bizonyos vízi állatok halivadékkal táplálkoznak, és bekapkodják az ezernyi
apró áldozatot. Bizonyos városok ezernyi embert kell, hogy megemésszenek,
különben a bennük végbemenő áramlás sebessége megváltozik, szervezetükben
felborul az egyensúly, s többé már nehezen találnak magukra.
Az Aman által eddig megismert városok e tekintetben kiváló állapotnak
örvendtek. Az egyes kerületekbe több ember kellett, másokba kevesebb. Ezt
a törvényt itt is mindenki ismerte, és tudomásul vette.

2002. október

21

Mondták neki, hogy idővel hazamehetnek majd. Aman ezért még könynyebben akarta megszeretni ezt a várost. Áldozatok nélkül, örömmel, hisz ez
az a hely, ahol megfordulnak. Ahonnan visszafelé vezet az út.
Aman elképzelte, mi várja majd otthon. A szomszédjukban álló házak talán
fel lesznek dúlva. A sajátjukat nem tudta így elképzelni. Az utcán lehetnek
majd halottak, de azokat kiviszik a temetőbe, s ha az betelik, majd nyitnak egy
újat. Amúgy is nyitni kell, hiszen azokat, akik idegenben haltak meg, bizonyára hazaviszik majd.
Apja azt mondta, hogy a történtek után már nem lehet ugyanúgy játszaniuk, mint eddig, nekik, gyermekeknek sem. Új, szokatlan kötelességeik lesznek, amelyekkel nem férnek össze a játszó gyermekek győztesről és vesztesről
alkotott, a véglegesség képzetét nélkülöző elképzelései. De ha másképpen is
fognak játszani, a házukban, a hazájukban fogják azt tenni. Rendet raknak
majd, ahogy Aman a szobájában szokott.
Ezt a várost tehát, ahol ők majd megfordulnak, és ahonnan az útjuk visszafelé vezet, szeretnie kell. Erőlködnie fölösleges. Amerre csak rótta az utcákat,
rend volt. A zajos emésztés zajlott. Ámde ahogyan otthon is megbomlott
a rend, úgy itt is felbomolhat. Aman nem akarta elhinni, hogy ez megtörténhet.
A hatalmas tömegből hamarosan ki tudta szűrni azokat, akik az első estén
megdobálták csoportjuk néhány elcsigázott tagját. Nem pontosan az akkor
dobálókat, természetesen, hisz arcokat nem láthatott tisztán, de hozzájuk hasonlókat. Ugyanolyan színű, ijesztő ruhába bújt, lábbeli nélküli alakokat.
Kiváltak a tömegből, és körülvették. Aman a hátát egy falnak vetette, körülötte így félkörbe sorakozhattak fel a fiúk. Alig lehettek idősebbek tőle.
Villámgyorsan szétnézett, de a zörögve-csattogva torlódó sokaság megformálatlan massza volt, hullámzott, akár a tenger. Senki sem figyelt fel az ő kis
szigetükön lezajló eseményekre.
Aman megijedt, hogy ezeknek a gyerekeknek miféle játékaik vannak még
ebben a rendezett életet élő városban is. Mert nem gondolhatott másra, csak
arra, hogy meg fogják verni. Most azért fognak ütni, amiért a vendéglátójuk
kedélye tegnap este olyan váratlanul megváltozott. Ugyanaz lesz az ok.
Apja az ágyban úgy hívta ezt, hogy gyanakvás. De később, már majdnem
félálomban, miközben Aman döbbenten figyelte, hogy rázkódik a válla, azt is
mondta még, hogy miért nem tanultunk az apáinktól. Olyan keserűen mondta
ezt, hogy Aman már sírni is képtelen volt. Csak megfogta a rázkódó vállat,
amennyire tőle tellett, erősen, és magában imádkozott, hogy ezentúl semmit el
ne felejtsen, amit az apja mond neki.
Arra azonban nem taníthatta meg senki Amant, hogy mit kezdjen hat begőzölt suhanccal. Már az első ütés úgy találta el őt, hogy megroggyant, a másodikra pedig hanyatt vágódott. A földön egy kő hevert, úgy ökölnyi. Aman

22

tiszatáj

feje jókorát koppant rajta. A szeme felakadt. A suhancok megilletődve, diadalérzés nélkül szétugrottak.
Ez a véletlen, a kővel, már majdnem olyan, mintha nem is történt volna
meg. A haladás, a nagy elmék ellenében, létrehoz ehhez fogható véletleneket.
A megannyi lehetséges ésszerű változatból, melyek a maguk helyén mindig
fontosak, nem tudott az élet válogatni. Aman ilyen kisszerű véget ért.
Angyali vonásait legbehatóbb bírája rendezte el, mégpedig úgy, hogy az arcáról lefutó pír a körülötte állókét borította lángba.
Ez a halál olyan volt, hogy utána mindenki, még a beavatatlanok is úgy
érezték, hogy bocsánatot kell kérniük. Mindegy hogyan, kitől.
Az emberek azonban nem kérhetnek mindig, mindenkitől bocsánatot. Azzal az egyetlen, néma, halál utáni pillanattal, melyet Aman annyira szeretett,
a megbánásra és megbocsátásra való igény is elenyészett.

2002. október

23

KOVÁCS ANDRÁS FERENC

Cloaca Maxima
GRAFITTO CÉZÁRI KÖZVÉCÉBÕL
Isten lett a tegnap Caligula!
Megbomlott agyának alig ura –
Utána sem marad
Csak néhány kődarab
S szennytenger mélyén egy clavicula.

Falfirka Seneca síremlékén
Ide kaparták el Senecát…
Hispán volt, de szekáns renegát,
Habár szent bölcselő,
De már nem bölcsel ő:
Nem nyalja több zsarnok fenekét!

Római grafitto
Én, a rongy, szabados Quintipor,
Kit a sors utakon kinn tipor,
Itt, a Nomentanán
Tojok momentán, ám
Holnapra nyomomat hinti por…

24

tiszatáj

Que sommes-nous?
Tahitin mindenki polinéz,
Mindenkit pilleszt a szolid ész,
Mindenki Paul Gauguin –
Pálmafán boldogan
Csurog a napfény, a proli méz.

Vásárhelyi csendélet
Mindenki minimum Picasso.
Mindenkit közölt az „Igaz Szó”.
Mindenki nagy aktor,
Közéleti faktor,
Sőt: fontos aktákat likasztó!

Morbus Hungaricus
Rettegik a dühödt Magyarit,
S haragvó, acsargó agyarit,
Ha dúl-fúl: „Nyomaszt a
Külhoni fogpaszta!” –
S túlhabzik mosván vad agyarit.

2002. október

25

Kontrasztok, 1940
„SZÉP VAGY, GYÖNYÖRÛ VAGY…”
Maholnap csomagol, s megy Bartók.
Fajulnak fajankók s megtartók…
Mind harsog, hőbörög,
S hörög, hogy ő örök:
Törzsökös szittya dák s kabar gót.

26

tiszatáj

MARSALL LÁSZLÓ

Ahogyan az eperfa alól
Heverünk eperfa-árnyékban
fedezetlen hitellevél
hulldogál az eperlevél,
reményes kékre festett
idegen Bank az ég,
nem zúdít gyökérre esőt,
szikkaszt föld-, és agykérget
a Központi Égitest,
vetkőzteti meztelenre,
elkurvítja lányainkat,
hűti-hűteleníti az asszonyt
a gerjesztett mű-hűvösség,
táncoltatja vasalt nadrág
éles élén táncoltatja.
Fölkél a Hold, Ady Endre
gipsz halotti maszkja – pecsét,
szavaival körülírva udvara:
k
n
u

M
a
P
É
N
Z

i
u
r

betűzgetjük, órajárást
hullik ránk az eperlevél
heverészünk valamíg…

2002. október

27

Tabló egy XXI. századi invázióról
Az irány: „Kelet!” a „Drang nach Osten!”
változata gyökeredzeni kezd újmódi fejekben
s Héliosz-Napúr hidrogénes haja-szála
veri veresre, böki a gyarmatosító
hollandus ükunoka-fi nyaka-hátát is,
szeplővel pöttyöst, hogy a vizesedő grönlandi
maradéknyi jeget, hűtődobozokban repülőgéppel
szállíttatja s tekeri fríz-földi sajgó
vállaira, Óbégat! Összevizeli magát, hogy
hektárosan Okeánosztól hódított földjét
viszi a víz, oda a Watti tengeri gát, az Issel tó
hala-hódja meg patkányok is az Amszterdami-dámák akváriusi kirakatában marnak
idegen matrózoknak illatosított prosti-szemérmet.
Jajj! Irány a Bank, meg a Betétek meg az EURO,
tonnányi tulipánhagyma, majd a repülőgépen
ancúgolnak a magasban! Drang nach Osten! Az ohriditó meg a Balaton, lesz beneficium „á la Apátság”
S máris lerobbant szovjet tankok ügyesen tatarozvaékítve, tulipán-koszorús bikinis félrima-dámák
idegenlégiója … – Taps-propaganda-fityisz
rocko-kokózza, hujjongva bevonulnak Ó!
a balatonfüredi Anna-bál kellős közepébe,
a tapsvihar evidenter „szűnni nem akaró!”
Virágládáiba a Tagore-sétánynak (a nyár közepén!)
dugják-ültetik is a guldeni-édeni tulipánhagymát.

28

tiszatáj

GÖMÖRI GYÖRGY

Költõt temetünk
Kegyetlenül süt a nap,
veszedelmesen tűz le az ősz, tar
meg a gyéren hajazott koponyákra
a ravatalozó bejáratánál. Mennyi
virágot kaptál, Ottó! Mondhatnám:
virágtenger borítja hamvaid.
(Nálunk mindig kedveltek a halottak,
mivel már nem pofázhatnak vissza),
Barátod, Árpád, szól rólad, de az elhangzó
vers szerzője nem te vagy, hanem Weöres:
„mind elmegyünk” – mint fájdalmas
gordonkahang, továbbzeng most a szó,
miközben odaátról biztosan kuncogva nézed
ezt a sok embert, akik meghatódnak
egy roppant (de mélyen igaz) közhelyen,
ami megszenteli a végső formaváltást.

Apám panaszkodik
Apám panaszkodik: nem töltök vele
elég időt folyton mászkálok futkosok
öreg írókat látogatok
– mikor jössz legközelebb? –
szeptember végén írta P. S.
(az egyik legmacsóbb magyar vers
bár ugyanakkor a legszebbek egyike)
– nem biztos hogy még itt találsz!” –
mondta 33 éve ezután még
huszonöt évig élt (utóbb már takaréklángon)

2002. október

29
de az álom úgy hazudik hogy igazat mond –
tudom apám kire féltékeny és miért
akarja vele töltsek több időt
és ne múzeumokban meg képkiállításon

30

tiszatáj

KABDEBÓ TAMÁS

Zengõ kapufa*
ORBÁN OTTÓ ÉS A KÖLTÉSZET
(„Én kétségkívül Brahms,
a céhhagyományok összeszorított fogú
mestere vagyok”)

Tudjuk, hogy bensőnkben két gondolkodás megy végbe: egyidejűleg és párhuzamosan. Az egyik a logikus gondolkodás, mely a gondolatokat logikus rendben, gyakorlati
célzattal csoportosítja, hogy egy ítéletet vagy egy elhatározást produkáljon. Ez alatt
a gondolkodás alatt folyik állandóan egy másik gondolkodás, ami öncélú: a gondolatok
csoportosítása itt nem valami cél irányában történik, hanem a szavak és a fogalmak
hangalakjuk hasonlósága, beidegződésük egyidejűsége, hangulati értékűk hasonlósága
szerint csoportosulnak. Ezt a gondolkodást asszociatív gondolkozásnak nevezi a pszichológia. Az asszociatív gondolkozás szolgáltatja az anyagot a logikus gondolkozáshoz,
maga azonban sötétben marad, nem kerül föl a megvilágított tudatmezőre. Normális
körülmények között az ember észre sem veszi a létezését. Észreveszi, ha nagyon fáradt,
ha beteg, ha álmodik, ha magán kívül van, ha gyermek, ha költő.
Például Orbán Ottó, az egyik legtudatosabb, legjelesebb magyar költő.
A költészet sok lehetséges definíciója közül koncentráljunk kettőre: a poézis túlzásokkal és az emóciókra apelláló képes beszéddel él, és hellyel közzel varázslat is, a szónak abban az értelmében, hogy átváltoztat; a köznapi valóságot különleges szitákon
ereszti át, a közönséges, mindennapi képeket hol eltorzítva, hol bearanyozva hívja elő.
Közlekedő edényei elsősorban a szavak, azután a szavakkal papírra rajzolt képek (képvers), majd pedig a szavakat egy jelrendszerrel gazdagító eljárások (posztmodern költészet), és végül a puszta hangok emotív elrendezése. (Ez Magyarországon nem ismeretes, úttörője az angol Bob Cobbings.) A szarvasbőgésből, sámán-kántálásból, az emberi
hangok hullámoztatásából előállított költemény – egyelőre különlegesség – a poézist
úgy hozza zeneközelbe, mint ahogy a képvers képzőművészeti közelségbe hozta ezt az
emóciókkal telített emberi megnyilatkozást.
Orbán Ottó egyelőre nem él más fogásokkal, mint amiket a hagyományos, a szavakat csatarendbe állító versíró tevékenység tradicionálisan rendjére bocsájt.1 Jelzésértékű, hogy Lowell, a 20. század kiemelkedő amerikai költői géniusza ugyanúgy
megmaradt a hagyományos berkeken belül, mint az őt legtöbbet és magyarra legjobban fordító Orbán. Lowell a szerelmi csalódások és az idegösszeroppanások között
a senkiföldjén hozta létre legmegdöbbentőbb verseit – Orbán szintúgy hasonló tapasztalatokra-élményekre-taglóütésekre emlékezve élte újra mindezeket versben.2
*
1
2

A tanulmány a költő halála előtt készült. (A szerk. megjegy.)
Például saját szavával: „az ezüstös halántékú magyar jambus”-t.
Az egyik legmegrázóbb és legkeservesebb ezek közül az „Apám” című.

2002. október

31

Már Lowellnél, John Berrymannél, Sylvia Plathnál, József Attilánál is – a fontos
közlendőktől eltekintve – önterápia volt a költészet, bár az utolsó levonásban sikertelen öngyógyítás, Orbán Ottónál éppenséggel a betegséggel és a halállal való viaskodás
kitartó bokszmeccse a versírás. A fent említett többek alámerültek, Orbán felett átcsaptak a hullámok, de életerejével és az önerőt serkentő verseivel ez idáig diadalmaskodott.3 Természetes – és ő maga is tudja –, minden győzelem, legalábbis az egyedre
vonatkozóan: pirruszi. Érthető, hogy Orbán, egy-egy viadal után szélcsöndben gondolatilag – vagy mondjuk így: ontológiailag nem lép tovább. Nem bonyolódik bele a világot létrehozó ok-okozati összefüggések magyarázatába, megelégszik azzal, hogy jelenségeit szubjektíven ábrázolja, a tőle telhető maximális hitelességgel és a belső térkép
részleteinek pontosításával. Ha akarjuk ez is lehet egy részletmagyarázat:
„Egy sejt, ha a mindenség programja van beleírva, a mindenség
maga. A puszta elv csak oszló eszme-gőz.”
Mert hiszen minden szánja a verset, mi is az?
lobogó hajú tűzvész
parázsló vers a kor hamu alatt
acsargó és ugató béketűrés…”
És milyen konzekvenciákat von le?
„A teljes-örökség költők és versek hagymázos álma;
a dinnyehéjról a dinnyetermesztőnek nem jut eszébe semmi,
a rakodópartról sem lát mást, csak a túlsó partot…”
Ez a versszak-töredék visszautal József Attila A Dunánál c. versére. Miként Yeats
meghatározó volt a 20. század ír költészetében, úgy lett József Attila kikerülhetetlen
a század magyar költője számára. Ami pedig Orbánt illeti, íme az érintő – súrlódások:
Attila félig magyar, félig román; Orbán félig keresztény, félig zsidó. (Ezek persze tudati szubsztanciák, a vérkép, a génvizsgálat aligha adna útmutatást.) Attila proletár
volt, ügyvéd, tehát polgári nevelőapával. Anyai részről Orbán proletár származású félárva, aki elkülönítette magát (jobbára) nevelőapjától. Attila egy máig nem diagnosztizált betegséggel küzdött, Orbánt a Parkinson kór érte el. Attila átélt egy háborút és
két vakvágányra futott forradalmat, Orbán gyermekként túlélte a második világháborút, fiatalemberként az ötvenhatos vérbetiport forradalmat. (És még hányan mások?
Kérdezi az advocatus diaboli, aki számára a párhuzamosságokból nem egyértelmű, hogyan és miként lett két magyar, egyben-másban hasonszőrű költővé.) Orbán Ottó is
József Attila vonzásába került, ám egészségesebb alkat lévén dolgozott azon, hogy függetlenítse magát tőle, sőt minden más magyar és világirodalmi elődtől is. Ő Orbán
Ottó volt és maradt, saját emlékeivel megújított szókincsével, szívós kitartásával.
Ő – inter alia – kozmosz nem magyarázó Kozmikus gavallér.
Attilának sokféle arca volt, még utolsó éveiben is felfénylik a gondolkodó, filozofáló, a panteista, a népe sorsával törődő, a szerelmes, a lemondóan búcsúzkodó, mászszor az elkeseredetten üvöltő költő. Orbánnak, egy időben – főleg a kezdetekben –
mondhatni szokásává vált a verssel való üvöltés. Aligha az őrület megnyilvánulása volt
3

„Mert mi más egy vers, mint a szabadság kisvállalkozása.”

32

tiszatáj

ez, amint ő hiszi. Inkább a Japánban bevezetett gumiszobához volt hasonló, hol a kárvallott üzletember kitombolhatta magát. Versben való üvöltéseiben Orbán Ottó hol
Ginsbergre, hol Lowellre hangolódott: őket választotta magyarításra is, hiszen velük és
hangvitelükkel – legalábbis időről időre – együtt érzett.
Orpheus az árvaházban volt Orbán Ottó folytatásos rádióinterjújának a címe.
A költő életútját mutatta be, beszélgetés illetve az abból kibontakozó önarckép formájában. Itt mesélte el gyerekkorának azt az epizódját, amikor az intézet gyepén focizó
fiúk őt kapufának állították, mivel – szerintük – másra nem volt jó. Kapufa lett, jóllehet már akkor tudta önmagáról, hogy egy dologra feltétlenül jó: a költészetre. Ha eltalálják a kapufát: zeng. Régebben, amikor még fából készült a kapu, más hangon döngött, mint manapság a valóban zengő vaskapufa.
Attila, és nyomán százak, a szenvedésről is szépen írtak, szabályos sorokban, pallérozott szavakkal. (Nem tartjuk a Szabad ötletek jegyzéke orvosi dokumentumát „szürrealista versnek”.) Orbán hol indulatosan építi verseibe a szitkozódás trágárnak titulált
szavait, időnként a káromkodást is, hol úgy bánik ezekkel, mint az utca embere, akinél a basszamegből, a kurvaanyádból kötőszó lesz. József Attila, előtte Ady, Vörösmarty, harcolnak Istennel, Vajda János látványosan megtagadja őt, Babits, Radnóti, Pilinszky elfogadja, verssel imádkozik hozzá. Orbán nem foglal állást, számára nem releváns, hogy Isten az élő szeretet-e vagy sem.4 Azok, akik agnosztikusnak mondják
magukat (pl. Határ) valójában istentagadók, a par excellence agnosztikus Orbán Ottó
a magyar költészetben.
Attila törékeny lélek, harminckétévesen összeomlik, Orbán állja az ütéseket, verssé
alakítja a fájdalmat és a dacot, ifjúkori idegösszeomlásának ellenére, később Parkinson
kórtól ostromoltan is intellektuálisan töretlen vár.5 Holott gyakran úgy érez, verset
úgy ír, mint aki mindannyiunk végrendeletével rendelkezik:
„lefelé tartok lefelé a világ lefelé tart
gödör fenekén találja magát ami él
veszett kutya a habzó szájú halál belém mart
s jöhet-e télre tavasz, ha sohasem múlik a tél”
Hol van itt a lesz még egyszer ünnep a világon, a Hunniában valami készül, vagy
a rendezni kéne közös dolgainkat? Vélhetőleg az optimizmus csíráira Orbán Ottó nem
reagál, holott – ellentmondás ez? – élvezi/élvezte az életet, annak talmi dolgait, a nőhódítást, az utazást, versírás keltette rövidtávú elégedettséget, a család nyújtotta kényelmet, a barátok elismerését. Mindazonáltal ha átfogó dolgokra gondol, mint Cédula
a romokon c. esszékötetében a rögeszmékre, akkor így ír:
„Itt állunk a Nagy Magyar Méregtemető Kapujában,
Minden sírkő alatt egy rögeszme, és a kapu fölött
a fölirat:
F Ö L T Á M A D U N K !”

4

5

Isten neve, gondolati koncepciója föl-fölbukkan az Orbán versekben, de vagy úgy, mint
a „Sors” szinonimája, vagy egyetlenegyszer, hallható józsefattilai utánérzéssel: „hívlak Isten,
nyújtsd karod… hadd feküdjem le a sárba” (vö. József Attila „Nem emel föl” c. versével.)
Noha a betegség megfosztotta „a surlóizmok önfeledt gyönyörűségétől.”

2002. október

33

Feltehető, hogy ez a zsidók védelmében és a zsidózás ellen írt „cédula” azt mutatja,
hogy Orbán igenis gondol a folytatással, és a halál-látó, halált-idéző tömény pesszimizmusa egy sajátmagára méretezett ruha, melyet persze a törvényszerű elmúlás szöveteiből szabtak.
Felvetnők, hogy az én ezer igaz, autentikus és időleges hangulatrezdülését egy kétféle néző Janus arcú írástudó villantja ránk. Az egyik arc szájából igazgyöngyök pattannak ki, ezek a költőt ért sérelmekből az osztriga-tudat által kiizzadt versek,6 a másik arc alján – ez az esszéíró és szerkesztő-arc – barátságosabban peregnek a szavak,
a recenziókban biztatás van, az esszékben meg-megcsillan a jókedv, mitöbb a pajkosság.
Orbán úgy reagál kora irodalmára, mint egy túlzásoktól tartózkodó, az élő magyar
költészetben az újat és szépet kebelre ölelő, józan, körültekintő, vájtfülű magyar íróember.7
Igaz, már a versekben is féken van tartva az ordítani kész őrület: a prózában pedig
nyilván betömték a száját. Hisz bármit el lehet mondani többféleképpen, anélkül,
hogy a szemantikán lényegeset változtatnánk. Emellett Orbán prózaja is költői. Ilyetén szivárványhíd köti össze az Orbán prózája az Orbán verssel. (Kettős zárójelben jegyezzük meg, hogy Orbán Ottó prózaverseket is ír. Ezeknek hangneme jobban emlékeztet a versekére, mint Orbán esszéinek prózájára.)
Az ember, ha tetszik, ha nem, statisztikai adat is. A 20. században (a küretektől eltekintve), úgymond, negyvenmillió ember született Magyarországon. Ezekből tizet elcsatoltak, 10 millió ma is él, a 21. század legelején. Közöttük többezer olyan szókovács
van, kiket önmaguk, néhány százat mások is költőnek tartanak. Műveik létrehozásánál ez a párszáz (a tájszavakkal együtt) félmilliós magyar szókincsből merít, ezekhez
hozzáadódik a harmadfélszáz külföldi divatszó – a költés folyamatának hely/idő tengelyében. A művek java szubjektív szózat a költő lelkiállapotáról, illetve a mini- és
a maxitörténésnek a költőre gyakorolt hatásáról. Mi a verstermelők célja? Egyrészről
informálni környezetüket saját, a költészet nyelvével kifejezett véleményükről, érzésvilágukról, másrészt, a költemény-írás aktusával gyógyító (lelki-testi sérelmekre írt
hozó) gondolatsorokat hoznak létre. Az ilyen típusú költemény panacea. Két dologra
figyeljünk: az egyik, hogy a verstermék nemcsak az írójának lehet az orvossága, hanem
olvasójának is. (És ha nem panacea, hanem a gyűlölet mérgének kifröccsenése, akkor
fertőzhet is.) A másik dolog, hogy a költészet kommunikációs és panacea jellege gyakran egyetlen költeményben jelentkezik s az „üzenet” így egybemosódik. Nem felejtendő el, hogy a magyar költészet szép hányada buzdító jellegű volt és – a messianizmus tündöklése és hanyatlása után – egy kis százada az is maradt.
Hol marad az öröm? A buzdító költészet, hamis felhangjai ellenére, pozitív tettekre, jókedvet posztuláló akciókra késztetett. Ma, az örömforrás a legrégebbinek folytatása, vagyis a szerelmi költészet. Orbán Ottó költészetében is felcsillan a szerelem
hímpora – gyakrabban emlékképek formájában – ugyanolyan gyakran találkozunk
a nemi kaland megjelölésével,8 elrugaszkodva a szerelemtől. Ebből a szempontból Orbán költészete rokonítható Lakatos Istvánéval, aki talán még nála is pesszimistább, de
Orbánból hiányzik az antik költőktől öröklött pátosz, mely Lakatos sorait belengi.
6
7

8

„Csak leszúrom az ujjamat és fölfakad a szörnyűség.”
Amerikai tanárkodását is arra használja, hogy ott az élő és klasszikus magyar irodalmat propagálja, holott, valószínűleg, írás-tanítást, verskompozíció oktatást vártak tőle.
Mondjuk a „keményfarú, őzgida lányokkal”.

34

tiszatáj

Hol találjuk a Walter von der Vogelweide-i életörömöt, a természet, a tavasz láttán,
a madárcsicsergés hallatán? Orbánnál csak a dallam csapódik le a Vogelweide dallamára c.
versben. „Vers és madár úgy fújja a vesztesek dalát, hogy majd belészakad!” A vers
végső sora ez, szemantikájával a vers kicsengése. A statisztikák koordináta-rendszerében, a negatív tapasztalatok fókuszában a madárdalból siratóének lesz. Baj ez?
Lehet-e, hogy olyan korban élünk itt a földön – a Kárpát-medencében –, amelyben
pesszimizmus a költők jelentős számára törvényszerű? Lehet. A terror korában élünk.
Orbán, az ő külső-belső világában, versről versre tetten éri a terrort.
És kinek, ha nem neki kell megfogalmaznia a Végjáték két sorának tanácsát?
„Az urológián? A neurológián?
Kéne egy kis gyorsan ölő cián.”
Ez a kétsoros talán nem is annyira a középeurópai fauna és a budapesti flóra kővirága, hanem az elodázhatatlan emberi sors felett érzett spleen-é.
Igen, a halál valóban elkerülhetetlen, a társadalombiztosított emberiség nagy száma
kórházi ágyon végzi, de a kétségbeesés nem kötelező. Könyöröghetünk, például, a szép
halálért,9 miként ezt a latin költők tették, Zrínyi Miklós is, előtte Ronsard, nemrég
Tollas Tibor. A halál attól lesz „szép”, hogy az elme fölfogja: hordozója nem élt hiába.
És hogy van testi, vagy szellemi, esetleg mindkét fajta folytatása. És az is vigasztaló,
hogy a háborgások korszaka, a forradalmak, a háborúk, a faji fejvadászatok időtartama
kis hányada a békének s bár – mint Orbán esetében a nácik, más esetben az oroszok –
megölték, megölhették apját, a leölt elődök helyébe állnak és álltak az élő utódok.
Esszéinek tónusa egy olyan Orbán Ottót mutat, aki mindennek tudatában van;
verseivel azonban visszautasít minden lehetséges vigaszt, enyhülő magatartást.
Érthető és méltányolható költőnknek az a törekvése, hogy minden (látszólag) csak
formalista irányt, mint pl. a posztmodernt elkerüljön. A posztmodern kultikus kulcsként használja a játékosságot, melyet mint elvet, azaz saját költői gyakorlatának kibővíthető paradigmáját Orbán Ottó elvet. Holott a posztmodern főleg azt teszi – mutatis mutandis –, amit egy évszázaddal ezelőtt az eklekticizmus tett. Egy idősíkra hoz
több múltat, jövőt, jelent, feloldja a komolyt a vidámban, konkolyt hint a tiszta búzába, egybemossa a szerzőt a művel (aki, mint azt a modernektől már tudjuk, a születendő mű által „kiválasztatik”),10 kivadássza a szavak, a kifejezések és az attitűdök
dzsungeléből a politikai avagy az egyéb indíttatást. Csáth Géza pre-posztmodern magyar író, Tűz Tamás pre-posztmodern amerikai magyar költő, Bjorneboe pre-posztmodern norvég drámaíró. Tűz Tamás tudatos és öntudatos homo ludens volt, legjelentősebb kötete: Tükörben játszik a kéz. És lám, a posztmodern társasjátékát játszani nem
akaró Orbán, mint vérbeli költő, valójában nem nélkülözheti a játékosság adta lehetőségeket:
„Száz ok van arra
mondják a túzok,
hogy télen fázok,
nyáron púzok.”
9

10

Az orbáni életműben lelhető egyik legszebb, legdallamosabb versből: „Schubert dalában
mint dallamában hallható halál van.” Tehát a zeneszerző teszi azt muzsikával, amit az antik
költők szavakkal: dalaiba, muzsikájába belekomponálja, ezáltal megszépíti a halált. Ime az
ars moriandi!
Variánsa ez az Orbán sor: „én ejtem a szót, de valaki más beszél”.

2002. október

35

Orbán Ottó karakán ember, gerinces költő,11 nem ellenálló típus, és mégis ellenálló, mert az életért minden utat, a leggöröngyösebbet12 is megjár, részben azért, hogy
a halált, melynek víziójától nem menekedhetik, következetesen elodázza, kijátssza. Az
orbáni költemények legkomolyabbjai sem igazán zordak, vagy komorak: a rímek,
a gondolatrímek, a fűszerként kezelt irónia és önirónia a verseket, emészthetővé szelídíti, a végkifejletekre pecsétet nyomó reménytelenség inkább kérdéseket13 vet fel az
olvasó agyában, mintsem a kétségbeesés mételyével szolgálna. Orbán Ottó az angol
Philip Larkinhoz hasonlítható és nemzetközi jelentőségében hozzá mérhető költő.
Csodálom, hogy Orbán ez idáig még nem mérkőzött meg Larkin verseivel a fordítás
mezején. (Még megteheti!)
Keserűségét ne rójuk fel neki: készteti erre, a maga fájdalmán túl a jeles magyar hagyomány, Vörösmarty kései versei, az Aranyban bujkáló bú, Juhász Gyula, József Attila, Hervay Gizella életműve. De Aranyt kivéve egyikük sem élt annyiszor az olykor
cinizmusba hajló irónia és a gyógyírnak is használható önirónia megannyi eszközével,
mint Orbán. Költészetében így lép frigyre a tiszta filozófia a hóhérlegénnyel. A Rettentő
Tigris láttán a röhögéstől szívbajt kap a költő, szemléletében a császárszobrokra lóvizeletet spriccel, a dühös próféták biciklitolvajok, a forradalom seggencsúszás, az önbiztatás mánia, a költő foltozó szabó, aki összeköti a foszló végtelent … azazhogy:
Isten ír verset a falon
méne tekel ufárszin
de ha kinn bomlik a napon
mit segít ez a pár szin”
Jóllehet a legtöbb dolog, az irónia is, felfogás kérdése. A való élet ilyen parallelekkel szolgál: A gonoszság elnyomására és az erény serkentésére alapított minisztérium Kabulban (szétbombázott valóság!).
Két dolog mindenek felett, az egyik: légy hű önmagadhoz, Orbán a költő, önmegtagadásra képtelen – vagyis ismert önmagához ragaszkodik – a hűség egyik fajtája ez.
A másik nyilván belső figyelmeztetés: tanulj a Vanitatum Vanitás-tól, és -ból, mely
egyébként az első magyar proto-szürrealista költemény; s a későbbi szürrealistáktól.(Ámbár a szürrealisták kacsintgatnak, Orbán mereven bámul előre, az űrbe.)
Orpheus-Orfesz-e Orbán Ottó? Ha verseinek muzsikáját hallgatjuk, rímeinek öszszecsendülését, a klasszikus és nyugateurópai – időnként a magyaros – formák mesteri
kezelését tekintjük, elbódít bennünket a lejtem adta zene – néha úgy is, hogy a vers
mellbever! –, akkor költőnket valóban Orfeusznak hihetnők.
Kérdés, a mondabeli Orfeusz legemlékezetesebb tettére képes-e a 20–21.századi magyar Orfeusz? Megpróbál-e, megpróbálna-e, pokoljárása során visszakönyörögni valakit a halálból – azaz megkísérelné-e a lehetetlent bárkiért. A versek nem adnak erre
a kérdésre feleletet.

11

12
13

Nem vezéregyéniség, mint mondjuk Illyés volt, vagy Babits. Ő vallja: „Nem voltam vezérnek való, kételyeimmel.”
„Gyümölcs vagyok a göcsörtös világon.”
„Mi lesz a világból… Isten és biztos támaszpontok nélkül.” (Azt is írja valahol, hogy a kérdőjel eretnekség – tehát eretneknek is tekinti önmagát.)

36

tiszatáj

Az élet árvaházában kevés szeretetet osztogatnak, a budakeszi úti valóságos árvaházban többet, de személytelent. Csak abból adhatunk vissza, amit megkaptunk. A szeretet önmagát propagálja.14 Vélhetőleg csak kemény szeretetben volt része. Amit Orbán Ottó költészete megment – és éppen ezért kárpálja a hamari véget, a porlasztó
halált – az maga az élet, azaz annak a rámért része:
„föltámadásra ha nem kell cserélned
mert élet élet élet élet élet”
Orfeuszunk, amíg lehet, túlélni igyekszik, saját magát is menti. Ez Orbán gyöngesége és ereje is egyben. Hiszen akkor is megállt a lábán, amikor mulandó teste már remegett, tehát gyöngeségében dacos tudott maradni, s bár meggyötörték a történelem
packázásai, majd egy boldogtalan kimenetelű nagy szerelem, nem a másokhoz fűződő
érzelmek, vagy a társadalmi, esetleg csoportokhoz való kötődés lett életének egyik vezérfonala. Indulatai és érzelmei ellenére Orbán Ottó intellektuális költő. Pennáját és
számítógép billentyűit, az első, a logikus gondolkodás vezeti és a másodikból föltörő
vulkánikus anyag nem uralkodik az elsőn. A kétféle gondolkodásra képes ész rejtett
öröme nála a felismerés is, hogy olvassa Horatiust, Catullust, Blaket, Weörest, Pilinszkyt, ez vezérli Helsingőrbe, Weimarba, Baudelaire Párizsba, Indiába, Pont Cantoiba, Füst Milán és Kassák Lajos mondatainak erdeibe, T. S. Eliot hangulatváltozásaiba és egy hajtűkanyarral, azaz kettővel vissza József Attilához. A fődolog, hogy Orbán
belelát a felsoroltak művészetének belső titkaiba is. A titok, a képesség az, amit a másvilágról is visszahozna, de nem lehet.
Kész a leltár? Még sok tapasztalat van hátra, a tünet-tüntető szerek segítségével,
még sok gyümölccsel terhes, tartalmas év. Kerek, de nem lezárt életműről értekezünk.
A test hanyatlik, a szellem, az intellektus nem tart lépést vele. (Határ Győző, 88. életévében szellemileg fickós, ma is.) A költészet nemcsak a fölszakadt eget összefércelő
varázs, hanem a részletek föltárása, leszállás az anyagba, a lencse tágítása és szűkítése,
megannyi, az olvasmányokon, találkozásokon, faggatások során alakuló molekula.
A részlet egy mester kezében éppoly érdekes lehet, mint a nagy összefüggések, vagy a távolról megfigyelt egész. Az sem mindegy, hogy kikkel barátkozik, kikkel szimpatizál
ez a költő, mivel ítéleteiben olyannyira lényeglátó – a recenzióiban többnyire véka alá
rejti iróniáját –, hogy megtisztelésnek, sőt inkább kitüntetésnek veheti az alkotótárs,
ha Orbán róla ír. Kritikáiban tehát nem feszíti és feszélyezi őt a versíró én.
Jó, rossz, közepes? Orbán Ottó költői köre, tehát akikkel barátkozik, akikről ír,
akiket fordít, a kritikusok és a felvevőközönség véleménye szerint mind jó költő.
Önmaga is jobbára jó költeményeket ír – időnként kitűnőeket –, illetve a papírkosarában végzi a selejt, a közepes. Szigorú önmagához, mivelhogy a világhoz is az, és igen
nagy szerencséjére a legelső kritikusai a felesége és a lányai. Ők látják elsőnek verseit.
Ez kedves, bensőséges és azt mutatja, a szűk család belül van a varázskörön, Orbánnak
megadatott érett korára az a bensőséges szeretet, amit serdülőként nélkülözött. A varázskör költő és írótársai15 feltétlenül felismerik Orbán géniuszát, egy lépéssel kijjebb,
egy külsőbb körgyűrűn, a fordítók is. Mégis felmerül a kérdés, hogyan ítéljük meg, mi
a jó?
14
15

„A szeretet megolvadt formáit én csak vakon tapogathatom.”
„A lassan kelő kenyértészta élesztő értelmisége.”

2002. október

37

Mindenkiben működik az öncenzúra s ez a belső és külső tiltások között válogatva
futtatja a rögzítendő gondolatsorokat. Az átkosban kényszerű-kelletlen az öncenzúrának elsősorban politikai színezete volt. Manapság főleg a kispolitikára kell vigyázni:
kit bánthat meg, amit írok – ahogy róla írok –, hogyan érthető félre, akár végzetesen
is, a dolgok jelentése. Stilisztikailag: lévén hagyományőrző, jól érzem-e, alkalmazom-e
a lejtemet, hány asszonáncot, hány kínrímet bír el a strófám. Szemantikailag: sikerült-e
az életérzésnek azt a hangulati köntösét visszaadnom, melyre benső indíttatásom késztetett? Hangvétel szempontjából: kiirtottam-e sikerrel a pátoszt (esetleg csak a hamis
pátoszt), beleszórtam-e a versbe a gúny, az irónia fűszereiből annyit, hogy magam is
csettintsek nyelvemmel, olvasóim is? És így tovább…
Az önszelekcióval jól bánó költő mellé oda kell képzelnünk az értő közönséget is
– a lehetséges versolvasók egy hányadát –, akik többé-kevésbé felismerik, ki hogy bánik
a költészet formanyelvével, valamint ugyanannak az egyre elasztikusabb „szabályaival”
és gyakorlatával. A modern kritikai teóriák közül a legkevésbé kérészéletűnek a recepció-teória bizonyult. Már egy, a Firdusi hagyományon felnevelkedett perzsa sem
fogadja el maradéktalanul a mi európai költészetünk javát. Érdemes megszívlelni tehát
az egyik posztmodern irányág hozzáállását az irodalmi termékekhez. Először is
posztuláljuk azt, hogy az az elfogadható, helyesebben az elfogadott, melynek a szerző,
a hírnév, a körülmények, a véletlen, az érdek, sőt a szerencse – egyszóval egy bizonyos
tényező – érvényt szerez. (Feltehető, hogy a posztmodern csak divatnak bizonyul,
mint a futurizmus vagy a dada.) Még a varázskör egyes gyűrűinek kötelékében is fonat
az érvénytényező. Kiegészíti mindezt, ellent sem mond neki, hogy a világ – így az ízlés
is – egységesedik, bár a közös nevező, szükségképpen egy alacsonyabb kultúrfokon
van. Ellentmondásos azonban az, hogy míg az európai kultúra egységesedik, iszlám,
a maga belső megosztottságával egységesen áll ellen. Mégis azt hihetnők, hogy vannak
olyan értékek, amelyeket jóformán mindenki elfogad: az egészség jóságát, a levegő tisztaságát, a hozzátartozók szeretetét, a barátság szentségét, a család biztonságot adó mivoltát. Ha ezekre ráhangolódunk, az érvényszerzés marsallbotja a tarsolyunkban van.
Orbán Ottó többszörösen kitüntetett, ösztöndíjakkal ellátott, szélesedő körben
publikált, viszonylag széleskörben olvasott, a rádióban és a költészet egyéb pódiumain
szívesen hallgatott költő. Minek köszönhető népszerűsége? Egyrészt annak, hogy
a magyar költészet formai és szellemi hagyományait magáévá téve, a versírást virtuóz
módon és felelősségteljesen gyakorolja. Aligha lenne ez elég. Ám korunk egyik szürkébb hőse ő, aki nem feküdt le a rendszereknek, nyíltan nem is állt szembe velük, akit
félárvaságra ítélt a nácizmus, korlátozott mozgásra a balszerencse s aki – mivel se ez
a vallás, se az a hit, sem amaz a csoport nem mondhatta magáénak – magából csinált
pártot magának. Nem a politika, hanem a szuverén laterális gondolkodás egyszemélyes
pártját. Ennek a pártnak nincs manifesztója, nem támaszkodik semmiféle filozófiára,
bár Orbán egyes nézetei mintha Sartre és Camus között cölöpölnének. Vezéreszméje:
a valóság kegyetlen, ha teheted, keresd a napos oldalt. Élj, amíg tudsz, érd el azt, mit
másokat nem bántva elérhetsz.16
Harmad- és nem utolsó sorban: a ma embere azonosulni tud az Orbán versek
hangvételével. A Dunánál (neki)-fohászkodása egy mai költő szájából, patetikusan
hatna. A panteizmus nem nyert tért, a deizmusba vagy az ateizmusba vetett hitet kor16

„Nem nyomorítottam meg senkit, azért hogy engem megnyomorítottak.”

38

tiszatáj

társaink letáborozásnak, a „nyitottság hiányának” vélik. Az Orbán költemények kicsengése (mondanivaló aligha lenne itt helyes szó) az a fajta szkepticizmus, amely mármár egyik domináns életérzése a 21. század emberének: egyedül vagyok, lehet, hogy
vannak rajtam kívül égi és földi hatalmak, de nem segítenek. Vagy ahogy ő mondja:
„Magunkra maradtunk. Hétköznap hétköznap után.
Mi lesz velünk?”17 – kérdezi választott behatároltságával is talán legjelentősebb magyarhoni költőnk.

17

Erre nincs, nem lehet válasz, hisz ő maga a kérdőjelbe forrasztja magát, de van egy ironikus,
szürrealisztikus kitérő: „Az üdvösség titka nem más, mint másodosztályú francia költők fülzsírjával kenni a világ tengelyét.”

2002. október

39

Magyarok és horvátok – 900 év kapcsolatai
1102-ben koronázták horvát királlyá Könyves Kálmánt. Ettől kezdve 1918-ig
a magyar korona viselői horvát királyok is voltak, ami a két ország között úgynevezett perszonáluniót jelentett. Összeállításunkban a magyar–horvát kapcsolatok
900 évét idézzük.

KRISTÓ GYULA

A magyar–horvát perszonálunió kialakulása
A történeti szakirodalom perszonálunión olyan formációt ért, amikor két vagy
több, korábban önálló irányítású állam élére azonos uralkodó kerül, és ennek révén államközösség jön létre. Ebben az értelemben a perszonálunió kétségtelenül formai megjelölés, hiszen az elnevezés nem utal arra, hogy e kormányzati forma mennyiben érinti
a perszonálunió révén szuverén vezetését elvesztő állam(ok) önállóságát, ami természetesen sok tényező (egyebek mellett az időtartam) függvénye. Efféle perszonálunió állt
fenn pl. 1370–1382 között Magyar- és Lengyelország között, amikor Nagy Lajos magyar uralkodó foglalta el a lengyel királyi trónt. A magyar történelem első perszonáluniója a 11–12. század fordulója táján jött létre azáltal, hogy Magyarország királya került Horvátország élére. Az alábbi írás a magyar–horvát államközösség kialakulásának
történetét vázolja fel.
Magyarországon mindenki számára ismert, és ezt a magyar millennium közelmúltban zárult ünnepségsorozata méltón nyomatékosította, hogy a Magyar Királyság Szent
István 1001. évi koronázásával kelt életre. Sokakban ehhez az a tudat kapcsolódik,
hogy a közép-európai térség – nem számítva ide Németországot – első királysága
a magyar volt, ugyanis az első lengyel királyt 1025-ben, az első cseh királyt 1085-ben
koronázták meg, Ausztria mint korábbi őrgrófság pedig még hercegségi rangra is csak
1156-ban jutott. Ezzel szemben kétségtelen tény, hogy a Balti-tengertől az Adriáig húzódó régióban az első királyság Horvátországban kelt életre. Ez még akkor is igaz, ha
a hallatlanul szűk forrásanyag következtében a részletek hományosak és vitathatók.
A 9. század közepén fejedelemként uralkodott I. Trpimirről nevezték a horvát fejedelmi,
majd királyi család tagjait Trpimirovićoknak. Ami tehát a korai magyar történelemben az Árpádok, a lengyelben a Piastok, a csehben a Přemyslek dinasztiája, az a horvátoknál a Trpimirovićoké. A királyság létesítésére 925-ben került sor, Horvátország
első királya a Trpimir-leszármazott Tomislav volt, kezdetben bizánci vazallus, aki
azonban a Nyugat felé orientálódott, és király címét is a római pápától nyerte.
Tomislav királyságának kései és ezért bizonytalan nyoma maradt. Az első horvát és
dalmát királynak a 969–995 között uralkodott Držislav István tekinthető, aki Bizáncból kapott koronázási jelvényeket, amelyekkel megkoronáztatta magát.

40

tiszatáj

A 10. század közepén értesülünk Horvátország területi kiterjedéséről. A mai helyzettől erősen eltérően az akkori Horvátország egy szűk sávra terjedt ki az Adriai-tenger és a Gozd (Kapella) hegység között, vagyis területe a mai Horvátországének csak
töredéke volt. Még ezen megállapítást is korlátozni kell, hiszen az Adriai-tenger partvidékének egésze nem tartozott Horvárotszághoz, a városok és a szigetek ugyanis az
antik előzményre visszamenő Dalmácia néven ekkor Bizánc uralma alatt álltak. A 10.
századi Horvátország 14 igazgatási egységre (zsupára) oszlott, amelyből három az avar
idők emlékét idéző bán irányítása alatt állott. Jellemző, hogy csak a legjelentősebb
horvát uralkodóknak sikerült átmenetileg fennhatóságuk alá vonniuk Dalmáciát. Ez
következett be mind Tomislav, mind Držislav országlása idején. Érdemi változás ezt
követően sem állt be, a 11. század nagy részében Dalmácia továbbra sem tartozott
a horvát királyok tényleges uralma alá, afölött hol közvetlenül Bizánc, hol a keleti császárság felhatalmazásából hűbérese, Velence gyakorolt fennhatóságot.
A magyar–horvát kapcsolatok kezdeteit sűrű homály borítja. Kétes hitelű tudósítás
szerint a kalandozó magyarok Tomislav uralkodása alatt hadjáratot vezettek Horvátországba, de vereséget szenvedtek. A népi kapcsolatok meglétére utalhat, hogy a magyar „király” szó horvát eredetű lehet. Ez megfelel annak a ténynek, hogy a térség első
királysága a horvát volt. A 11. században az összeköttetések már dinasztikus formát is
ölthettek, illetve öltöttek. Egy kései tudósítás szerint Szent István fiával, Imrével
Krešimir horvát uralkodó leányát jegyezték el. Bár Imre herceg felesége személyét illetően ezt a változatot a magyar történettudomány általában nem tekintette megbízhatónak, és ehelyett előnyben részesítette az előkelőbbnek ítélt bizánci vagy lengyel házasságot, mégis a történelmi körülmények arra mutatnak: Imre horvát frigye látszik
a legvalószínűbbnek. A jegyesség, illetve a házasság feltehető idején, az 1020-as években
Horvátországban ugyanis valóban Krešimir – III. Krešimir (997–1030) – uralkodott,
leánya tehát királyleány volt, rangban méltó Imre királyfihoz. A kezdeti vallási bizonytalanság után Horvátország ekkor már egyértelműen a nyugati rítusú egyházhoz
tartozott, Magyarországhoz hasonlóan, ami megkönnyítette a dinasztikus összeköttetés létesítését. Hozzájárulhatott ehhez, hogy István Bizánc szövetségese volt, a horvátok pedig éppen ezekben az években Bizánc fennhatósága alatt álltak. Nem elhanyagolható szempont, hogy a Bizánctól függő Orseolo Ottó velencei doge Szent István
húgát vette feleségül, Ottó nőtestvérének viszont horvát férje volt. A következő házassági kapocs a 11. század második felében létesült a magyar és a horvát uralkodócsalád
között: I. Béla magyar király leányát, Ilonát (horvátul Lijepát, vagyis I. Géza és Szent
László magyar királyok húgát) Zvonimir horvát király vette nőül. Ez a frigy a magyar–horvát perszonálunió közvetlen előtörténetéhez tartozik.
Zvonimir bán 1075-ben hatalmi puccs révén került a horvát trónra, pápai legátus
koronázta királlyá, ennek fejében Zvonimir pápai hűbért vállalt. (Az erős pápai hatalom ekkortájt Magyarországot is szívesen látta volna vazallusai táborában, de a magyar
királyok – bár belső és külső nehézségeik közepette jól jött volna nekik a hathatós pápai támogatás – elutasították ezt.) Zvonimir 1089. évi halála válságot idézett elő Horvátországban. Rövid időre az utolsó Trpimirović, III. István foglalta el a trónt, de
a következő évben ő is elhunyt. A belviszályok tovább élesedtek, névlegesen Zvoninir
özvegye, Ilona lépett a trónra, aki a mögötte álló hatalmi csoportosulás támogatásával
azonnal bátyja, Szent László király segítségét, azaz beavatkozását kérte. A magyar
uralkodók lassan száz év óta rendkívül mérsékelt, visszafogott külpolitikát folytattak,
ami alapvetően a bizonytalan és gyakori válságokkal terhes belviszonyokkal, végső fo-

2002. október

41

kon a Magyar Királyság gyengeségével magyarázható. Annak a három évtizedes konszolidációnak, ami László és Ilona apjával, I. Bélával vette kezdetét, és több utóda alatt
folytatódott, az első eredményei 1090 táján már mutatkoztak.
László 1091-ben – a magyar királyok közül legelőször – már mert arra vállalkozni,
hogy idegen ország belügyeibe hatalmi úton, azaz fegyveresen beavatkozzék. Egy efféle akcióhoz a nemzetközi viszonyok is kedveztek. László tehát seregével elindult
délnyugati szomszédja felé. Magyar- és Horvátország azonban akkor nem úgy volt
szomszédos egymással, mint ma, amikor az államhatárok öszeérnek. Horvátország
északkeleti határa a Gozd hegységnél húzódott, a Magyarország fennhatósága alatti terület pedig ebben az irányban a Száva folyónál ért véget. A Gozd és a Száva között az
ún. „senki földje”, vagyis egyik hatalom által sem védett, gyéren benépesült vidék feküdt, pogány lakossággal. A hadjárat eredményéről László királynak a Monte Cassino-i
apáthoz 1091-ben intézett levele tájékoztat. A magyar uralkodó azt írta Oderisiusnak,
hogy szomszédok lettek, „minthogy már csaknem egész Szlavóniát elfoglaltam”.
E Szlavónián természetesen nem a későbbi Szlavónia (vagyis a Gozd és a Dráva közti
térség) értendő, hiszen erre a régióra az önálló horvát állam fennhatósága nem terjedt
ki. Számos adat mutatja, hogy a 11. században Szlavónia vagy Szlavínia nem jelentett
többet, mint szlávok lakta vidéket, és a konkrét viszonyoktól függően vonatkozhatott
más és más térségre. Két példa ennek igazolására. Képi ábrázolásokon a III. Ottónak
hódoló személyek Germániát, Galliát, Itáliát (Rómát) és Szlavíniát szimbolizálják.
A század közepén Berno reichenaui apát a III. Henrik német uralkodó által alávetett
vagy megzabolázott országok sorában említi Csehországot, Szlavónia népét, Magyarországot, Burgundiát és egész Itáliát. Ez utóbbi esetben Szlavónia Lengyelországot jelenti. Ezek alapján semmi kétség nem lehet, hogy a Szent László levelében említett
Szlavónia csakis Horvátországra vonatkozhat, az itáliai Monte Cassinóval való szomszédság említése pedig csak akkor helyénvaló, ha a magyar király már 1091-ben kiért
az Adriai-tengerhez.
László minden további esetleges katonai akciójának egy, Magyarországot ért kun
támadás vetett kényszerű véget, emiatt a királynak sürgősen vissza kellett fordulnia
a horvát területről. László ebben a helyzetben – nyilván saját személyét képviselendő –
unokaöccsét, I. Géza fiát, Álmost tette meg horvát királlyá. A Trpimirovićok trónjára
tehát Árpád-házi herceg ült. Ez a perszonálunió közvetlen előfoka. A két ország uralkodója ugyan még nem azonos személy, de a katonailag legyőzött horvát állam élére
a hódító személyes képviselője, családtagja került. Álmos négy-öt esztendeig maradt
ebben a méltóságban. Minden bizonnyal ennek a néhány évnek a fejleménye a zágrábi
püspökség felállítása, amelynek védőszentjéül az első magyar királyt, Szent Istvánt választották. László azzal a szándékkal állította fel ezt az egyházmegyét, hogy a vidék
bálványimádásnak hódoló (vagyis pogány) népét a kereszténység útjára vezesse. Mivel
e területen szláv nyelvű népesség élt, Zágráb első püspökéül egy cseh (tehát szláv
anyanyelvű) személyt állított. A zágrábi egyház szolgálónépeit a Száváig elnyúló Somogy és Zala megyéből biztosította. A zágrábi püspökség szoros kötődése a magyar
egyházi hierarchiához világosan jelzi a magyar uralom hatékonyságát 1091 után a trpimirovići Horvátország területén. A magyar fennhatóság egyelőre azonban csak Horvátországra terjedt ki, Dalmáciára nem, amely bizánci uralom alatt állt. A László halála utáni rövid időszakban, amikor Kálmán és Álmos versengett a magyar királyi trónért, Svačić Péter, egy helyi előkelő ragadta magához a hatalmat horvát területen.
Amint azonban Kálmán megszilárdította uralmát, a horvát kérdés is új perspektívába

42

tiszatáj

került. Kálmán a magyarországi hercegséggel elégítette ki hataloméhes öccsét, Álmost,
ami vonzóbb lehetett számára, mint a horvát királyság. Ezzel a Horvátország feletti
magyar uralom Álmos helyett Kálmán érdekkörébe esett. A magyar király legkésőbb
1097-re megfosztotta uralmától Svačić Pétert, és ez év tavaszán az adriai-tengerparti
Fehérvárott várta a tenger túlpartjáról normann feleségét.
1097 és 1102 között átmeneti állapotban volt Horvátország. Ténylegesen magyar
uralom alatt állt, de ez nem volt jogi keretek révén szentesítve. A helyzetnek kényes
jelleget kölcsönzött az a körülmény, hogy Magyarország a horvát hódítással lényegében pápai hűbért foglalt el. Hogy ez mekkora pápai felháborodással találkozott, jól
mutatja, hogy emiatt László már 1091-ben kénytelen volt felhagyni pápapárti irányvonalával, és a császárpárti irányzathoz csatlakozott. Kálmán még ezt a lépést sem tehette meg, hiszen hazai riválisa, Álmos a császár politikai táborának tagja volt. Ez
a magyar királyt óvatosságra intette, hiszen nem vállalhatta, hogy a térségben érdekelt
valamennyi hatalommal (a Német-Római Császársággal, a Római Pápasággal, Bizánccal, illetve Velencével) egyszerre ellenséges viszonyba kerüljön. Álmosnak a királyi hatalom megragadására irányuló mozgolódásán kívül bizonyára ilyen megfontolás is szerepet játszott abban, hogy a Bizánc megbízásából Velence által védett Dalmácia elfoglalására Kálmán ekkor nem tett kísérletet.
Hogy miként rendeződött Horvátország jogi helyzete, azzal kapcsolatban hosszú
időn keresztül meghatározó jelentőségű volt egy olyan szerződésszöveg, amely Spalatói Tamás 13. századi dalmát történetíró latin nyelvű történeti munkájának függelékeként maradt ránk. Ez szó szerinti magyar fordításban ezt tartalmazza: „Kálmán,
László magyar király fia az országban apja helyén állván, és mivel igen bátor volt, elhatározta, hogy egész Horvátországot saját uralma alá veti egészen a dalmát tengerig.
Hadseregével a Dráva folyóig vonult, a horvátok pedig, hallván a király érkeztét, sereget gyűjtöttek, és harcra készülődtek. A király erre, értesülvén összegyülekezésükről,
követeket küldött, azt akarva, hogy jóindulatúan fogadják azokat, és akaratuk szerint
megegyezzék velük. A horvátok pedig, hallva a király úr követségéről, tanácsot tartottak, valamennyien egybehangzóan elfogadták, és 12 bölcsebb nemest küldtek Horvátország 12 törzséből, tudniillik Guran comest a Kačićok, Ugrin comest a Kukarok,
Marmognia comest a Šubićok, Pribislav comest a Ćudomirićok, György comest a Snačićok, Péter comest a Mogorovićok, Pál comest a Gusićok, Márton comest a Karinjanok és Lapčanok, Pribislav comest a Polečićek, Obrad comest a Lačinićek, János comest a Jamometićek, Mirognus comest a Tugomirićek nemzetségéből. Ezek a király
úrhoz érkezve illő tiszteletüket nyilvánították. Miután pedig a király úr békecsókkal
és tisztelettel fogadta őket, ilyen egyezségre jutottak: »A fent mondottak közül mindegyik békésen és zavartalanul tartsa a saját javát. Egyikük se, valamint embereik se fizessenek a királyi felségnek adót. Csak annyival tartozzanak neki, hogy amikor mások
királyi határaira törnek, amennyiben a király úr értük küld, akkor saját pénzükön és
költségükön a fent említett nemzetségenként legfeljebb tíz fegyveres lovassal tartozzanak felvonulni a Dráva folyóhoz, innen pedig Magyarország felé addig maradjanak
a király úr költségén, ameddig a hadjárat tart.« És ezt rendezték el megváltásunk 1102.
esztendejében”. E dokumentumot nevezte a későbbi kutatás pacta conventának, amelynek nyilvánvaló sugallata az: a horvátokat a magyar király a 12. század elején nem
erőszakkal vetette alá, nem fegyveresen hódította meg, hanem békésen megegyezett
képviselőikkel, s a kedvezmények révén ennek nyertesei a horvát előkelők voltak.

2002. október

43

Az elmúlt évtizedekben teljesen bizonyossá vált, hogy hamisítványról van szó, amelyet a 14. században készítettek. A szöveg minden egyes eleme nyilvánvalóan vall erről.
1102-ban természetesen pontosan tudták, hogy az éppen uralkodó Kálmán király nem
fia volt Lászlónak. Jóval ezt követően gondolhattak arra, hogy a magyar királyok
László–Kálmán sorrendje egyszersmind apa–fiú viszonyt is jelöl. A magyar–horvát viszonyban a Dráva folyónak nem volt még ekkor semmiféle szerepe, majd csak a 13. századi fejlemények avatták a Drávát afféle belső határfolyóvá Magyarország és egész Szlavónia bánsága között. Az, hogy a 12 család legtöbbjével későbbi időben találkozunk,
nem jogosít fel annak feltételezésére, hogy ha nem is ebben a formában, de efféle megegyezés (pacta conventa) mégiscsak létezhetett Kálmán magyar király és a horvát urak
között. Mivel újabb kutatások révén azt is tudjuk, hogy a 13. században a latin Európában (ahová a horvát területek is tartoztak) kialakult a nemzet a maga mítoszteremtő
eszmevilágával, a pacta conventában a horvát nemzet létére vonatkozó bizonyítékot
láthatunk, amely saját múltját történelemhamisítás révén kívánta megszépíteni.
A valóság ennél sokkal prózaibb. A már amúgy is magyar hódítás áldozatául esett
Horvátország jogi helyzetét Kálmán király a 12. század elején rendezni kívánta, és ennek érdekében 1102-ben Tengerfehérvárott horvát királlyá koronáztatta magát. A magyar–horvát perszonálunió lényegében ezzel a koronázási aktussal jött létre, hiszen ettől kezdve hosszú évszázadokon át a két országnak közös uralkodója volt, a mindenkori magyar király uralkodói titulusába felvette a Horvátország királya címet. A perszonálunióban Magyarország primátusa érvényesült, hiszen a magyar király serege hódította meg Horvátországot és nem a horvát királyé Magyarországot. Azt persze nem
lehet kizárni, sőt akár valószínűnek is tekinthetjük, hogy a koronázás kapcsán párbeszéd folyt a magyar király és a horvát előkelők között, valamiféle alapelvekben
nyilván megállapodhattak, de ezekről semmi biztosan nem tudunk, legfeljebb egy negatívumot: nem azt és főleg nem úgy tartalmazták, amit és ahogy a 14. században hamisított szöveg el akart velünk hitetni.
Ha egy efféle párbeszéd révén létrejött status quót (amiben a döntőbb szava inkább
a magyar királynak volt, nem pedig a horvát előkelőknek) mégis körvonalazni szeretnénk, akkor nagy tévedés kockázata nélkül két mozzanatra gondolhatunk. Egyrészt
a király a maga képében bánt állított a frissen alávetett terület élére, aki ott az uralkodó
érdekeit képviselte, tehát helytartónak számított. Másrészt Kálmán bizonyos garanciákat adhatott a horvát uraknak, amit a középkori terminológia szabadságnak nevezett.
Ezt az a körülmény is gyámolítja, hogy amikor 1105-ben Kálmán ugyancsak fegyveresen elfoglalta Velence (végső fokon Bizánc) ellenében Dalmáciát, hasonlóképpen járt
el. Uralmi címe a Dalmácia királya titulussal bővült, a bán fennhatósága Dalmáciára is
kiterjedt. Ami pedig a dalmát városoknak engedélyezett szabadságokat illeti, itt – szemben a horvát viszonyokkal – már biztos adatok állnak rendelkezésünkre. Kálmán
1108-ban Trogir (Trau) polgárai számára biztosította az adómentességet, valamint korábbi jogaikat a püspök és a világi elöljáró (comes) választására, továbbá engedélyezte,
hogy régi törvényeik szerint éljenek. Hasonló jogokat nyert Split (Spalato) és Zadar
(Zára) is. Amikor Kálmán 1111-ben Zadarba bevonult, esküvel fogadta, hogy Dalmácia
régi kiváltságait megtartja. A gyakorlat azt mutatta, hogy Kálmán háromévente személyesen megjelent új uralmi területén.
Összességében az állapítható meg, hogy a Magyar Királyságon belül kivételezett
helyzetbe a 12. század elejétől kezdve csak a trpimirovići Horvátország (tehát a Gozd
és az Adriai-tenger közti keskeny sáv), valamint Dalmácia (a tengerparti városok és

44

tiszatáj

a szigetek) került. E két térség számára Kálmán biztosította régi törvényeik (szokásjogaik) érvényét, és utódai sem tértek el ettől. Míg a Gozdtól északkeletre a Dráváig
húzódó területen – ha lassan is – a 12–13. században megjelentek a magyar intézmények, addig a Gozdtól délnyugatra semmi ilyesmivel nem találkozunk. A tengerparton
az erős és fejlett dalmát városok – a hódítók (Bizánc, Velence, Magyarország) gyors
változásai ellenére is – évszázadokon át a maguk zárt, befelé forduló életét élték. Horvátországban és Dalmáciában a magyarországi várszervezet, illetve vármegyerendszer
nem vert gyökeret. Sem nemesi megyék nem alakultak ott, sem megyei közgyűlések
nem ültek össze. Adózási tekintetben is különállást tapasztalunk, ott nem szedték sem
a Szlavóniára olyannyira jellemző nyestbőradót (marturina vagy kunovina), sem a tributumot. Katonai téren szintén megfigyelhető a horvát különállás. Gyakorta emlegetik a források a horvát hadsereget, külön szabályozták a katonaállítási kötelezettséget.
A magyarországi és a horvát-dalmát igazságszolgáltatás különbségeire, a régi jog (szokásjog) továbbélésére az oklevelek „Horvátország szokása szerint” kitételei utalnak.
Nem a pacta conventa teremtett tehát saját jogot a horvát előkelőknek, hanem
a pacta conventa hamisításáig, a 14. század közepéig eltelt évszázadok alatt kialakult,
a magyar királyok által Horvátországnak biztosított szabadságjogok kerültek be a fiktív
egyezmény koholt szövegébe. A magyar–horvát perszonáluniót a 11–12. század fordulóján a fentebb vázolt konkrét történelmi helyzet hozta létre, amelyet fegyveres hódítás előzött meg. Érdekes, hogy ezt mind a magyar, mind a horvát történeti tudat elhallgatta, mással helyettesítette. A magyar krónikás hagyomány – a gyűlöletes figuraként ábrázolt Kálmán érdemeit elhallgatva – Lászlónak tulajdonította Dalmácia és
Horvátország megszerzését, és ebben döntő szempontnak azt tekintette, hogy testvére,
Ilona révén örökség jogán őt illette meg, bár a krónikás elismerte, hogy a maga uralma
alá hajtotta azon területeket. A horvát nemzeti tudat a 14. században számára kedvezőbbnek ítélte az ország függetlenségének megegyezés révén (tehát önkéntes vállalással) történt csorbítását mint a nyílt fegyveres hódoltatás, a legyőzetés beismerését, és
ezért alkotta meg a pacta conventát. 2002-ben tehát nem a pacta conventa, hanem
a magyar–horvát perszonálunió 900 éves évfordulójára emlékezünk.

FONTOSABB SZAKIRODALOM
Deér József: A magyar–horvát államközösség kezdetei. Jancsó Benedek Társaság kiadványai. 2.
Budapest 1931.
Nada Klaić: Povijest Hrvata u ranom srednjem vijeku. Zagreb 1975.2
Kristó Gyula: A feudális széttagolódás Magyarországon. Budapest 1979.
Stjepan Anatoljak: Pacta ili concordia od 1102 godine. Zagreb 1980.
Makk Ferenc: Magyar külpolitika (896–1196). Szegedi Középkortörténeti Könyvtár. 2. Szeged
1996.2
Font Márta: Megjegyzések a horvát–magyar perszonálunió középkori történetéhez. In: Híd
a századok felett. Tanulmányok Katus László 70. születésnapjára. Főszerk. Hanák Péter.
Pécs 1997. 11–25.
Rokay Péter: Délszlávok. In: Európa és Magyarország Szent István korában. Szerk. Kristó
Gyula–Makk Ferenc. Dél-alföldi évszázadok. 12. Szeged 2000. 207–218. (E művek jegyzeteiben és bibliográfiáiban további irodalommal.)

2002. október

45

HEKA LÁSZLÓ

Közös hõseink
A horvát történelem szerves része a magyarnak, éppúgy ahogy a 900 éves közös államiság során a horvát hősök, szentek, tudósok, művészek egyben magyarok is voltak.
Elég csak megemlékezni Corvin Mátyás korszakára, amikor a magyar udvarban
a dalmáciai horvát művészek zöme is ténykedett, sőt a politikai életben is számos horvát
személyiség a legjelentősebb feladatokat látta el. A mohácsi vész előtti és utáni időszakban számos csatát közösen vívták meg a horvát nemzetiségű harcosok a mieinkkel
együtt és a horvát vér a magyarral együtt folyt a harctéren a magyar (és horvát) állam
megvédéséért. Brodarich István (Stjepan Brodarić), Fráter György (Juraj Utišenić),
Dudics András (Andrija Dudić), Statileo János (Ivan Statilić), Janus Pannonius (Ivan
Česmički), Verancsics Antal és Faust (Antun i Faust Vrančić), valamint a Draskovich,
(Drašković), Frangepán (Frankopan), Zrínyi (Zrinski), Grassalkovich (Grašalković),
Festetich (Feštetić), Patachich (Patačić), Keglevich (Keglević), Kolonich (Kolonić), illetve Erdődy, Batthyány, Esterházy stb. családok egyaránt horvátnak és magyarnak
tekintendők, holott természetesen az Erdődyék, Batthyányék vagy Esterházyék magyarságát senki sem vonja kétségbe. Természetesen a közös múltunkhoz tartozik Jellasics József báró is, aki ugyan a magyar állam szempontjából negatív hősként szerepel,
míg a horvát történettudomány „még keresi a helyét”.
Már Jellasics esetéből kiindulva tapasztalhatjuk, hogy a 816 éves közös múltunkban
a sok jó mellett voltak periódusok, amikor a viszonyunk kevésbé volt felhőtlen.
Azonban be kell vallani, hogy az 1848 évi eseményeket beszámítva a horvát és a magyar ember soha nem harcolt egymás ellen, hanem mindig csak együttesen a közös ellenséggel szemben. A délszláv állam idején a politikusok és a történetírók a magyar–
horvát, és egyébként az egész monarchiabeli viszonyt minél sötétebb árnyalatban igyekeztek lefesteni, aminek természetesen ideológiai és politikai indíttatásai is voltak.
A cél az volt, hogy az emberekkel „megértessék”: a délszláv állam „sokkal jobb megoldás”, mint amilyen a Monarchia volt. Éppen ezért a magyar–horvát, illetve osztrák–
horvát konfliktusokat helyezték előtérbe, és ugyanakkor a „szerb–horvát testvériséget” szorgalmazták. Azonban e tevékenységben még – az amúgy délszláv gondolkodású – Jellasics báró is nemkívánatos személynek tűnt. Amikor 1949-ben egy éjszaka
során elszállították a zágrábi főtérről (Jellasics-platz volt évtizedekig a neve) Jellasics
többmázsás lovasszobrát a jugoszláv karhatalmi szervek, még népszerűbbé tették
a bánt, aki már nem csak a Horvátország egyesítésének élharcosa, hanem a kommunizmus- és a Jugoszlávia-ellenesség szimbóluma is lett. Természetesen ő egyik sem lehetett
ezek közül, de a nép emlékezetében – Zrínyi és Frangepán család mellett – ő lett
a horvát függetlenség jelképe.

A török veszély árnyékában
A kereszténységet a horvátok a szlávok közül talán elsőként vették föl, amiben jelentős szerepe volt a frank hittérítőknek. A horvát hisztoriográfiában hivatkoznak
arra a 680-ban a Szentszékkel megkötött háborúellenes szerződésre, amelyben meg-

46

tiszatáj

ígérték a pápának, hogy elsőként senki ellen nem kezdeményeznek háborút, és hogy
támadó hadjáratban soha nem vonulnak, csakis a saját területeiket védelmezik. Erről
tanúskodik VII. Konstantin bizánci császár is, aki azt írta, hogy a Szentatya megáldotta
a horvátokat. Mégis, kénytelenek voltak gyakran harcolni a határaik megvédése érdekében.
Az őshazájukban, az egykori római tartományban, Dalmáciában Velencével folytattak komoly harcokat, majd amikor a 15. században Luxemburgi Zsigmond király
beleegyezett, hogy az Adriai-tenger keleti partját a Velencei Köztársaság uralja, a horvát földeket újabb veszély fenyegette. A Balkáni-félszigetre ugyanis betört a török, és
Szerbiát, majd Bosznia-Hercegovinát meghódítva pusztító hadjáratokat folytatott Horvátországban is. A buzgó katolikus horvátok elhagyták a török által megszállt területeket (Horvátország egyes területeit és Bosznia-Hercegovinát). A bosnyák ferencesek
vezette néptömeg nem volt hajlandó áttérni az iszlám vallásra, inkább elmenekült, és
otthonra előbb Horvátország szabad területein, majd miután azokon is utolérte őket
a török, Dél-Magyarországon leltek. Szabadka, Baja és Szeged városokban telepedtek le,
és Szegeden például a „négy szegedi nemzet” egyikét képezték.1
Amikor 1453-ban a török elfoglalta Konstantinápolyt, Calisto pápa keresztény hadjáratra hívta fel a keresztény nemzeteket. A horvátok a magyarokkal azonos oldalon
harcolva kivették a részüket a harcmezőn. 1456 júliusában Nándorfehérvárban a keresztények fényes győzelmet arattak a 150 ezer fős török sereg fölött. Szent Kapisztrán
János ferences atya vezetése alatt nagyszámú horvát katona szerepelt a védőseregben.
Ivan Kapistran (Giovanni da Capestrano) 1456-ban halt meg Újlakon, a mai horvátországi Ilok városának kolostorában, és ott is temették el. Ezért a horvátok részben saját szentjüknek is tekintik.
A török elleni harcok főleg a 16. és 17. században voltak, amikor a horvátok számtalan várat és falut vesztettek el. Nem csoda, hogy ezt a két évszázadot olykor „duo
plorantes saecula Croatiae”-nek („Horvátország két siralmas évszázada”) nevezik a horvátok. A legnagyobb csapás a horvátokat 1493-ban érte, amikor a korbáviai mezőn
– Derencsényi Imre horvát bán vezetése alatt – elvérzett a horvát nemesség színe-java.
A csatában a Jakub pasa vezette sereg diadalmaskodott, a horvát részről elesett tízezer
harcos, még háromezren – Derencsényi bánnal együtt – fogságba estek, és gyalog
kényszerültek menni Konstantinápoly felé, ahol a bán egy idő után meghalt. A csatatérről mindössze kétezren menekült el a horvátok közül. A török krónikás megjegyezte, hogy ezúttal a törökök kevés horvátnak vágták le a fejét, mert a szultán megígérte, hogy a fej helyett minden levágott orrért egy aranypénzt fizet.2 Ha figyelembe
vesszük Horvátország akkori csekély számú lakosságát (Dalmácia már a Velencei Köztársaság birtoka volt), akkor tapasztalhatjuk, valójában mekkora veszteség volt ez a vereség (és több mint tízezer férfi halála) a horvátok számára. A következő 100 évben
a török ostromolta a horvát határokat, és a horvátok a magyarokkal együtt élethalálharcot vívtak együtt a határok megvédése érdekében, igaz, nem túl nagy sikerrel, egészen 1593-ig, amikor Sziszeknél a keresztény hadsereg győzelmet aratott. X. Leó (Giovanni Medici) pápa 1519-ben „Antemurale Christianitatis”-nak („a kereszténység előfala”) nevezte el Horvátországot, jelezve, hogy mekkora veszély fenyegeti egész Eu1
2

Heka László: A szegedi dalmaták, Gold Press, Szeged, 2000., 90.
Heka László (Ladislav Heka): Hrvatsko-Madjarski povijesni kalendar, Croatica, Budapest,
2001. 171–172.

2002. október

47

rópát. A közel 400 évig elhúzódó törökellenes harcokban kitűnt számtalan horvát
harcos, de ezek közül néhány nevet megörökített a horvát és a magyar történelem
egyaránt. Érdemes egyebek közt megemlíteni Marko Skoblić nevét, aki Zimony védőjeként tűnt fel. Őt a törökök megkötözték, majd vad elefánt alá vetették, mert nem
volt hajlandó törökké válni és meghódolni a szultán előtt. A zenggi kapitány Petar
Kružić, aki 15 évig hősiesen védte az ostromlott Klis várát, Jurisich Miklós főkapitány,
aki 1532-ben 700 horvát harcosával megállította a Bécs felé haladó Szulejmán szultán
140 ezer katonáját, illetve Zrínyi Miklós (Nikola Šubić Zrinjski), aki 1542-ben megmentette 400 horvát katonájával Pestet, szintén említésre méltóak. Mégis a szigetvári
hőstett az, amit a horvát és a magyar írók, művészek leginkább megörökítettek műveikben. A 2500 fős horvát és magyar hősből álló Zrínyi Miklós (volt bán) vezette sereg
Szigetvárnál megállította az Európa hódítására indult 100 ezer fős török sereget. A későbbiek során kitűnt Erdődy Tamás horvát bán, aki Sziszeknél vezette a horvát sereget, és nagy diadalt aratott. Ezzel a győzelemmel fordulóponhoz érkezett a török és
a horvát–magyar sereg közötti háború. Ettől kezdve a keresztények egyre több sikert
értek el a hadszíntéren. A felsoroltak közé kerül III. Draskovich János (Ivan Drašković) horvát bán, az egyetlen horvát, aki magyar nádori kinevezésben is részesült.
A bánt a „defensor Croatiae” elnevezést érdemelte ki. Zrínyi Miklós és Péter hőstettei
közismertek, de nem maradnak le Karlovich János (Ivan Karlović), Keglevich Péter
bán (Petar Keglević), Frangepán Kristóf (Krsto Frankopan), Lenkovics János tábornok
(general Ivan Lenković), Orlovcsics Gergely kapitány (kapetan Grgur Orlovčić), Thallóczy Mátyás bán (Matko Talovac), gróf Zrínyi György (knez Juraj Zrinski), Horváth
Márk főparancsnok (zapovjednik Marko Horvat Stančić), Erdődy Péter bán, Marko
Mesić, katolikus pap, fra Luka Ibrišimović ferences atya… sem.
Kjafija, török filozófus a „Nizam ul Alem” („A világ rendelete”) című művében
megjegyzi a horvátokról, hogy kiváló harcosok, akik lenézik a gyávákat, és azt tanácsolja a törököknek, hogy tanulják meg tőlük a háborúzás művészetét, ha győztesek
akarnak lenni. A harcmezőn bemutatott hőstetteik miatt a horvát katonákat kedvelték
az uralkodók. A harmincéves háború (1618–1648) során Richelieu bíboros kérésére
Bonnet vitéz a horvát lovas katonákból egy külön francia könnyű lovas egységet hozott létre. XIII. Lajos francia király létrehozatta a „Royal cravatos” nevű gárdát, amelyet horvát katonák alkottak. Nyakukban kendő volt, és éppen róluk kapta a nyakkendő (cravatt) a nevét. A XIX. század elején megalakult a „Regiments croats”.
Marmont marsall jegyezte föl I. Napóleon császár szavait: „Soha nem voltak bátrabb és
jobb katonáim” és „Horvátok a világon a legjobb harcosok. Ha 100 000 horvát katonám lenne, meghódítanám az egész világot”.
Íme tehát a legnagyobb horvát (és magyar) hősök sora:
BERISZLÓ PÉTER (Petar Berislavić)
Az egyik legjelesebb horvát család sarja volt. Trauban (Trogir) született és ott élte
le a gyermekkorát, majd a papi pályát választotta, és szolgálatot Magyarországon kapott. Kanonok volt, majd a kalocsai érsek, illetve Jagello Ulászló nevében diplomáciai
szolgálatot teljesített. 1509-ben veszprémi püspök, 1512-ben pedig várnai perjel lett,
majd 1513-ban horvát báni kinevezést kapott. Teljes odaadással harcolt a török ellen,
olyannyira, hogy még a birtokainak egy részét is eladta a sikeresebb védelem érdekében. Néhány fényes győzelmet aratott, ezért Európa-szerte tudomást szereztek róla,
X. Leó pápa pedig személyesen megajándékozta megáldott karddal és palásttal. Egyéb-

48

tiszatáj

ként a pápa volt az, aki támogatta pénzzel és imákkal a keresztények harcát, és Európa
többi uralkodójától is kérte, hogy segítsenek a horvátoknak, de azok többnyire némák
maradtak.
Beriszló Péter hét évig harcolt kisebb-nagyobb sikerrel. 1520 nyarán a török megtámadta a horvát határokat Una folyótól egészen a tengerig. Az egyik csatában 1520.
május 20-án a horvát bán a 300 fős seregével szétkergette a 800 fős török sereget. Az
üldözésük során a bán két katonájával a 60 fős török katonaság csapdájába esett, és
hősi küzdelem után elesett. Néhány órával a halála után a pápa bíborossá nevezte ki,
hiszen nem tudta, hogy Beriszló Péter ekkor már halott volt.
A horvát humanisták barátja és támogatója volt, így a horvát irodalom atya, Marko
Marulić halálát követően megjegyezte, hogy a bán „elesett a hitetlenek kezétől, akiket
korábban mindig legyőzött”.3
KRUZSICS PÉTER (Petar Kružić)
A zenggi kapitány és Klis várának parancsnoka már 1513-ban katonai szolgálatot
teljesített. Beriszló Péter bán halála után Klisa várában a katonai parancsnoki tisztség
mellett a civil hatalom is az ő kezében összpontosult. A hírnevét Klis várának közel 15
évig tartó sikeres védelmének köszönheti. A török számára ez a vár bevétele geostratégiailag volt fontos. 1524-ben Mustafa török vezér bekerítette Klist, amely az ivóvíz és étel nélkül maradván is sikeresen ellenállt. Ugyanis az ostrom előtt Kruzsics kapitány Zenggbe ment, és ott 1500 gyalogost és 60 lovas katonát toborzott. Csak éjszaka evezve a tengeren érkezett ez a legénység április 10-én Solinig, ahol partra szálltak, és Klis felé indultak. Teljes mértékben sikerült meglepniük a török sereget, és
szétverték a több ezer fős török sereget. II. Lajos királyunk a hőstettért kitüntette
Kruzsicsot, valamint a másik kapitányt, Orlovcsics Gergelyt, és nekik adományozta
Breznica kastélyt (Kőrös vármegye).
A mohácsi vész után még nagyobb nyomás hárult Klis várára. A Habsburg-házi királyok arra kérték Kružićot, hogy irányítsa az életet a várban, és tartsa be a jószomszédi viszonyt a törökkel és a Velencével, akik a környező szárazföldet és a tengert is
uralták. Ehelyett Kruzsics engedélyezte, hogy a kiéhezett legénysége időnként kalózként szerezzen magának élelmet, kifosztva a török vagy velencei hajókat. Az 1530-as
években Kruzsics jelentős számú boszniai menekültet fogadott be a várba, és ezekből
alakul ki majd a hírhedt „uskok” (beugró) csoport, akik egyre nagyobb területen élve
rablótámadásokban vettek részt a területet megszálló törökök és velenceiek ellen. Hivatalosan ők Kruzsics katonái voltak, de mivel élelmet nem tudott biztosítani számukra, engedélyezte, hogy azok „találják fel magukat”. 1532-ben Kruzsics rövid időre
elhagyta a várat, mire a török a velencei Niccolo Querini vezetésével elfoglalta azt, de
Kruzsics Anconából 2000 fős seregből álló segítséggel hazatérve ismét visszaszerezte
Klist. A vár egyébként VII. Kelemen és III. Pál pápák támogatását élvezte, olyannyira,
hogy még Szulejmán szultán is kijelentette, hogy Klis „pápai város”.
1536. augusztus végén a nagy török sereg ismét körbezárta Klist, majd 1537 márciusában a vár segítségére érkezett Ferdinánd király háromezer fős német serege, valamint 700 olasz katona, akiket III. Pál pápa küldött. A kezdeti sikerek után Kruzsics
kapitány vezette keresztény sereg mégis visszavonulásra kényszerült. A kapitány utol3

Heka László (Ladislav Heka): Znamenite osobe i obitelji iz hrvatsko–madjarske povijesti,
Godišnjak Hrvatskog glasnika 1997. Csáktornya, 1997. 33–56.

2002. október

49

sóként igyekezett beszállni a partról távozó hajóba, de a törökök elfogták és levágták
a fejét. Ezt követően március 12-én Klis elfogadta a török fennhatóságot.
Šimun Glavić horvát krónikás megjegyezte: „1537. Ebben az évben a török elfoglalta Klist, és ekkor elesett a jó vitéz Kruzsics. Mindezt okozta, és a várost a kezébe
vette az eltörökösödött sebenikoi lakosunk, Murat.”4
JURISICH MIKLÓS (Nikola Jurišić)
Tíz nappal azt megelőzően, hogy a királyi székbe ült volna, I. Ferdinánd kinevezte
a zenggi Jurisich Miklóst főkapitánynak és tanácsadójának. A horvát származású
Jurisich megfelelő tudással és bölcsességgel teljesítette a katonai és diplomáciai feladatokat az 1545-ben bekövetkezett haláláig.
A hadszíntéren a hírnevét 1532-ben szerezte Kőszeg sikeres megvédésével. 700 horvát katonájával megállította Szulejmán szultán 140 ezer fős seregét, amely Bécset tűzte
ki célul meghódítani. Jurisich a 28 könnyű és 10 nehéz fegyverrel fölszerelt lovasával
Bécsbe kellett hogy utazzon és csatlakozzon a császár seregéhez. Mivel a város falai
mögé jöttek az idősek, nők és a gyermekek védelmet kérni, Jurisich úgy döntött, öszszeállít egy 700 fős alakulatot, amellyel szembeszáll a törökkel. Erről értesítette a császárt. Az I. Ferdinándhoz írt levelében Jurisich Miklós közölte: „Bátorkodom védeni
ezt a kis és gyenge várost a török erő előtt, nem ezért mert reménykednék, hogy meg
tudom védeni, hanem azért hogy rövid időre megállítsam az ellenséget és ezzel a keresztény uralkodóknak időt nyerjek arra, hogy kellően fölkészüljenek a védelemre.
Csakis ezért tettem ki az életem a legnagyobb veszélynek.”
Az első három napon ágyúkkal lőttek a törökök Kőszegre, majd augusztus 13-án
minden oldalról megtámadták a várat. Azonban a védők sikeresen visszaverték a támadásokat. A 12. támadás visszaverése után – augusztus 28-án – Jurisich főkapitány
Ferdinándhoz újabb levelet küldött, amelyben közölte: „A 700 fölfegyverzett honfitársam közül fele már elesett, a puskaporból amelyet 300 forintért vásároltam, már csak
nagyon kevés maradt. Csak az Isten kegyelme őriz bennünket, és remélem kegyes lesz
a lelkemhez.”
A török többször is küldötteket küldött a hőshöz, és követelte a város békés átadását, de Jurisich válasza elutasító volt. A 13. támadásban még 60 védő esett el, maga
Jurisich pedig megsérült, és ezek után már a döntő csatára készült. Az újabb török támadás idején a nők, gyermekek és idősek hangosan fohászkodtak, sírtak, mire a török
ahelyett, hogy bevonult volna a városba, fejetlenül elmenekült, „mert egy lovas katona
tüzes karddal a kezében a város falairól elüldözte őket”. A megmaradt katonák szent
Mártonnak köszönték meg az életben maradást. 1532. augusztus 30-án Szulejmán szultán a seregével elhagyta a város környékét.
LUKA IBRISIMOVICS (Ibrišimović) atya
A horvát nemzet történelme során a ferences rendi atyáknak mind a mai napig
sorsdöntő szerepük volt. A vallásos élet megtartása mellett a papok a mindennapi életben is döntő szóval bírtak, bírnak. Ha valaki Hercegovinában jár, például a közismert
zarándokhelyen, Medjugorjeban, látni és érezni fogja a ferencesek jelentőségét. A nemzet oktatóinak szokták nevezni őket, a nagy tisztelet pedig abból is fakad, hogy a fe4

Heka László: Hrvatsko-Madjarski povijesni kalendar, 58–60.

50

tiszatáj

rencesek osztoztak a nemzet sorsában. Így a török betörése idején követték, pontosabban vezették a katolikus lakosságot Dalmáciába, Horvátországba, majd később Szlavóniába, illetve Magyarországra. A hosszú ideig elhúzódó vándorlás elsősorban a török
elleni menekülés miatt történt, annak érdekében, hogy a katolikusok megtarthassák
a vallásukat.
Luka Ibrisimovics atya egyik volt ezek közül. Hűségesen szolgálta a népet, majd
a török elleni fölszabadatási hadjárat idején, amikor a császári sereg Magyarország,
a báni sereg pedig Horvátország felszabadításában jeleskedett, Szlavóniában ő maga
szervezte a lakosság felkelését a török ellen. 1689 márciusában Luka (Lukács) atya vezette népi sereg Pozsega melletti Sokolovacon legyőzte a törököket. A helyszín (Sokolovac, a fordításban a sólyom helye) miatt a ferences atyja a „Sokol” (sólyom) becenevet kapta. 1691-ben Szlavónia végre felszabadult, és Ibrisimovics atya megszervezte
az elhagyott települések benépesítését, a templomok építését.
Az 1698-ban elhunyt Luka Ibrisimovics atyát különösen Pozsegában tisztelik.
ZRÍNYI MIKLÓS (Nikola Šubić Zrinjski), a szigetvári hős
A közös magyar–horvát történelem alighanem leginkább tisztelt hőse éppen az
egykori horvát bán, Zrínyi Miklós volt. A Zrínyi család a honfoglaló horvát ősnemzetségek egyikének, a Subicsnak a leszármazottja. Ők Dalmáciában Zára (Zadar) környékén éltek, és Bribir megyét birtokolták, amiért gyakran bribiri grófoknak vagy
hercegeknek (knez) nevezték a család tagjait. Bribir vagy Brebir mint zsupánság már
Bíborbanszületett Konstantin idején megemlítésre került. A nevét Bribir (római Asseria vagy Varvaria) városról kapta. 1069-től a királyi oklevelekben szerepelnek a család
tagjai, mint zsupánok. 1102-ben a család tagja Marmona (horvátul Mrmonja) tárgyalt
Könyves Kálmán királlyal, 1182-ben III. Béla királyhoz a Velence elleni harcokban
csatlakozott Miroszláv, akinek tisztje „Breberiensis iupanus” volt. Ez a Miroszláv 1184ben Esztergomban volt a királynál, és meglátogatta Dénes bánt is. Elképzelhető, hogy
Miroszláv örökös földbirtokként megkapta Bribiri megyét, mert utódait már nem
a zsupán (iupanus), hanem gróf (comes, horvátul knez) címmel titulálták. Ettől kezdve
a régi horvát zsupánból, aki nemzetségének megbizottja volt, a magyar király vazállusa
lett. Horvátországban ettől kezdve alakult ki a feudális rendszer. Az addigi nemesi
várból (castrum) ezt követően királyi vár lett (castrum regium). IV. Béla a tatárjárás
idején Horvátországba menekült, és ekkor a Subics és a Frangepán családok támogatását élvezte, amit később meg is hálált. A 13. század végén és a 14. század elején ebben
a családban először lett örökletes a báni tisztség, sőt a Subicsok a „dominus Bosnae”
(Bosznia úrai) címmel is rendelkeztek, ami azt jelentette, hogy Horvátországon kívül
Boszniát is uralták. Éppen ezért lépett föl keményen a magyar uralkodó Subics Mladen
ellen, és 1322-ben egy polgárháborút támogatva megdöntötte Mladen hatalmát. A 14.
század közepén Subicsék egyik utolsó várát, a tengermelléki Ostrovicát I. Nagy Lajos
elcseréltette a középkori Szlavóniában található Zriny (Zrinj, Serin) várral, a Subicsok
pedig Subics-Zrinjski, illetve Zrínyi nevet vették fel. A Karlovics családdal kötött szerződés alapján (ha az egyik család fiú utód nélkül marad, a másik örökli a birtokait)
nemsokára ismét jelentős vagyonra tett szert a család. A törökellenes harcokban tűnt
ki a család számos tagja.
Zrínyi Miklós hőstetteivel 1542-ben tűnt ki először, amikor a 400 horvát katonájával megmentette Pestet. Jurisich Miklós támogatásának is köszönhetően Ferdinánd király 1542. december 24-én kinevezte őt horvát bánná. Számos törökellenes csatában

2002. október

51

védte a „Horvát Királyság maradékainak maradékait” (a horvát szábor jegyzőkönyveiben ugyanis ekkoriban a „reliquie reliquiarum olim regni Croatiae” kifejezést használták). 1543-ban Frangepán Katalinnal házasodott össze, és ezzel a családi birtokot tovább növelte. 1556-ban lemondott a báni tisztről, Ferdinánd király pedig elismerésül
a szolgálataiért neki adományozta Muraközt és Csáktornyát, amely a család új székhelye
lett. 1561-ben a Szigetvár kapitányának nevezte ki őt az uralkodó, és éppen Szigetvárnak köszönhetően írja be majd (IV.) Zrínyi Miklós a nevét a történelembe. Az 1566beli szigetvári hősi halála számos horvát és magyar művészt ihletett meg. Gyermekei
– (IV.) György és (V.) Miklós áttértek a protestáns vallásra, ami a horvátoknál teljesen
szokatlan volt, hiszen Horvátországban a protestánsok ekkor még polgári joggal sem
rendelkeztek, sőt – az egyébként a kalocsai érsekség alá tartozó – zágrábi püspökség
számára a protestánsok „eretnekeknek” számítottak. Zrínyi György 1570-ben Nedeliscsében nyomdát alapított, és abban horvát nyelvű, a protestáns vallást népszerűsítő
könyveket nyomtatott. Két gyermeke volt – (VI.) Miklós, aki gyermek nélkül halt
meg, és (V.) György. A két fivért Pázmány Péter 1619-ben visszatérítette a Katolikus
egyházhoz. V. Zrínyi György 1626-ban halt meg, és maga után hagyott két fiát – a hatéves éves Zrínyi Miklóst és az öt éves Zrínyi Pétert, akik vastag betűkkel írták be nevüket Magyarország és Horvátország történelmébe.
ZRÍNYI MIKLÓS, a költő
A nagy magyar költő Csáktornyán született 1620-ban. Az édesanya Széchy Magdolna volt. Amikor 1626-ban 28 éves korában (eléggé vitatott körülmények között)
meghalt az édesapjuk, II. Ferdinánd Miklós és Péter nevelését a család barátjára, Pázmány Péterre bízta, aki kétségtelenül nagy befolyással volt a fiúkra, főleg Miklós költővé válására. Itt megjegyzendő, hogy Zrínyi Miklós magyarnak vallotta magát.
A horvát történetírás tiszteletben tartja a bán nemzeti érzését, és őt magyar költőnek
tekinti. Érdekes megjegyezni, hogy Miklós fivére, Péter horvátnak vallotta magát, és
bátyja műveit kisebb átdolgozásaiban „horvátosította”. Zrínyi Miklós természetesen
nem mondott le horvát származásáról sem. 1658-ban Rucsics János (Ivan Ručić) zágrábi alispán barátjának írta: „Ego mihi conscius aliter sum, etenim non degenerem me,
Croatam et quidem Zrinium esse scio”. 5)
Miklós 1647-ben kapta meg a horvát báni kinevezést, de a nádori kinevezésben is
reménykedett. Ez nem történt meg, így az 1664. évi „szégyenteljes vasvári béke” után
körülötte gyülekeztek az elégedetlen magyar és horvát főurak. Az 1664. november 18-i
(vadkan által okozott) halála gyanús körülmények között történt, de Zrínyi Miklós
továbbélése a hőstetteiben és verseiben folytatódott. Gyermekei közül leánya, Mária
Katalin 1656-ban halt meg, a fia, Ádám pedig 1691-ben elesett Szalánkámennál (Slankamen) a török elleni csatában.
ZRÍNYI PÉTER
Zrínyi Péter 1621-ben született Vrbovacon. Húszéves korában feleségül vette Frangepán Katalint. Bátyja halála után megkapta a horvát báni kinevezést. Bátyaja költeményeit horvátra fordította. Olykor költőként is tisztelik, azonban inkább csak mű5

Ráth-Rómer: Győri és régészeti füzetek. Vol. II., Győr, 1863, 198., A pannonhalmai apátság
leveltérából. Közli Ferdo Šišić i. m. 315./.

52

tiszatáj

fordító volt, aki „horvátosította Zrínyi Miklós műveit (Adrianskoga mora sirena).
Közismerten ellenezte a határőrvidéki német tisztek hatalmaskodását, amiért sok
gondja és ellensége volt az udvarban. A sikertelen összeesküvés után a király 1671-ben
lefejeztette Bécsújhelyen.
ZRÍNYI ILONA
Zrínyi Ilona 1643-ban született Ozályban (a vár a Zrínyiek, illetve Frangepánok
birtoka volt a történelem során) Zrínyi Péter horvát bán és Frangepán Katalin leányaként. I. Rákóczi Ferenchez ment férjhez 1666-ban, és e házasságból született II. Rákóczi
Ferenc. Első férjének halála után, 1681-ben férjhez ment Thököly Imréhez. Munkács
várának védelmében tűnt ki. A vár eleste után, három évet (1688–1691) egy bécsi zárdában töltött. Kiszabadulása után 12 évet száműzetésben töltött férjével. 1703-ban halt
meg Nikomediában, és vele, valamint János Antal testvérével kihalt a Zrínyi család.
A FRANGEPÁN CSALÁD
A Frangepán család valószínűleg horvát származású volt. A székhelyük Veglia
(Krk) szigeten volt. A Frangepán nevet a római Frangipani családtól vették át, melynek családfája még a római császárok idejére vezethető vissza. A vegliai hercegek
a Frangepán (Frankopan, Frankapan) nevet – bizonyára rokonság alapján – vették fel,
és a névvel együtt a Frangipani család címerét is. A család megalapítója I. Dujam volt
(1118–1163). V. Frangepán János 1387-ben segített Luxemburgi Zsigmond királynak
kimenteni Mária királynét a novigrádi börtönből. Ezért ajándékba kapta Cetin várát
valamint a horvát-szlavón-dalmát báni kinevezést 1392-ben. 1430-ban a pápa is elismerte a családi címert és a Frangepán családnevet.
Frangepán Bernát a nápolyi udvarral állt rokonsági kapcsolatban mindkét szülője
alapján. Kitűnt a törökök elleni harcokban. Az ő leánya volt Frangepán Beatrix, Corvin János bán és herceg felesége. Amikor 1504-ben meghalt Corvin János, Beatrix 26
éves volt, két gyermek anyja. Mivel ez évben megbetegedett Ulászló király, akinek
nem volt fiú utódja, Frangepán Bernát igyekezett a trónra juttatni az unokáját, Corvin
Kristófot. Kristóf azonban 1505-ben, hétéves korában meghalt és a horvátországi
Lepoglava kolostorában temették el édesapja mellé. Három évvel később meghalt Beatrix 11 éves leánya Erzsébet is. Beatrix, aki már csak a vallásnak élt, hosszú rábeszélések
után mégis beleegyezett abba, hogy férjhez menjen Brandenburgi Györgyhöz. Ezzel
a házassággal a Frangepán család rokonsági kapcsolatba került a német, cseh, lengyel és
magyar uralkodóházakkal. Már 1509-ben meghalt, és a Hunyadi-vagyon átszállt Brandenburgi Györgyre.
Frangepán Kristóf (1482–1527) a mohácsi vész után kapta meg a kaproncai szlavón
száboron a „tutor protectorque regni Sclavoniae”. Szapolyai János király kinevezte szlavón bánná. A Ferdinánd ellenkirály elleni harcban esett el Varasd ostrománál.
Frangepán Ferdinánd Beatrix és Kristóf testvére volt. Az ő leánya volt Frangepán
Katalin, aki a szigetvári hős Zrínyi Miklós neje.
Szluini Frangepán Ferenc (1536–1572) horvát-szlavón bán volt 1567-től Draskovics
György zágrábi püspökkel együtt.
Farkas Kristóf ritka kivételt képezett a horvát főurak között azzal, hogy a Katonai
határőrvidék főparancsnoki kinevezést kapta, amely tisztség rendszerint a német tiszteknek járt.

2002. október

53

A ZRÍNYI–FRANGEPÁN-FÉLE ÖSSZEESKÜVÉS

(Wesselényi-féle összeesküvés)
Zrínyi Miklós halála után az elégedetlen politikusok vezetői Wesselényi Ferenc nádor, Lippay György esztergomi érsek (1666-tól a király Szelepcsényi György kalocsai
érseket nevezte ki esztergomi érsekké), valamint Nádasdy Ferenc országbíró voltak
magyar részről, míg a horvátok között az 1665-ben bánná kinevezett Zrínyi Péter mellett felesége, Frangepán Katalin (Zrínyi Katalin), majd 1669-től csatlakozik hozzájuk
Katalin öccse, Frangepán Kristóf Farkas. Erdélyben – miután 1660. június 7-én Váradon belehalt II. Rákóczi György a szászfenesi csatában szerzett sérüléseibe – a Rákóczi
család egyetlen örököse, I. Rákóczi Ferenc is csatlakozott az elégedetlenekhez. I. Rákóczi Ferenc anyjával, Báthori Zsófiával – II. Rákóczi György özvegyével – 1661-ben
katolikus hitre tért. Talán ez is befolyásolta, hogy házasságot kötött Zrínyi Péter és
Katalin leányával, Zrínyi Ilonával mert Horvátországban a protestánsokat ekkoriban
„eretnekeknek” tartották. Sárospatakon 1666. március 1-jén került sor a lakodalomra,
melyen találkoztak az ellenzéki politikusok. Április 5-én Stubnyán (Trencsén vármegye) Wesselényi Ferenc gróf és Zrínyi Péter gróf politikai szövetséglevelet írtak alá,
mely szövetséghez hitlevélben csatlakozott Nádasdy Ferenc gróf is. Ők hárman írták
alá Bécsben 1666. december 19-én a hármas szövetséglevelet. 1667. március 27-én Zólyomlipcsén meghalt Wesselényi Ferenc nádor, ami újabb súlyos csapást jelentett az ellenzéki politikusok számára. Zrínyi gróf sikertelenül próbált segítséget keresni a franciáknál, velencieknél, illetve lengyeleknél. 1668 nyarán az összeesküvők tanácskoztak
Stubnyán, és elhatározták, hogy a Porta támogatása nélkül is megindítják a fegyveres
fölkelést. Segítségért fordultak Apafi Mihály fejedelemhez is, de az erdélyi fejedelmi
tanács úgy döntött, hogy a Porta engedélye nélkül Erdély nem nyújthat támogatást
a fölkelésre készülőknek.
Zrínyi Péter 1669-ben Bécsben kibékült 26 éves sógorával, Frangepán Farkas Kristóffal, akivel családi vita miatt nem volt jó viszonyban. Ezt követően Frangepán gróf is
csatlakozott az összeesküvők soraihoz. Az év végén a bán elhatározta a fölkelést. A királyi udvarral való viszonya tovább romlott, és mivel sehol sem tudott segítséget kapni
a Habsburg-ellenes összeesküvésre, lehetetlenre vállalkozott – a törökkel való szövetségre. Zrínyi azonban nem csak az összeesküvés miatt ajánlotta fel a szultánnak a szövetséget. A bán ugyanis attól tartott, hogy újabb török támadás esetén nem tudja megvédeni Horvátországot, az udvarral való rossz viszonya miatt félt, hogy az uralkodó
megtagadja tőle a segítséget. 1669. november vége táján Bukovacski Ferenc kapitányt,
mint követét küldte a török szultánhoz, aki nem zárkózott el a szerződés megkötése
elől. IV. Mehmed elfogadta az ajánlatot, mely szerint Magyarország és Horvátország
meghódolnának a szultán előtt, és évente 12 ezer tallér adót fizetnének. Ennek fejében
a szultán őrizné Magyarország és Horvátország szabadságát és alkotmányosságát. Az
ország élén Zrínyi Péter és utódai uralkodtak volna, a család kihalása esetén Magyarország és Horvátország új uralkodót választhatott volna magának, akit a szultán erősítene meg. A december 24-i megbeszélést viszont ellenezte Köprülü Ahmed nagyvezér,
a Török Császárság legbefolyásosabb embere. A délszláv (Čuprilić) származású nagyvezér nem akart a Zrínyiek miatt háborúba keveredni I. Lipót királlyal. Zrínyi követe
nem kapott egyenes választ a törököktől, hanem ígéretet, hogy majd a boszniai pasán
keresztül üzenetet kap. Bukovacski kapitány azt gondolván, hogy a szultán elfogadta
ajánlatát, megüzente Zrínyinek, hogy létrejött a szövetség a Portával. A horvát bán

54

tiszatáj

sógorával, Frangepán Kristóf Ferenccel elkezdte a fölkészülést a felkelésre. 1670. március 12-én a földesúri terhek részleges eltörlésének ígéretével fölkelésre szólította fel
birtokainak jobbágyait. A törökök azonban elutasították Zrínyi bán ajánlatát, és a történtekről értesítették az udvart, így már március 19-én a bécsi Udvari Titkos Tanács
elhatározta a magyar–horvát ellenzéki mozgalom elfojtását. Március 26-án Zrínyi és
Frangepán elindították a fölkelést. A király ezt követően fölmentette Zrínyit báni
tiszte alól, és március 29-én báni helytartóvá kinevezte Erdődy Miklós grófot. (A Zrínyiek és az Erdődyék közötti rivalizálás még a szigetvári hős idejére vezethető vissza.)
Március 30-án a király hírül adta a horvát népnek, hogy Zrínyi Péter gróf és Frangepán Kristóf Ferenc gróf föllázadtak. Az uralkodó fölhívta a horvátokat, hogy maradjanak hívek, ellenkező esetben „ezeket mi … királyi parancsainkkal szemben engedetlennek
fogunk találni…, és őket úgy mint vagyonukat egyformán Zrínyivel most és mindörökre
száműzöttnek, proskribáltnak és elítéltnek fogjuk tekinteni…” – állt a kiáltványban.
Annak nyilvánosságra hozatala után már nem volt visszaút a horvát főurak számára, hiszen a király törvényen kívül helyezte őket. Április 10-én I. Rákóczi Ferenc
elfogatta Sárospatakon az őt felkereső Rüdiger Starhemberg gróf tokaji várparancsnokot. Ezzel kirobbant a felső-magyarországi Habsburg-ellenes fölkelés. Csak egy nappal
miután I. Rákóczi Ferenc megkezdte Tokaj vára ostromát, Zrínyi Péter és Frangepán
Ferenc április 13-án Bécsbe utaztak, hogy a királytól bocsánatot kérjenek. Erre a lépésre a két gróf azt követően jutott, hogy Zrínyi gróf által küldött Borkovics Márton
zágrábi püspök, majd fia, János Antal válasz nélkül tértek vissza a királytól. Bécsből
Zrínyi Péter levélben felszólította I. Rákóczi Ferencet, hogy tegye le a fegyvert. Amikor a két legjelentősebb horvát főúr már Bécsben volt, Paris Spandau báró generális
csapatai feldúlták a Zrínyiék csáktornyai várkastélyát és az egész Muraközt. Spandau
báró fogságba hurcolta Frangepán (Zrínyi) Katalint és kiskorú leányát. Négynapi bécsi
tartózkodásuk után Zrínyit és Frangepánt I. Lipót parancsára elfogták és bebörtönözték.
Ez időben a károlyvárosi határőrvidék parancsnoka, Herberstein János tábornok
igyekezett rávenni a horvát rendeket, hogy szakítsák el Horvátországot Magyarországtól, és csatolják az osztrák tartományokhoz. A rendek nagy többsége elutasította
a német tábornok javaslatát. Ez volt az udvar első kísérlete arra, hogy Horvátország
szakadjon el Magyarországtól. Azonban a horvát és magyar rendek közötti viszony
majdnem hat évszázadnyi közös történelem után is felhőtlen volt, így az ajánlatot
a horvátok elutasították
A fölkelők Zrínyi és Frangepán elfogatásának hírére elhatározták, hogy leteszik
a fegyvert. I. Rákóczi Ferenc Munkács várába húzódott. Anyja, Báthori Zsófia júniusban egyezséget kötött nevében Johann Spork generálissal, a császári csapatok parancsnokával. I. Rákóczi Ferenc segítséget ígért a fölkelés felszámolásához, és a Rákóczi-várakba – kivéve Munkácsot – német őrséget fogadtak be. Június végén a Magyar Kancellária az összeesküvésben gyanúsak ellen kihirdette a király elfogatóparancsát. Szeptember 3-án Nádasdy Ferenc gróf országbírót és helytartót Pottendorf várában (AlsóAusztria) letartóztatták, várát pedig a katonaság kifosztotta.
A két horvát főúr elleni vizsgálatok 1670. szeptember 20-án indultak és 1671. március 30-án értek véget. Az ítéletet április 25-én mondták ki. Felségsértés miatt jobb kezük levágására, fejvesztésre és összes birtokaik elvesztésére ítélték őket. Zrínyi és Frangepán grófok utolsó három napjának történetét, az egyik legkiválóbb horvát történész,
Franjo Rački (Racski Ferenc) közölte Zorzi Marino velencei követ 1671. május 2-án

2002. október

55

kelt jelentése alapján. Így a két horvát hős életének utolsó napjainak történetét fel tudjuk tárni: „Április 28-án reggel 8 órakor vallatni kezdték Zrínyi Pétert bűntársairól, és ezt
délig folytatták. Zrínyi gróf többször sírva fakadt és gondosan feljegyezte a hozzá intézett
kérdéseket, és azokra adott válaszait, mert nem tudta, hogy már elítélték, és nem hitte, hogy
az ítélet oly szigorú lesz. Frangepán grófot 12-től 2-ig hallgatták ki. Nem is sejtette, hogy halálra ítélték, és kérte őket (az ítélet végrehajtására kiküldött biztosokat, Lilienbergi
Abele Kristóf kormány titkárt és dr. Molitort), hogy bocsássák már szabadon, mert egyévi börtönnel már eléggé meglakolt. Ebéd után meglátogatta őket páter Ottó kapucinus
gvárdián (Zrínyi Péter gyóntatója) és azt mondotta, a királyi kegyelem bizonytalan.
A biztosok délután öt órakor a város három kapuját bezáratták, csak a bécsi kapu maradt nyitva, azután a fegyvertárban két szobát jelöltek ki az elítéltek számára, hova ötven
fegyveres átkísérte őket. Abele először Zrínyi grófnak olvasta fel az ítéletet, ez elhalványodott, de egy szót sem szólt, mire Ehr kapitány (Bécsújhely katonai parancsnoka) cellájába
vezettette. Frangepán gróf szólni akart, de ezt Abele megtiltotta. Négyszeri kérésére, hogy
a biztosokkal beszélni akar, ezek fél tizenegykor felkeresték börtönében, hol megsiratta sorsát,
fiatalságára és családja érdemeire hivatkozva engedélyt kért, hogy a királytól írásban kegyelmet kérhessen. A biztosok megígérték, hogy kérvényét átveszik, de nincs remény a megkegyelmezésre. Fél tizenkettőkor éjjel átmentek Zrínyi Péterhez, aki nyugodtan fogadta
őket, jóindulatukba ajánlotta komornyikját, Taródyt, ő mindenkinek megbocsát, és kész
meghalni. Később meggyónt. A két elítélt mellett felváltva 6-6 kapucinus imádkozott.
Április 29-én megjelent börtönükben Podesta János titkár, aki összes irataikat elvette.
Ezekről Vogten Valentini írnok jegyzőkönyvet vett fel. Nekik adta át Frangepán gróf a királyhoz intézett kegyelmi kérvényét, hol azt is kiemelte, hogy érdemes családjának utolsó
sarja. Délelőtt 10 órakor misét hallgattak és megáldoztak. Frangepán Ferenc Kristóf a biztosok kegyébe ajánlotta komornyikját, Venerio Bernardint, és engedélyt kért, hogy feleségének, Naro Julia őrgrófnének írhasson, Zrínyi Pétertől búcsút vehessen, és hogy legalább kezüket előzetesen ne vágják le. Nejétől, ki ekkor már Velencében volt, megható olasz levélben
vett búcsút, bocsánatot kért tőle, és sajnálatát fejezte ki, hogy mit sem adhat neki emlékül,
mert mindenét elvették, és semmije sincs. Zrínyi Péter a biztosoknak két cédulát adott át.
Az egyikben gyászmiséjéről intézkedik, a másikban fiának egy történelmi becsű pisztolyt és
buzogányt hagyományoz, melyek családi ereklyék. A pisztoly Nagy Szolimáné volt. A biztosok figyelmeztették, hogy semmivel sem rendelkezhetik, mert minden vagyonát elkobozták. Erre Zrínyi gróf csak azt kérte, hogy kezének levágását mellőzzék. Megengedték, hogy
egymástól a biztosok, Ehr kapitány és a gyóntató pap jelenlétében elbúcsúzhassanak, de oly
nyelven (németül) kell beszélniük, melyet a jelenlevők értenek. Frangepán grófot bevezették
Zrínyi Péterhez, egymástól bocsánatot kértek, erre letérdeltek, megölelték és megcsókolták
egymást. Frangepán Ferenc Kristóf így szólt: Isten veled, reménylem, hogy holnap a másvilágon ölelkezünk, több vigasztalással és békességgel, mint ezen. Zrínyi Péter este megható horvát levélben búcsúzott el nejétől, ki ekkor már Grácban volt fogva, leányától, Aurora Veronikától, és fiától János Antaltól.6
6

„Édes szivem. Ne keseregj ezen levelemen és ne zúgolódjál az Isten végzése ellen. Holnap tiz órakor fejemet veszik együttesen a te fívéreddel. Mi ma egymástól szívből elbúcsúztunk. Azért szándékozom én mostan tőled is ezen levelem által örökre elbúcsúzni, kérve téged, ha valamivel megbántottalak, vagy ellened valamit vétettem volna /amit tudom is, hogy vétettem/, hogy bocsáss
meg nekem. Dicsőség Istennek, én a halálra jól el vagyok készülve, nem is félek. Bízom a mindenható Istenben, aki engem ezen a világon megalázott, hogy rajtam meg fog könyörülni és én neki

56

tiszatáj

Április 30-án reggel a biztosok a város négy kapuját bezárták. Az elítélt grófok reggel
hat órakor külön misét hallgattak, és nyolcig imádkoztak. Zrínyi Péter elájult, mert már
három nap óta nem evett, de hamar magához tért. Domhoffer György biztos felolvasta neki
a királyi rendeletet, hogy ő és utódai a nemesek sorából töröltettek. Zrínyi gróf ez ellen
óvást emelt családja részéről, és kérdezte, hogy a jobb kéz levágását mellőzni fogják-e? Erre
kivezették a fegyvertár első udvarába, és Pleyer városbíró újból felolvasta neki az ítéletet,
halálra ítélték, mert „Dalmáciát, Horvát- és Szlavonországot el akarta szakítani a koronától, maga akart ezeken uralkodni, és ehhez a töröktől is segélyt kért”. Zrínyi Péter
a feszülettel a kezében imádkozott. Abele kijelentette, hogy a király április 29-én kelt iratában a jobb kéz levágását elengedte. Zrínyi gróf maga vetette le felső ruháját, és átadta szolgájának, Taródynak, azután maga nyitotta fel ingét, és átadta arannyal hímzett keszkenőjét szolgájának, hogy kösse be szemét. Félresimította hosszú haját, és fejét lehajtotta a tőkére
e szóval „Uram a Te kezeidbe ajánlom lelkemet”. A bakó csak a második csapásra ütötte
le a fejét, vére bőségesen ömlött végig a lépcsőkön.
Frangepán Kristóf Ferenc bűne, „hogy részt vett a lázadásban és Csolnicshoz 1670.
március 9-én írt levelében gyűlöletesen szól a császárról, a német hadseregről és a német nemzetről”. Frangepán gróf a feszülettel a kezében hangosan imádkozott, a vesztőhelyen letérdelt és itt újból 20 percig latinul imádkozott. Maga vetkőzött le. A bakó első csapásával jobb vállát érte. Frangepán gróf „Jézus Mária” szóval földre bukott, majd felkelt.
A bakó fejét csak a második csapásra vágta le. A nézőközönséget iszony fogta el, és a biztosok
az ügyetlen hóhért börtönbe vetették. Holttestüket a bécsújhelyi templomban egy koporsóba
helyezve temették el.7 Zrínyi Péter 50, Frangepán Kristóf 28 éves volt. Zrínyi Péter volt
a 16. horvát bán a családjából. A Monarchia szétesése után a földi maradványaikat átszállították Zágrábba, és ma a zágrábi székesegyházban található a sírjuk „Örökké él, aki
tisztességben hal meg” (Navik živi ki zgine pošteno) felirattal.
Hősi haláluk után kihalt a két család is. 1673. november 16-án Grácban (Schlossberg börtönben) a legszomorúbb körülmények közt, elméjét elvesztve, meghalt Frangepán (Zrínyi) Katalin grófnő és neves horvát írónő. Az 1691. augusztus 19-i Szalánkemén (Szerém vármegye, a hódoltságban) melletti csatában elesett Zrínyi Ádám, Zrínyi
Miklós fia. Az említett csatában mintegy 20 ezer áldozat volt, közöttük Köprülü
Musztafa nagyvezér is. Zrínyi Péter leányát, Aurora Veronikát, Szmirnban (Kis-Ázsia)
egy zárdába zárták, ahol meg is halt. A zágrábi zárdában halt meg 1700-ban Judita Petronella. Fiát, János Antalt nevétől megfosztották, és Gnade név alatt besorozták katonának, majd azzal a váddal, hogy lázadást tervez, börtönbe zárták. 17 évig szenvedett

7

könyörögni és őt kérni fogom /kinek színe elé reménylem, hogy holnap eljutok/, hogy mi ketten
együtt találkozunk az Ő szent trónusa előtt az örök dicsőségben. Már semmi egyébről nem tudok
neked írni, sem fiunkról, sem szegénységünkre vonatkozó egyéb elhatározásomról, és mindent Isten akaratára hagytam. Te semmit ne szomorkodjál, mert ennek így kellett lennie.
Újhelyen, életem utolsó napja előtt, ápril. 29-én hét órakor este 1671-ben.
Isten áldjon meg az én leányommal, Aurora Veronikával együtt, gróf Zrínyi Péter.” Kívülről:
„Az én legdrágább urnőmnek, hitvestársamnak, most özvegyemnek gróf Zrínyi Katalin Anna
urasszonynak”. Az itt idézett levél eredeti horvát változatát gyakran publikálják különböző
horvát történelmi, irodalmi és egyéb munkálatokban. Az itt közölt magyar fordítást
Margalist Ede: Horvát tört. repert. I. köt. 88. vettem át.
Franjo Rački: Ban Petar Zrinski i knez Frane Krsto Frankopan na stratištu (Zrínyi Péter bán és
Frangepán Ferenc Kristóf herceg kivégzése), Vienac Zágráb, 1871. III. köt, 17. sz. A magyar
fordítást lásd Margalits Ede: Horvát tört. repert. II. köt. 580–582.

2002. október

57

a börtönben, ott megnémult, majd 1703. november 11-én meghalt. Ugyanebben az évben meghalt Zrínyi Ilona is. Ezzel kihalt a Zrínyi család.
A Frangepán család férfi ága kihalt Frangepán Ferenc Kristóffal, a női ág nővérével
Frangepán (Zrínyi) Katalinnal, illetve leányával, Zrínyi Ilonával.
A két legjelentősebb horvát család kihalása nemzeti tragédiának számított, hiszen
horvátoknak 1671. után már nem volt olyan befolyásos és gazdag családjuk, amely az
egész országban jelentős tényező volt. Elvesztek a birtokaik is.
ERDŐDY CSALÁD
Az Erdődy család a 15. században jelent meg a Szatmár megyei Erdődben. A család
alapítója Bakolcz Ferenc (a horvátoknál Bakoch, Bakacs) volt, akinek a fiai 1459-ben
nemesi rangot nyertek. Erdődy Tamás esztergomi érsek élete alatt az unokaöccse Péter
1511-ben bárói rangot nyert. Erdődy Tamás érsek a magyarországi (Monyorókerék,
Körmend) mellett Horvátországban is jelentős birtokokat kapott (Monoszló, Okics,
Jasztrebarszko, Cesárgrád, Kutina). Báró Péter (1543-ban halt meg) a Bakoch családnév
helyett fölvette az „Erdődy de Monyorokerék” családnevet, amelyhez a horvátországi
birtokok kapcsán hozzáadta a „de Monoszlo” címet is. Erdődy Péter fia, II. Péter 1557ben a horvát báni méltóságot töltötte be, így a család a horvát történelemben is jeleskedett. 1565-ben II. Péter megkapta a grófi címet is. A horvát történelem szempontjából II. Erdődy Tamás volt a legjelentősebb családtag. 1558-ban született és két ízben
töltötte be a báni tisztet (1584–95, valamint 1608–14 között). 1607-ben a Varasd megye
örökös főispáni kinevezést kapott, és ettől kezdve ez a megye az Erdődyék birtoka
lett. Erdődy bán kitűnt a harcmezőn, főleg 1584-ben, amikor 2030 fős seregével
Szluinnál legyőzte a kilencezer fős török sereget, és hírnevet szerzett magának.
1586-ban újabb jelentős győzelmet aratott Ivanicsnál az Alibég vezette török sereg
ellen, majd 1591-ben felszabadította Monoszlót. 1592-ben ugyan vereséget szenvedett,
de 1593-ban a keresztény hadsereg egyik legfényesebb győzelmének volt a részese.
A sziszeki csata történelmi jelentőségű, hiszen a báni sereggel, valamint az Auersperg
András tábornok és Ruprecht Eggenberg vezette katonasággal az ötezer fős keresztény
sereg legyőzte a 15 ezer fős török hadsereget. A törökök, hol a harctéren, hol a Kupa
folyóban 10 ezer katonát vesztettek, közöttük Hasszán pasát is. Ezzel a fényes győzelemmel Horvátország megkezdte a török megszállástól való felszabadulást. Európa keresztény uralkodói egyaránt Erdődy Tamás bánt ünnepelték.
A bán nagy népszerűségnek örvendett a horvátoknál, főleg azért, mert ellenezte
a német tisztek kinevezését Horvátország legmagasabb katonai feladataira, valamint
azért is, mert a protestantizmus ellen is föllépett. Éppen ezért a német hadvezetők állandóan ellene ténykedtek, így Erdődy Tamás 1614-ben lemondott a báni tisztről.
1624-ben halt meg. A zágrábi dómban egy szobor őrzi az emlékét, melyen a báni hatalom jelképei is láthatók. A bán öccsének ága örökölte meg Varasdot, amíg az
Erdődyék egyik másik ága Jasztrebarszkóban székelt. Ebből a családi ágból származott
III. Erdődy Miklós, akit a horvát történelem Zrínyi Péter vetélytársaként emleget.
1670-ben kapta meg a báni helytartó kinevezést, majd csak 1679-től (1690-ig) lett horvát bán. Erdődy János lett az ötödik és egyben utolsó Erdődy családtag a báni székben
(1790–1806). Őt is „sajátjaként” tiszteli a horvát történetírás, mivel az 1790. évi magyar
országgyűlésen a horvátok érdekeit képviselte. Neki tulajdonítják a neves „regnum
regno non praescribit lege” mondatot, amely azt sugallja, hogy az egyik királyság (Magyarország) nem szabhat törvényeket a másik királyságnak (Horvátországnak).

58

tiszatáj

Az Erdődy család a 19. században aktívan részt vett Horvátország politikai életében a Horvát–Magyar Párt támogatójaként, a magyar–horvát közös államot szorgalmazva a délszláv gondolatot népszerűsítő Illír (Nemzeti) Párttal szemben. Egyébként
Erdődy Rubido Szidónia kulturális téren a horvát nemzeti megújulás egyik legfontosabb személyisége. A grófnőt gyakran az első horvát operaénekesnőként is szokták
emlegetni.
A 20. század harmincas éveiben a családi birtokok más tulajdonosok kezeibe kerültek, az Erdődy család pedig eltűnt Horvátországból.
BATTHYÁNY CSALÁD
Az Erdődyékhez hasonlóan a Batthyányiék is a horvát történelemben jelentős szerepet vállaltak, de Erdődyéktől eltérően a Batthyány család sokkal inkább a magyar
érdekeket szolgálta, mint a horvátot, főleg, ha ezek időnként szétváltak.
A család alapítója I. György (I. Miklós fia), aki 1370-ben Esztergom várkapitánya
volt. A török, valamint Horvát János horvát bán ellen szerzett érdemeiért 1398-ban
Zsigmond királytól megkapta a Batthyány helységet, amelyről elnevezték magát ő és
utódjai. A horvát vonatkozású legjelentősebb családtagok voltak:
I. Batthyány Boldizsár kőszegi várnagy volt 1484-ben, Vas megyei főispán, jajcai és
boszniai bán. Ő kapta 1481-ben a Batthyány család címerét. Miután lemondott
a bánságról, maradt Szlavóniában, ahol sok birtoka volt. I. Boldizsár fia, I. Ferenc 1497ben született. Vas megyei főispán, főpohárnok, főtárnokmester, „tót- és horvátországi”
bán volt. Hadakozott Dózsa György ellen, részt vett a mohácsi csatában, amely után
Szapolyai oldalára állt, majd I. Ferdinándhoz csatlakozott. 1554-ben a neki felajánlott
nádori méltóságot idős kora miatt nem fogadta el. 1563-ban részt vett Miksa koronázásán, s mint a magyar mágnások legelőkelőbb és legidősebb tagja, széken vitetve magát
tartotta a Szent Koronát. Habár kétszer nősült, gyermeke nem maradt.
II. Batthyány Boldizsár báró, főkomornok, főtárnok, „tót-és horvátországi” al-bán
(vicebanus), Zágráb és Kőrös megyék főispánja volt II. Lajos király idején. Fia I. Kristóf főpohárnok volt, aki feleségül vette Svetkovics Erzsébetet, Batthyány I. Ferenc nejének, Svetkovics Katának nővérét, akitől III. Boldizsár fia született. III. Boldizsár főasztalnok volt, katonai érdemeket szerzett. 1587. aug. 13. Zrínyi Györggyel és Nádasdy Ferenccel Sásvár basa ellen vívott kemény csatát Kanizsa mellett, s a harcban
Szinán mohácsi, Mahmud pécsi és Hasszán koppányi bégek is elestek. Zászlósúrrá és
főasztalnokká nevezte ki őt az uralkodó. 1590-ben halt meg. Felesége Zrínyi Dorottya,
a szigeti hős leánya volt, akitől II. Ferenc főlovászmester és a dunántúli részek kapitánya származott. II. Ferenc Sopron megye főispánja is volt, aki bárói, majd 1603-ban
grófi rangot kapott.
Batthyány József gróf Magyarország hercegprímása, esztergomi érsek. 1727. január
30-án született Bécsben, meghalt 1799. október 23-án Pozsonyban. Két királyt koronázott meg: 1790. november 15-én II. Lipótot, 1792. június 6-án I. Ferencet. Egyike
volt a korabeli legkiválóbb elméknek, ugyanakkor kiváló szónokként ismerték el,
mind az egyházi, mind a politikai életben. Már kalocsai érsek korában vezető szerepet
játszott, és Mária Terézia királynő és Albert herceg királyi helytartó a fontosabb
dolgokban az ő tanácsainak meghallgatása nélkül jóformán sohasem intézkedtek. Az
1790–91-iki országgyűlésen is mérsékelt hangulatot tudott kelteni, az ő nagy tekintélye
tette lehetővé ennek a fontos országgyűlésnek aránylag elég sima lefolyását.

2002. október

59

Batthyány Károly József gróf, herceg, horvát bán, tábornagy, szül., Rohonczon 1698.
ápr. 28., megh. Bécsben 1772, ápr. 13. Kora ifjúsága óta katonáskodott. Érdemeit Mária Terézia tábornaggyá való kineveztetése által ismerte el, a békekötés után pedig őt
bízta meg a trónörökös József főherceg nevelésének és udvarának vezetésével. A fő
állami ügyekben, különösen a katonai szervezkedés kérdésében is szívesen hallgatott
Mária Terézia tanácsaira. Amikor József római királlyá választatott, Batthyány birodalmi hercegi rangot nyert el (1764).

60

tiszatáj

KISS GY. CSABA

A horvát himnusz közép-európai kontextusban*
„…nekünk horvátoknak a mi igazi történelmünk iszákjában valóban nincs egyéb,
’csak versek gyűjteménye’, és ennek a gyűjteménynek az élén a Szép hazánk és a Nincs
még veszve Horvátország. Az első azt a természetet dicsőíti, melyet Isten adott a mi
rendelkezésünkre, a másik pedig csüggedésünkből akar fölserkenteni. Sem az egyik,
sem a másik nem fenyeget senkit, nem kívánja másét; manapság is fényesen tanúskodik
a két vers arról a nemzetről, amelyik a hatodik és hetedik század sötét ismeretlenségéből érkezett ide, és nap mint nap vásárra viszi a bőrét.” – 1993 szeptemberében fogalmazott így egy kiállítás megnyitóján Nedjeljko Fabrio.l A horvát történelem és sors
értelmezéséhez akkor is alkalmasnak látszott a két nemzeti jelképpé vált költemény.
Antun Mihanović Horvát haza (első sora: Szép hazánk) és Ljudevit Gaj Nincs még
veszve Horvátország című verse. Érdemes megfigyelni, hogy miben látja az író sajátos
üzenetüket a XX. század végén.
Miután a modern nemzet másoktól, a többi nemzettől elkülönülő mi-tudatának
a jelképi reprezentációja szintén a sajátos, ismételhetetlen vonásokat igyekszik összefoglalni, magától értetődő, hogy a szöveges (irodalmi) jelképek újraolvasásai során gyakran találkozunk olyan értelmezésekkel, amelyek egy-egy jelképnek, jelképi tartalomnak kizárólagos jelleget tulajdonítanak. Mintha az elképzelt és öröknek gondolt nemzeti karakterrel volna összefüggésben a szóbanforgó jelkép. Következésképpen minden
tekintetben egyedi, csakis saját nemzeti közösségünkre jellemző. Így megszülettek az
egyes nemzeti himnuszoknak sajátos, másokétól eltérő, azokéval össze nem hasonlítható jelleget tulajdonító vélekedések. Ismeretes például, hogy a magyar nemzeti himnuszt (Kölcsey Ferenc 1823-ban született költeménye) a magyar közvélekedés a világ
legborúlátóbb himnuszának tartja.
Nyilvánvaló, ha egy nemzet közösségi jelképpé emel egy verset, autosztereotipiáinak tükrét látja benne, ha úgy tetszik, önképét, mellyel a közösség tagjai képesek azonosulni. Lássunk három rövid himnusz-jellemzést, melyek mindegyike a nemzeti jelkép egyedi mivoltát hangsúlyozza, és szembeállítja, elkülöníti más nemzetek himnuszával-himnuszától. Így mutatja be egy tanulmány a cseh nemzeti himnuszt (Josef
Kajetan Tyl: Kde domov můj című verse, 1834): „A cseh himnusz nem induló ritmusának dübörgésével hangzik föl, dallama nem oly emelkedett hangokon szól, mint ami
a hasonló énekek többségére jellemző. Szövegében nem találunk olyan szavakat mint
cár, enfants de la patrie, Gott erhalte.”2 A magyar irodalomtörténész ekképpen jellemzi két legfontosabb nemzeti jelkép-versünket, Kölcsey Hymnus-át és Vörösmarty
Szózatát: „Ima és erkölcsi szózat, történeti önvizsgálat és senkire sem sérelmes nemzeti
remény szavait – s mindezt klasszikus költőinek maradandó megfogalmazásában –
csak a magyar fogadta szivébe himnuszaként.”3 A Szép hazánk recepciótörténetének
egyik jelentős állomása A. G. Matoš 1910-ben közölt esszéje4, így hangsúlyozza a hor*

Horvátul megjelent a Zágrábi Egyetem Magyar Tanszékének Croato-Hungarica című évkönyvében 2002 májusában.

2002. október

61

vát himnusz sajátos mivoltát: „…igen jellemző a horvát lélekre, hogy Mihanović Hazája nem annyira ember és nemzet, mint amennyire csodálatos ország; a mi szép hazánk rónasággal és hegyvidékkel, derűs éggel és szelíd éjszakákkal, forró nyárral, fürge
patakokkal, aratás és legeltetés békés vidéki életével, dallal és falusi idillel. (…) Nincs
ebben a dalban sem militáns, sem felekezeti tónus. Ez a munka demokratikus himnusza, igazi falusi induló, mely a háborút csak önvédelemre tartja szükségesnek, és a hazafiságot nem annyira a nemzet iránti szolidaritásnak tartja, hanem sokkal inkább a mi
országunk iránti szolidaritásnak, a horvát táj iránti szolidaritásnak.”
A sajátos jelleg megállapítása mellett az idézett szövegek érdekes módon – egymással néha összecsengve – állítják szembe a cseh, a magyar és a horvát himnuszt a pontosan meg nem határozott egyéb nemzeti himnuszokkal. Rendre aláhúzzák a saját himnusz békés, reflektív, erkölcsi üzenetet hordozó jellegét. Az értelmezők szerint főképp
e vonásaikkal térnek el a nemzetközi normától. De egymás után olvasva ezeket az idézeteket az is nyilvánvaló, hogy mind az értelmező gesztusokban, mind pedig magukban a himnuszokban tanulságos párhuzamok lelhetők föl. A nemzeti jelképek irodalmi csoportjának közép-európai kontextusban történő összehasonlító vizsgálata
megítélésem szerint némiképp demisztifikálja a nemzeti jelleg megismételhetetlen különösségéről vallott nézeteket, ugyanakkor rámutat a nemzetté válás sajátos, mind
a nyugat-európaitól, mind az orosztól eltérő utjainak közös dilemmáira.
Antun Mihanović horvát nemzeti himnuszát három vonatkozásban szeretném ebben az összefüggésben vizsgálni. Először keletkezésének idejét összehasonlítva a középeurópai népek himnuszainak megszületésével és történelmi hátterével. Másodszor
a nemzeti himnuszok műfaji sajátosságait és tematikáját figyelembe véve. Harmadszor
pedig a költemény nemzeti himnusszá válásának a folyamatát, másszóval kultusztörténetének jellegzetességeit szem előtt tartva. Közép-Európa az én fölfogásomban – figyelembe véve a nemzetté válás útjának jellegzetességeit – kontinensünknek a német és
orosz nyelvterület közötti sávja. Elsősorban az önálló szuverén állam hiányából következett, hogy a mi népeink nemzeti himnuszai a legtöbb esetben csak a XX. században lettek állami, a jog által is kodifikált nemzeti jelképpé. Kölcsey Ferenc Hymnusa
például csak 1990 után került be a Magyar Köztársaság Alkotmányába. Nem egy közép-európai himnusz évtizedeken keresztül törvényen kívüli volt, sőt üldözött, nyilvános szavalatát vagy éneklését hatóságilag tiltották. Tehát előbb voltak nemzeti himnuszok, s csak jóval később államiak. Ebben is érezhetjük a Közép-Európára jellemző
feszültséget a két fogalom között, amit nehéz is angolul vagy franciául megmagyarázni. És így gyakran több vers is versengett rövidebb-hosszabb ideig a nemzeti himnusz kitüntető címéért, ezért célszerű a nemzet legfontosabb irodalmi jelképeiről beszélni. Ahogy a bevezető idézetben Fabrio a Szép hazánk-ról és a Nincs még veszve
Horvátország-ról beszélt, úgy említenek a magyarok két szakralizált költeményt,
a Szózatot és a Hymnus-t.
Az 1830-as és 1840-es években látott napvilágot Közép-Európában a legtöbb olyan
vers, mely a nemzeti identitás meghatározó jelképévé vált. 1834-ben vetette papírra
Prágában Samo Tomášik a Németországba készülő fiatal szlovák evangélikus teológus
a szláv népek körében később (főleg 1848-tól) olyan jelentős karriert befutó Hej
Slovane (szlovák változatban: Hej Slováci) című költeményt. Első sorai épp úgy a lengyel Dąbrowski-mazurka, Nincs még veszve Lengyelország) parafrázisát adják, mint
Ljudevit Gaj 1833-ból való Nincs még veszve Horvátországa. 1834-decemberében
hangzott el egy cseh népszínmű betétdalaként Josef Kajetán Tyl Kde domov můj (Hol

62

tiszatáj

vagy hazám) című költeménye, a csehek nemzeti himnusza. Vörösmarty Mihály Szózata 1836-ban született, Janko Matuska szlovák költő Nad Tatrou sa blyska (Villámlik
a Tátra fölöt) című népdalszerű indulója pedig 1844-ben. A nemzeti jelképek hatásos
megjelenésének és elterjedésének évében, 1848-ban írta meg forradalmi ébresztőjét Petőfi Sándor (Nemzeti dal és az erdélyi Andrei Muresanu Destapte-te Române, Ébredj,
román) című versét, melyből 1989 után lett a Román Köztársaság nemzeti himnusza.
A horvát himnusz tehát megjelenésének idejét tekintve a modern nemzet középeurópai megteremtésének egyik döntő jelentőségű szakaszában született. Az 1830/31es lengyel nemzeti felkelés nagy hatással volt térségünk nemzeti mozgalmaira, a patriotizmus radikálisabb megfogalmazásai jelentek meg a költészetben a diadalmaskodó
romantikus irányzatban. A hazát „keresték” költők, tudósok és közírók, hogy a cseh
Tylnek a kérdését (Kde domov muj – Hol a hazám?) idézzem, hiszen ez a haza középeurópai népek fiai számára nem volt akkor létező valóság, sokkal inkább terv, reménykedés és vágyak tárgya. A magyarországi politikai élet megélénkülését is lehetett
tapasztalni, pozitív várakozással figyelte a közvélemény 1832-ben az országgyűlés
megnyitását Pozsonyban. A horvátok számára pedig ezek az esztendők a nemzeti és
irodalmi újjászületés (preporod) kezdetét jelentik. Az illír mozgalom nyilvánvalóan
a nemzetté válás folyamatában új szakaszt nyitott. Az irodalomnak mindenütt kulcsszerepe volt a nemzeti önkép, nemzetállami célok, ideológia megfogalmazásában térségünkben, nemcsak azoknál a népeknél – például szlovénok vagy szlovákok –, amelyek
nem rendelkeztek semmiféle politikai-közigazgatási kerettel, hanem ott is – mint
a cseheknél, magyaroknál vagy horvátoknál –, ahol léteztek közjogi hagyományok,
politikai intézmények, amelyek feudális formájukban is szolgálhatták kisebb-nagyobb
mértékben a modern nemzet ügyét. Az írók próbálták megválaszolni versekben, elbeszélésekben vagy drámákban – gyakran a dicső múlt képeit idézve –, hogy meddig
terjednek, pontosabban meddig terjedjenek Horvátország határai, hogy miképp forrjanak egységbe Szent Vencel vagy Szent István koronájának az országai, hogy milyen
akadályokat kell leküzdeni a majdani nemzetállamért vívandó harcban. Írók képviselték a nemzeti nyelv ügyét, ami Szent István koronájának az országaiban törvényszerűen vezetett konfliktusokhoz.
A közép-európai népek nemzetfogalmában sokkal jelentősebb a nyelv kritériumának a súlya, mint a politikai-állami közösséget kiindulópontnak tekintő nyugat-európai szemléletben. Nyugaton, mondhatjuk némi egyszerűsítéssel, az egységes nyelv
a politikai együvé tartozás következménye, Közép-Európában (most ideértve a németeket is) a közös és egységes irodalmi nyelv létrehozása az első célkitűzés, a nyelvet tartják a megteremtendő nemzet alapjának. Ezt a gondolatot fogalmazta meg versben
1834-ben az említett szlovák költő, Samo Tomášik;
„Hej, Szlávok! él még
a mi szláv nyelvünk,
Míg hű szívünk
Nemzetünkért dobog.”
(nyersfordítás)
Két olyan himnusza van Közép-Európának, amelynek a megszületése időben majdhogynem egybeesik az új, egységes nyelvi norma megteremtésével. Mihanović Horvát
hazája és a szlovák Matuška Villámlik a Tátra fölött című költeménye. Megjelenésük,

2002. október

63

illetve megszületésük között mintegy évtizednyi a távolság (1835 és 1844), és ez az időbeli különbség érzékelteti egyben a két nemzeti mozgalom közötti fáziseltolódást is.
Mind a horvátok, mind a szlovákok számára döntő, politikai következményekkel
bírt az a kérdés, milyen irodalmi nyelvi sztenderdet készítenek-választanak moguknak.
Mint ismeretes, Mihanović a Zágráb környéki kaj nyelvjárási vidékről való (a horvát
fővárosban született), és ő a gazdag irodalmi hagyománnyal bíró nyelvváltozatot fölcserélte a sto-dialektussal. A Danica című folyóirat 1835. évi 10. számában (március
14.) megjelent Horvát haza című verse a nyelvhasználat tekintetében áttörést jelentett.
Az egységes horvát irodalom felé mutatott utat a regionális különbségeket áthidaló
közös irodalmi nyelvi norma vállalásával. Ennek a nyelvpolitikai döntésnek magától
értetődően voltak következményei a költő – illetőleg az adott vers – haza fogalmára
nézve, hiszen ez a nyelvi norma azt üzeni, hogy a horvát haza nem csupán a báni
Horvátország három megyéjét jelenti, hanem annál jóval nagyobb területet.
Janko Matúska a pozsonyi evangélikus liceumban Ľudovit Štúr tanítványai közé
tartozott. Amikor az evangélikus egyház elöljárói elbocsájtják 1843-ban a fiatal tanárt
pánszlávizmus vádjával az iskolából, huszonkét tanítványa szolidaritásból elhagyja
a líceumot. A Villámlik a Tátra fölött ennek a kivonulásnak, szecessziónak a verse. Az
új szlovák irodalmi nyelv egyik első fecskéje, hiszen a szlovák evangélikus és katolikus
értelmiségiek épp 1843-ban egyeztek meg abban, hogy a közép-szlovák nyelvjárás alapján alakítják ki az irodalmi nyelvet. Azért volt ez a döntés olyan nagy jelentőségű,
mert eddig a két felekezet gyakorlatilag két irodalmi nyelvet használt, az evangélikusok a králicei cseh biblia nyelvén írtak, a katolikusok pedig a nyugat-szlovák nyelvjáráson alapuló nyelven. Az új nyelvi norma gondolata részint a felekezeti különbségeket volt hivatva áthidalni, részint viszont a föltételezett cseh-szlovák nyelvi (és nemzeti) összetartozás eszméjével jelentett szakítást. Janko Matuška verse az új szlovák
irodalmi nyelv elfogadása irányába törte az utat.
Ha irodalmi műfajuk szerint csoportosítjuk a közép-európai nemzeti himnuszokat,
a skála meglehetősen széles, a daltól az ódáig és a himnuszig terjed. A romantikus
korra jellemző mind a népdal imitációk, mind pedig az ún. himnikus dalok népszerűsége. A nemzethez, hazához fűződő érzelmek irodalmi kifejezésére alkalmasnak látszott a helyzetdal éppúgy, mint a horatiusi hagyományt újjáélesztő óda vagy a vallásos
költészet egyik meghatározó műfaja, a himnusz. Így a csehek himnusza biedermeier
hangulatú helyzetdal, a szlovén Prešeren Zdravljica-ja (Pohárköszöntő) a klasszikus
ókori bordal hagyományához kapcsolódik, a magyar Vörösmarty Szózata, a román
Mureşanu Ébredj, román című költeménye pedig óda. Műfaji tekintetben Mihanović
költeményét az ódák sorában tarthatjuk számon.
Tematikájuk szerint Andrija Tomašek három csoportba osztotta a nemzeti himnuszokat,5 megkülönböztetvén az uralkodókat dicsőítő verseket, a forradalmi eszméket
hirdetőket és a haza szépségét megéneklő költeményeket. A dinasztikus himnuszokra
viszonylag kevés példát találunk Közép-Európa irodalmaiban, hiszen a nemzeti törekvések a legtöbb helyen szembenálltak a kor létező állami-birodalmi alakulataival, a modern nemzet, a haza eszméjéhez a különválás, a függetlenség gondolata kapcsolódott.
Dinasztikus himnuszuk született a XIX. század második felében a szerbeknek (Jovan
Đorđevic: Bože pravde – Az igazság Istene) és a románoknak (Vasile Alecsandri: Traiasca Regele – Éljen a király). Igen gazdag térségünkben az a hazafias költészet, mely
a haza fölszabadítására hív föl, „ébreszti” a nemzet tagjait, indulónak is alkalmas ritmusával harcra buzdít. Ilyen vers lett a lengyelek himnusza (Józef Wybicki: Jeszcze

64

tiszatáj

Polska nie zginęła – Nem veszett még el Lengyelország) evokatív erejét, jellegét tekintve
ilyen Samo Tomášik Hej, szlávok című verse és Janko Matuška szlovák himnusza.
Hogy miképpen kerül a dicsőített uralkodó, dinasztia helyébe a nemzet, a haza,
arra kitűnő példa a Boże coš Polske (Isten, ki Lengyelhont) kezdetű lengyel himnusz
története. Alojzy Felinski 1816-ban írta I. Sándor cár lengyel királlyá koronázásának
első évfordulójára. A költő fohászában Istentől áldást kér a királyra. A vers későbbi
folklorizált változataiban már nem találjuk ott a királyt, a vers szubjektuma a haza
szabadságának visszaállításáért fohászkodik. Közép-Európában a nemzeti himnuszokban a haza, a nemzet dicsőítésével találkozunk. Kétségkívül a laudatio patriae különböző változatai a közép-európai nemzeti himnuszokban a legfontosabb tematikai
elemnek tekinthetők. A később nemzeti himnuszul választott költemények hozzájárultak a haza szakralizált képének a megteremtéséhez, az ősi dicsőség, a földrajzi tájak bemutatásával, héroszok és szent helyek (hegyek és folyók) megfestésével.
Mihanović versének haza fogalmához szorosan odatartozik ennek a hazának a történetisége, a hősi múlt („Ó kedves hősi ország / Régi dicsőség öröksége”). Ilyen történelmi dimenziót találunk a lengyel Dąbrowski-indulóban, a magyar Kölcsey és Vörösmarty költeményében éppúgy, mint a román Mureşanu Ébredj, román! című himnuszában. Hogy egészen pontosan milyen hazáról van szó a horvát himnuszban, arra
a vers három mozzanatából következtethetünk. Az egyik fontos tény az említett nyelvhasználat. Vagyis, hogy a költő zagorjei létére áttért a sto nyelvváltozatra. Ezzel közvetett módon kiterjesztette a „horvát hazát” térben, minimálisan a történelmi horvát
tartományokra, és azon túlra is, a nemzeti mozgalom vágytérképének megfelelően.
1896-ban Ksaver Sandor-Dalski például így értelmezte: „… mindebből pedig főleg nagy
hazaszeretetet érzünk, amely nem korlátozódik kicsinyesen a szűkebb szülőföldre
vagy a történelmi balszerencse által szétszakított királyság szűkre szorított politikai
határai közé, hanem messzebbre tekint, ahol egykor Tomislav és Zvonimir koronájának a fénye világított, – sőt még messzebb –, oda, ahol a testvéri anyanyelvek muzsikája szól, és a testvéri szeretet távolra nyúl, egészen a messzi északig és keletig meg délig, Bulgária rózsatermő völgyeiig.”6 A versben megjelenő tájkép, ha nincs is benne az
azonosítást segítő földrajzi konkrétum, a Zagorjét eleveníti meg. De az értelmezők épp
a nyelvhasználat tényéből kiindulva hangsúlyozták, hogy Mihanović túllépett a tartományi kereteken: „Gondolhatnánk, hogy Zagorje természeti szépségeinek visszatükröződése, de a vers egyáltalán nem korlátozódik egy vidékre, magába foglal minden
horvát tájat és az egész nemzetet.”7 Fontos eligazító lehet számunkra maga a költemény címe is: Horvát haza, Hrvatska domovina). Szól a vers horvát hősökről, és
a haza folyói elviszik a nagyvilágnak az üzenetet, hogy „A horvát szereti hazáját”.
A címben nem közjogi fogalmat említ, a hazának a jelzője horvát, és ezért a hazáért
a harcot, áldozatot vállalók horvát emberek, akiknek nincs szó az állampolgárságáról.
Az Una folyó a korabeli török birodalom határát jelenti, nyilvánvaló utalás a nemzet
Boszniában élő részére. Mihanović 1835-ben kétségtelenül a modern horvát nemzetállam fogalmát keresi. Néhány évvel korábban, ahogy Jelena Očak kitűnő monográfiájában olvashatjuk, amikor a magyarországi borok amerikai exportlehetőségeiről fogalmazott német nyelvű előterjesztést,8 még a Szent István koronájához tartozó országokat mondja hazájának. Harmadik mozzanatként érdemes sorravenni a horvát himnuszban szereplő konkrét földrajzi neveket. Az Una mellett – az eredeti változatban –
még két folyó nevével találkozunk, a Száváéval és a Dunáéval. Ha az Una a horvátság
korabeli tragikus széttagoltságát jelképezi (ilyen értelemben szerepel a román him-

2002. október

65

nuszban a Havasalföldet és Moldvát elválasztó Milcov folyó, valamint az Erdély határát képező Kárpátok), a Száva nemzeti emblémának tekinthető, hiszen jelentős részben horvát területen folyik keresztül, a Duna pedig föltehetőleg a horvát nyelvterület
északkeleti széleire (Szerémség, Bácska) utal.
A horvát himnusz képe a hazáról azonban nem annyira a földrajzi valóság egyes
jelképi értékű elemeivel hatott elsősorban a korabeli – és természetesen későbbi – olvasókra, hanem az idilli tájnak, Árkádiának festett panorámával, amelybe a sikságok
és hegyvidékek épp úgy beletartoznak, mint az ott élő emberek. A paraszti életkép,
a szórakozás nemzeti jelképei, a kóló és a tambura, valamint a haza szabadságáért áldozatra kész hősök. Branko Vodnik (Drechsler) Goethe nevezetes Mignon-dalának ihletését föltételezi.9 Ha elképzelhető is valami áttételes kapcsolat a két vers között, mindenekelőtt a Goethe által megszólaltatott honvágy, a délszaki táj iránt érzett nosztalgia, valamint a Mihanović által festett haza vízió vágyképe között fedezhetünk föl hasonlóságot. A Mignon-dal sorkezdő kérdése, Kennst du das Land, wo die Zitronen
blühen, mélyen beleivódott a nemzeti megújulás közép-európai szláv irodalmainak
eszmevilágába, Ján Kollár Slávy dcérájától kezdve a cseh himnuszon át horvát költőkig.10 Hiszen a haza korántsem volt a jelenben létező valóság, a modern nemzet Nyugatról érkezett kihívása arra indította a költőket, készítsék el a haza eszményi képét,
fogalmazzák meg, milyen legyen ez a haza. Mihanović horvát Árkádiája egy ilyen elképzelt haza. A horvát himnusz befogadástörténetében – Jelena Očak munkájában
részletesen bemutatja11 – régi hagyománya van A. G. Matoštól kezdve az Árkádia értelmezésének. Az egyik megközelítésben ennek az Árkádiának a paraszti, ergo demokratikus jellege a fontos, a másikban a költő realisztikus ábrázolása kerül előtérbe. Megítélésem szerint nem szabad figyelmen kívül hagyni látomás jellegét, az ideális haza és
benne az ideális nemzet megrajzolását. Egyfajta horvát kozmoszét a maga teljességében, elkülönítve a kaotikus külső világtól, mindezt pedig a szülőföldi Zagorje távlatából nézve.
Az eszményi haza képét különböző jelképek közvetítik a közép-európai himnuszokban. A szlovák himnuszban például a majdani szlovák hazát, vágyott erejét, magasba törését a Tátra hegyormai jelenítik meg. A magyar himnuszban a Kárpátok,
a két országos folyó, a Duna és a Tisza a királyság teljességének emblematikus jelei,
a Kunság és Tokaj a borral meg búzával az ország termékenységének a jelképei.
Mihanović haza képében a táj dominál, mégpedig elsősorban a szülőföld minőségében.
Ebben a tekintetben a horvát himnusz legközelebbi rokona, amint azt Andrija Tomašek is megállapította12, Josef Kajetan Tyl Kde domov můj (Hol vagy hazám) című
cseh himnusza. A cseh költő népszínmű-betétdalában a szülőföld, Csehország (Ceské
zeme) idilli tájként jelenik meg, földi paradicsomként. A mindössze 14 soros vers valaminő boldog aranykorra emlékeztet. Éppúgy mitikus örökidejűséget sugall ugyanakkor, mint a horvát himnusz. A két vers jelenidejű igealakjai erre, a nem múló mítoszi időre utalnak. Az időtlen idill harmóniája és a korabeli valóság között kimondatlan feszültséget érezhetett a befogadó, aki számára nyilvánvaló volt, hogy a versben ábrázolt haza tulajdonképpen megvalósítandó célkitűzés, ha úgy tetszik, egyfajta „ígéret
földje”, ahová a nemzetnek ezután kell majd eljutnia.
A nemzeti jelképek történetében úgy érzi az ember, némiképp szükségszerűen,
mindig vannak mitikus mozzanatok. Márcsak azért is, mert történetük egyik dimenziójában utat tesznek meg a „profántól” a „sacrumig”. Visszatekintve szinte lehetetlennek látszik annak rekonstruálása, milyen volt keletkezésük idején a viszonyuk a kor-

66

tiszatáj

társ befogadókkal, hiszen akkor szövegük még nem számított szakralizáltnak. „Megjelenése után a horvát haza nem keltett a közvéleményben nagyobb érdeklődést.” – olvashatjuk Andrija Tomašek alapos befogadástörténeti munkájában.13 Ennek a fontos,
a szó pozitív értelmében pozitivista könyvnek alapján ismerhetjük meg a horvát himnusz keletkezésének és karrierjének a mitoszait. Mindmáig homály fedi például, hogy
hol született a vers. Fiumében – ahonnan Mihanović elküldte Zágrábba Gaj folyóiratának –, vagy pedig zagorjei otthonában, azon a helyen, ahol ma emlékmű hirdeti
a horvát himnusz dicsőségét. Meggyőzően bizonyítja a szerző, hogy a népszerű kiadványok és tankönyvek által a himnusszá emelés szent pillanatának tartott alkalom, az
1891-es zágrábi országos gazdasági kiállítás megnyitásának előestéjén tartott ünnepi
operaelőadás csak egy jelentős lépés volt ezen az úton, de ekkor nem döntött még véglegesen a közvélemény arról, hogy ennek a költeménynek a megzenésített változata
lesz az ország nemzeti jelképe.
Azt kell mondani, hogy Közép-Európában – az említett történelmi körülmények
miatt – a nemzeti himnuszok elfogadott nemzeti jelképpé válásának az útja nemegyszer évtizedekig tartott. Nehéz megállapítani általában azt a „szent pillanatot”, amikor
a nemzet megteszi ezt a gesztust. Mert az is kérdés, ki van erre följogosítva szuverén
politikai intézmények híján? Hiába tapsolt lelkesen a prágai cseh közönség Tyl darabjának betétdalát meghallgatva 1834 decemberében, hosszú időnek kellett eltelnie addig,
amíg a cseh közvélemény szemében a Kde domov můj első számú nemzeti jelképpé
vált. A XIX. század lengyel szabadságharcaiban nőttön-nőtt a híres csatadalnak, a Dabrowski-indulónak a népszerűsége, de állami jelkép csak a független Lengyelország újjászületése, 1918. november 11. után lehetett belőle, a jogi kodifikációra pedig még később, csak 1927-ben került sor. E néhány példa talán jól illusztrálja, hogy a horvát
himnusz hosszú útja a nemzeti-állami jelképpé válásig egyáltalán nem tekinthető kivételesnek.
Jelena Očak monográfiájában három szakaszra osztja föl a horvát himnusz befogadástörténetét: 1861–1918, 1918–1945 és 1945–1991. Közben a horvát történelem
tragikus cezurái és hullámzásai. A nemzeti jelképként számon tartott verset és rendre
érintették e változások. Magát a szövegét is néhány helyen módosították, napi politikai szempontokat figyelembe véve, különösen a földrajzi jelképeket igyekeztek bővíteni, a Drávával és a tengerrel, hogy ne maradjanak „fehér foltok” a szöveg által rajzolt
Horvátország térképen. Kritikusan jegyzi meg az irodalomtörténész: „Jó példája ez
a költemény a politika agresszivitásának és rövidlátásának, mivel a Horvát hazát kezdettől fogva kevésbé tartották irodalmi műnek, sokkal inkább eszköznek a horvát nemzet
önállóságáért vívott harcban.”14 Ez persze a nemzeti jelképek esetében bizonyos fokig
kikerülhetetlen; amikor elindulnak „sacrum” természetük felé, többé nem tekinthetők
csupán műalkotásnak, ha az irodalomtudománynak jogos igénye is esztétikai elemzésük.
Irodalmi és nemzeti kultusz tárgyaivá válnak a nemzeti himnuszok, és a horvát
himnusz e tekintetben igen gazdag és tanulságos múltra tekinthet vissza; megkockáztatom, hogy kultusztörténete jóval színesebb, mint számos közép-európai rokonáé. Kevés nemzeti himnusznak állítottak például emlékművet. Térségünkben a legutóbb, sok
évtizeddel a horvát után, a lengyel himnusznak készült emlékműve. 1990 óta Kölcsey
Hymnusának születésnapja, január 22. a magyar kultúra napja, nem munkaszüneti
nap, de ünnep, méltó megemlékezések alkalma.

2002. október

67

Megemlékezésül kiegészíteni szeretném a horvát himnusz külföldi útjának a történetét. Tudunk arról, hogy még a múlt században született szlovén változata, később
csehre is lefordították, első és utolsó versszaka létezik francia és olasz változatban.
1993-ban a Tiszatáj című folyóirat decemberi számában jelent meg magyarul Csordás
Gábor fordításában.

JEGYZETEK
1. Fabrio, Nedjeljko: Lux aeterna croatica. In: Nedjeljko Fabrio: Koncert za pero i zivot.
Zágreb, 1997. 168.
2. Soucková, Milada: Locus amoenus: jeden z aspektu ceské národni tradice. In: Locus
amoenus – místo líbezné. Praha, 1994. 7.
3. Lukácsy Sándor: A Hymnus és a Szózat. In: Hymnus – Szózat. Budapest, 1999. Lapszám
nélkül.
4. Matos, Antun Gustav: Lijepa nasa. = Hrvatska Sloboda. 1910. 1–2. sz. 113.
5. Tomasek, Andrija: „Lijepa nasa” (Pripovijest o hrvatskoj himni). Zagreb, 1990. 15–18.
6. Sandor-Dalski, Ksaver: Antun Mihanović u slavu stogodisnmjeg rodendana napisao i na
proslavi „Kolo” 10. lipnja 1896. = Vijenac 1896. 24. sz. 372.
7. Vodnik, Branko i. m. 23.
8 Ezt az írását Mihanović 1828-ban keltezte Pesten. Vö. Jelena Ocak: Antun Mihanović.
Zagreb, 1998. 150. A monográfia szerzője így fogalmaz a költő akkori haza tudatáról:
„…Mihanović nem titkolja, milyen hazáról van itt szó. Ez a haza a Magyar Királyság, azaz
a Háromegy Királyság is mint Szent István koronájának egyik országa.”
9. Vodnik, Branko: „A költőt Goethe Mignonja vonzotta, a citromok meg narancsok hona, és
sóvárgása indította erre a tájra.” = Hrvatsko Kolo 1910. 11.
10. Itt csupán Vladimir Gudel: Njemacki utjecaji u hrvatskoj preporodnoj lirici (Német hatások
a horvát ujjászületés lírájában), Vijenac 1903., valamint Karol Rosenbaum: Literárne pozadie
básnickej tvorby mladého Jána Kollára (Az ifjú Ján Kollár költészetének irodalmi háttere)
című tanulmányára utalok (In: Ján Kollár (1793–1993.) Szerk. Gyril Kraus. Bratislava, 1993.
101.).
11. Ocak, Jelena I. m. 215.
12. Tomasek, Andrija I. m. 18.
13. Tomasek, Andrija I. m. 28.
14. Ocak, Jelena i. m. 201.

68

tiszatáj

LÕKÖS ISTVÁN

„A Zrínyi–Frangepán összeesküvés”
JEGYZETEK EUGEN KUMICˇIC´ REGÉNYÉNEK MARGÓJÁRA
1.
„Zrínyi vére mosta Bécset, // S senki bosszút nem állt…” – írta Kölcsey a Rebellis
vers kezdő soraiban – félreérthetetlenül utalva a Wesselényi-féle összeesküvés tragédiájára, s korrigálva is a mozgalom megnevezését – bár úgy látszik: még nem elég maradandóan. A bécsújhelyi, bécsi és pozsonyi kivégzésekkel lezárult 17. századi Habsburgellenes szervezkedés máig is Wesselényi-féle mozgalomként él a köztudatban s historiográfiánkban – jóllehet Wesselényi nádor már jóval a radikális fordulat előtt elhalálozott, a mozgalom meghatározó vezetői Zrínyi Péter horvát bán, valamint sógora:
Frangepán Ferenc Kristóf és Nádasdy Ferenc országbíró voltak. A korszokás szerinti
teátrális kivégzés is hármójuknak jutott osztályrészül. Erasmus Tattenbach és Bónis
Ferenc lefejezése nem ennyi szcenírozással történt.
Másként, a Kölcseyével egybehangzó formában él a horvátok köztudatában a mozgalom emléke-öröksége: a történetírás Zrínyi–Frangepán összeesküvésként tartja számon, s a 19. századvég nagyszabású történelmi regényének címlapjára is ugyanezt írta
horvátul a szerző Eugen Kumičić: Urota Zrinjsko-Frankopanska. Zrínyi Péter és Frangepán Ferenc Kristóf vértanúsága a 19. századtól a horvát nemzeti szabadság szimbóluma, 1919-es újratemetésük óta fokozottan is, amikor a hamvak több tízezres tömeg
jelenlétében a zágrábi dómban végső nyughelyre találtak. A nyughelyet jelölő emléktáblánál – a mártíromságra emlékeztető felirat mellett – mindig új koszorúk és friss
virágok jelzik: nemzeti zarándokhelyen állunk. A második világháború után hosszú
időre szilenciumra ítélt kiváló költő és néprajztudós, Olinko Delorko társaságában
1971 tavaszán magam is ott szorongtam a székesegyházban a vértanúk kivégzésének
háromszázadik évfordulóján (április 30.) azon a demonstratív szertartáson, amelyet
Zágráb érseke celebrált, s amely a független Hovátországért folyó akkori küzdelem
egyik manifesztációja volt. (A nyitányt az 1967. március 15-én nyilvánosságra hozott
nyelvi Deklaráció jelentette.) Százak szorongtak a székesegyházban, s hallgatták a zágrábi főpásztor, Kuharić érsek emlékbeszédét s tele volt a dóm előtti tér is – a Kaptol.
Az idős költő szerint Zágrábban 1945 óta itt énekelték először nyilvánosan a hatalom
által tiltott horvát himnuszt…
A mítoszi méretű Zrínyi–Fangepán kultusz kialakulásában meghatározó jelentősége-szerepe volt Eugen Kumičić már említett regényének. Az Urota Zrinjsko-Frankopanska (A Zríny–Frangepán összeesküvés) a 19. század legvégén, 1892–93-ban jelent
meg folytatásokban a népszerű Dom i svijet (Haza és nagyvilág) lapjain. Később megannyi kiadása volt még könyvalakban is. A könyvesboltok polcairól ma sem hiányzik.
Az egyik legolvasottabb horvát regény lett, s talán még ma is az – a történelmi tárgyú
belletrisztika kedvelői körében mindenképp. A megjelenés idején (a Khuen-Héderváry

2002. október

69

rezsim félidejében vagyunk) Kumičić következetes jogpárti elkötelezettségű nemzeti
érzülete magyarázza popularitását. Az író élete végéig a Starčević-i ideológián nyugvó,
a horvát nemzeti önállóság ideáját képviselő és hirdető politika egyik legelkötelezettebb vállalója volt, ami valamennyi történelmi regényének alapeszméjét és tendenciózusságát determinálta. Ez a politikai attitűd erős osztrákellenességgel párosult.
A magyar olvasót ezek után okkal érdekelheti: milyen az adott történelmi időszak
és a magyarokat és horvátokat egyformán érintő nemzeti tragédia interpretációja e monumentális, a horvát klasszikus szépirodalom egyik népszerű műveként számon tartott regényben?
Kumičić prózája egyfelől a horvát nemzeti romantika Šenoa teremtette hagyományához, másfelől a Zola képviselte naturalista regény elméletéhez és gyakorlatához kötődik. E kettősség munkál az isztriai-primorjei fogantatású Začuđeni svatovi (Az elámult násznép) regionális létformát bemutató regénye lapjain éppúgy, mint az író történelmi tablóinak egy részében. Igaz: a legjobb Kumičić-regényként aposztrofált Gospođa Sabina (Sabina nagysád) jócskán rá is cáfol erre. Azt gondolnánk ugyanis, hogy
a Zola-i naturalimus horvát apologétája és teoretikusa regényíróként itt is követi francia
mesterét. Paradox módon az ellenkezője történt: amit Kumičić regényteoretikusként
a műfajról írott dolgozatában (O romanu, azaz: A regényről) elutasított, itt mindazt
már-már gondos aprólékossággal felhasználja. Ez a sikerkönyv így – módszerbeli megoldásait tekintve – közelebb áll a műfaj Guerrazzi- vagy Dumas-típusú változataihoz,
mint a Zola javasolta műfaji alakzathoz. Ott van persze némiképp a Balzac-i motiváció
is, hisz témaválasztása akár Balzac-inak is mondható, ami kemény társadalomkritikával
párosult (a gazdasági és erkölcsi bomlás, a nemesség agóniája, a hipokrízis kóros burjánzása a bírálat tárgya), ám formavilágát és eszköztárát tekintve Dumas megoldásait
követi.
A tíz évvel később megírt Urota már más arculatot mutat. Történelmi regény lévén, az olvasó is, a kritika is a Šenoa-i modell követését várta, azaz a Walter Scott-i
példa századvégi reprezentációját, ehelyett a Zola-i experimentalizmus és faktográfia jegyében fogant regényszöveget kapott. Az Urotával kapcsolatos kritikusi fenntartások
is ebből fakadnak. A fordulatos cselekményű, romantikus karaktereket mozgató, a historizmus valószerűségét és írói fantáziát mesterien elegyítő Šenoa történelmi tablói
után ez a regény mozgalmasságot, romantikus alakrajzokat nélkülöző, olykor történelmi adattárnak tűnő tényanyagot halmozó voltával kétségtelenül eltér a Walter
Scott-i modelltől. Ezt a hagyománnyal kapcsolatos hiányérzetet némiképp a műfaj közép-európai kontextusa is hatványozza: a kortárs Gárdonyi Géza, Henryk Sienkiewicz
s Alois Jirásek opuszaiban még mindig erős a kötődés a Scott-i hagyományhoz – jóllehet, a történelmi hitelesség záloga náluk is a historiográfia eredeményeinek kamatoztatása.
A főhősök (Zrínyi Péter és Frangepán Ferenc Kristóf) a „nemzeti idea perszonifikációjával” Kumičić művében is megkapják ugyan a kellő „mítoszi aurát”, küllemük
megjelenítéséből a történelmi pátosz sem hiányzik, ám személyiségrajzuk messze áll
attól az individualizálástól, amely Šenoa hőseinél érvényesül.
A regény méltatásakor további fogyatékosságként szokás említeni a meseszövést,
olykor a dialógusokat vagy egy-egy szereplő monológját terhelő hosszas, inkább egy
történelmi esszébe illő fejtegetések sokaságát, s szóvá tették már azt is, hogy Bare
Poparićtól, Ivan Kukuljevićen át Tadija Smičiklasig (jeles horvát történész volt valamennyi) hány, történettudóstól származó szövegrész épül a regény szövetébe idézetek

70

tiszatáj

formájában. Egy Zrínyi Péter és Fangepán alakrajzát érintő, visszatérő kritikai észrevétel szerint pedig a cselekmény előrehaladtával a két főhős mindinkább az író szócsöve lesz.
„Az” olvasó viszont mintha nem törődne e „szakmai” kifogásokkal, az első megjelenéstől napjainkig változatlan érdeklődéssel veszi kézbe a regényt, amely számára
egyértelműen a horvát nemzet vértanúinak monumentuma. Nemzettudatot formáló
hatása tehát elvitathatatlan…

2.
De miről is szól valójában ez a több száz oldalas, szereplők sokaságát felvonultató,
folyamszerűen hömpölygő szövegáradat? Többről annál, amit a cím ígér. Az eseménytörténet egésze a Zrínyi és a Frangepán család, egyben a közös horvát–magyar nemzetsors egyik legtragikusabb fejezetének regényes foglalata. Mindjárt a cselekményt exponáló fejezetben iskolai történelemóráról ismert adatokkal szembesülünk s ezek kapcsán a tragikumáról nevezetes dátummal: 1664. Ez a szentgotthárdi csata s az azt követő vasvári béke megkötésének és Zrínyi Miklós tragikus halálának esztendeje. A további fejezetek aztán annak a hét esztendőnek történetét foglalják magukban, amely
a vasvári békétől, illetve Zrínyi Miklós halálától a vértanúk kivégzéséig eltelt. Ezek alapján máris megnevezhetjük a rgényidő határpontjait: 1664 és 1671. Ebben az időkeretben történetírói pontossággal és részletességgel elevendnek meg mindazon történések,
amelyek a kor osztrák–magyar–horvát históriáját, a birodalom és a két, defenzívában
lévő államalkotó nemzet: a horvát és a magyar küzdelmét alkotják. Kumičić szinte
a korabeli történész tárgyismeretével tud szólni a Határőrvidék (Vojna krajina) lakosságának zaklatásáról, a külországok bécsi követeinek tevékenységéről, kormányaikhoz
küldött jelentéseikről, XIV. Lajos és I. Lipót viszonyáról, az udvari kancellária tevékenységéről, Paul Hocher, Wenzel Lobkowitz, Montecuccoli, Rottal János, Christoph
Abele perbeli szerepéről, a – ma így mondanánk – koncepciós per megszervezéséről és
lefolyásáról, a bécsi udvari kémhálózat tevékenységéről stb. Hasonló kompetenciával
informál a szervezkedés mozzanatairól, bizonytalanságairól, Wesselényi nádor és
Nádasdy Ferenc, valamint Vitnyédi István és mások szerpéről.
Az imponáló információs készlet befogadását a Zrínyi és a Frangepán család magánéleti jelenetei hivatottak élményszerűvé tenni. Frangepán házassága, I. Rákóczi Ferenc és Zrínyi Ilona mátkasága majd esküvője, a költő Zrínyi özvegye és a Zrínyi család viszonya emelendő ki elsősorban, de azok a jelenetek is, amelyek az osztrák katonaságnak a horvát pórnéppel szembeni atrocitásairól szólnak. A művészi ábrázolás hitelét célozza a magánéleti szférát érintő szituációk egész sora, elsősorban is a Zrínyi
Péter és Frangepán Katalin házaséletének, gyermekeik iránti szeretetének mozzanatait
ábrázoló jelenetek. Bennük egy 17. századi miliőbe illesztett, de a modern olvasó számára is hihető családi harmónia képei elevenednek meg. Hasonlóan vélekedhetünk az
epizódszereplők jellemrajzairól is: a tudós szótáríró és jeles barokk hitszónok, Belostenec atya alakrajzára gondolhatunk, vagy éppen a vlachok főpapja, Mijakić vladikáéra.
A rendháztól rendházig gyalogszerrel vándorló, szótára szókincsanyagát e vándorutakon gyűjtő, a regula előírta szegénységben élő pálos szerzetes a Novi Grad-i palota fényes, selyemmel tapétázott vendégszobájában vétkesnek érzi magát, hogy „bűnös testével” a várpalota főúri nyoszolyáján hajtja álomra fejét. Mijakić vladika ellentétes személyiség: bizánci fondorlatossága, politikai ravaszkodása mérhetetlen hedonizmussal

2002. október

71

párosul. Hasonlóan ügyes ecsetvonásokkal rajzolt regényalak, epizódszereplő Frangepán menyasszonya nagynénjének, Klementina asszonynak férje, Barnaba gróf. A tíz év
óta vak, köszvényes és fölöttébb házsártos öregúr, a Velencei Köztársaság egykori prokurátora bármely kortárs európai regény világában otthonosan mozoghatna. Kumičić
jelenetező képességének remek dokumentuma a vak gróf visszaemlékezése az ifjú Báthori Zsófiára, akibe harminc év előtt, velencei látogatásakor, „sok patrícius szerelmes
volt”, s most az ő „sápadt arca [is] megélénkül, s a sűrű ráncok között … távoli emlékek ragyogása” villan.
Kérdés persze: a főszereplők alakrajzaiban hol, mikor s milyen mértékben jelenik
meg a stilizálás, megmintázásuk során mikor s milyen mértékben tud elszakadni az író
a historiográfiabeli Zrínyi- vagy éppen Frangepán-képtől. A válasz a két horvát vértanú, továbbá a csak hosszas megpróbáltatások után elhalálozó Frangepán Katalin s az
utolsó Zrínyi-sarj: János jellemrajzának szemügyre vétele nyomán fogalmazódhat meg.
A két főúr végnapjai szituációk egész sorát kínálják az írónak, amelyek az epikum,
az esztétikai minőségek szempontjából kitűnően kamatoztathatók. A lélekállapot leírása a szubjekivitást sem nélkülözi, ami a kritika által kifogásolt adatáradat ellentételezése s a lelki gyötrődés extenzív bőségű megjelenítéseként értelmezhető. A cselekmény lassú, sokak szerint nehézkes kibontakozása után a történések e végső szegmentumaiban mind Zrínyi, mind Frangepán tragikus hőssé magasztosul. Lélekállapotuk
festésekor Kumičić a narráció eszközéhez nyúl. A választott elbeszélő modor nemcsak
a vigasztalan környezet, a siralomházzá lett fegyvertár ridegségének ábrázolására alkalmas nála, hanem a hősök tudatállapotának megjelenítésére is. Cselekvéseik (imádkozás, levélírás, a szolgáikkal folytatott párbeszéd), a vigasztalásukra küldött kapucinusokkal inkább csak az együttimádkozás szintjén megjelenő kapcsolat, máskor a múlt
látomásos megidézése, az ősökkel való lelki korrespondencia, majd meg a félőrültség
állapotának képei mind megférnek e narratív előadásmódban. Az olvasó csak a jellemrajz e végső szegmentumának végére érve eszmél fel: az író az előadás hevületében már
maga is szereplőiben él, gondolkodik. A fegyvertár rideg kulisszái között gyötrődő,
a halálra készülő, sorsával számot vető Zrínyi alakrajza itt a teljes beleélés példája a regényben, a múltat idéző víziók leírásakor különösképpen. Az egész életutat és az ősök
tragikus történetét-sorsát a zaklatottság állapotában lepergető emlékezet történelmi látomássá szélesül, amelyben három színtér: Szigetvár, Varasd és Bécsújhely villan fel,
mindhárom a Zrínyi család „dicsőségének” és „szörnyű sorsának” színhelye: „Aki
a horvát jogokat oltalmazza, annak el kell pusztulnia: egyiknek Sziget alatt, a másiknak
a Varasd környéki erdőben, a harmadiknak Bécsújhelyen!” A tudat mélyéről előtörő
emlékekkel viaskodó hős – belső, lelki viharzásai után némiképp megnyugodva – hajnalig „a feszület előtt térdepel” és imádkozik.
A drámai effektusok, az atmoszférateremtés, s nem utolsó sorban a főhősök (Zrínyi Péter, Frangepán Ferenc, Zrínyiné Frangepán Katalin, Zrínyi János) morális tartásának a regény utolsó harmadában tapasztalható halmozódása a regény értékvilágát
minősítő korábbi vélekedések felülvizsgálatára biztatnak. A cselekményépítésnek a regénystruktúra egészében ez a lassan emelkedő, majd a végkifejlethez közeledve mind
intenzívebb emelkedést mutató íve egy a hagyományostól eltérő, modernebb regénypoetológai felfogás irányába mutat, ami részben az író naturalizmus melletti elkötelezettségéből, részben viszont a századforduló európai regényének nóvumai iránti fogékonyságából, affinitásából fakadhat. Ilyen aspektusból szemlélve az experimentalizmus,
a faktográfia vitathatatlan volta is más megítélést kaphat, hiszen az oly sokszor kifogá-

72

tiszatáj

solt történeti adattár jelleg éppenséggel ama 20. századi regénytípus irányába mutat,
amelyben majd a tanulmány vagy esszé jellegű betétek, kommentárok elfogadottan
„nehezítik” a cselekményt, sőt korszerű epikai erénnyé válnak. S ha a Kumičić-műnél
jóval gyöngébb alkotásként számon tartott Vjenceslav Novak-opuszt, a Dva svijetat
(Két világ) a Krleža-i művészregény (Povratak Filipa Latinovicza = Filip Latinovicz
hazatérése) korai előzményeként aposztrofálják, úgy az Urota historiográfiai jellegű
passzusait fenntartás nélkül rokoníthatjuk a 20. századi horvát mester, Krleža szintézisregényének, a Zastavenak (Zászlók) esszét és dokumentumanyagot elegyítő szövegfolyamával. Már csupán annak okán is, hogy a fiatal Krleža számára ez a Kumičić-regény az egyik meghatározó, nemzeti érzületet formáló olvasmányélmény volt.

3.
Vázlatunk megírásának alkalma (a horvát–magyar perszonálunió kilencszáz éves
évfordulója) indokolja a regény szövetében megjelenő magyar színvilág és motívumanyag iránti fokozottabb figyelmet. Kumičić következetes jogpártisága, a regény megírásának és megjelenésének belpolitikai konstellációja: a Khuen-Héderváry-rezsim
(1883–1903) s a századvég és századforduló horvát irodalmában gyakori magyarellenes
felhangok (Gjalski: Za materinsku riječ [Az anyanyelvért] 1848–49-es témájú regényére,
Izelt Grinczinger Pál-a na Magyar Tenger [Grinczinger Pál kirándulása a Magyar Tengerre] című szatirikus írására, Matoš magyar tárgyú publicisztikájára s néhány elbeszélésére kell gondolnunk) egyaránt serkentik az érdeklődést. A közös múlt megítélésében vajon az illír mozgalom képviselőiként is magyarofil művekkel jelentkező Ljudevit Farkaš Vukotinović és Mirko Bogović prózájának tárgyszerűségét követi az Urota
szerzője, avagy a novellistának kitűnő, de regényíróként már esztétikum és történelmi
hűség dolgában olykor vitatható opuszokkal is jelentkező Ksaver Šandor Gjalski negatív előjelű magyarságképéhez igazodik.
Úgy tűnik: a naturalista ténytisztelet írónkat megóvja a politikai aktualizálás csábításától. Az ifjabb Frangepán, Orfeo gróf magyarok iránti ellenszenvét rövid történelmi eszmefuttatásban manifesztáló gondolatait leszámítva a félezer oldalas regényben horvátok és magyarok egyaránt az osztrák tirannizmus kárvallotjaiként, szenvedő
alanyaiként vannak jelen. „Faciam Hungariam captivam, postea mendicam, deinde
catholicam”, azaz Magyaroszágot előbb rabbá, aztán koldussá, majd katolikussá teszem
– idézteti Kumičić Frangepán Ferenc Kristóffal a lipóti politika jelmondataként felfogható közismert bécsi álláspontot. „Mindezt Horvátországra is vonatkoztatta a király!”
– írta Frangepán a mainzi választófejedelemnek.
A horvát–magyar sorsazonosság vezérfonalként húzódik a cselekményben egészen
a végkifejletig, ami az összeesküvés tényeiből szükségszerűen következik. Kumičić imponáló tájékozottsággal jeleníti meg az elégedetlenkedő horvát és magyar főurak Stubnyafürdőn tartott tanácskozását; Zrínyi Ilona és I. Rákóczi Ferenc mátkaságának és
házasságának eseménysorát; házasságkötésük körülményeit, a felső-magyarországi protestáns elégedetlenkedés, a protestáns vallásszabadságot követelő eperjesi országgyűlés
történéseit; a császári sereg felső-magyarországi betörését; Heisler generális katonáinak
kegyetlenkedéseit; Thököly István mindhalálig tartó helytállását Árva várában s Imre
fiának szökését stb. Drámai jelenetek informálják az olvasót Wesselényiné elhurcolásáról, Pottendorf feldúlásáról és Nádasdy Ferenc letartóztatásáról, a felső-magyarországi
vesztőhelyek felállításáról és a kivégzésekről, a megvádoltak birtokainak elkobzásáról,

2002. október

73

a falvakban felállított akasztófákról, a felperzselt viskókról, egyáltalán a magyar országrész megannyi szenvedéséről.
A felkelés okait és következményeit vázolva a jogtalanságok, törvénytelenségek egész
sorát lajstromozza az országgyűlés feloszlatásától a lakosság megsarcolásáig. Mindezek
summázatát Gundulić ezredessel mondatja ki (a jeles horvát költő Ivan Gundulić
császári tisztként szolgáló fiáról van szó): „az osztrákok egy év alatt több pénzt vittek
el Horvátországból és Magyarországról, mint a török harminc esztendőn át.”
Az ítélőszék és tagjai tevékenységét részletezve mindig hangsúlyosan jelenik meg
a regényben azok elfogultsága, palástolatlan magyar- és horvátgyűlölete. A Rottal János
irányította „iudicium delegatum” s a Paul Hocher kancellár elnökségével zajló per
ítélőbíráinak „pártatlanságát”, egyértelmű magyar- és horvátellenességét illusztrálandó
álljon itt egy részlet a regényből: „Johann Paul Hocher, ez a tiroli születésű, »szemtelen, tolakodó ember, aki az írnokok legalacsonyabb fajtájából kapaszkodott fel az udvari kancelláriáig«, szívből gyűlölte a horvátokat és a magyarokat és gyakran mondogatta, hogy legszívesebben saját vérükben fojtaná meg őket … I. Lipót őt nevezete ki
vizsgálóbíróvá Bécsben, Rottal grófot pedig Pozsonyban … Hosszú kihallgatások, végeláthatatlan jegyzőkönyvek, szörnyű vádak, számtalan hamis tanú, akiket sohasem
szembesítettek a vádlottakkal, akiket azok sohasem láttak; a legalávalóbb árulások, a
legszégyenteljesebb és leglelkiismeretlenebb rágalmak s mindezek koronája: a szörnyű
szenvedés, kínvallatás! Különböző államok követei hosszú jelentéseket írtak kormányaiknak a »tekintélyes összeesküvők« elleni nagy perről. Politikai per a tizenhetedik
században! … A vizsgálati jegyzőkönyvekben Zrínyi, Frangepán, Nádasdy, Lahn … és
mások neve mellett gyakran említtetik a szenvedés, a kínvallatás.”
A Hocher vezette „bíróságban egyetlen horvát és magyar sem volt” – emlékeztet
Kumičić – s ez a bíróság a halálos ítéletek meghozatala mellett Magyar- és Horvátország teljes jogfosztását is kimondatja majd: a lázadás folyományaképp „a horvátok és
a magyarok minden jogukat elvesztették.”
A krónikás következetességgel felépített, a per, a kivégzések eseménytörténetét
adatszerűen, ám mindig gondolkodásra serkentően előadó, a mártírok, majd Zrínyi
özvegye és gyermekei (különösképpen János fia) lelki és fizikai gyötrelmeit lélektanilag is árnyaltan bemutató regény a szenvedés, a helytállás, a nemzeti aszketizmus drámája lesz, nemzettudat és erkölcs reprezentációja, amelyben – a végkifejlet felé haladó
cselekmény keretében – a közös horvát–magyar sérelmek és küzdelmek mind jobban
egybefonódnak. S mert a történelmi tények mellett a regénystruktúra belső törvényei
is ezt kívánják: a zárófejezet a még életben maradt Zrínyi utódok: Ilona és János sorsának foglalata lesz. Ilona története – históriai hűséggel – a magyar szabadságmozgalommal fonódik egybe, János élettragédiája az írói átélés, a beleélés pszichológiailag kitűnően megokolt példája, szomorú, már-már balladisztikus akusztikájú epilógusa a két
nemzetet egyformán érintő mártíromság kitűnő epikai interpretációja.
Kumičić rokonszenvvel teli sorokat szentel a Thököly- majd a Rákóczi vezette
szabadságküzdelemnek, amelyben „a felkelés lelke … Ilona volt, Zrínyi Péter leánya.”
„A magyarok egyetlen nőt sem dicsőítettek úgy, mint Ilonát … , s egyetlen név sem
lelkesíti úgy őket, mint az ő fiáé”, azaz II. Rákóczi Ferencé – olvassuk a zárófejezetben, s ugyanott azt is, hogy „két éven át verekedtek a kurucok és a labancok”. I. Rákóczi Ferenc özvegye és a második hitvestárs, Thököly Imre a horvát–magyar sorsazonosság jelképévé nő e regény kuruc szabadságküzdelmekre alludáló soraiban, amelyet
e két ember egymás iránti szeretetén túl az osztrákokkal s a császárral szembeni gyűlölet

74

tiszatáj

s jogos bosszúvágyuk motivál. Nem aprólékos jellemrajzot kapunk, inkább sommás
összegezést, de e summázatból kicseng az írói rokonszenv, a hősök s az általuk képviselt üggyel szembeni affinitás. „A magyar főurak bátran védekeztek, de végül elbuktak – mondja Kumičić –, Thökölyék „minden várat feladtak, Munkács kivételével, azt
Zrínyi Ilona védte hősiesen, az egész világ által csodálva. Élelmük elfogyván megadta
magát Caraffa generálisnak. Ez a Caraffa … tízezer embert gyilkoltatott le Magyarországon, az eperjesi »véres színjáték« az ő műve volt. Éjjel-nappal mészároltatta a népet. Nagyobb borzalmat sohasem látott Magyarország.”
Zrínyi Ilonát és gyermekeit a császáriak Bécsbe vitték, s egymástól elszakítva őket,
mindőjüket kolostorba zárták – írja tovább tényszerűen, egyetlen hatásos, az olvasóban már eddig is táplált, Bécs iránti ellenszenvet fokozó mondattal jellemezve az udvar
brutalitását: „Kollonich bécsi püspök, a későbbi kardinális, lábbal rugdosta be a kolostorba a tizenhat esztendős [Rákóczi] Borbála Juliannát …”
Emlékeztetnünk kell még a regény Zrínyi Ilona további sorsát elbeszélő szegmentumára – lévén, hogy írója ebben is közös horvát–magyar hősként ábrázolja Munkács
védőjét. Bécsből – a tényeknek megfelelően – a Thököly fogságában lévő Heisler generális kiadatása ellenében szabadul – „szomorúan”, anélkül, hogy gyermekeit megölelhette volna. „ … Férjével Nikomédiába ment, ahol 1703-ban meghalt. Galacban, a lazaristák templomában temették el. Sírján latin felirat hirdeti, hogy Domina Helena
Zrini, nemének és századának dicsősége, akit egyformán magasztalnak horvátok és
magyarok. Felsoroltatnak erényei és szenvedései, röviden, gyönyörűen. Thököly három évvel később halálozott el, Ilona mellé temették.”
A történelmi tudat formálásának e szűkszavú, ám érzelmi effektusokra épülő
módja a Rákóczi-szabadságharc eseményeinek vázlatos bemutatása esetében is érvényesül. Sőt! A fejedelem horvát rendekhez intézett kiáltványának a regényszövegbe iktatása romantikus pátoszával lelkesítő célzatú: „Mindenki rohant [Rákóczi] zászlaja alá,
a nép is, a főurak is. A francia király pénzzel támogatta. Bécs félni kezdett. 1702-ben
a felkelés kiterjedt egész Magyarországra. Rákóczi felhívással fordult a horvátokhoz is,
hogy csatlakozzanak seregéhez: »Horvátok! Nem látjátok, hogy a császári kamara lezárta a tengert? Nem érzitek, hogyan szabdalja szét hazátokat Ausztria? Horvátok!
Szabad nép vagytok-é, amíg nektek a varasdi és a karlovaci generálisok parancsolnak?
Ó, míly szégyen! Hol van ősi és dicső báni méltóságtok? Emlékezzetek családjaitok
ama hőseire, akiket az osztrákok kivégeztek! Hol vannak a Zrínyiek, akiknek nevét az
egész világ dicsőítette? Hol vannak a Frangepánok, a haza erős oszlopai? Hol vannak?
Nemzet vagytok-e még? Emlékezzetek dicső múltotokra! Az erőszakos osztrák uralom nem nyugodott, amíg a királyság vezetőit drága hazánk vértanúivá nem tette!«”
A históriából tudjuk: a proklamáció visszhang nélkül maradt, nem úgy Lipót felhívása, aki álnokul „győzködi a horvátokat”: „teljesíteni fogja minden követelésüket,
amint békésebb idők jönnek.” Kumičić nem kommentál, egymás mellé helyezi a kurucmozgalom 1707–1735 közötti eseménytörténetét s a császári ház oldalán „a török
elleni háború idején” hadba lépő horvátok áldozatvállalását és Bécs későbbi szószegését
– az utóbbi, Bécs melletti elkötelezettséget félreérthetetlenül politikai tévedésként interpretálva. Nem írja le, de az alábbi passzus intonációjával félreérthetetlenné teszi Rákóczi mozgalma iránti rokonszenvét: „Rákóczi sokáig háborúzott, kezében tartott
minden hatalmat, 1707-ben pedig, az ónodi országgyűlésen megfosztotta a magyar
tróntól a Habsburgokat. I. Lipót az esemény előtt két évvel, valójában a trónja elleni
legnagyobb felkelés idején, elhalálozott. Fia, I. József egyre-másra küldte seregeit Ma-

2002. október

75

gyarországra. Rákóczi így nem tudott sokáig védekezni: az ország kifosztva, pusztasággá téve, a nép mezítelen volt és éhezett. Az 1711-es szatmári béke után Rákóczi három évet Párizsban töltött az udvarnál, aztán Törökországba ment a szultánnal tárgyalni, miként lehetne megtámadni újból Ausztriát. Rodostóban halt meg, nem meszsze Konstantinápolytól 1735-ben. Egész Magyarországon szörnyű csend honolt, ám
a hatalmas üszkös romok hamuja alatt izzott a parázs …”
És mit kaptak a Rákóczi hívására csendben maradó, Lipót szavára viszont hadra
kelő horvátok a török megszállta területek visszahódítása után? Erről is tárgyszerű képet rajzol írónk. „Minden visszahódított föld az udvari kamaránál” maradt, „a Határőrvidék királyi tulajdon”, „Horvátországot szörnyű adókkal sarcolja a hadsereg”, az
„emberek a török fogságába menekülnek”, „sokan gyermeküket adják el a töröknek,
hogy az osztrák adót kifizethessék.” „Alberto Caprara generális falvakat és városokat
perzselt fel Szlavóniában, éjjel-nappal gyilkolta a népet, öreget, asszonyt, gyermeket,
eszelősen azt ordítva: minden horvátot kiirtat …” „Az udvari kamara idegeneknek adta
el, potom áron, a horvát főurak és nemesek legjobb birtokait…” „A Horvátországot
megnyomorító karlócai béke után Bécs nem gondolt többé ígéreteire. »Eljöttek a békésebb idők, de a jogos horvát követeléseket nem teljesítették«. Bécsi generálisok gázolták le Horvátországot, benne minden isteni és emberi törvényt. Horvátország sohasem látott nagyobb szörnyűséget.”

4.
Példáinkat nemigen szükséges szaporítani, ennyi is elegendő bizonyítani: az Urota
magyarságképe a 19. századi horvát regény kontextusában sajátos, egyedi jelenség.
Hangsúlyai nem a horvát–magyar ellentétekre, ellenkezőleg: a sorsazonosságra esnek,
ami két, nagyjából egykorú Gjalski-opusz: az 1892-ből való Osvit (Virradat) és az 1906ban megjelent Za materinsku riječ (Az anyanyelvért) párhuzamában lehet szembetűnő.
Az előbbi az illírizmus korának regénye, benne a horvát–magyar viszony feszültségei
a meghatározók, hősei többsége a magyarok részéről elszenvedett vélt vagy olykor valós
sérelmek szószólója, s bár köztük madjaron, azaz magyarofil érzelműek is felsorakoznak, a műegész magyarságrajza nem a megbékélés lehetőségeinek, távlatainak foglalata,
sokkal inkább az 1790-es országgyűlés óta tartó és az illír korszakban tetőző nyelvhasználati viták fakasztotta szembenállás kifejeződése. Igaz: az Osvit jó regény, kompozíciós erősségei, sikerült alakrajzai, egyáltalán esztétikuma mind erre utalnak. Nem
így a másik mű, a Za materinsku riječ, amelyről – mindjárt a megjelenéskor, 1906-ban –
ezt írta A. G. Matoš: „se nem regény, se nem történelem”, benne „Gjalski számára
1848 örök frázis, örök karnevál, és kommersz” marad, „ahol trubadúrok módjára szeretnek és Rabelais módján esznek és isznak.” Ennél súlyosabb szavakat is papírra vet
még – ilyeneket mondva: a Za materinsku riječ „gondolatok nélküli és frázisokkal teli
könyv, egy átlagos intelligencia, banális obszerváció, reklám jellegű politikai dilettantizmus terméke”. Mi tesszük hozzá: e rossz regényben a magyarság Gjalski formálta
„imagoja” hiteltelen, elfogultságainak, tévedéseinek, túlzó vélekedéseinek sokasága a magyarsággal egyébként nem rokonszenvező Matoš számára is elfogadhatatlan. Benne
mindaz, ami 1848–49-ben a magyar politikai és állami élet síkján zajlik, közvetett információként a két nemzet konfliktusára redukálódik.
Kumičić műve mindennek ellentéte. Különösképpen az a Rákóczi halála utáni magyarországi állapotokat summázó megállapítása, amely fölött a felületes olvasó talán

76

tiszatáj

átsiklik, a regény minden dimenziójára figyelő befogadó viszont dekódolja üzenetét.
Arról a félmondatnyi allúzióról van ezúttal szó, amely szerint Rákóczi mozgalmának
leverése majd Rákóczi halála után a Magyarországra szakadó „szörnyű csend” ellenére
„az üszkös romok hamuja alatt izzik a parázs…”.
Egykorú olvasásszociológiai ismeretek hiányában ma aligha eldönthető: a regény
megjelenésekor, a Khuen-Héderváry korszak félidejében, miképpen nyugtázta a kortárs olvasó ezt a futó allúziót, amely másként aligha értelmezhető, mint a kurucmozgalom és az 1848–49 közötti oksági viszony felismerése és sejtetése, s amelynek tüzetes
kifejtése viszont már túlnő e regényvilág keretein. Talán akkor sem tévedünk, ha feltételezzük: Kumičić 1890–92–93-ban, tehát a regény megírása és közlésének kezdete
idején nem is látta célszerűnek és időszerűnek az 1848-as magyar forradalom, még kevésbé ennek függvényében a negyvennyolcas horvát–magyar viszony értékelésének
horvát részről történő revideálását. Az enigmatikus utalás üzenete így is több volt sok
kortársi vélekedésnél. Sőt! Talányos volta okán alighanem sokakat gondolkodásra
késztetett. Később, egy évtized elmúltával még inkább. Ha ugyanis az Urota a csalódásokkal teli horvát–osztrák viszony történelmi számvetése volt, az 1902-ben megírt és
közreadott, középkori tárgyú Kraljica Lepa (Lepa királyné) – Khuen-Héderváry bukása
előtt egy esztendővel – horvátok és magyarok közös múltjának és jelenének ellentmondásait óhajtotta előtérbe hozni – szépírói eszközökkel. Ez utóbbiból éppenséggel nem hiányoznak a magyarellenes felhangok, ám az mégiscsak szembetűnő, hogy
nem a magyar 1848–49 „bírálatát” írta meg (miként teszi majd négy év elmúltával,
1906-ban Gjalski), hanem az Árpád-ház horvát történelmi szerepének szépírói krónikáját – épp akkor, amikor történettudományi forrásait e tárgyat illetően nem kevés
kritikai észrevétel, megjegyzés kísérte. De ez már egy másik történet, amely újabb tanulmány tárgya lehet…

2002. október

77

C´URKOVIC´-MAJOR FRANCISKA

Zágráb képe
∗
Fejtõ Ferenc Érzelmes utazás címû regényében
„Szülővárosom vagy, Zágráb, pedig nem benned születtem, mégis a te öledben érzem magam csak egészen otthon. Megmaradni nem tudnék benned, élni nem tudnék
itten, hiszen idegen a néped, más a nyelve is, és a sorsa is más, bár hasonló. De ki tud
élni a szülővárosában? A szülőváros nem az a hely, ahol az ember élni tud, nem is az
a hely, ahol megszületett, a szülőváros az a hely, ahol az ember anyja közelében érzi
magát, ahol gyerek volt, ahova visszatérni ilyen izgalmas ünnepség. (…) Zágráb: ez
a szó úgy hangzott bennem, mint a mozlimnak Mekka s a zsidónak Jeruzsálem. Vonzott a romantikád, a hagyományod, az előkelőséged, színed és levegőd. (…) S hogy
most járom zegzugos utcáidat, látom, megértem, miért szeretlek oly hűségesen.”1
Hosszú távollét után ilyen dicsérettel köszönti szeretett városát Fejtő Ferenc. Az
idézetet első könyvében, az 1936-ban megjelent Érzelmes utazás című művében olvashatjuk, és vallomásnak, laudatio civitatisnak, sőt dicshimnusznak is mondhatnánk.
A magyar írók a XX. század folyamán Zágrábon átutazva gyakran tartózkodtak itt néhány napig, de egyikük sem írt így, ilyen nagy szeretettel a városról. Megkockáztathatjuk azt a kijelentést is, hogy a világirodalomban sem találkozunk olyan példával,
amelyben Zágrábról vagy valamely más horvát városról ily módon nyilatkoznának.
Ez a könyv nem jelent meg ugyan horvátul, (2001-ben francia nyelven látott napvilágot), írója mégsem lehet teljesen ismeretlen a horvát olvasóközönség számára, mert egy
másik könyvét Memoari. Od Budimpeste do Pariza preko Zagreba (Emlékiratok. Budapesttől Párizsig Zágrábon át) címmel 1989-ben megjelentették horvátul.2

Fejtő és Zágráb
Lássuk, miben is rejlik annak a titka, hogy Fejtő Ferencet – akit a horvátok François Fejtőként ismernek – ilyen erős, bensőséges érzelem fűzi Zágrábhoz. Apai nagyapja, Filip Fischel Prágában született, és a család ahhoz a zsidó közösséghez tartozott,
amely a német nyelvet és kultúrát tudta magáénak. Az 1848/49-es forradalom és szabadságharc után ment Pestre, ahol a Pester Llyodnál volt betűszedő, majd Nagykanizsán telepedett le, megvásárolta jövendőbelije apjától nyomdáját, és Zala címmel magyar nyelvű hetilapot alapított, amely hamarosan napilappá fejlődött. Munkásságát
Fejtő apja folytatta. Fejtő anyjának szülei Kiskőrösről kerültek Zágrábba. Zágrábi
∗

1

2

Horvát nyelven megjelent: Slika Zagreba u Sentimentalnom putovanju Ferenca Fejtőa, In:
Croato-Hungarica. A horvát–magyar történelmi kapcsolatok 900 éve alkalmából, Zágráb: 2002.
A magyar nyelvű tanulmány a horvát eredeti némiképpen kiegészített és a magyar olvasó
számára átigazított változata.
FEJTŐ, Ferenc, Érzelmes utazás. Budapest: Magvető Könyvkiadó, 1989, 28–29. A továbbiakban a műből kiragadott idézetek vagy utalások után zárójelben közlöm az oldalszámot.
Eredeti, francia címe: Memoires. De Budapest à Paris

78

tiszatáj

nagyanyja sohasem tanult meg magyarul (vö. 26–27.), anyja pedig, mint ahogyan Fejtő
visszaemlékezik „beszélt ugyan magyarul, de németül jobban és szívesebben; sajátos
megrögzött hibái a magyar nyelvben szállóigékké lettek a családban” (131.). Családjának anyai ága teljesen elhorvátosodott. Ilyen környezetben született 1909. augusztus
31-én Nagykanizsán Fejtő Ferenc, „az elfranciásodott magyar, egyike azon remek újságíróknak, akik tollhegyre tűzik a modern világ káoszát és feltárják, hogy olyan világban és korban élünk, amikor a kontinuitást a diszkontinuitás váltja fel”.3 Mivel korán elveszítette édesanyját, gyermekkorának nagy részét és az iskolai szünidőket is
nagyszüleinél töltötte Zágrábban. Éppen ezzel magyarázhatjuk Zágráb iránt érzett rajongó szeretetét. Anyai ágról az egész rokonság kényeztette, szinte a széltől is óvta
a gyenge fizikumú, érzékeny fiút, ilymódon kívánván pótolni a pótolhatatlan veszteséget. „Nekem itt fekszik anyám a Mirogojban4, te őrzöd a ’nyugalom kertjében’, s itt
voltam gyerek is (…) Véletlenség csupán, hogy nem itt születtem. Hivatalos szülőhelyem mintha csak a te külvárosod lenne. Az volt a hétköznap, az iskola, a betegség,
az unalom, te voltál mindig a jutalom, az ünnep, az öröm, az ajándék. Az volt az idegenség, a kitagadottság, az anyátlanság, a tél, te voltál ópapa, ómama, füge, játék és
nyár” (28–29.). Mivel gyermekkorában gyakran járt rokonlátogatóban Zágrábban,
a gyermek Fejtőn szeretettel csüngő, többnemzetiségű család fontos szerepet játszott
jellemének kialakulásában. Mint ahogyan maga is mondja a könyv második kiadásának
előszavában: „’Zwei Seelen wohnen ach! in meinen Busen’, mondhatnám a német költővel, de talán több lélek is lélegzik ott, mint kettő. Gyerekkorom óta babonának tartom azt a felfogást, hogy az embernek mindenáron egyetlen identitásra kelljen szorítkoznia” (15.). Iskoláit Nagykanizsán fejezte be, majd érettségi után Pécsett, az Erzsébet
Egyetem bölcsészkarán folytatta tanulmányait. A pécsi fiatalok egyetemi csoportosulásában az egyik kiemelkedő egyéniség lett. Katolizált, de az egyház tanítása és a mindennapi élet közötti ellentmondás miatt nem látta a társadalmi problémák megoldásának lehetőségét egyházi keretben, s ez szinte szükségszerűen elvezette a kommunista
mozgalomhoz. Az 1929-től Budapesten a Pázmány Péter Tudományegyetemen tanuló
Fejtő már 1930-ban fontos szerepet játszott a fiatal baloldaliak szervezkedésében. 1931ben megismerkedett József Attilával, kettejük közt meghitt barátság alakult ki. Részt
vett az illegális ifjúkommunista mozgalomban, baloldali folyóiratok szerkesztésében.
Ezidőtájt kezdődött irodalmi munkássága is. 1932-ben letartóztatták, de Fejtő már letartóztatása előtt fokozatosan kezdett kiábrándulni a kommunizmusból, elsősorban
a párt vezetőinek középszerű, szektás viselkedése miatt. A börtönből kiszabadulva véglegesen szakított a mozgalommal. Több, elsősorban baloldali irányultságú folyóiratnak
dolgozott. 1935-ben József Attilával és Ignotus Pállal megalapította a Szép Szó című
irodalmi folyóiratot. „Mindenek előtt ez Attila vágya volt (…) Valami olyant akart
alapítani, ami különbözik a többitől, ami csak az övé, egy olyan folyóiratot, amely
megingathatatlanul képviseli a humanista és demokratikus elveket”5. 1938-ban a Szép
Szó munkatársaival előadást tartott Makón. Az előadásról írt cikkében annak a véle3

4
5

DONAT, Branimir utószavából, In: FEJTŐ, François, Memoari. Od Budimpešte do Pariza
preko Zagreba, Zagreb: Nakladni zavod Matice hrvatske, 1989, 259. (az eredetileg horvát
nyelvű idézeteket saját fordításban közlöm.)
A Mirogoj, mint ahogyan az Fejtő idézetéből is kivehető, a zágrábi temető.
FEJTŐ, François, Memoari. Od Budimpešte do Pariza preko Zagreba, Zagreb: Nakladni zavod
Matice hrvatske, 1989, 80.

2002. október

79

ményének adott kifejezést, miszerint a parasztság erőteljesebben ellenáll a náci demagógiának, mint a középosztály. Letartóztatták és elítélték. A fellebbezésre várva megtudta, hogy mindenképpen börtönbüntetés vár rá, ezért Párizsba szökött, ahol több
tekintélyes folyóirat megjelentette írásait, majd fokozatosan egyre jelentősebb helyet
foglalt el a francia kulturális életben. A második világháború befejeződése után Magyarországra visszatérve elégedetlenül szemlélte a helyzet alakulását, majd ismét viszszament Párizsba, ahol Magyarország Külképviseletén, majd a France Presse távirati
irodánál dolgozott. Figyelemmel kísérte nemcsak a magyarországi, hanem a többi
komunista ország eseményeit, és a kelet-európai helyzet szakértőjévé vált. Könyveiben
főként e térség történelmét tanulmányozza, választ keresve a mai kor kérdéseire.

A mű keletkezése
Ha feltesszük a kérdést, hogyan is keletkezett Fejtő Érzelmes utazása, nem kell sokáig keresnünk a választ. Maga az író felel rá: „1934 nyarán meglátogattad legkedvesebb városodat, ahol a nővéred élt a családjával.”6 Az idézet Fejtő Zágráb iránti érzelmeit illetően is sokatmondó. Erről a nyaralásról 1935-ben cikket jelentetett meg
a Nyugatban, s alig néhány nappal ezt követően, Dormándi László felkínálta neki a lehetőséget, ha az útinapló könyvvé kerekedne, szívesen kiadná. Fejtő elfogadta az ajánlatot, és hozzálátott az Érzelmes utazás megírásához, mert maga is érezte annak szükségességét, hogy „a zágrábi és dalmáciai utazást, az apai, anyai emlékek közt való kalandozást folytatni kellene egy másik utazással, amelyben saját énemet keresném, saját
gondolataimat tisztáznám, hiszen ezek még zavarosan, ellentmondásosan keringtek
bennem.(…) És ahogy a könyv kialakult, a családtörténeti fölfedezések, az adriai tájak
élvezetéhez és a börtönből való szabadulás adta megkönnyebbüléshez hozzájárult egy
másik szabadulás fölött érzett öröm is: szabadulás az ideológiai kötöttségektől, attól a szektás társaságtól, amelytől már letartóztatásom előtt is elidegenedtem (…) Ezentúl már
azt is megengedhettem magamnak, hogy függetlenül gondolhassam, amit gondolok,
láthassam, amit látok, és tévedhessek is.” (9–11., a szerző előszavából)
Sterne A Sentimental Journey-ének címét ’plagizálva’ és a mű példáját szem előtt
tartva az ésszerűség és érzelem szerencsés kapcsolatát alkalmazva, a világ külső jelenségeit egy belső világon, az egyén tudatán keresztül szemlélve és a napló és útirajz műfaját használva hangulatairól, érzelmeiről írt, ugyanakkor addigi politikai nézeteit is felülbírálta, s ezáltal a szocializmusnak a nyugati kultúrában gyökerező változatához
közeledett. (vö. 12., a szerző előszavából) Azt, hogy az író könyvében bizonyos mértékben leszámolt élete előző korszakának ideológiájával, egyes korabeli kritikák is bizonyítják. Harminchét évvel később a marxista irodalomkritikus, Agárdi Péter renegátsággal vádolja a szerzőt.7

Zágráb képe az Érzelmes utazásban – Irodalmi képeslapok
Az Érzelmes utazás sokrétű mű, elemzése minden bizonnyal több szempontból is
érdekes feladat lehet. Tanulmányunkban a mű Zágráb képét vizsgáljuk, amelyet ugyan
6

7

FEJTŐ Ferenc, A Duna-parttól a Szajna-partig. Hova repül az idő?, Budapest: Belvárosi
Könyvkiadó – Cserépfalvi Könyvkiadó, 1996. 92. (fordította Takács Márta)
Vö. AGÁRDI, Péter, Értékrend és kritika. Fejtő Ferenc irodalomszemlélete a 30-as években,
Budapest: Gondolat, 1982, 66–79.

80

tiszatáj

különálló képek alkotnak, a könyv olvasása folyamán azonban ezek a mozaikkockák
egységes egésszé állnak össze. Mielőtt ezeknek a különálló képeknek az elemzéséhez
kezdenénk, lássuk, miként is definiálhatnánk őket. Ha abból indulunk ki, hogyan határozta meg Aleksander Flaker a tájleírás fogalmát, akkor láthatjuk, hogy a művészi
próza szerkezetén belül kétségkívül tájleírásról van szó, habár a tájleírás az irodalomban eleinte csak a hely jelölésére korlátozódott. Az ember a természet részeként csak
az irodalmi romantika korában jelent meg. A táj, a város, az egyes városi helyszínek leírását még a realizmus is alárendelte a jellemábrázolásnak.8 Fejtő tájleírásai azonban
leginkább az ugyancsak Flaker által meghatározott irodalmi veduta (književna veduta)
definiciójához állnak közel. Eszerint azon elbeszélői és költészeti egységek részletei,
amelyeket a város mindenapi életének bemutatásában a képzőművészeti jellegre való
irányultság jellemez, irodalmi vedutának tekintendők.9 Ha ezeket a meghatározásokat
Fejtő Zágráb leírására kívánjuk alkalmazni, láthatjuk, hogy egyikük sem fedi azt teljes
egészében, habár egyes jellemző vonásokat pontosaknak kell elfogadnunk. Kétségkívül
rendelkeznek ezek a leírások tájleíró jelleggel, és a városi helyszínek bemutatásában is
dominál a képzőművészeti jellegre való irányultság, ugyanakkor a Fejtő Zágráb képét
alkotó egyes, különálló mozaikképek gyakran nincsenek részletesen kidolgozva, nemegyszer vázlatszerűek, csak néhány ecsetvonással veti őket papírra. Ezeket a város vagy
a város környékének helyszíneit leíró, képzőművészeti jelleggel bíró többé vagy kevésbé részletes képeket, mozaikkockákat, a továbbiakban irodalmi képeslapoknak nevezzük. A következő részlet találóan ábrázolja azokat a sajátosságokat, amelyek igazolják az irodalmi képeslap fogalmának bevezetését:
„Reggel elmentünk nővéremmel a piacra, a nagy piacra a Jellasics tér felett. Régen
a Jellasics téren volt a piac, sokat jártam ott nagyapámmal. Az öreg maga vásárolt mindig (…) mindig vett valami nyalánkságot s ha volt, kedvenc gyümölcsömet: fügét (…)
vég nélkül alkudozott és pletykált a kofákkal, akik mind ismerték s már messziről köszöntötték. Mindig olcsóbban vásárolt, mint akárki más. A piac tarkállott a színes
népviseletű parasztoktól, zsibongott a jókedvű vásárlóktól s a zsivajban élesen rikkantottak a rikkancsok s a fagylaltárusok. Utána kicsit üldögéltünk, lejjebb, a Zrínyi téren. (…) Szomorú, hogy most hiába mennék a Gundulicseva ulica 49. alá, hiába futnék
fel a második emeletre, az ajtón más név áll már (…) Kár meghalniuk a nagyapáknak,
(…) ahogy kár volna és igazságtalan, ha a Jellasics tér egyszerre csak megszűnne zsibongani. Tág cimpákkal szívtam az édes, az émelyítő halszagot.
Vásároltam is játékot (…) Kis parasztfiútól vettem, alig volt nagyobb s éppoly
vézna volt, mint nővérem fia, maga gyártotta vitorlásokat árult, korai család fenntartó,
néhány fillérért. (…) A csirkés asszony magyarul beszélt (…) Öreg, fonnyadt, amilyenek nálunk a parasztasszonyok (…) Kérdezni akartam tőle egyet-mást. (… ) csak azt
kérdeztem, hogy van? Köszönöm kérdését – felelte…” (26–28.).
Az irodalmi képeslapok egyik sajátossága, hogy gyakran két idősík szerepel bennük: a zágrábi útinapló írásának ideje és az író gyermekkora, s ezek az idősíkok időnként összefonódnak. Az idézett részletben Fejtő nővérével a piacra indul, de azzal,
hogy meghatározza a helyszínt a jelen után a múltban is, azonnal idősíkot vált, s a továbbiakban elmondja, hogyan vásárolt be a nagyapja. A kofák alakja a piac forgatagába
8

9

Vö. FLAKER, Aleksandar, Umjetnička proza, In: Škreb, Z.– STAMAĆ, A. (szerk) Uvod u
književnost, Zagreb: Globus, 1986 (četvrto poboljšano izdanje), 355–356.
Vö. FLAKER, Aleksandar, Književne vedute, Zagreb: Matica hrvatska, 1999, 26–27.

2002. október

81

vezeti, majd emlékeiben felmerül egy mozzanat, amikor hazafelé menet megpihentek
egy padon a Zrínyi-téren.10 Az emlékektől vezettetve állapítja meg: kár, hogy szeretteink meghalnak, de éppúgy kár volna a Jellasics térért11 is. Ezzel a kijelentéssel vissza is
tér a jelenbe, és játékot vásárol a piacon. Ahogyan váltakoznak az idősíkok, úgy változnak a helyszínek is. Az idézet közléssel kezdődik: ma a piac a Jellasics tér fölött
van, az író emlékképei által azonban pillantok alatt mi is a régi pacon, a Jellasics téren
termünk.12 A jelenben játszódó irodalmi vedutát kiegészíti a múlt irodalmi vedutájában tarkálló népviseletek színpompája. A piac két idősíkból összeálló vizuális percepciójához akusztikus elem is járul: a piac zsivaja és a rikkancsok kiáltásai, ami a múltból
hallatszik át, de a lárma mindenképpen megvan a jelenben is, mint ahogyan az olfaktórikus percepció is, a halszag, ami az írót a múltból visszavezeti a jelenbe. Láthattuk tehát, hogyan áll össze a piac képe Fejtőnél két idősikból.
Fejtő zágrábi irodalmi képeslapjainak másik jellegzetessége az emberek leírása.
A képzőművészetben a vedutákon gyakran megfigyelhetők apró emberi alakok, embercsoportok, mint a tájkép, illetve a háttér díszítő, élénkítő elemei. Ezeknek azonban
nincs jelentős funkciójuk a kép tartalmát vagy motívumát illetően. Az irodalmi
vedutákban általában nincsenek is ilyen alakok. Mint ahogyan láthattuk, Fejtő leírásaiban megjelennek emberek, igaz gyakran mint jellegtelen tömeg, de az is előfordul,
hogy miután egyikük kiválik a csoportból, egyéni tulajdonságokat nyer, sőt még párbeszédet is folytat az íróval.
Az említett sajátosságokat az irodalmi veduta bizonyos minőségi kiegészítőjének,
értéktöbbletének tekinthetnénk. Ennek ellenére indokoltnak véljük az irodalmi képeslap fogalmát, éppen azért, mert a Zágráb képet nemcsak képzőművészeti élményként
éljük meg, hanem mert ezt az élményt kiegészítik különféle információk is az emberekről, az irodalomról, napi-politikai eseményekről. Továbbá, az irodalmi képeslapok
a már említett képzőművészeti jellemzők mellett egyrészt érzelmi telítettségűek, ami
az író gyermekkori emlékeiből fakad, másrészt az újságíró Fejtő tudósításai emberi elkötelezettségről tanúskodnak.
Fejtő irodalmi képeslapjait a következőképpen csoportosíthatjuk:
– a város mindennapjainak külső tereit bemutató képzőművészeti jellegű irodalmi
képeslapok, amelyek lehetnek részletesek, de ugyanúgy csak néhány vonással megrajzolt külső helyszínek is;
– a mesterségesen létrehozott, parkosított vagy a természetben urbanisztikai változtatások által létrejött külső tereket bemutató képzőművészeti jellegűek, mint pl. a Maksimir park13 vagy a Botanikus kert;
– a természetet bemutató képzőművészeti jellegű irodalmi képeslapok, mint pl.
a Sljeme14;
10

11
12

13

A Zrinjevac, a Zrínyi tér a zágrábi főpályaudvar előtt elterülő parkosított tér, tőle nyugatra
a második párhuzamos utcában, a Gundulićeva utcában (Ivan Gundulić, horvát költőről
kapta a nevét) éltek Fejtő nagyszülei.
Zágráb főtere, Josip Jelačić, horvát bánról (a magyarok Jellasics néven ismerik) nevezték el.
Fejtő gyermekkorában a piac a Jellasics téren volt, 1934-ben, amikor ismét Zágrábban tartózkodott, már kész volt az új városi piac, a Dolac, a Jellasics tértől mintegy ötven méterre
északra. Vö. MILČEC, Zvonimir, Pozdrav iz Zagreba, Zagreb: Mladost, 1987, 36.
Maksimilijan Vrhovac (1752–1827) zágrábi püspök létesítette a püspöki birtokon tervszerűen kialakított parkot, amelyet róla neveztek el Maksimirnak.

82

tiszatáj

– a város mindennapi életét bemutató, nem lokalizálható irodalmi képeslapok;
– embereket bemutató,
– napi politikai eseményeket bemutató,
– az irodalmi életet bemutató irodalmi képeslapok.

A város mindennapjainak külső tereit bemutató képzőművészeti jellegű képeslapok
Vizsgáljuk meg közülük először azt, amelyik a Jellasics teret15 ábrázolja:
„Mennyire szívemhez nőtt a Jellasics tér is, annak a Jellasicsnak szobrával közepén,
akinek kivont kardja Magyarország felé mutat fenyegetően. Nem kár, mondd, hogy
nem másfelé húzta ki akkor a kardját, hogy nem hazám fiával, Kossuthtal szövetkezve
húzta ki, kicsit mintha ma is szégyenkeznünk kellene emiatt! De ez a nagy tér szobrával közepén s körül kellemes, világosbarna házaival, a virágárusok bódéival, a horvát
hímzéseket áruló parasztokkal s a népességgel oly színes, eleven, mintha a tenger mellett lenne. Ha szimatolok, érzem már a tenger szagát is, nem képzelődöm, a halpiacról
hordja a szagot a szél…” (30.).
Ezt a képeslapot irodalmi vedutának is tekinthetnénk. A helyszínt meghatározzák
azok a lényeges elemek, amelyek alapján pontosan felismerhetjük: Jellasics lovasszobra, az épületek, a virágárusok, a hímzéseket kínáló környékbeliek, de olfaktórikus
percepió, a halszag is kiegészíti. Fejtő színpompás irodalmi képeslapján mintha csak
Menci Klement Crnčić, horvát festő és grafikus Jelačićev trg (Jellasics tér) című képének leírását olvasnánk. A minőségi többletet, amely alapján irodalmi képeslapról beszélhetünk, az jelenti, hogy az író Jellasics lovasszobrát említve leírja a közös, magyar–
horvát múlttal kapcsolatos gondolatait is.
Említsük meg a Zrínyi teret is, amely kétszer is megjelenik, de nem mint konkrét
élmény, hanem az író emlékképeként, igen érdekes módon. A tér látványa csak egy
pillanatra villan fel előttünk, az, ami az írót lenyűgözi, az akusztikus percepció, a filagóriából hallatszó katonazene, a csengettyű tiszta hangjának emléke (vö. 30.).
Az Ilica, Zágráb főutcája ugyancsak az emlékezetében jelenik meg, szeretett sétálni
a keskeny utcán az emberek közt tolongva, megcsodálta a drága áruval tele kirakatokat. Egy pillanatra a gőzsikló képe is felmerül emlékei között (vö. 29., 30., 31.). A Vadászkürtöt (vö. 171.) már a jelenben említi, de csak tényszerűen, bármilyen leírás vagy
érzelmi töltés nélkül.
Röviden, néhány vonással megrajzolva jelenik meg a székesegyház az öreg, gótikus
nagynéni metaforában (vö. 30.), és a csak néhány ecsetvonással odavetve a színház,
mint a tárgyi valóság szinesztézia által ábrázolt képe: a színház sárgásbarna színe
olyan, „mint az Erzsébet hídnak, olyan könnyed, behízelgő, dallamos is” (31.).
Igen érdekes a Felsőváros leírása, amit nem is tekinthetünk irodalmi vedutának,
mert hiányzik belőle a képiség. A budai Várhoz hasonlítja, majd a Felsőváros déli oldalán húzódó Strossmayer sétányon,16 üldögélve előbb nagybátyjára emlékezik, azután
a múltba kalandoznak gondolatai: a legfontosabb színtereket megszemélyesíti és törté14

15

16

Zágrábtól északra, a város közvetlen közelében húzódó hegység, a Medvednica legmagasabb
csúcsa a Sljeme (1035 m magas), magát a Medvednicát gyakran a Sljeme néven emlegetik.
A város központi terét 1850-ben nevezték el Josip Jelačić horvát bánról, 1880-ban állították
fel a bánt ábrázoló lovasszobrot, A. D. Fernkorn (1813–1878) bécsi szobrász alkotását.
Josip Juraj Strossmayer (1815–1905) diakovói püspök, a horvát közélet kiemelkedő alakja,
a Jugoszláv Tudományos és Művészeti Akadémia alapítója

2002. október

83

nelmi helyzetbe állítja, amelyben az óváros örökösen rivalizáló két része, a Káptalan és
a polgári lakosságú Felsőváros most látszólagos békességben él egymással, de a felszín
alatt ott lappang az állandó ellentét a püspöki és világi hatalmak között. Az alattuk elterülő, fejlődő Alsóvárost megtűrik ugyan maguk között, de le is nézik (vö. 31.).
Megemlíti még a szanatóriumot17 is, ahol a szülőotthonban nővérét látogatja meg,
miután megszületett a második gyermeke: „Szép, magaslati helyen fekvő, kertes és tetőteraszos, tiszta épület; lábadozó betegek sütkéreztek a kertjében.” (170.). E képeslap
minőségi többletét nyilvánvalóan az örömteli eseményből fakadó vidám hang adja, de
a szép épület, a napsütéses idő ugyancsak a derűs hangulatot indokolja.

A mesterségesen létrehozott, parkosított vagy a természetben urbanisztikai változtatások által létrejött külső tereket bemutató képzőművészeti jellegű képeslapok
Ezek a képeslapok főleg az író emlékezetében megjelenő helyszíneket mutatják be.
A Tuskanec18 először olyan helyszínként jelenik meg, ahol a gyermek Fejtő a féltékenységtől gyötörve sétál nővérével és az udvarlójával. Később a budapesti Városligethez hasonlítja, de csak a szerepe hasonló, a Tuskanec erdős domboldal, az író serdülőkori vágyakozásainak színhelye (vö. 24., 30.).
A Maksimir park a következő helyszín, a pesti Népliget hasonmása, az emlékképek
a park lankáin a fűben hempergő, gondtalan gyermek Fejtőt varázsolják elénk (vö. 31.).
A növénykert, a zágrábi Botanikus kert leírása is gyermekkori élmények felvillanó
képeiből (aranyhalak, a medence mohos fala, morzsák a halak etetéséhez) áll össze
(vö. 31.).
Csak egyetlen, a természetben urbanisztikai változtatások által létrejött külső teret
bemutató képzőművészeti jellegű helyszín képe jelenik meg, amelynek élményanyaga
a jelen. A zágrábi temető a Mirogoj, a „nyugalom kertje” (vö. 28–29.), ahol anyja van
eltemetve. Fejtő könyvében részletesen leírja, milyen mély hatással volt rá anyja elvesztése, itt is megkísérti a képzelet világa, anyjának alakja szinte megelevenedik
előtte. Talán éppen emiatt meglehetősen szűkszavú a temető leírása: „Felhős, szeles
délelőtt volt, s Nádával kisétáltunk a temetőbe, anyám sírjához. A temető, ‘Mirogoj’,
szép, csendes liget a városon kívül, magas kriptafallal övezve, kellemes lehet benne pihenni.” (99.). Nővére megmutatja neki a tragikus véget ért „…Radics19 sírját, díszhelyen fakereszttel s fényképével (…) a sírja körül halomban a temérdek friss virág,
cserép és koszorú.” (100.).

A természetet bemutató képzőművészeti jellegű irodalmi képeslapok
Ilyen képeslap az, amely a Sljemet ábrázolja. Összehasonlításképpen idézzünk egy
század eleji útikönyvből: „Jobbról előtűnik a Sljeme hegylánca. Végső nyúlványán
Zágráb kezdete, fölötte a hegytetőn Medvedgrad omladéka. Néhány perc még s előt17

18

19

Ma gyermekkórház a Klaićeva utcában. Vö. AGIČIČ, Damir Bolnice, lječilišta i mjesta
za rekreaciju, In: KOMAN, Marina (szerk.), Moj Zagreb, tak imam te rad, Zagreb: 1999,
222–223.
A zágrábiak egyik kedvenc sétahelye, a nyugati lejtőjén terül el annak a dombnak, amelyen
a Felsőváros fekszik.
Stjepan Radić (1871–1928) politikus, a Horvát Parasztpárt alapítója, a belgrádi parlamentben
merényletet követtek el ellene, és belehalt sérülésébe.

84

tiszatáj

tünk a kép.”20 Fejtő szintén vonattal érkezik Zágrábba. Lássuk, hogyan látja ő a várost:
„A mozdony hosszan, ujjongva sípol. A távolban feltűnik a Szljeme kékesszürke árnya. Az állomásokról kosaras nénikék tolonganak a kocsiba, s már le sem ülnek…”
(20.). Ebben a kinetikus vedutában a tájat a mozgó vonat ablakából látjuk, a Sljeme pillanatképekből áll össze, amelyekbe helyenként a Zágráb környéki falvakból a városba
utazó embereket ábrázoló filmkockák vegyülnek. Persze, nem lehet nem észrevenni az
író és a többi utas izgatottsággal teli várakozását sem. A Sljeme körvonalai a későbbiekben még néhányszor megjelennek, de csak a háttérben, amikor az író anyja életének
eseményeit kutatja.
A természetet bemutató helyszíneknél nem jelenik meg mint konkrét kép, de érdekességként, az információ szintjén meg kell említeni a Száva folyót, amelyben 1934ben Fejtő még fürdött (vö. 46.).

A város mindennapi életét bemutató, nem lokalizálható irodalmi képeslapok
Ezek a képek valójában csak egy pillanatra villannak fel valamely esemény háttereként. Ilyen például a „söröző”, a „söntés”, vagy kissé pontosabban, de mégsem lokalizálhatóan „a főutca egy söntése” és „egy vendéglő” egy mellékutcában. Mind egy-egy
helyszín, amiről legfeljebb annyit tudunk meg, hogy ott ittak az újszülött egészségére
vagy vacsoráztak „egy kisvendéglő hársai alatt, míg óriás fényszórók fenyegető sávokat
vetettek az égre.” (46.).

Az embereket bemutató irodalmi képeslapok
Az embereket bemutató irodalmi képeslapoknak nincs irodalmi veduta jellegük, az
író utal ugyan bizonyos épületekre, de ezek az adott pillanatban nem érdeklik, inkább
csak az események hátteréül szolgálnak. Ezek a leírások azért fontosak mégis, mert általuk valamilyen információt, hírt, tudósítást kapunk az emberekről és a történésekről. Nincs képzőművészeti jellegük, de bizonyos képiséggel mégis rendelkeznek, de
ezek is hozzájárulnak a város teljesebb megismeréséhez.
Nézzük meg, hogyan is látja Fejtő a zágrábiakat. „Vizsgálva nézegetem járókelőidet
is, megvallom, tetszenek és irigyellek értük. Férfiaid hangosak, jókedvűek, barnák, látszik, szeretik az italt, a sportot, a táncot – asszonyaid és lányaid jó alakúak, (…) bármerre nézek, mind olyan szép lábúak, hogy elakad a lélegzetem a csodálkozástól.”
(32.) Belső tulajdonságaik alapján is megkísérli jellemezni őket: „Temperamentumos
nép a zágrábi s ez tetszik nékem. Viharosan tud szeretni és gyűlölni, s nem kellenek
nagy okok, hogy szeretetét vagy gyűlöletét lángra lobbantsák.” (75.). A zágrábiak külsejét az egyes embereket megfigyelve írja le, de temperamentumos természetükre vonatkozó megjegyzését itt a színházi nézők, vagyis a tömeg viselkedéséből vonta le.

Napi politikai eseményeket bemutató irodalmi képeslapok
Az embereket most nem mint egyéneket látjuk, hanem olyan csoportokban, amelyeket valamilyen közös cél, társadalmi-politikai elkötelezettség tömörít, habár ez nem
szükségszerűen és nem mindig van így. Láthatjuk ezt egy esti tüntetés alkalmával,
amikor a sötétség leple alatt fiatalok csoportjai futkosnak az utcákon, felkeltve a járó20

WALKÓ László, Budapesttől Velencéig, Budapest: Atheneum, 1910. (negyedik kiadás), 22.

2002. október

85

kelők figyelmét. Macsekot21 és a szabadságot éltetik, s éljenzésükhöz az emberek is
csatlakoznak. Az író már előzőleg is tett említést a falakon látható vastag betűs „ Éljen
Macsek!”, „Éljen a szabadság!” feliratokról (vö. 85.). Fejtő nem von le semmilyen következtetést, csak észreveszi és közli velünk a tényeket: „Mindenki és mindig politizál,
az utcán, az üzletben, a lakásban, a piacon, a kiránduláson, reggelinél, ebédnél, vacsoránál.” (84.). Ha az újságíró Fejtő az ilyen apró eseményeket lejegyzi, még inkább figyel a nagyméretű aktuális történéseke, ahol az embereket ismét olyan tömegként láttatja, amelyet valamilyen közös eszme kapcsol össze. Először is megfelelő helyet keres,
ahonnan figyelemmel kísérheti, mi is történik. A Jellasics tér és az Ilica sarkán emelkedő háztömb egyik épületének, Fejtő szerint a ’felhőkarcolónak’22 a tetőteraszáról
szemléli az eseményeket:
„Az új felhőkarcoló tetőteraszára mentünk, a tér sarkán, ahonnét messze látni lehetett mindent. (…) Már öt óra felé becsukták a boltokat (…) mind nagyobb hullámokban tódult a nép a Jellasics térre és a tér körüli utcákra. Amerről a Maria Bistrice-i búcsúsokat várták, sorfalak alakultak az utcán, minden ablakban emberek szorongtak, és
megakadt a közlekedés. Harmincezren vonultak a püspök után Maria Bistricére gyalog, szegények és gazdagok, minden társadalmi osztályból. A püspök, úgy látszik, nagyon népszerű, fiatal, szép embernek mondják, aki ért a beszédhez és maga is gyalog
ment, aktatáskával és bottal (…) Fél hét felé taps hullámzott végig a téren, feltűntek
a búcsúsok (…) a zenekarok zúgása s az asszonyok Mária-énekei furcsa hangzavarban
keveredtek össze, valláshoz azonban az egész körmenetnek annyi köze volt csak, hogy
a megváltás tüze égett a tömegben, ha profán füsttel is…” (172–173.).
A fenti részletet panorámaszerű vedutaként jellemezhetjük. Fejtőt itt kevésbé érdeklik a város képzőművészeti jellegzetességei, bár csaknem topografikus pontossággal
láttatja a helyszínt. Újágíróként az a fontos számára, hogy tudósíthat egy rendkívüli
eseményről. Pontosan tájékoztat arról, hol, mikor és mi történik. A fiatal püspök,
Alojzije Stepinac23 népszerűségét jól érzékeli, de találóan érzékelteti az izzásig hevült
légkört is, amit a tiltott horvát zászló megjelenése okozott. „Hat év után először látta
meg ez a nép a maga zászlaját, (…) amelyet addig tilos volt kivinni. A püspök kivitte,
(…) és amerre ment, felujjongtak az emberek, tapsoltak és a kezüket lóbálták. A tiltott
zászló minden tilalmasnak, minden szabadságvágynak és elégedetlenségnek jelvénye
lett…” (173.). Ennek az eseménynek a leírásával újabb képet nyertünk a városról, a városban élő emberek életéről, nemzeti érzésük intenzitásáról, de nem elsősorban képzőművészeti hatásával, hanem magukkal a történésekkel.

Az irodalmi életet bemutató irodalmi képeslapok
A Zágráb irodalmi életét bemutató képeslapokat igen egyszerű elképzelni, szinte
magyarázni sem kell. Az egyik oldalon van Fejtő ’riportalanya’, akit csak megemlít,
esetleg részletesebben is leír, a beszélgetés helyének jelölése, míg a másik oldalon üdvözlet helyett az író észrevételei az irodalmi életről, eseményekről, az irodalmi élet
21
22

23

Vladimir Maček (1879–1964) horvát politikus, Radić halála után a Horvát Parasztpárt elnöke
Ez nem a mai ’felhőkarcoló’, amely építését ugyan már akkor tervezték, felépítésére azonban csak az 50-es években került sor. Vö. IVANČEVIĆ, Radovan, Blok Zakladne bolnice
u Zagrebu – spomenik moderne arhitekture, Čovjek i prostor, Zagreb: 1983., br. 6 (363), 30–33.
Alojzije Stepinac (1898–1960) 1934. június 24-én szentelték püspökké, 1937-ig koadjutorként
működött. 1998-ban II. János Pál pápa boldoggá avatta.

86

tiszatáj

egy-egy alakjáról. Az e meghatározást szó szerint illusztráló példa az, amelyen Miroslav Krleža vázlatszerűen megrajzolt alakja jelenik meg. Fejtő meglátogatta a horvát
írót. Milyennek látta? „Miroslav Krleža fekete, molett, kissé puhának látszó, középmagas ember, erősen kopaszodó hajjal, kicsit alázatos, kicsit gőgös, de legtöbbször gúnyosan villanó szemekkel.” (160.)
Az irodalmi képeslap másik, igen terjedelmes részét Fejtő Zágráb irodalmi életéről
szerzett információi alkotják. Az ismereteket gyűjtve több helyszínt is megemlít, mint
például a Kóló sörözőt vagy a ma is a Horvát Nemzeti Színház mellett található
Kazališna kavanát (Színházi Kávéházat), de minden külön hangsúly nélkül, ahol egy
újság, a Novosti (Újság) és egy meg nem nevezett ifjúsági folyóirat szerkesztőjével beszélget a horvátországi helyzetről, a horvát irodalomról. Itt hallja először Miroslav
Krleža nevét. A városban sétálva egy kirakatban meglátja a Hrvatska revija (Horvát
Revű) című folyóiratot. Szerkesztője tájékoztatja a folyóirat jellegéről a horvát irodalomról, tőle hall a Horvát Maticáról24, majd újra Krležáról. Nem mulasztja el egy másik, baloldali folyóirat, a Književnik (Irodalmár) megismerésének lehetőségét sem és
újra a horvát irodalomról és Krležáról érdeklődik. Hogy a magyar, elsősorban a kortárs magyar irodalmat mennyire ismerik a horvátok, arról a két szerkesztő ismeretei
tanúskodnak: ami keveset tudnak, azt is Krleža közvetítésével. A Nova Europa (Új Európa) folyóiratban még 1922-ben jelent meg Krleža Petőfi i Ady, dva barjaka madžarske
knjige (Petőfi és Ady a magyar irodalom két lobogója) című tanulmánya, 1930-ban pedig a már említett Hrvatska revija jelentette meg Madžarski lirik Ady Endre (Ady
Endre, a magyar lírikus) című esszéjét. Alig néhány hónappal az esszé zágrábi megjelenése után, Bajza József a budapesti bölcsészkar professzora Horvát költő Ady Endréről
címen írt cikket, amelyben elismerőleg nyilatkozik Krležáról.25 Krleža tehát nem volt
teljesen ismeretlen a magyar olvasóközönség számára, mégis, Fejtő az, aki részletesebben megismerteti a magyar olvasókkal. Látogatásakor gyanakvó ember fogadja: „Dühösen és párbajozva társalogtunk. Lehet, hogy ellenszenves voltam neki. Valószínűbb
azonban, hogy egyszerűen bizalmatlan volt. Honnét tudhatta, ki vagyok s ki küldött
hozzá? Hiszen el lehetne képzelni, hogy valakihez valaki ma elmenjen puszta kíváncsiságból, rokonszenvből és érdeklődésből? Félórás csatározás után feladtam a viadalt.
Elvből nem felelt egy kérdésemre sem. Belenyugodtam abba, hogy beszéljünk arról,
amiről ő akar, a magyar irodalomról.” (161.) A barátságosnak éppen nem mondható
beszélgetés ellenére, Fejtő mintegy nyolc oldalt szentelt a Krležával való találkozás leírására. A magyar olvasó számára a legfontosabb üzenet még a találkozás előtt elhangzott, amikor a dr. J. B. a Hrvatska revija szerkesztője felhívja Fejtő figyelmét Krležára:
„S megkérdem, ki a legnagyobb regényírójuk? Lejegyzem nehéz nevét: Miroslav
Krleža. Ki a legnagyobb drámaírójuk? Habozik, aztán felel. Miroslav Krleža. Ki a legnagyobb esszéistájuk, legnagyobb költőjük? Talán az is Miroslav Krleža?
– Igen, ha jól meggondoljuk, az is Miroslav Krleža.” (92.)

24

25

A Matica hrvatska (Horvát Matica) a 19. sz.-ban a nemzeti újjászületési mozgalom idején
a horvát kultúra terjesztése céljából alapított intézmény, főként a könyvkiadást támogatta.
Vö. LŐKÖS, István, Hrvatsko-mađarske književne veze, Zagreb: Matica Hrvatska, 1998,
127–128.

2002. október

87

Összefoglalás
Fejtő zágrábi tartózkodását figyelemmel kísérve észre kell vennünk érzelmi kötődését a városhoz. Ebből következik, hogy másmilyen szemmel nézi és másként látja,
mintha csak átutazóban lenne és később leírná az itt szerzett benyomásokat. Az érzelmi kapcsolaton kívül hozzájárul ehhez még emberi, írói és újságírói kíváncsisága is.
Észrevételeit irodalmi képeslapokban foglalja össze s általuk nekünk, az olvasóknak
üzen. Az irodalmi képeslapok képzőművészeti jelleggel bírnak, ami lehet erősebb vagy
gyengébb intenzitású, vagy csak sejtetik ezt a jelleget. A várost megjelenítő leírások
azonban sohasem maradnak meg a képiség szintjén. Bemutatják a város mindennapjainak helyszíneit, a mesterségesen létrehozott, parkosított vagy a természetben urbanisztikai változtatások által létrejött külső tereket, sőt az érintetlen természetet is, emellett
beszámolnak a zágrábiakról, az aktuális eseményekről, az irodalmi élet jelenségeiről,
ami mindenképpen minőségi többletet jelent a kizárólag képzőművészeti jellegű ábrázoláson túl. A magyar olvasó ezáltal teljesebb, a zágrábi valóságot hívebben bemutató
képet nyer a városról. Nem elhanyagolandó az a tény sem, hogy Fejtő az első magyar
író, aki útinaplójában részletes képet nyújt Miroslav Krležáról, ami nagymértékben
hozzájárult a horvát író korai megismeréséhez és magyarországi népszerűségéhez.

MENCI KLEMENT CRNČIĆ: JELLASICS TÉR (1911)

88

tiszatáj

MANN J OLÁN

Kánonproblémák Molnár Ferenc színdarabjainak
magyar és horvát kritikáiban
A magyar irodalom horvátországi recepciójának történetében Molnár Ferenc drámáinak fogadtatása egy érdekes, ellentmondásoktól sem mentes fejezetet alkot. E fejezet 1904-ben kezdődött, amikor Eszéken bemutatták A doktor úr című drámáját, és
gyakorlatilag napjainkig tart – Molnár Ferenc változó intenzitással ugyan, de az egész
huszadik század folyamán megszakítás nélkül jelen volt Horvátországban. Ahol tehát
szintén érvényes volt az a mind a hazai, mind pedig a külföldi Molnár-recepciót jellemző sajátosság, mely szerint műveivel nemcsak egy szűk kör, esetleg egyének, hanem mindvégig tömegek kerültek kapcsolatba. A század első felében Molnár néhány
műve megjelent nyomtatásban1, darabjait az ország több színházában játszották, Zágrábon kívül Eszéken, Varasdon, Zárában és Splitben. A század második felében azonban a recepció jórészt csak egy műre korlátozódott, A Pál utcai fiúk című ifjúsági regényre, mely az évek során több kiadást és újrafordítást ért meg.2 Amennyiben ennek
színpadi adaptációitól ezúttal eltekintünk, szembeötlik a Molnár-darabok befogadási
folyamatának egy horvátországi jellegzetessége, amely lényegesen eltér a – Molnár esetében elsősorban német vagy angol nyelvű – nyugati világétól. Míg ugyanis a nyugateurópai és amerikai színpadokról a második világháború után sem tűntek el drámái,
addig a horvát színházak 1940-ben játszottak utoljára Molnár-darabot.3 A színház intézménye csak a század első felében biztosította Horvátországban a széleskörű befogadóközönséget, ezt a későbbiekben egyedül a közoktatás garantálta Molnár kötelező olvasmánnyá lett ifjúsági regénye révén.
A negyvenegy színművet számláló legnagyobb terjedelmű magyar drámai életműből (melyből több darab soha nem került színpadra), A Pál utcai fiúk dramatizált változatait nem számítva, de figyelembe véve a német nyelvű vendégjátékokat, tizenhat
különböző darabot mutattak be Horvátországban a múlt század első négy évtizedében.
Némely darab esetében gazdagítja a palettát a felújítások nagy száma, illetve a fordítá1

2

3

Az ördög: Djavo, (ford. Srdjan Tučić), Eszék, [1910?]; Égi és földi szerelem és más novellák:
Rajska i zemaljska ljubav i druge novele (ford.: Franjo Madjarević), Zágráb, [é. n.]; Színház:
Ibolya: Teatar: Ljubičica, (ford.: T. Skrbić), ?, [193?.]; A zenélő angyal: Ljubav u Veneciji
(ford.: Kalman Mesarić), Zagreb, 1940; A zöld huszár: Zeleni husar (ford.: Eugen Ormai),
Cetinje, 1955.
Junaci Pavlove ulice (ford.: L. Matijević), Zagreb: Mladost. 1962-től 1991-ig tizenhat kiadásban; Dečaci Pavlove ulice (ford.: Mladen Leskovac), Novi Sad, Beograd 1954-től folyamatosan; Junaci Pavlove ulice (ford.: Zlatko Glik), Zagreb: Znanje, 1996.; Legújabb horvát újrafordítása: Dječaci Pavlove ulice (prev.: Neven Ušumović), Zagreb: ABC Naklada, 2002.
Az Eszéki Nemzeti Színházban 1940. június 4-én játszották az 1910. március 31-i bemutató
óta huszonhatodszorra és utoljára Molnár Az ördög című drámáját. A Molnár-drámák térhódításának Horvátországban is ugyanúgy kultúrpolitikai okok vetettek végett, mint az ötvenes évekbeli Magyarországon.

2002. október

89

sok különböző szövegváltozatai. Zágrábban összesen nyolc Molnár-drámát mutattak
be horvát előadásban. Az első volt ezek közül Az ördög (1910), ezt követték A farkas
(1913), A testőr (1915), a Liliom (1925), az Olympia (1929), A jó tündér (1931), a Nagy
szerelem (1936) és a Delila (1939) című színművek.4
Az utóbbi időben aktuálissá vált a Molnár-életművel kapcsolatos olyan izgalmas
kérdések vizsgálata, mint amilyenek művei hazai befogadása, ill. azok az okok, melyek
színdarabjainak külföldi sikerei mögött rejlenek.5 Molnár kapcsán egy ilyen indirekt
megközelítésmód igénye azonban nem új keletű. Indokoltságára már a húszas években
felhívta a figyelmet Karinthy Frigyes: „Nem is érdektelen kísérlet, az író megértésében
különösképpen tanulságos: egy Molnár-darabot nem puszta szemmel, hanem az újságbírálatok többé-kevésbé felkészült szemüvegén át forgatni szemünk előtt: ilyen rikítóan markáns színekkel dolgozó szerző esetében még a színes üvegeken keresztül is
éles képet kapunk.”6
A horvát színikritikák érvelési szempontjai között gyakran találhatunk olyan jegyeket, melyek feltűnő hasonlóságot mutatnak a korabeli magyar értelmezésekkel.
Mindkettő esetében felismerhető a kétpólusosság, az egymásnak ellentmondó nézetek
kifejtése – hol a rajongás, hol pedig az indulatos elutasítás hangja. Ez utóbbi okai
a horvát recepció esetében részben kultúrpolitikai vagy pusztán politikai jellegűek voltak, melyeket a két ország között akkoriban fennálló feszült viszony hozott létre.7 Ebből a szempontból a horvátok Molnár-recepciója nem különbözött a Monarchia egyéb
népeiétől, melyek közül egyedül az osztrák befogadás esetében nem kell számolnunk
ilyen, a priori negatív kritikákat eredményező tényezők meglétével.
Az indulati indíttatású és igen gyakran, de nem szükségszerűen negatív kritikára
azonban magyarázatul szolgálhat az a kétségtelen tény is, mely szerint Molnár művei
aktívan foglalkoztatták korának nemcsak magyar, hanem más kultúrák közegében is
formálódó irodalmi közvéleményét. Ez azonban még nem jelentette azt, hogy a kritikusok egyértelműen szakítani tudtak volna a gyakran inkább értékelő, mint értelmező
megközelítéssel. Nem hagyhatták azonban figyelmen kívül Molnár egyöntetű színpadi
sikereit (hogy nem pusztán a közönség helyi jellegű érdeklődéséről volt szó, arra ott
volt bizonyítékul a világsikerek ténye), s a műfaj kiemelkedő művelői a darabok aktualitására és időtállóságára vonatkozó kérdésekkel foglalkoztak.
A befogadás, értelmezés ezen ellentmondásossága végső soron az irodalmi kánonképzés folyamatának szerteágazó problematikájára vezethető vissza. Az irodalmi kánonhoz, azaz a valamilyen szempontok alapján mértékadónak tartott művek csoportjához való tartozás kritériumainak egyike a befogadás megismételhetőségének kérdése,
4
5

6

7

Az előadások további adataihoz l. HEĆIMOVIĆ (1990).
Molnár szinte az egyetlen olyan 20. századi magyar író, aki valóban világszerte ismertté vált.
Európa csaknem minden országában játszották, ill. ma is játsszák a színműveit, vannak
klasszikus Molnár-darabok, melyeket újból és újból felújítanak, művei nyomtatásban is megjelentek, anélkül hogy mindezt a mindenkori magyar kultúrpolitikának szorgalmaznia kellett volna. Eljutott Európán kívüli színpadokra is, különösen kedvelt volt a tengerentúlon,
de Japánban például szintén játszották.
Karinthy Frigyes: Utólagos jegyzetek a Molnár-darabokhoz és a kritikákhoz, Nyugat, 1926/9.
I. 276.
A magyar darabok sikerei kapcsán a horvát kritika részéről gyakran tapasztalható negatív,
indulat által vezérelt hozzáállást udvariasan elhallgatta Slavko BATUŠIĆ a magyar dráma
zágrábi útjáról írt informatív jellegű tanulmányában. L. BATUŠIĆ (1978).

90

tiszatáj

melynek feltételei alapvetően különböztek a két országban. Magyarországon, eredeti
közegükben magától értetődően nyomtatásban is megjelentek Molnár drámái, míg
Horvátországban erre egy példától eltekintve a múlt század első felében nem került
sor. Így itt a megismételt befogadásra csak a színházi újrendezések nyújtottak volna lehetőséget, Zágrábban azonban egyetlen bemutatott Molnár-drámát sem újítottak fel.8
Az ottani kritikák időnként éltek az összehasonlítás lehetőségével, amikor az éppen
aktuális Molnár-darab kapcsán felidézték a már korábban bemutatásra kerülteket; az
emlékezésnek ez az irányított gesztusa azonban nem helyettesíthette a mű közvetlen
befogadásának megismételt élményét.
Molnár drámáinak mind a hazai, mind pedig a külföldi befogadási folyamatában
a kiindulópontot egy olyan probléma jelentette, amely, nem Molnártól függetlenül,
a korszak nagy vitáinak, alapkérdéseinek egyikévé vált: a nemzeti és az általános, nemzetközi jellegű művészet közötti dilemma, amely végső soron a kánon nemzeti jellege
és nemzetközisége problémájaként is megfogalmazható. Bár ez a dilemma látensen jelen volt mind a magyar, mind pedig a horvát színpadon Molnár és követői9 előtt is,
csak felléptük után vált világosan érzékelhetővé. A magyar dráma jelenlétét Horvátországban a XIX. század közepe óta jelentkező, jórészt nemzeti jellegű drámák biztosították. Molnár volt az első olyan magyar szerző, aki a magyar sztereotípiákat mozgósító nemzeti dráma után egy hangsúlyosan új, modern típust honosított meg a hazai
színpadon, a szomszéd népek drámaíróiban pedig tudatosította a választás lehetőségét.
A nyugati színházak ajtajait a magyar dráma előtt, pontosabban annak csak ezen új
változatai előtt pedig elsőként Molnárnak sikerült megnyitnia.
A probléma megnevezésére vezeti be Móricz Zsigmond 1912-ben a szerinte a magyar drámaírásra a kezdetektől jellemező poláris elválasztódás kifejezést10, továbbá
a nemzeti drámák íróit keleti pólusúaknak, míg a nemzetközi művek szerzőit nyugati
pólusúaknak nevezi.11 Móricz ugyanakkor hangsúlyozza, hogy ez a különbség csak látszólagos, és a nagy művek esetében a két pólus együttes jelenléte tapasztalható. Ennek
illusztrálására éppen Molnár Az ördög című drámáját választja, rámutatva a darab magyar jellegzetességeire, amelyek csak azért tűnhetnek idegennek, mert újak.

8

9

10
11

Eszéken azonban egyes Molnár-drámákat többféle feldolgozásban is láthatott a közönség, Az
ördög például 1910–1912-ben, 1916-ban, 1918-ban, 1921-ben és 1939–40-ben, a Liliom, 1918-as
bemutatója után, 1921–1922-ben és 1932-ben volt műsoron.
Zágrábban a két világháború között szereplő Molnár-követők Fodor László, Bús-Fekete
László, Bókay János és Indig Ottó voltak.
Móricz Zsigmond: Magyarosság és nemzetietlenség, Nyugat, 1912/8. II. 707.
Móricz szerint a XIX. század magyar drámájának három nagy kánondarabja (Katona József
Bánk bánja, Vörösmarty Mihály Csongor és Tündéje és Madách Imre Az ember tragédiája) közül egy sem tartozik a tipikusan nemzeti irány drámái közé. Móricz gondolatmenetét követve megállapítható, hogy mind a mai napig sajátos a Bánk bán magyarországi sorsa, hiszen
a shakespearei hagyományok felvállalása mellett egyúttal ez a színdarab lett a reprezentatív
magyar nemzeti dráma is. A három dráma közül csupán egy, Az ember tragédiája került bemutatásra horvát színpadon, de megkésve, csak 1915-ben, már Molnár sikerei után. Mivel
korábban elsősorban Szigligeti Ede, Szigeti József és Tóth Ede népszínművei szerepeltek
műsoron, a magyar dráma horvátországi recepciója Molnár előtt csak a nemzeti, keleti irány
darabjaira vonatkozott.

2002. október

91

A nemzeti és nemzetközi kánon problémája fölveti a művészetek egyetemességének és kultúrafüggő viszonylagosságának12 kérdését. Molnár drámái határesetnek számítottak e téren. Ezeknek az első megközelítésre a nemzeti karaktert nélkülöző daraboknak az egyéni, viszonylagos jellegét egyes magyar és horvát kritikák egyaránt kiemelték. A horvát kritikák Molnár drámáinak egyéni, nemzeti karakterét – azt, amit
a hazai konzervatív kritika észre sem vett vagy kevesellt – sokszor negatív értékeléssel
emelték ki, ezt azonban gyakran nem a szövegből kiindulva, hanem a magyarokra általában vonatkozó negatív sztereotípiákat alkalmazva tették. Az effajta szemlélet főleg
a múlt század első két évtizedére volt jellemző és megközelítőleg 1913-ra, A farkas bemutatója idejére érte el egyik tetőfokát.13
A kánon egy másik alapvető kérdése, a fordíthatóság volt az az ok, amely már a kiindulóponton eltávolította egymástól a két fél kritikusainak véleményét. A nemzeti
kánonhoz való tartozás érvét a hazai kritika gyakran Molnár nyelvhasználatára rámutatva hangoztatta. Molnár e téren igazi újító volt, szövegei megszületésükkor a beszélt nyelvi fordulatok irodalmi nyelvbe emelésével, merész nyelvhasználatukkal tűntek ki. Kosztolányi Dezső, akit a korszak magyar írói közül talán a legmélyebben foglalkoztatták a modern művészi nyelvhasználat lehetőségei, egyenesen nyelvművésznek
nevezte Molnárt, ami az ő tollából fokozott dicséretet jelentett. Kosztolányi Molnárnak a nyelvhasználat terén betöltött kánonalakító szerepére, valamint a szavak iránti
érzelmi viszonyulására mutat rá: „(…) Molnár Ferenc nyelvművész. Szereti a szavakat,
ahogyan az embereit. De kínozza is. Akárcsak a csirkefogó a kiscselédet. Szeretetből.
Kemény szeretetből. Kegyetlen szeretetből. Kitépi a szárnyukat, megcsonkítja és elferdíti őket (…) pofozza, aztán megint elhajítja. Csúnya magyar szavak, mondja nekik,
ti furcsák és dadogók, ordináré ligeti szavak, ti piszkosak, komiszak, ti… édesek…”14
Molnárnak ezek az újításai a mai befogadó számára éppen azáltal váltak észrevétlenné, hogy időközben maguk is a kánon részévé váltak. Molnár azonban azért nem
tekinthető e téren kánonalkotónak, mert nem teremtett új nyelvi kánont, mint például Ady Endre, „csupán” átalakította a művészi nyelvhasználatot.15 A művészi nyelvhasználat kérdése volt tehát az a pont, ahol a horvát és a magyar kritikák leginkább
eltávolodtak egymástól. A fordítások, amelyek már maguk is interpretációnak számíthatók, nem közvetíthették a szövegek ennyire nyelvfüggő egyediségeit. Ehhez még hozzáfűzendő, hogy Molnár drámái általában a német közvetítőnyelv segítségével születtek újjá horvátul, ami természetesen tovább növelte annak az esélyét, hogy elvesszenek
az eredeti nyelvi megoldásai, gyakran anélkül, hogy előbb átalakultak volna valami
mássá az új nyelvi kontextusban.16
12
13

14
15

16

V. SZEGEDY-MASZÁK (1998), 7.
L. pl. az alábbi lapokban megjelenő kritikákat: Obzor, 1913. nov. 18.; Slobodna Riječ, 1913.
nov. 18.; Hrvat, 1913. nov. 18.; továbbá a problémához: MANN (2001), 87–100.
Kosztolányi Dezső: A Hét, 1909. dec. 12., 830.
Az irodalmi kánon átalakítójának, nem pedig alapítójának Veres András nevezi Molnárt, elsősorban mint műfajújítóra tekintve rá, aki a szalonvígjátékból indult ki és eljutott a Veres
által szerepvígjátéknak nevezett új műfajhoz. VERES, (1998), 319., 322.
Molnár Zágrábban bemutatott nyolc darabja közül csak kettő alapjául szolgált magyar eredeti. Fordítójuk Kalman Mesarić író, kritikus volt, aki 1931-ben A jó tündért, 1939-ben a Delilát és 1928-ban a csak az Eszéki Nemzeti Színház műsorán szereplő Farsangot fordította
horvátra.

92

tiszatáj

A kánon szempontjából való megközelítés egy másik esetét példázza az a mindkét
országban tapasztalható kritikusi törekvés, amely megkíséreli meghatározni Molnár
drámáinak helyét a múlt klasszikusaihoz és a kortársakhoz képest, neveket rendel
mellé, írói módszereit másokéhoz hasonlítja. A magaskultúra köréből ennek során
többek között Goethe, E. T. A. Hoffmann, Ibsen, Lev Tolsztoj, Thomas Mann, Gerhart Hauptmann, Pirandello, Ivan Cankar neve hangzott el.
Az ördög címszereplője egyértelműen sugalmazza a Goethével való összehasonlítást, a zágrábi kritikus azonban emellett rámutat Molnár módszerének újdonságára:
„Wenn Molnar den Teufel auf die Bühne bringt, einen modernen Teufel, so ist dies
nicht das Originelle an dem Stücke, denn das haben Andere vor ihm auch schon getan.
Aber die Art, wie Molnar dies tat, ist noch nicht dagewesen; sein Teufel ist nicht ein
realer Teufel, wie etwa Goethes Mephisto, er ist gewissermaßen die Symbolisierung,
besser: die Personifikation der Leidenschaften (…).”17 Akadt olyan kritikus18, aki Madách Tragédiáját is a darab rokonai között említette, ez annál is inkább figyelmet érdemel, mert ennek a magyar drámának a zágrábi bemutatója még váratott magára. Elsősorban a nyelv, a szellemes molnári szójátékok kapcsán emlegetik többen Oscar
Wilde nevét, azonban inkább elmarasztalva, mintsem dicsérve ezekért Molnárt. Volt
olyan vélemény, mely szerint Wilde-del Molnár „kávéházi cinizmusa”19 tart rokonságot, a konzervatív szellemű Budapesti Szemle szerint pedig írói módszere, hiszen „Minden Wilde-vígjáték két részből áll (…) szellemes és szellemtelen ötletek sorozatából”20,
míg Kosztolányinak még „a Wilde-re emlékeztető képtelen szójátékok és bántó paradoxonok” kapcsán is akad elismerő szava, hiszen Molnár tollán ezek „annyira áthasonulnak, hogy szinte egészen az övéi” lesznek.21
A kortársak közül a kritikákban szereplő egyik leggyakoribb név Gerhart Hauptmanné. Ez általában feltétlen rangot jelent: „Molnár eredetisége abban rejlik, hogy kivételesen szellemes és merész párbeszédben képes volt összekapcsolni a szimbolikust
a realistával – majdnem azzal a zsenialitással, amellyel Hauptmann vezette be (…)
Krisztust az emberek közé. Ebben rejlik művének mélysége és irodalmi értéke.”22
Mind a horvát, mind pedig a magyar kritika igyekezett megnevezni a molnári színdarab gyökereit. Nem volt ebben nehéz észrevenni a kötődést a francia hagyományhoz, de magáról a szerzőről is köztudomású volt, hogy színházi pályafutását a francia
szalonvígjátékok, Henry Bataille és Henry Bernstein több drámájának fordítójaként
kezdte. E két, a triviális irodalom köréhez tartozó írót Molnár neve mellett többször
emlegette a horvát kritika is, ám elsősorban kései darabjai kapcsán a húszas évek végén
és a harmincas években, miután már a korábbi értelmezők Hauptmann, továbbá Ibsen, Pirandello,23 Wedekind,24 személyében megnevezték azokat a szerzőket, akik a két

17
18
19
20
21
22
23
24

Agramer Zeitung, 1910. nov. 22., 6.
Obzor, 1910. nov. 20., 2.
Ibid.
Budapesti Szemle, 1907. 131. sz., 467.
Budapesti Napló, 1907. ápr. 11., 10.
Hrvatsko Pravo, 1910. nov. 21., 3.
Novosti, 1925. április 25.
Obzor, 1925. ápr. 25. Ez a Liliom bemutatója alkalmából írt kritika Wedekind „vizionárius
bölcselkedésének hatását” fedezi fel Molnárban, a horvát irodalomban pedig Josip Kulundžić

2002. október

93

franciával ellentétben a ma érvényes világirodalmi kánon szerzői. Az Olympia bemutatójakor megjelent egyik kritika felsorolja azokat a Bataille-ra és Bernsteinre jellemző
kellékeket, amelyek a molnári színműnek is legfőbb külső ismérvei: „a feszült drámai
szituációt, a párbeszéd virtuóz vezetését, az élesen megrajzolt karaktereket, amit átmeg átsző az olykor kicsit banális, olykor azonban igen bizarr szellemesség.”25 Hét évvel később pedig egy zágrábi kritika azért tartja értelmetlennek a szalonvígjátékkal,
társalgási színművel való kísérletezést a háború utáni horvát színpadon, mert ott ezt
a műfajt ekkor már teljesen elhanyagolják, így Molnár Nagy szerelem című darabja
Bernstein Reménységéhez hasonlóan csak középszerű előadásban kerülhet a nézők elé.26
Ezzel szemben a magyar vélemények már igen korán megegyeztek abban, hogy Molnár minőségileg is újat ad a francia szerzőkhöz képest, akiknek eszközeit továbbfejleszti, miközben egy sajátos, utánozhatatlan dramaturgiát teremt, amely bár láthatatlan, de annál szívósabb szálakkal kötődik a magyar valóság talajához.27 A minőségi különbségre Fenyő Miksa hívta fel elsők között a figyelmet. A Liliomról írt kritikájában
Bataille-t csupán többé-kevésbé jól megírt, érdekes cselekmények szerzőjeként említi,
vele szemben Hauptmannt és Molnárt igazi művészeknek tartja.28 A két francia szerző
és Molnár közti mindennemű mélyebb kapcsolatot a legerőteljesebben Ady Endre tagadta az alábbi szenvedélyes szavakkal: „én volnék az első, aki üvöltve káromkodnék,
ha merne akadni valaki, aki rest ítélettel, kényelmesen, magyar Bataille-nak vagy pláne
magyar Bernsteinnek merné minősíteni Molnár Ferencet.”29 Molnárt líraisága miatt
tartja különbnek az előbbinél, amely ok nem sokkal korábban már Fenyő Miksának is
fő érvéül szolgált, Molnár megítélésében pedig központi kategória lesz.
Molnár valamennyi drámája közül kétségtelenül a Liliom vált a hazai és nemzetközi kánon részévé. A magyar kritika szempontrendszerében a minden áldozatra kész
jóság felmutatása volt e darab maradandóságának egyik (valószínűleg fő) záloga. Nem
„szívhez szóló” érzelgősségről van itt szó természetesen, hanem a „szívet megszólító”30
darab hitelességéről, amelyre a kritika a remekművek ráérzésszerű, intuitív felismerésével válaszolt. A hiteles érzelmi szál megfelelt a korabeli impresszionista, szubjektív

25
26

27

28
29
30

Éjfél és Miroslav Krleža Farkas című drámáiban, valószínűleg elsőként mutatva rá a krležai és
molnári dráma közös gyökereire.
Jutarnji List, 1929. december 7.
Jutarnji List, 1936. május 16. Henry Bernstein darabjai a Monarchia idején és utána is egy
időben kerültek a magyar és a horvát közönség elé – A tolvaj például 1907-ben, az Izrael
1909-ben, a Reménység 1935-ben – így a horvát kritikus érvelése, amely a publikum e műfaj
iránt mutatott érdektelenségére is céloz, nem szolgálhat magyarázatul a gyenge színházi produkcióra.
A fenti megállapítás a jelen irodalomtörténészéé, itteni szerepeltetését az indokolja, hogy jól
összefoglalja a Molnárt értő és vele kortárs kritikusi véleményeket. NAGY, (1996), 94.
Liliom. Molnár Ferenc drámája: Nyugat, 1909/24. II. 672.
Molnár Ferenc színpada: Nyugat, 1910/24 II. 1909.; AEÖPM X. 108.
Hasonló érveket sorol fel Ady korai színikritikáiban más szerzők műveinek értékelésekor.
Idézi VARGA (1982), 251.: Vö. Thury Zoltán Katonák („A Katonák még mint színmű nem
állja ki a kritikát, de a benne erősen megnyilatkozó élet és igazság már kényszerít arra, hogy
kérdezzük meg a szívünket.” [kiem. M. J.], Ady Endre: Katonák, Debreceni Hírlap, 1899. jan.
7., AEÖPM I.² 67.) és Bródy Sándor A dada c. darabjáról írt kritikáit. Utóbbi a zágrábi
közönség előtt A tanítónő c. drámájával lett népszerű, mely 1915-től még három évig volt
műsoron.

94

tiszatáj

kritika igényeinek, amelynek szóhasználatában az erre utaló líraiság és a szentimentalizmus vissza-visszatérő fogalmakká váltak. Molnár később egyes kevésbé sikerült darabjai azért voltak kudarcra ítélve, mert nem mindig tudott az érzelmek felmutatásában mértéket tartani.31 Ám még az általában értékállónak tartott művek esetében is felmerült a giccs vádja, mint például a Liliom mennyországban játszódó hatodik képe
kapcsán.32
Kosztolányi Dezső a líraiságot Molnár drámáiban az eredetiség ismérvének tartja,
az egyéniség hiteles megnyilvánulásának. A kánon problémáját kétfelől is érinti, amikor ugyanabban a kontextusban említi a líraiság ismérve mellett a világirodalom nagy
alakjait. Az ördög felléptetéséről írja: „(…) a néző, aki ennek az ötletnek diadalmas
szépségétől megindul, nem találgatja, hogy a bűnnek, az ősi cinizmusnak, a hirtelen
ébredő emberi vágynak micsoda alakjával áll szemben, hogy allegóriát, szimbólumot
lát-e, mert érzi, hogy mindez ennél is több: poézis. (…) Hoffmann fantasztikus titokzatossága, Thomas Mann miszticizmusa jutna eszünkbe, ha nem lenne itt minden oly
egyéni, annyira a szerző egyéniségére valló.”33 A szentimentalizmust, mint alkotói módszert, a művészi átlényegülést, a tulajdonképpeni ihlet állapotát is említi: „Mintha akkor – az írás pillanatában – egy idegen szív dobogna a mellében. Csupa lágyság, könny
és mély, büszke szentimentalizmus.”34 Hogy a líraiság és szentimentalizmus, mint az
irodalmi érték ismérve, mennyire szilárd kategória volt, arra egy több mint húsz évvel
később, ugyanennek a darabnak a repríze kapcsán született magyar kritika hívhatja fel
a figyelmet: „Az ördögben erős lírai alap van, mely lépten-nyomon átüt az agyondekorált külsőn, s ami benne ma is hat, az ennek a szívnek egy-egy dobbanása.”35
A horvát kritikus líraiság és szentimentalizmus problémáját összekapcsolja a realitás és irrealitás találkozásával, amit, mint a molnári dráma állandó, érzékelhető, de
mégis megfoghatatlan kellékét és talán legfontosabb ismérvét, a „szürke fátyolszerű
függöny” metaforájával érzékeltet: „Molnár összes drámáját félig-meddig fantasztikus
színjátékként képzelte el, egyfajta misztikus átlényegülés során, embereit pedig olyan
cselekmények alakjaiként, melyek messziről sejtetik, hogy az élet egy fura történet, valóság és álom vékony szövete. Darabjai ezért a költészet határán játszódnak, és ha nem
is jelentenek valódi költészetet, gyakran a költészet benyomását keltik.”36
Molnár egyes sikeres drámái – mint például Az ördög, A farkas vagy A testőr – olyan
okok miatt nem válhattak a kánon részévé, amelyeket, összefoglalva a kritikák érvrendszerét, a nemes erkölcsi célzat (azaz az üzenet, a mondanivaló) hiányaként említhetjük. Gyakran ebben az összefüggésben tesz különbséget a kritika tartalom és forma
között is, ahogyan ez Az ördög zágrábi bemutatójáról írottakban olvasható: „A drámát
gondosan pazar dekoráció kíséretében mutatták be, amint azt az effajta mű meg is kívánja, amelyben a forma és elmésség elnyelte a probléma egészét. Végül azonban Molnár Az ördögével mégsem mondott semmit.”37

31
32
33
34
35
36
37

Például a Csoda a hegyek között vagy Az ismeretlen lány című drámáiban.
L. pl. a következő kritikákat: Esti Szabad Szó, 1948. márc. 27., 2.; Obzor, 1925. ápr. 25., 2.
Kosztolányi Dezső: Budapesti Napló, 1907. ápr. 11., 10.
Kosztolányi Dezső: A Hét, 1909. dec. 12., 830.
Rédey Tivadar: Napkelet, 1929. 9. sz., 702.
Obzor, 1915. január 6., 3.
Narodne Novine, 1910. november 21.

2002. október

95

A nemes erkölcsi célzat hiányát több kritika szerint is az erotika jelenléte eredményezte, amely azonban csak rövidtávú sikert biztosíthat a daraboknak, így azok kizárják magukat a klasszikusok sorából. Egyes szélsőséges érvelések azonban a probléma
kapcsán nemcsak a kánon, hanem az irodalmiság kérdését is érintik, amikor e darabok
mindenfajta irodalmi értékét elvitatják. A hivatalos magyar akadémiai vélemény szerint az 1910-ben bemutatott magyar daraboknak – köztük Molnár A farkasának –,
amelyekben „a nemi problémáknak (…) majdnem kizárólagos, szemérmetlen és kíméletlen tárgyalása” zajlik, „az irodalomhoz vagy éppen a költészethez (…) semmi vagy
igen kevés a közük és ha a közönség végignézte őket, úgy fognak le- és eltűnni, mintha
sohasem léteztek volna, legfeljebb hogy egy jövendő irodalomtörténet-író az egyiket
vagy a másikat egy beteges korszaknak a jellemzésére fogja idézni vagy elemezni …”.38
A Liliom nemcsak a hazai nemzeti kánon, hanem más nemzeti kánonok részévé is
vált39, s az okok között, amellett hogy Molnárnak talán ez a darabja felelt meg legteljesebben a líraiság és szentimentalizmus elvárásának, még további sajátosságok is szerepeltek. Ezek közül az egyik a Liliom modernsége, amely több volt, mint a szerző más
korai darabjainak aktualitása. Tersánszky Józsi Jenő a Liliomot azért tartja remekműnek, mert az „egy teljesen nagykorú írás. Ez a Liliom egy magyar, egy budapesti, egy
önálló és maradéktalan Molnár-írás”, aminek éppen az mutatja legnagyobb értékét,
hogy először megbukott Budapesten. Megbukott, mert új volt, mert magyar volt, mert
budapesti volt. Mert a kiskorú tömeg még nem merte (és most sem meri) szépnek és
nagyszerűnek tartani azt, ami minden idegen kölcsönzés nélkül ő maga, amíg erre az
olasz, vagy német, vagy más idegen rá nem süti az értékbélyegzőt.”40 Milan Begović pedig, a másik jelentős horvát író, aki Miroslav Krležán kívül véleményt mondott Molnárról, szintén e dráma modernségét emeli ki és egyben érettségét hangsúlyozza, amikor Liliom alakjáról azt írja, hogy „a nagyvárosi aszfalt gyermeke”, maga a mű pedig
kulcsfontosságú a szerző pályáján, mert „összegyűlt benne mindaz a sokféle vonás,
amely Molnár költői személyiségét alkotja és amelyek mellékesen megtalálhatók különböző darabjaiban, novelláiban és tárcáiban”.41
Annak, hogy a Liliom vált Molnár kánondarabjává, a másik oka a korábban már
említett erkölcsi, tegyük most hozzá, társadalmi célú üzenet, a „mondanivaló” kódolása lehetett. Ez utóbbira főleg a baloldali érzelmű kritika volt fogékony, de értéknek
ismerte el a konzervatív tábor is. Kivéve, ha benne, mint például a Liliom utolsó két
képében, blaszfémiát fedezett fel. A kánon meghatározásának igényével, szinte programszerűen szűkült le ily módon a baloldal szemében a molnári életmű három műfaji38

39

40
41

Heinrich Gusztáv: Jelentés a Voinits-jutalomról, Akadémiai Értesítő, 1911. márc. 15., 110. Bár
a konzervatív szellemű hivatalos irodalmi körök véleménye, ha nem is volt ennyire lesújtó,
általában közel állt a fent idézettekhez. Molnár, mint a Liliom szerzője azonban már korán
elnyerte az élő klasszikus rangját, ugyanis előadásaiban elismerően tért ki rá Beöthy Zsolt
egyetemi tanár, a korszak kétségbevonhatatlan szaktekintélye.
A Liliom, mint a külföldön is legsikeresebb Molnár-darab, az aktuális nemzeti kánon részeként hódított Ausztriában, Németországban és Amerikában egyaránt. Ausztriában osztrák
népi színművet látott benne a kritika, míg Molnárt nagy osztrák színpadi szerzők nevével
együtt emlegette, Németországban pedig a II. világháború után egyes jelentős hazai szerzők
elé helyezte. Vö. NAGY (2001), 70., 73.
Molnár Ferenc Lilioma: Nyugat, 1929/11., II. 770.
Večer, 1925. május 2., 4.

96

tiszatáj

lag is reprezentáns darabra: egy regényre (Az éhes város), egy novellára (A széntolvajok)
és egy drámára (Liliom).42
A „mondanivaló” hiánya az irodalomban a századfordulón sem tartozott a bocsánatos bűnök közé Közép-Kelet-Európában, ahol a művész társadalmi elkötelezettsége
hagyománynak számított.43 Molnár színpada mindazonáltal képes volt feltenni olyan
kérdéseket, melyek érintették e probléma legaktuálisabb vonatkozásait, így egy volt
azok közül az utak közül, amelyeken a századelő irodalmának magyar újítói elindultak. A molnári színművet időről időre rehabilitálni kívánó szándék mindenkori egyik
fő érve ezért éppen az volt, hogy Molnárnak nincs ugyan „mondanivalója”, több darabja azonban azáltal, hogy megszólítja a közönségét, mégis mond valamit.
A horvát recepció során a baloldali irányultságú kritika nem fogadta be tartósan,
a kanonizáció szándékával Molnárnak ezeket a „válogatott műveit”. Ennek egyik fő oka
az lehetett, hogy a baloldal mértékadó gondolkodójának számító Miroslav Krleža az
irodalmi hazugságok körébe sorolva többször is visszautasította Molnár drámáit.
A Molnár-drámák recepciótörténetének horvátországi fejezetében a kritikák között megkülönböztetett figyelmet érdemel Miroslav Krleža véleménye. Főként azért,
mert – író, költő lévén – nézőpontja eltért a kor színikritikusainak, újságíróinak nézőpontjától. Ily módon megközelítésmódja feltehetően inkább párba állítható Ady és
Kosztolányi kiindulópontjaival. A valóságban azonban Krleža, Adytól és Kosztolányitól eltérően, nem nyilatkozott elismerően Molnár művészetéről. Főként baloldaliságával magyarázható, hogy Molnárban a polgári társadalom divatos íróját látta, aki drámáiban felszínes rutinszerűséggel közelítette meg témáit.44 A húszas évek elején a magyar irodalomról írt esszéjében Molnárt a magyar irodalmi hazugság egyik példájaként
említi: „Molnár »Ördögei« és Lengyel »Tájfunjai«, Rákosi Viktor feljtonjai, amelyek
ma az úgynevezett magyar irodalmat képviselik, evidens hazugságok. Ez a hazugság
nem volt ilyen plasztikus néhány évvel ezelőtt, de ma nyugodt lélekkel megállapítható, hogy mindez Pesten nem irodalom és nem a szellem és az ész műve, hanem csak
papír és »blöff«; zsidó konjunktúra, profit, reklám, katolikus egyház, császári és királyi
»waffenrock«, »k. u. k. Dienstreglement«, és mindennek a magyar problémához igen
kevés köze van. A magyar probléma, a negyvennyolc utáni Vörösmartyhoz hasonlóan, kétségbeesetten vergődik, a cigány zenéjét és a szél fütyülését hallgatja …”45
Krleža szenvedélyes szavai közül témánk szempontjából három megállapítást érdemes
kiemelni. Mindhárom megállapítás a kánonképződés problémájához kapcsolódik. Az
első, amely a Trianon utáni magyar valóság tudatában megkérdőjelezi Molnár műveinek időtállóságát, egyúttal a magyarországi Molnár-bírálók egyik visszatérő szempontja lesz. A másik két megállapítás egyetlen, újnak a legkevésbé nevezhető kérdést
jár körbe, amikor kétségbe vonja a modern irodalom felsorolt képviselőinek aktualitá42

43

44
45

Révész Mihály, a Népszava kritikusa például a kánon meghatározásának igényével ezt a három Molnár-művet emelte ki: Népszava, 1919. február 16., 11.
Másként gondolkodtak erről például az Egyesült Államokban. Benjamin Glazer, a Liliom
angol fordítója szerint: „Ha a magyar írók a filozófiai igazságot néha fel is áldozzák a szellemes sziporkázásnak, vagy a művészi meggyőződést alá is rendelik az olcsó sikernek, ezért
mi, amerikaiak, annál kevésbé tehetnők kifogást, mert nekünk ez a legjellegzetesebb hibánk.” Pesti Napló, 1922. jan. 28., 6.
Đorđe Zelmanović: Molnár Ferenc, in: Krležijana 2 (1999), 53.
Petefi i Adi, dva barjaka mađarske knjige, in: Nova Evropa, 1922. április 11., 354.

2002. október

97

sát, elvitatva tőlük a magyar probléma felvetését. Eközben nosztalgikus vágyódással
idézi meg a XIX. század örökségét, mintegy kizárólagosnak tekintve a tegnap kánonját.
Ezt tette kilenc évvel korábban Octavian Goga román költő is, aki a modern magyar
irodalom létezését tagadó esszéjében Krležához hasonlóan állította szembe Molnár városi, a „nemzeti jelleget mellőző” írásait Petőfi költészetével. Goga szerint Molnár vígjátékaiból „(…) kiérezheted a szemita szellem hideg humorát, fölforgató cinizmusát és
mesterkéltségeit”.46 Ebben az összefüggésben említi Krleža is Molnár kapcsán a zsidó
konjunktúrát. Krleža azonban kilenc év távolából tovább megy, amikor kiszélesíti az
általa hazugságoknak nevezett jelenségek körét, utalva a Habsburg-mítosz kellékeire.
Krležát pályakezdésekor mindazonáltal jobban foglalkoztatta Molnár művészete,
mint arra a fentiek következtetni engednek. Molnárt lehetséges magyar irodalmi példái
között említi egyik 1916-os naplófeljegyzésében.47 Korai drámái összefoglaló címének,
az ún. legendáknak ötletéhez minden valószínűség szerint hozzájárult Molnár példája
is, aki a Liliom alcíméül a Külvárosi legenda meghatározást választotta. Ösztönzésképpen hathatott Krležára némely olyan dramaturgiai fogás is, amelyhez a magyar író pályája során többször is visszatért. Ezek közül feltétlenül említést érdemel a Molnár által különösképpen kedvelt színház a színházban módszere, mely talán csak A testőr
Puccini-betétjében szolgál hatásvadász célokat, míg A farkas híres álomjeleneteiben
a valóság és az álom ütköztetésével vagy a Játék a kastélyban48, de az 1921-es Előjáték
a Lear királyhoz és a Marsall című egyfelvonásosokban a valóság és a színház, a realitás
és a játék szembeállításával, a dramaturgiai autoreferencialitás részét képezik.49 Molnár
színpadtechnikai szempontból is újszerű álomjelenetei Krleža Michelangelojának vagy
Farkasdjának álomjeleneteiben köszönnek vissza. Molnár is elsősorban az önidézés50
során éri el az autoreferancialitást, valószínűleg ez szolgálhat magyarázatul az intertextuális utalásokra, ill. a művei kapcsán annyiszor emlegetett önéletrajzi jellegre.
A kompromisszumos megoldással fel nem oldható drámai szituáció felcserélése a végletekig élezett ún. dramaturgiai szituációra, mely megtorpan a drámai szituáció végkifejlete előtt, Molnár szintén kedvenc kánonalakító módszerei közé tartozott és nem nélkülözte kora és közönsége polgári viszonyainak bírálatát sem.51 A molnári színműben
46

47

48

49
50
51

Octavian Goga román költő kora magyar irodalmára vonatkozó megállapításainak Magyarországon komoly visszhangja lett, többek között Adyt is válaszra késztette. 1913. január
7-én a Românul című aradi lapban megjelent cikkét egy hónap múlva hozta le a Huszadik Század: „Egy anachronizmus: magyar nemzeti kultúra” címmel Braun Róbert fordításában és
kommentárjaival. Braun Róbert: „Goga Oktavián a magyar kultúráról”, Huszadik Század,
1913. 2., 204–212. A cikk nyomán támadt vitát ismertette a horvát (Obzor, 1913. okt. 1., 1.)
majd ez alapján tájékozódva a szlovák sajtó is (Slovenský denník, 9. listopada 1913.) A vitáról
l. még Kiss Gy. Csaba: Irodalom és polgárosodás a századelőn: Egy irodalmi vita tanulságai,
Magyarország itt marad, Pozsony: Kalligram, 1993., 85–94.
Krleža, (1977), 166. „Mihez kezdjünk ezzel a mi egyosztályos népiskolánkkal és iskolásainkkal az irodalomban? Zsebeink tömve vannak könyvekkel: Baudelaire, Burckhardt, Renan,
Sorel, Labriola, Nietzsche (…) ’Ifjú horvát irodalom’? Karinthy? Molnár vagy Heltai?”
A bécsi Burgtheater 1928-as vendégjátékában a zágrábi közönség is láthatta ezt a darabot,
a húszas évek végén pedig Žarko Vasiljević fordításában bemutatták az Eszéki Nemzeti Színházban is.
ČALE FELDMAN (1997), 139–140.
Ibid. 141.
HANÁK (1992), 21–23.

98

tiszatáj

ezek a viszonyok kisebbfajta földrengést élnek át, a végső megoldást azonban a szereplők egymással kötött kompromisszuma jelenti, amiként ez Krleža Léda című drámájában is történik.
Végezetül a fentiek ismeretében felmerülhet a kérdés, hogy beszélhetünk-e horvát–
magyar összefüggésben egy specifikusan térhez kötődő szellemi háttér meglétéről,
mint ahogyan a magyar Molnár-szakirodalom a recepciónak ezt a fontos sajátosságát
nem mulasztja el megemlíteni a bécsi sikerek kapcsán, monarchikus szellemi hátteret52,
illetve a húszas évektől annak virtuális létezésmódját feltételezve ezek mögé. E szerint
még ez utóbbi, poszttrianoni korszakban is joggal feltételezhetjük a magyar irodalom
sajátos recepcióját a szomszéd népeknél, amelyek esetében a magyar irodalom befogadásának küszöbei, korlátai (Rezeptionsschwelle) korántsem áthidalhatatlanok, és inkább nyelvi, mint kulturális természetűek.
Mivel Molnár drámáinak horvátországi recepciója során a kritika általában taglalta
azokat a többségében a kánon hatókörébe eső problémákat, amelyek a magyar kritikákat is foglalkoztatták, a monarchikus szellemi háttér feltételezés Horvátországgal
kapcsolatban is jogosnak mondható. Szükséges azonban különbséget tenni a Monarchián belüli további szellemi hátterek között és felfigyelni például az osztrák és a horvát Molnár-recepció eltéréseire. A fent megfogalmazott kérdés természetesen nemcsak
a Molnár-színművek kapcsán tehető fel, megválaszolásához azonban kulcsfontosságú
ezek befogadástörténetének vizsgálata.

IRODALOM
BATUŠIĆ Slavko: Magyar drámák a Horvát Nemzeti Színház műsorán: Szomszédság és közösség
(szerk.: Vujicsics D. Sztoján), Budapest: Akadémiai Kiadó, 1972., 403–421. ČALE FELDMAN Lada: Teatar u teatru u hrvatskom teatru, Zagreb: Naklada MD, MH, 1997.
GOMBOCZ István: Párhuzamok és hasonlóságok Arthur Schnitzler és Molnár Ferenc színműveiben: Filológiai Közlemények, 1981/4., 423–435.
HANÁK PÉTER: A dramaturgia látszatdrámaisága: Színház, 1992/9., 21–24.
HEĆIMOVIĆ Branko: Repertoar hrvatskih kazališta (1840–1980) I–II., Zagreb: Globus, JAZU,
1990.
KRLEŽA Miroslav: Dnevnik 1914–17, Davni dani I., Sarajevo: Oslobođenje, 1977.
KRLEŽIJANA 1–2, (szerk.: Velimir Visković), Zagreb: Leksikografski zavod Miroslava Krleže,
1993, 1999.
MANN Jolán: A céltábla érintése: Molnár Ferenc drámáinak horvátországi recepciója a kritika
tükrében: Hungarologische Beiträge 13., Universität Jyväskylä, 2001.
NAGY György: Molnár Ferenc a világsiker útján, Budapest: Tinta, 2001.
NAGY Péter: A magyar dráma életrajza: Határkő, Budapest: Argumentum, 1996.
SZEGEDY-MASZÁK Mihály: A művészetek egyetemessége és viszonylagossága: Irodalmi kánonok, Debrecen: Csokonai, 1998.
VARGA József: A színikritikus Ady: Ady és műve, Budapest: Szépirodalmi, 1982.
VERES András: Molnár Ferenc, a kánonalakító: Helikon, 1998/3., 319–325.

52

GOMBOCZ (1981), 424.

ÖRÖKSÉG
POMOGÁTS BÉLA

Tudós Kolozsváron
EMLÉKEZÉS JANCSÓ ELEMÉRRE
Három évtizedet kell hátrálnom az időben, hogy Jancsó Elemér emberi alakját felidézzem. 1971 őszén közel egy hónapot töltöttem Kolozsváron, akadémiai ösztöndíjjal, hogy az ottani Egyetemi Könyvtárban, illetve a bukaresti akadémia kolozsvári
fiókkönyvtárában és levéltárában, azaz az egykori református kollégium gyűjteményeiben kutassam az erdélyi magyar irodalom Trianon utáni kezdeteinek dokumentumait. Olyan, talán csak néhány számot megért folyóiratokat böngésztem, amelyek
a nagy budapesti könyvtárakban nem voltak megtalálhatók. Búvárkodásom eredménye
több kilónyi cédula volt, amelyet egy cipősdobozba csomagolva hoztam haza, hogy
azután a biharkeresztesi határátkelést megelőzően mindent elkobozzanak tőlem a román határőrség gyanakvó beosztottai. Hiába mutogattam a bukaresti akadémia által
kiállított kutatási engedélyemet, semmit sem használt, az igen értékes jegyzetek odavesztek, azóta sem kaptam vissza őket, pedig milyen nagy szükség lett volna rájuk néhány esztendővel később, midőn a transzilvánista irodalom eszmei hátteréről írtam
könyvemet (amely azután 1981-ben került az olvasók elé).
Nos, Jancsó Elemérrel akkor: 1971 őszén barátkoztam össze igazán. Ismertem őt
már korábban is, budapesti látogatásaiból, A felvilágosodástól a romantikáig című
könyvének dedikált példányát ma is őrzöm, ezt 1969 januárjában, első kolozsvári
utam alkalmával kaptam tőle. Igazi barátság: a mester és a tanítvány barátsága azonban
1971 őszén alakult ki közöttünk, gondos romániai vendéglátóim: a bukaresti akadémia
Irodalomtörténeti Intézetének munkatársai ugyanis engem az akkor vadonatújnak
számító (azóta alaposan lezüllött) Napoca szállodában helyeztek el, az egykori Rákóczi út elején (mint szakértő barátaim mondották volt, abban a szobában, amelyben
mindig működött a rendőrségi lehallgató berendezés!), éppen szemben azzal a házzal,
amelynek első emeletén Jancsó Elemér tágas lakása foglalt helyet. Elemér valahogy
megkedvelt engem, ismerte korábbi, Kuncz Aladárról írott könyvemet, a könyv hőséhez tanítványi szeretet és emellett valamiféle rokonság fűzte, így a szívébe fogadott.
Felhatalmazott, hogy ha este visszatérek szállodai szobámba, ez úgy tíz és tizenegy
óra között szokott megtörténni, és égni látom dolgozószobájában a lámpákat, minden
teketória nélkül sétáljak át, kapok egy jó kávét és elbeszélgetünk. Ezek az ajándékba kapott szemináriumok, legnagyobb örömömre, vagy két héten keresztül folytak, ha nem
is minden éjszaka, de meglehetős gyakorisággal. Módomban volt megismerkedni a tudós
kolozsvári tanár igen gazdag könyvtárával, amely ritka erdélyi magyar folyóiratokat,
hetilapokat is tartalmazott, újságkivágás gyűjteményével, amely rendszerezve foglalta
magába az erdélyi magyar irodalom legfontosabb „szekundér-irodalmát”, még az író életét követő napihíreket is, és persze betekinthettem Jancsó Elemér félig készen álló vagy
éppen a befejezéshez közeledő műveibe is. Ritka könyveket is kaptam tőle, például
a negyvenes években Kolozsváron megjelentetett Erdélyi Ritkaságok című könyvsorozat
azóta is nagy becsben tartott néhány kötetét, ezeket többnyire ő rendezte sajtó alá.

100

tiszatáj

A késő esti látogatónak Jancsó Elemér is örvendezett, nehezen aludt el, nagyrészt
a túlságosan is sok kávé elfogyasztása következtében, szeretett beszélgetni, vagy inkább
beszélni, mintha ilyenkor szabadult volna fel az egész napos egyetemi robot és a mindinkább idegesítő romániai közélet lelki feszültségeitől. Óriási tárgyi tudása volt, szinte
mindent tudott Erdély magyar kultúrájának sokévszázados történetéből, de szívesen
mesélt a két világháború közötti korszak íróiról is: Kuncz Aladárról, Reményik Sándorról, Dsida Jenőről, Szabédi Lászlóról. Én természetesen lelkesen hallgattam ezeket
az olykor hajnalig tartó „szemináriumi” előadásokat, akkor „tanultam bele” az erdélyi
magyar irodalom történetébe, és Jancsó Elemér nem csak a tényekre, az adatokra emlékezett vissza hihetetlen memóriájával, az emberi arcokat, egyéniségeket is hitelesen,
plasztikusan tudta megjeleníteni. (Így azután Bóka László és Komlós Aladár után alighanem ő lett az a professzorom, akitől a legtöbbet tanulhattam, igaz, már az egyetemi
kurzusok elvégzése után.)
De ki is volt ez a korán öregedő, hatalmas ismeretanyagával, már csak politikai
óvatossága következtében is sohasem kérkedő, inkább a könyvtárak és levéltárak
csendjében meghúzódó irodalomtudós, akinek mostanában szinte még a nevét sem emlegeti az utókor, holott közvetlen tanítványai számos romániai és magyarországi egyetemen reprodukálják mindazt, amit egykor az ő – talán kevésbé izgalmas, de mindig
tartalmas – előadásain és szemináriumain szívtak magukba? Valóban, ki volt Jancsó
Elemér, a kolozsvári irodalomtudós, a hatalmas erudícióval dolgozó filológus, a tanárés tudósnemzedékeket felnevelő tudós tanár?
Jancsó Elemér Marosújváron született 1905. április 10-én, az Erdélyi Fiatalok mozgalmában később nagy szerepet játszó fiatal orvos és publicista Jancsó Béla öccseként.
A kolozsvári Református Kollégiumban végezte középiskolai tanulmányait, 1922-ben
tett érettségi vizsgát, ezután négy esztendőn keresztül a hírneves budapesti Eötvös Kollégiumban tanult, magyar-francia szakon. 1926-ban Erdélyi jelleg a magyar irodalomban
című (azóta is kéziratban maradt) értekezésével szerzett doktori fokozatot. Ezt követve két esztendeig a párizsi Sorbonne-on tanult, majd 1929-ben a kolozsvári egyetemen is diplomát szerzett. Egészen 1942-ig egykori iskolájában, a Református Kollégiumban tanította a magyar és a francia irodalmat. Igyekezett megismerni a világot,
Északafrikában című útirajzában az arab világban szerzett tapasztalatait, Északi rokonainknál című könyvében finnországi útiélményeit örökítette meg, A bukovinai magyarok mai helyzete című beszámolójában pedig a bukovinai székelyek küzdelmes sorsáról
adott képet, alig egy évtizeddel az ottani magyarságnak a Bácskába történt áttelepítése
előtt (amelyet aztán 1944 őszén véres és kalandos menekülés követett a titóista partizánok gyilkos erőszakoskodása elől).
Közben rendre jelentek meg a fiatal tudós tanár nagyobb méretű szakmai tanulmányai, azok az írásai, amelyek későbbi irodalomtörténeti munkásságának alapvetését adták. Így első komolyabb tanulmánya, a Kritikai harcok a romanticizmus százéves fordulója körül című írása az Erdélyi Irodalmi Szemle című folyóiratban, ez elsősorban francia példák alapján (a párizsi egyetemi tanulmányok során megismert értelmezések
nyomán) adott képet a romantika-kutatás fellendüléséről, amely az egész európai tudományosságban (a magyar tudományosságban is) érzékelhető volt a két világháború
közötti korszakban. Jancsó Elemér Erdélyből hozott erős racionalizmusa, illetve már
fiatalon is megmutatkozó társadalomtudományi érdeklődése következtében mindenesetre elkerülte azt az utat, amelyet húszas években igen divatos szellemtörténeti irány
nyitott, és amely a romantika bizonyos mitizálásához, egy „örök romantika” képzeté-

2002. október

101

nek felépítéséhez vezetett. Ebben a tekintetben nem a német, hanem a francia romantika-kutatásban és -értelmezésben kereste az eligazító gondolatokat, mindenekelőtt
Souria Histoire du romantisme en France című összefoglalásában, amelynek értékei között különösen a tudományos objektivitást emelte ki.
A későbbi tudományos munka korai megalapozását szolgálta az Erdélyi Tudományos Füzetek 65. számaként napvilágot látott Az irodalomtörténetírás legújabb irányai
című terjedelmes tanulmány, amely bevallottan azzal a szándékkal készült, hogy az
egyelőre még tapogatódzó és útját kereső erdélyi magyar irodalomtörténet-írás (főként
ifjú) képviselőit megismertesse „azokkal a módszerekkel és tudományos eredményekkel, amelyek ma a nagy nyugati népeknél divatosak”. A tanulmány írója négy ilyen
– általa vezető szerepben látott – áramlatot kíván bemutatni: az összehasonlító irodalomtudományt, a szellemtörténeti irányt, az August Sauer és Joseph Nadler nevéhez
fűződő regionális irodalomtörténet-írást, amely főként a német történetírásban terjedt
el, és tulajdonképpen a német „törzsek” (a poroszok, bajorok, szászok, svábok, stb.)
művelődéstörténetének feldolgozása révén kívánta bemutatni „az egyetemes németség
irodalomtörténetét” (ezt az irányzatot a tanulmányíró Joseph Nadler neve után
„nadlerizmusnak” nevezi), végül pedig a társadalomtudományi irányt, amely Taine miliőelmélete és az angolszász szociologizmus nyomán az irodalom történetében a társadalomtörténetnek egy különleges lenyomatát keresi.
A későbbi irodalomtörténeti kutató munkát megalapozó tanulmányból kitetszik,
hogy a fiatal kolozsvári irodalomtudós ez utóbbit, vagyis a szociológiai irodalomfelfogást tartja a leginkább célravezetőnek. Az irodalmat mindenképpen a társadalom
életviszonyainak teljességében helyezi el, s nem kívánja az esztétikai jelenségek szűkebb körére korlátozni. „Az a felfogás – hangoztatja –, hogy az irodalmat csak a maga
irodalmiságában, esztétikumában vizsgáljuk, ma már megdőltnek tekinthető. Az irodalom megértéséhez egész sereg irodalmon kívüli dolog is hozzátartozik. Így a közönség,
a kiadók, a korszellem, a társadalmi osztályok, az egyéni és tömeglélektan, az ízlés,
a világpolitika és a világirodalom jelenségeinek vizsgálata is. Minél több szempontból
nézzük és vizsgáljuk valamely kor egy-egy kimagasló alakját vagy irodalmi jelenségeinek kiemelkedő csoportját, annál teljesebb, hűbb, igazabb és maradandóbb képet
nyerhetünk a letűnt korszakok irodalmáról.”
Az ifjú Jancsó Elemér szellemi orientációját és irodalomfelfogását legbeszédesebb
módon talán az 1934-es évszámot viselő Társadalomtudományi szempontok a magyar
irodalomban című tanulmány mutatja. Ez az írás az irodalom társadalomtörténeti szerepére hívja fel a figyelmet, fontosnak tartva az író és az olvasóközönség kapcsolatának
vizsgálatát. „Az irodalomszociológus – jelenti ki a kolozsvári tudós – felboncolja az
irodalmi élet összes lehető és felkutatható jelenségeit és összefüggéseit. Kutatásai középpontjában természetesen az irodalom áll, de ennek az irodalomnak nem tulajdonít
misztikus, mágikus jelentőséget. Rámutat az író és a műve értékére, de rámutat az írónak az olvasóval, s ez utóbbin át az egész jelenkori társadalommal való kapcsolatára.
Természetesen a művész sajátos egyéniségét is kell értékelnie, de értékmérője már nem
az a társadalomtalanított örök »művész« lesz, akivel eddig olyan gyakran találkoztunk
kritikai irodalmunkban. Az irodalmi jelenségek vizsgálatában mindvégig dialektikus
kell, hogy legyen a ma irodalomtörténésze. Az eseményeket mozgásukban vizsgálja és
e mozgás irányából, intenzitásából vonja le következtetéseit, értékítéletét”.
Mindez kétségtelenül a marxista irodalomfelfogás hatásáról tanúskodik, mint ahogy
az is bizonyos, hogy Jancsó Elemér 1945 utáni munkásságának többször is deklarált elvi

102

tiszatáj

irányultságát a marxista irodalomszemlélet jelölte ki. Mindazonáltal a marxista szemléletnek azoktól az abszurd túlzásaitól, amelyek különösen az ötvenes években meghatározták az erdélyi magyar irodalomtörténet-írást és irodalomkritikát (még Gaál Gábor
munkásságában is!) Jancsó Elemér mindig is távol tartotta magát. Az ő „marxizmusa”
valójában abban állott, hogy a hagyományos, tényfeltáró irodalomtörténeti pozitivizmus rendszerét erősebb irodalomszociológiai megközelítéssel egészítette ki. Jellemző
mozzanata volt mindennek, hogy a marxista szellemiséget képviselő ideológusok közül
leginkább csak Lukács Györgyre hivatkozott. Imént idézett irodalomszociológiai alapvetésében pedig meglehetős határozottsággal utasította el az irodalom társadalmi szerepét kiemelő elemzésmód világnézeti, ideológiai elkötelezettségét, vagyis a marxista elmélet feltétlen elfogadását, és inkább csak az irodalomszociológia, mint módszer lehetőségei mellett sorakoztatott fel érveket. „A szociológiai módszer és életszemlélet – olvasom tanulmányában – sokak szerint egyoldalú világnézeti lekötöttséget és állásfoglalást
jelent… Holott a szociológia csak eszköz, módszer, de az irodalomban való felhasználása
nem vezet szükségképpen világnézethez, csupán a tények objektív és teljes megmagyarázása vonhat maga után ilyen vagy amolyan világnézeti állásfoglalást.”
A budapesti egyetemen és a párizsi Sorbonne-on kialakított irodalomfelfogással
ugyanakkor nagyon is jól összefért az a kritikai küzdőszellemről is tanúskodó gondolkodás, amelyet a fiatal Jancsó Elemér a harmincas években kibontakozó fiatal erdélyi
magyar író- és tudósnemzedék mozgalmaiban képviselt. Az úgynevezett „második erdélyi nemzedék”, amelyhez Jancsó Elemér is tartozott, a harmincas évek elején lépett
fel, és nem egyszer az „első nemzedékkel”, illetve az általa képviselt „helikoni irodalommal” vitába szállva kereste a maga helyét és feladatait. E „második nemzedék” már
eleve adott valóságként vette tudomásul a romániai társadalom, a kisebbségi lét következményeit, népi orientációt, megfontolt reálpolitikát és erkölcsi megújhodást hirdetett, gondolkodására egyszerre hatott az a plebejus demokratizmus, amelyet a (magyarországi) népi mozgalom, és az a szociológiai érdeklődés, amelyet az (Erdélyben is
erős) marxista baloldal képviselt.
Ennek a „második nemzedéknek” volt mozgalomszervező központja az Erdélyi
Fiatalok című folyóirat, amelyet László Dezső és Jancsó Elemér bátyja, a fiatalok mozgalmaiban vezető szerepet betöltő Jancsó Béla szerkesztett, mellettük Mikó Imre,
Dsida Jenő, Bányai László, Balázs Ferenc, Demeter János, Vita Zsigmond és Jancsó
Elemér vett részt tevékenyebben a folyóirat munkájában. Az ifjúsági mozgalom kezdetben a társadalmi és erkölcsi megújulás eszményeit képviselte, és csak fokozatosan
fordult később politikai irányba. 1931-ben jelent meg a „második nemzedék” fellépését
bejelentő Új Arcvonal című antológia, tizenkilenc fiatal író, közöttük Bányai László,
Flórián Tibor, Gagyi László, Jancsó Elemér, Kovács Katona Jenő, Kolozsvári Grandpierre Emil, Kovács György, Kováts József, László Dezső, Méliusz József, Szemlér Ferenc, Thury Zsuzsa és Wass Albert írásaival.
Jancsó Elemér itt közölt tanulmánya: Az erdélyi irodalom útjai 1918–1931 arra vállalkozott, hogy a kisebbségi sorsba jutott erdélyi magyar irodalmi kultúra tapasztalatait és eredményeit helyezze kritikai mérlegre. Nem annyira szellemi és erkölcsi megújulást, hanem szociális felelősségtudatot és népi elkötelezettséget hirdetett. „A ma
írója – jelentette ki – sorsközösséget kell vállaljon szenvedő és elnyomott embertársaival, saját értelmeinek és individualitásának feláldozása árán is.” A baloldali Korunkban
kifejtett nézetekre hivatkozott, midőn a fiatal nemzedék feladatait jelölte meg. Elutasította a transzilvánista ideológiát, helyette az internacionalista egyetemességet javasolta.

2002. október

103

„Ti az »idő katonái« vagytok – fordult nemzedéktársaihoz –, legyetek bátrak és tépjék
szét a romantika hazug fátyolát. Egyéniségeteket és művészeteteket állítsátok a közösség szolgálatába, ismerjétek fel a közös emberi bánatot, a közös örömet és a közös akaratot. Ne csináljatok Erdélyből szentséget, de szeressétek úgy, mint ahogy szeretnünk
kell azt a földet, ahol az élet élni kényszerít. Erdély remegéseiben a világ szívverését
keressétek és ha magyar ember arcába néztek az egész emberiség tükrét lássátok meg
benne. Mert ma, mindnyájunk sorsa közös és nincs nagyobb feladat, mint beleolvadni
az emberiség hatalmas egységébe és azzal együtt vállalni a közös újjászületés nehéz, de
kiharcolható útjait!”
A „második erdélyi nemzedék” eszmei tájékozódásának nyomán foglalta össze az
erdélyi magyar irodalom másfél évtizedes fejlődéstörténetét a Nyugat 1935-ös évfolyamában közölt Erdély irodalmi élete 1918-tól napjainkig című terjedelmes tanulmányában is. Ebben az írásában összegző képet ad az erdélyi irodalom kialakulásáról, az
irodalmi intézmények megszervezéséről, az „első nemzedék” jelentősebb képviselőinek munkásságáról, majd a „második nemzedék” fellépésének körülményeiről, a fiatalok eszményeiről és eredményeiről. Az összefoglalást itt is kritikai megjegyzések zárják le, a tanulmány írója úgy látja, hogy „a kisebbségi élet sérelmeit, sorstragédiáit alig
dolgozta fel egy-két írónk, és a jelennel való elégületlenséget legtöbbje vagy a történelmi regény meséjébe burkolta, vagy elrejtette a szimbolikus líra bársonyköpenyébe.
Az élet és az irodalom tehát e téren is más és más síkon mozogtak és a két sík csak
néha és rövid ideig haladt párhuzamosan egymás mellett. Az erdélyi magyar ifjúság
nagy részének egyik legértékesebb felismerése az irodalom helyes szerepének meglátása a társadalmi összefüggések nagy hálózatában”.
A harmincas évek fiatal írói bizonyos kritikával fordultak az idősebb nemzedék
munkásságához, egyszersmind bírálták a transzilvánista „ideológiát”, abban a meggyőződésben, hogy ez az eszme nem hozta meg a tőle várt eredményeket, nem segítette elő
az „erdélyiség” külön tudatformájának kialakulását, amely lehetővé tette volna az Erdélyben élő három nemzet (a magyar, a román és a német) összefogását, és egy sajátos
erdélyi autonómia kialakítását. (Mindez persze nem a transzilvánizmus magyar híveinek mulasztása volt: az erdélyi román értelmiség nagyrésze a nagyromán nemzeti ideológia elszánt híve lett, az erdélyi szászok pedig 1931 után a nagynémet birodalmi gondolatban keresték eszmei támaszukat.) Mindenesetre a transzilvánista remények megingása
okozta azt, hogy a „második erdélyi nemzedék” meghatározóbb érdeklődéssel fordult
a magyar nemzeti irodalom határok fölötti érvényesítendő egységének eszméjéhez, és
a korábbinál kisebb szerepet adott a regionális erdélyi magyar kultúra stratégiájának.
Mindez Jancsó Elemér összefoglaló tanulmányából is kiolvasható. A tanulmányt
ugyanis a kolozsvári fiatal tudós a következőkkel fejezi be: „Elkülönülés-e az erdélyi
irodalom az általános magyar literatúrától? Bizonyára nem. Ma, tizenhat év után talán
még kevésbé, mint eddig. Az erdélyi irodalom sokat hangoztatott transzilván jelszavai
ellenére nem más, mint az összmagyar irodalom egyik provinciális elágazása. Magyar
irodalom Erdélyben és nem »erdélyi« magyar irodalom. Ha majd irodalomtörténészeink megírják a XX. század gazdag magyar irodalmának élettörténetét, bizonyára jelentős szerepet fognak Erdély magyar irodalmának is tulajdonítani. De miként a francia
romantika gyökerei Rousseauig nyúlnak vissza, a jövő irodalomtörténésze is fel fogja
ismerni a közös őst, ami a mai széttagolt magyar lelkiterületeket valamikor összefogta:
Ady Endrét és a Nyugatot.”

104

tiszatáj

Jancsó Elemér nem minden kritika nélkül szemlélte az előtte járó „irodalomalapító” nemzedék eszményeit, mégis ő vált az 1918 után megszülető erdélyi magyar irodalom első történetírójává, aki minden nemzedéki vagy világnézeti kritikája ellenére is
méltányos és hiteles képet rajzolt az Erdélyi Helikon körül gyülekező irodalom nagy
értékeiről. Az előtte járó erdélyi magyar irodalomtörténet-írók, Kristóf Györgyre és
György Lajosra gondolok, jobbára Erdély magyar irodalmi kultúrájának régebbi korszakait dolgozták fel, a transzilvánista irodalom első felkészült és szakavatott kutatója
a Párizsból hazatért fiatal tudós lett, aki már első tollpróbái alkalmával szívesen rajzolt
kisebb-nagyobb portrékat a huszas évek népszerű erdélyi magyar íróiról, így Makkai
Sándorról, Sipos Domokosról, Bárd Oszkárról, Szombati Szabó Istvánról, Szentimrei
Jenőről, majd először az Ifjú Erdély című folyóirat 1933–1934-es évfolyamában, majd
könyvalakban is megjelentetett Az erdélyi magyar líra tizenöt éve című munkájában
foglalta össze az „első nemzedék” költőinek eredményeit.
Ebben a kis könyvben Reményik Sándor, Áprily Lajos, Tompa László, Szombati
Szabó István, Bárd Oszkár, illetve a „szabadverselőknek” nevezett Bartalis János,
Szentimrei Jenő és Olasz Lajos munkásságát mutatta be, abban (az előszavában kifejtett) meggyőződése jegyében, miszerint: „Az erdélyi irodalomról írni ma nemcsak
hasznos dolog, de sürgető kötelesség is.” Ehhez aztán még a következőket tette hozzá:
„Az irodalomtörténész feladata a ma irodalmával szemben csupán az, hogy rámutasson
ne csak az egyes írókra és irányokra, de az irodalom kulturális és társadalmi vonatkozásaira is. Ha a figyelmet ezek iránt felkeltette, úgy feladatát sikerült betöltenie.” Ezt
a rövid összefoglalást több kisebb-nagyobb tanulmány követte, így 1942-ben az Erdélyi
Füzetek első számaként jelent meg a Reményik Sándor költői munkásságát feldolgozó
nagyobb tanulmány. Jancsó Elemér arra készült, hogy nagyobb összefoglalásban vet
számot az erdélyi magyar irodalom huszadik századi történetével, az imént idézett kis
líratörténetben jelezte, hogy előkészületben áll Az erdélyi magyar irodalom története
1914-től 1934-ig című hatszáz lapos könyve, ez a műve azonban, jóllehet több alkalommal is szóba hozta tervezett megjelentetését és természetesen továbbírását, sohasem került az olvasók elé. Magam annak idején, az írásom bevezetésében jelzett 1971es látogatások alkalmával, még láttam Jancsó Elemér erdélyi irodalomtörténetének
vaskos kéziratkötegét: nem tudom, mi lett ennek a kéziratnak a sorsa, talán érdemes
volna legalább részleteit hozzáférhetővé tenni az érdeklődő olvasók számára.
Mindazonáltal a kolozsvári tudós később is nagy szeretettel és komoly gondoskodással foglalkozott a huszadik század erdélyi magyar irodalmával, ezt jelzik a Kuncz
Aladár Fekete kolostor című emlékiratához (1965-ben), illetve Berde Mária Tüzes kemence – A szent szégyen című regényeihez (1967-ben) írott nagyszabású bevezető tanulmányai, valamint azok a levélközlések, amelyek során a többi között Ady Endre,
Kosztolányi Dezső, Móricz Zsigmond, Bárd Oszkár, Kuncz Aladár, Berde Mária,
Szántó György, Szemlér Ferenc, Gaál Gábor és mások leveleit adta közre. Ugyancsak
a Trianon utáni Erdély művelődési viszonyainak ismertetéséhez tartozik Az erdélyi
magyarság életsorsa nevelésügyének tükrében című, 1935-ben Budapesten megjelent
könyve, amely az erdélyi magyar iskolaügy 1918 és 1931 közötti történetét dolgozta
fel, abban a teljesen jogos meggyőződésben, hogy a kisebbségi megmaradás jórészt az
anyanyelvi oktatás intézményein múlik.
Jancsó Elemért irodalomtörténet-írói érdeklődése mindazonáltal inkább a múlt,
mintsem a közelmúlt kutatásához vezette el: a 18. és 19. századi magyar, illetve erdélyi
magyar irodalom, mindenekelőtt az erdélyi felvilágosodás és a reformkor eszme- és iro-

2002. október

105

dalomtörténeti feltárásához. Ezen a téren valóban egyedülálló tudományos teljesítményt produkált, ennek eredményei általánosságban is beépültek a magyar irodalom
történetének feldolgozásába. Korábban mint a kolozsvári református kollégium tudós
tanára, 1942 és 1944 között mint az akkor felállított Erdélyi Tudományos Intézet munkatársa, majd 1945-től mint a Bolyai Tudományegyetem (illetve 1959-től, ennek felszámolása után, mint a Babes-Bolyai Tudományegyetem) tanára tett igen sokat annak érdekében, hogy a 18. század végének és a 19. század első felének erdélyi művelődés- és
irodalomtörténete a maga valóságában mutatkozzék meg az utókor előtt. Ebben a tekintetben Jancsó Elemér kutatásai, nagy tanulmányai és szövegkiadásai rendkívül jelentősek, minthogy elsőnek hívta fel a figyelmet a felvilágosodás eszméinek erdélyi elterjedésére, hatására, illetve azokra a szellemi mozgalmakra és küzdelmekre, amelyek a 18. és
19. század fordulóján alakultak ki Erdélyben az akkori nyugati gondolkodás és kultúra
honosítására. Ebben a tekintetben volt jelentékeny tanári munkája is, ennek keretében
nemzedékek egész sorával ismertette meg az európai eszméket és eszményeket.
Az erdélyi magyar felvilágosodás történetének jobb megismerését szolgálták nagy
tanulmányai, illetve szövegközlései, így Erdély a felvilágosodás századában (1937), Erdély
műveltsége a XVIII. század második felében (1942), Erdélyi jakobinusok (1947), A jakobinus
mozgalom hazai hagyományai (1957) és Adatok az erdélyi felvilágosodás történetéhez (196)
című tanulmányai, A felvilágosodástól a romantikáig című, 1966-ban megjelent tanulmánykötete, továbbá Aranka Györgyről, Batsányi Jánosról, Bod Péterről, Barcsay Ábrahámról, Kazinczy Ferencről, Bölöni Farkas Sándorról, Gyarmathi Sámuelről, Döbrentei Gáborról, Jósika Miklósról, Mikó Imréről és másokról írott portrévázlatai.
Ugyancsak fontosak szövegkiadásai, így az általa 1939-ben megindított Erdélyi Ritkaságok című könyvsorozat tizennégy kötete, ezek között Káli Nagy Lázár színháztörténeti
feljegyzéseit és Bölöni Farkas Sándor Nyugateurópai utazásait ő maga rendezte sajtó alá.
Két szöveggondozása különösen figyelmet érdemel: Az Erdélyi Magyar Nyelvmívelő Társaság iratai címen 1955-ben sajtó alá rendezte az Aranka György által létrehozott „tudós
társaság” iratanyagát, Mint az égő fáklya, mely sötétben lángol címmel pedig 1962-ben
szerkesztett igen gazdag szöveggyűjteményt a felvilágosodás irodalmából.
Az erdélyi felvilágosodás történetének kutatási eredményei között külön is meg kell
említeni Jancsó Elemérnek azokat a munkáit, amelyek az erdélyi szabadkőművesség
történetét dolgozták fel. Az erdélyi szabadkőműves páholyok mindig is a nemzeti kultúra művelésének és terjesztésének műhelyei voltak, nem csak a 18. és 19. században,
midőn a legkiválóbb főurak, főpapok és írók tartoztak a páholytagok közé, hanem a két
világháború közötti időben is, midőn az erdélyi magyar irodalom számos kiválósága,
egy időben még Tamási Áron is, a szabadkőművesek közé tartozott. A kolozsvári Unio
páholy tagja volt különben maga Jancsó Elemér is, akinek Az erdélyi szabadkőművesség
kulturális és irodalomtörténeti jelentősége a XVIII. században (1933), Az Unio szabadkőműves páholy ötven éve 1886–1936 (1937) című tanulmányai, illetve különösen A magyar szabadkőművesség irodalmi és művelődéstörténeti szerepe a XVIII. században (1936)
című monografikus feldolgozása adatokban rendkívül gazdagon mutatják be azt a történelmi szerepet, amelyet az erdélyi szabadkőműves páholyok töltöttek be a felvilágosodás eszméinek terjesztésében és a magyar nyelvű kultúra ápolásában.
Ugyancsak a felvilágosodás és a reformkor kutatásának munkálatai során születtek
Jancsó Elemér színháztörténeti tanulmányai és kiadványai, amelyek mindenekelőtt az
erdélyi, a kolozsvári magyar színjátszás történetét tekintették át. Első színháztörténeti
tanulmányát 1939-ben Káli Nagy Lázárnak az Erdélyi Ritkaságok című könyvsorozat

106

tiszatáj

első köteteként közreadott Az erdélyi magyar színészet hőskora 1792–1821 című emlékiratának bevezetőjeként írta (ez azután különlenyomatként is megjelent), ezt követték
Az erdélyi magyar színészet bibliográfiája 1792–1942 (1942), A kolozsvári magyar színjátszás (1943), Adatok a kolozsvári színház történetéhez (1943), A kolozsvári magyar színház
útja a romantikától a realizmusig (163), A Shakespeare-kultusz kialakulása a felvilágosodás korában és a kolozsvári magyar színház (1965), Teatrul maghiar (Fejezet az Istoria
teatrului in Romania című összefoglaló kézikönyvben, 1965), A kolozsvári Állami Magyar Színház története keletkezésétől napjainkig (1967) és A kolozsvári magyar színház
múltját illető színháztörténeti kutatások (1968) című nagyobb tanulmányai, illetve kisebb könyvei. Ilyen módon Jancsó Elemér színháztörténeti munkássága a kolozsvári
magyar színjátszásnak szinte az egész történetét áttekintette: eredményei ebben a tekintetben Janovics Jenő színháztörténeti munkásságához foghatók. Aki tudja, hogy az
anyanyelvi színjátszásnak – az iskolai oktatás és a szépirodalom mellett – milyen kiemelkedő jelentősége van az erdélyi magyarság identitásának fenntartásában, az mindenképpen nagyra értékeli Jancsó Elemér színháztörténeti tevékenységét.
A kolozsvári tudós rendkívüli szorgalommal dolgozott az 1945-ös korszakváltás
után eltelt közel három évtizedben is, visszapillantva pályájára mindazonáltal némi
sajnálkozással kell megállapítani, hogy azoknak a feladatoknak az elvégzését, amelyeket az ő kezébe tett le az erdélyi magyarság tudományos életének története, végül is
megtagadták tőle a kedvezőtlen körülmények. Jancsó Elemér írhatta volna meg a felvilágosodás és a reformkor erdélyi magyar művelődéstörténetét, tulajdonképpen egy
nagyszabású monográfiában, amely a teljesség filológusi igénye értelmében tekinti át
a 18–19. századi Erdély szellemi életét. A tudományos élet korlátozását és nyílt elnyomását szolgáló romániai kommunista rendszer ezt nem tette lehetővé, következésképp
Jancsó Elemérnek bevezető tanulmányok írására, kisebb-nagyobb sajtó alá rendezési
feladatokra kellett fordítania filológusi képességeit. Úgyszintén nem tudta megvalósítani azt (a már említett) tervét, hogy feldolgozza az erdélyi magyar irodalom két világháború közötti történetét.
Bevezetőként beszéltem arról, hogy 1971 őszén (októberében) gyakran voltam az
éjszakai „bagolyéletet” élő kolozsvári tudós vendége. Hazatérésem után Jancsó Elemér
súlyos influenzás fertőzést kapott, és a kórházban néhány nap múltán, 1971. november
12-én eltávozott az élők közül. Halála akkor mélységes gyászt váltott ki az erdélyi magyar
értelmiség köreiben, hamarosan napirendre került műveinek egybegyűjtése is. 1972-ben
a bukaresti Kriterion kiadó adta közre irodalomtörténeti tanulmányainak Irodalomtörténet és időszerűség című kötetét, majd 1976-ban Kortársaim című kötetét, amely az 1918
utáni erdélyi irodalom és tudományosság alkotó egyéniségeiről adott személyes megállapításokban és emlékekben is gazdag képet. Sajnos, mindkét kiadvány a cenzurális
kényszerűségek áldozata lett, az eredeti szövegek szinte minden esetben kisebb-nagyobb
csonkításokkal jelentek meg. Valójában most (a tudós születésének közelgő századik évfordulója alkalmából) kellene megjelentetni egy gazdagabb válogatást irodalomtörténeti
és színháztörténeti tanulmányaiból. Jancsó Elemér alakját és munkásságát azonban
szinte elfeledte az utókor (különben sok más érdemes erdélyi íróval és tudóssal egyetemben). Pedig mindazok megérdemlik emlékük és munkásságuk életben tartását, akik
nehéz időkben: az erdélyi magyarságot sújtó kettős (társadalmi és nemzeti) elnyomás évtizedeiben igyekeztek fenntartani a hagyományokat és általuk a közösségi kulturális
identitást. Fenntartani, óvatosan, mégsem bátortalanul – „ahogy lehet”.

KRITIKA

„Sorshiányban szenvedünk”
CSOÓRI SÁNDOR: FORGÁCSOK A FÖLDÖN
Hosszú évek (inkább évtizedek) kellenek még ahhoz, hogy tankönyvbe illő világossággal láthassuk, mi is történt a múlt század utolsó évtizedében Magyarországon.
Annak kiderítésére pedig, hogy mindeme történelmi, társadalmi, gazdasági, szociológiai (stb.) változások következtében miféle lelki, tudati-, szellemi és érzelmi traumák
játszódtak le a társadalom egyes embereinek mindennapi gondolkodásában a tudományos vizsgálatok talán nem is alkalmasak. S ebbe a két problémahalmazba – másként
szemlélve: két koncentrikus körbe – zárva helyezhetjük el a magyar értelmiség, a magyar írástudó társadalom szerepét és felelősségét, amelyet majd úgyszintén hosszasan és
alaposan kell (mert érdemes, sőt fölöttébb tanulságos) megvizsgálni, rekonstruálni és
értékelni. Tudvalévő persze, hogy már ez ideig is igen sok (túlontúl sok) könyv, tanulmány, cikk és egyéb közlemény próbálta meg bemutatni e – kétségkívül – történelmi fontosságú változásokat, ámde joggal lehet tartani attól, hogy ezeknek a műveknek a zöme túlnyomó többsége irányzatos, „pártos” eredetű, elkötelezettségű és végkicsengésű. (Bármelyik pártra vagy szellemi-ideológiai irányzatra gondolhatunk
egyébként.) Másfelől e tudományos (?) dolgozatok szerzőinek egyelőre minél kevesebb
szempontot, diszciplinát volt tanácsos figyelembe venniök, s a (vélt) nagyobb politikai
hitelesség és hatás kedvéért kívül kellett rekeszteniök számos egyéb, például a morális
vagy az érzelmi tartományokban megbúvó emberi motívumot. Azaz: az egyéni és
a közösségi lét e két talán legfontosabb azonosító és kohéziós elemét, erejét. Magyarán:
elsősorban a láthatót, a tapinthatót, a megragadhatót kellett rögziteniök. A szellemi,
tudati és lelki jelenségek nagy része ennélfogva csak futólagosan, tehát elnagyoltan volt
érinthető.
Csoóri Sándor viszont (jóllehet – szerencsére – nem társadalomtudósként) az emberi és közösségi terrénumot pásztázza már évtizedek óta. Nem a „rendszerváltozás”
idején kezdte, s persze nem is ott fejezte be. Ellenkezőleg. Azt mondhatjuk, hogy „a nemzet mint közös
ihlet” József Attila-i eszménye, fogalma, gondolata
Csoóri egész életművének egyik kitüntetetten fontos
témavilága. Tanulságos és meggyőző végkicsengésű
(e tekintetben is) összegyűjtött esszéinek két vaskos
kötetét (Tenger és diólevél. Bp., 1994. Püski,) tanulmányozni, hogy érzékeljük: világképének középpontjában – évtizedek óta – „a nemzet primátusa” áll. S e folyamatállapot a lényegét tekintve töretlen: az 1997ben megjelent esszé- és publicisztikakötet (Szálla alá
poklokra. Miskolc, Felsőmagyarország.) csaknem kizárólag ezzel a problémakörrel foglalkozik, miként
Széphalom Könyvmûhely
Budapest, 2001
246 oldal, 1500 Ft

108

tiszatáj

a 2001-ben (Görömbei András szerkesztésében) napvilágot látott Forgácsok a földön is.
Sok mindenről el lehet tűnődni e folyamatos „makacsságot” („megszállottságot”?)
látva Csoóri Sándor írói pályáján. Mindenekelőtt azonban kapcsoljuk ki a „makacsság”
és a „megszállottság” nem mindig dicséretes tulajdonságokat asszociáló állapotminősítéseket, maradjunk inkább – józan egyszerűséggel – a szolidabb és – főleg – tartalmilag
kifejezőbb következetesség állapotrajzánál. A következetesség megtartása Csoóri Sándor
számára nem volt könnyű a Kádár-Aczél korszak idején sem, de vajon mi volt ez a kilencvenes évek elejétől megkezdődött, és baljós perspektívával fenyegető szellemi pergőtüzekhez képest? Azokhoz képest például, amelyek Csoórit megpróbálták kiiktatni
a magyar szellemi életből. Ez a vágyakozás – láthatólag – nem teljesedett be. Nagyrészt
– nyilván – a szóban forgó célszemély messze átlagon felüli állóképességének köszönhetően, de – minden bizonnyal – hasonlóan fontos e küzdelem kimenetele szempontjából magának a már említett világképbeli eszményrendszernek az életképessége. Életképessége – számos betegsége ellenére is – a mindennapokban.
Csoóri Sándor személyes és írói életútjánál maradva látni lehet, hogy az ő világképében már a hatvanas évektől kezdődően (l. pl. a Gondolattársítások című esszéjét
1967-ből) a valódi liberális és a valódi közösségelvű személyiségfelfogás nem idegen
egymástól, sőt éppen hogy kiegészítik egymást, mi több: így összekapcsolódva egymást ki is teljesítik. E szellemi és érzelmi jelenség tengelye körül bontakozik ki Csoóri
Sándor valószínűleg leginkább ismert, a legtöbb érdeklődő olvasó számára ismerős
írói-gondolkodói arculata: a politikakritikától elválaszthatatlan esszéírása a magyar
sorskérdésekről. Középpontjában a Bethlen Gábor-i és a Széchenyi István-i magyarságeszménnyel és országépítő gondolatrendszerrel; másfelől a Horthy Miklós, illetőleg
a Rákosi Mátyás, majd kicsit később a Kádár János nevével jelezhető 20. századi magyar
történelmi zsákutcák erőteljes kritikájával és az 1956-os forradalom valódi értelmének
és jelentőségének a fölismerésével. Ez az írói világkép magában foglalja továbbá a népi
írói mozgalom nagy nemzedéke (mindenekelőtt Németh László, Illyés Gyula és Veres
Péter) szellemi erejének átörökítési igényét; de ezen túlmenően: a teljes magyar irodalmi múlt vállalását. Elhíresült, az Egy nomád értelmiségi című esszéjében (1978-ban)
világosan megfogalmazza, kimondja, hogy a „sokáig használaton kívülre helyezett
sorskérdésekről egyszer csak kiderült, hogy léteznek. Kiderült, hogy amit romantikus
és nacionalista tajtéknak véltek bennük, az se feltétlenül az, de újra gondolandó gond.”
„Újra gondolandó gond”: éppen ez az az állandó témaelem Csoóri Sándor esszéírásában, amely meghatározza és a legnagyobb éltető erővel táplálja is ezt az esszéírást.
A Szálla alá poklokra és a Forgácsok a földön írásai akár egy kötetben is megjelenhettek
volna, hisz annyira rokon, majdhogynem azonos a témaviláguk. Különbözőségük inkább csak a keletkezési idejük miatt van, tehát kronológiai jellegű eltérésből fakad. Ez
a „kronológiai” fogantatású különbség persze nem(csak) azt jelenti, hogy az időben
előbb keletkezett írások – értelemszerűen – az előbbi kötetbe kerültek, a későbbiek
pedig az utóbbiba. A tényleges különbség – persze ez is a kronológiai eltérésből fakad
– lélektani, hangulati. A két kötetcím is markánsan jelzi ezt: a „pokol” fogalom fölkeltette szinte izzó erejű szenvedés asszociációt e szóban forgó második gyűjteményben a
„forgácsok” szelíd, sőt némiképpen rezignált hangulata váltotta föl. S nemcsak a címben, de a tartalom lényegi egészében is. Az előző könyv inkább drámai, ez utóbbi inkább lírai. Az idő múlása ugyanis láthatóvá tette, hogy a mindenkori politikai hatalom
legföljebb gyorsítani vagy lassítani képes – például – a nemzeti tudat gyöngülési fo-

2002. október

109

lyamatát, de sem meggátolni, sem pedig véglegessé preparálni nem. Úgy tetszik, hogy
ez a jelenség – hullámzó tendenciák szerint – korfüggő és nem politikafüggő történelmi képződmény. Csoóri Sándor helyesen reagál a fölismerésre: nem hadakozik
a megfoghatatlannal, hanem az emberi gondolkodás még (vagy már!) viszonylagosan ép
vonulataira apellálva, arra építve, az érvek sokaságát sorakoztatja föl a nemzeti tudatvesztésnek a magyarság többségét (nagy többségét) károsan érintő hatásaira.
A demokrácia szentségét és sérthetetlenségét doktriner axiómaként vallókkal szemben ismét rámutat – például – arra, hogy a kilencvenes évek sok tekintetben „vad demokrácia” volt (és maradt a következő évtizedre is), pozitív eredményei és értékei
mellé jócskán sorolhatók negatív vonások. Már az indulás hibás volt – hangsúlyozza –,
ennek megfelelően torz következményeket szült. Ahelyett, hogy legalább nagy vonalakban kialakult volna valamiféle nemzeti egység, közös akarat, már a kezdet kezdetén
végbement a pártoskodás, és megtörtént a hatalom újrafelosztása. Miként már korábban is megfogalmazta: „mindent megelőzve valamilyen érzelmi-szellemi egységet kellett volna létrehoznunk […], csak utána lett volna szabad osztódnunk a demokrácia
törvényei szerint.” Ezzel szemben súlyos „közösségi romlás” következett be az egész
kárpát-medencei magyarság körében. A nemzet romlása háborús méreteket öltött.
Lényegében ebből a szorongató felismerésből, baljóslatú tendenciák érzékeléséből
sarjadnak ki a Forgácsok… írásai: esszék, újságcikkek, alkalmi beszédek, tanulmányok,
kritikák: a korábbi nagy Csoóri-esszékkel azonos hullámhosszon élő, hatásaikban is
rokon, az érvelő, a példákat hozó, a meggyőzni kívánó igazságterjesztés e vonzó (máshonnan nézve persze taszító) példái és érzületei. Kevesebb ebben a könyvben a jelen
idejű tényfeltárás, mint korábban. Több viszont (a szerzett tapasztalatok birtokában)
a meggyőző erő és nagyobb az érvelés pontossága az értékekből fölépülő történelmi
nemzeteszme – szinte azt mondhatnánk – mindennapi hasznossága, következésképpen
a nemzeteszme mint „gyakorlati” érték fontossága mellett. Dramaturgiailag is jól felépített, tehát érzékletes ez az előadásmód. A múltra (a több száz éves múltra és a Kádár-rendszerre), majd a „rendszerváltozás”-ra, illetőleg a jelenre (a kilencvenes évekre)
tágul, illetőleg szűkül az írói figyelem optikája. Azaz: Csoóri Sándor szinte folyamatosan összevet, szembesít, ütköztet.
A „nemzet primátusa” – írja, hangsúlyozza többször is – a mai korban a mi életünkben, majd a továbbiakban is valódi létkérdés (sorskérdés). „Ne felejtsük: minden
nemzet külön személyiség. Külön egzisztencia.” A „továbbiakban” pedig azt jelenti,
hogy a múlt, a jelen és a jövő – bármiféle lehetséges periodizáció ellenére is – megváltoztathatatlanul – összefüggő időfolyam. Ha tetszik: az evidenciaszerűen létező történelmi folytonosság. Csoóri Sándor a múlt és a jelen ütköztetéseiben nem a hatalomváltások és azok eredményeinek milyenségét elemzi, hanem a nemzeti hagyományok kohéziós erejének gyengülését, lazulását, pusztulását tárja elénk. Demokráciakritikája
ennélfogva változatlanul éles. A „vad demokrácia” kétarcúságát abban a fölismerésben
ragadja meg, amely szerint ez az állapot „egyszerre növeli szabadságunkat, önbecsülésünket, ugyanakkor veszedelmesen bomlasztja a már amúgy is széttrancsírozott nemzetet.” Nem jött létre, nincs meg a demokrácia és a nemzeti érdek összhangja. A politikai diktatúra helyett ma „a világ értelmezésének az erőszaka” érvényesül. A félrevezetés diktatúrája. „A magyar fejekből hiányzik valami, ami egy közösséget jókedvű
próbákra és erőfeszítésekre tudna késztetni.” A „súlytalanság korában élünk” – állapítja meg: „sorshiányban szenvedünk.” „A magyar szellemi élet […] már rég nincs ihle-

110

tiszatáj

tett állapotban.” Szemben, ellentétben a korábbi évtizedekkel, akár évszázadokkal.
Például azzal a „felelős” szellemi és irodalmi élettel, amely a két világháború közötti
időben „izzott”. De még a Kádár-korszak szellemi életével is, ahol az ország „gondolati
és erkölcsi erőtartalékai” az irodalomban (és a filmben) feszültek. A politikai hatalommal szembeni ellenállás lehetőségei és valóságos színterei az alkotó szellem teremtményei, eredményei voltak. A hatalmat „a kultúra eleven jelenléte […], a művészetekből szétsugárzó szellem” korlátozta. Ma viszont a szellemi életből is, de a politikából is hiányzik a teljes odaadással vállalható „katartikus program”. Ami a „lenni
vagy nem lenni” programot jelentette egykor. A szellemi teljesség helyébe a rész,
a részletek (és a részecskék) tolultak, a nagyszerűségek helyére a kisszerűségek léptek.
Csoóri Sándort mindannyiszor megdöbbenti a felejtés ténye és ennek jelenségei, valahányszor csak találkozik velük. A felejtésé, melynek legsúlyosabb válfaja a „létfelejtés”. A lét felejtése, amely egyenes ágon következik a kulturális és a történelmi hagyományok felejtéséből, illetőleg megtagadásából. Illyés Gyula emlékét idézve például
arról szól, hogy nemcsak róla „feledkeztünk el bűnösen, hanem az irodalom, a kultúra, a hagyományaink becsületes szolgálatáról is.” Csoóri felfogása szerint a hagyomány egyáltalán nem valami régi (netán ósdi) rekvizitum, nem valamiféle múzeumi
látványosság, hanem élő, eleven (szinte mitológiai) sugárzó erő. Olyan erő, amely egy
népközösség lelke mélyén honol, és onnan tör fel, hogy „sorsdöntő pillanataiban” irányítsa a népközösség életét. A hagyomány tehát „nagyon gyakorlatias rendezőelv”,
amely rendben tartja a nemzet évszázadait.
Mindebből – szépen, rendben – az is következik, hogy ezt a hagyományt legfőképpen az írott kultúrának, az irodalomnak kellene éltetnie. Éltetni, nehogy meghaljon,
s eltűnjék tudatunkból. Csoóri Sándor illúziótlan nyíltsággal beszél jelenkori irodalmunk átformálódási tendenciáiról, nem titkolván egyértelműen elítélő véleményét,
meggyőződését. Amely vélemény – tagadhatatlanul – sok évszázad tapasztalataira épül.
Tapasztalati tények sokasága szól ugyanis arról, hogy az irodalomnak mindig is voltak
„irodalmon túli föladatai”. S aki „akár kényelemből, akár esztétikai belátásból el akar
szakadni ettől a múlttól – valójában a történelemből akar kilépni.” (Sajátos egybejátszása a való világ tényeinek, hogy a Csoóri által elmarasztalt irodalom tényleg ki akar
lépni a „történelemből”, tényleg szakítani akar a nemzeti hagyományok jó részével, illetőleg erősen kritikusan fordul feléjük.) Csoóri Sándor szóban forgó gondolatmenete
még súlyosabb következményt is prognosztizál, midőn azt mondja, hogy „ahol elhal
a hagyomány […], ott fölbomlik a közösség is.”
Nem ismerhetjük a magyar társadalom minden rétegének, csoportjának lélektani
állapotát, lelki egészségügyét. Annyi mindenesetre jól látható, hogy Csoóri Sándor logikai szillogizmusa nemzetről, hagyományról és a közösségek borulásáról nemcsak
(úgynevezett) természetes történelmi-társadalmi változások negatív eredménye, hanem
tudatosan táplált, gerjesztett szellemi törekvések következménye is. Olyan szellemi törekvéseké, amelyek pontosan olyan jól ismerik a folyamat következményét, netán
végeredményét, mint Csoóri. Hiszen éppen azért, ennek érdekében léteznek s működnek. Még bonyolultabbá teszi a helyzetet a magyar értelmiség nagy részének nyomasztó elbizonytalanodása, morális és szellemi kérdőjelei. Például a választás kényszere a különböző szellemi áramlatok közül, vagy éppen a valamely ideológiai-szellemi
táborba való tartozás feltételeket szabó örökös pressziója. Ámde az is igaz, hogy nem
kell föltétlenül a nemzeti hagyományok ellenségének lennie annak, aki mást gondol az

2002. október

111

irodalmi műalkotás lényegéről, funkciójáról mint amazok. S azt is tényszerűen regisztrálhatjuk, hogy a viszonylag hirtelen sokszínűvé vált hazai – és ennek vonzása nyomán
a határokon túli magyar – irodalom számos olyan értékes, kitűnő művet tud fölmutatni, amelyek nem a nemzetnek a világképet meghatározó primátusát hordozzák
magukon.
Az igazi veszedelmet talán (biztosan) nem is ez jelenti. Hanem az a tendencia, az
a kíméletlen szellemi nyomás, amelyben most már szinte tragikusan masszív módon
a Csoóri-féle világkép ellenséges, tehát üldözendő (és lehetőleg megsemmisítendő) szellemi áfiumnak állítódik be. A modernitás, a korszerűség választóvonalai ugyanis nem
e két, egymással ellenséges világkép mentén húzódnak. Nem arról van szó, hogy Csoóri
konzervatív, a vele szemléletben, ideológiában (stb.) szemben állók pedig modernek.
Hiszen a modern gondolkodás éppen ott kezdődik, ahol és amikor számba tudjuk
venni a múlt (és a félmúlt) szellemi és tárgyi örökségét, de azzal a szándékkal, hogy ez
az örökség – hogy 19. századiasan fogalmazzunk – a nemzet üdvét s ezen belül az
egyén emberi kiteljesedésének a jó feltételeit szolgálja. Csoóri Sándor láthatólag ezt
akarja, ezt szeretné. De erről már nem lehetséges semmiféle párbeszéd. A magyar értelmiség nagy része szorong. Nemigen bocsátkozik vitába. Mintha meghalt volna az irodalom, konstatálja Csoóri. Nincs „megkülönböztető öntudata vagy önérzete.” Az az
észrevétele is igaz, hogy a jelenkori magyar irodalom átengedi a tömegkommunikációnak a leginkább „elevenünkbe vágó” témákat, s ezzel lemond a közösség valódi nagy
kérdéseibe való beleszólás lehetőségéről, majd igényéről is. Másképp fogalmazva: „ma
az irodalom maradt el a korától.” (Hozzátehetjük: elmarad ez az irodalom a hajdani –
akárcsak a hatvanas-hetvenes évekbeli színvonalától is.)
Nyomasztóan eleven könyv a Forgácsok a földön. De nem lehangoló. Ellenkezőleg,
inkább felkavaró. S ezt az olvasói benyomást nem képes semlegesíteni az a sejtelmünk
sem, hogy csak kevesek számára olyan, amilyen. Mert mintha nemcsak az irodalom
maradt volna el a korától, egyszersmind saját lehetőségeitől, de a még olvasók (egyre
szűkülő) táborának nem csekély része is.

Monostori Imre

112

tiszatáj

Valami rendben van
RÁBA GYÖRGY: A JELENLÉT FURFANGJAI
Rába György mindig gondosan tervezte meg verseskönyveit. A jelenlét furfangjai,
úgy tetszik, az eddigi Rába-kötetek sorában is feltűnően egységes és átgondolt kompozíció. Akkor is, ha ez nemcsak tudatos elhatározás dolga volt, hanem részben az adott
léthelyzet „szervezte” és „tervezte” meg. És akkor is, ha gondolat- és formavilágára
nézve ez a könyve rendkívül változatos és színpompás, mint az angolparkok virágszőnyege. Vagy éppen azért: a rend a sokféleségben, a virágszőnyeg-változatosságban többet nyújt, mint az egyféleségben.
Nem szóvirágnak szánom a hasonlatot. A tapintatos emberi kézzel kiválasztott és
felmutatott természeti szépség a kötet egyik jellemzője. „Soha ennyi madárfüttyöt egy
verskötetben!” – írta örömteli meglepetésében Komlós Aladár egy Illyés-kötetről még
az ötvenes években. (A jóleső észrevétel még Áprily és Szabó Lőrinc madártrillákban
bővelkedő verseit is feledtetni tudta a kiváló kritikussal.) Ez a könyv is nehezen összeszámolható változatokban ragyogtatja föl a költészet ősi jelképeit, az énekesmadarakat,
egy pillanatig sem mondva ellent annak az ornitológiai ténynek, hogy nemcsak a madárvilág „mesterdalnokai”, hanem a groteszk hangú varjúfélék is az énekesmadarakhoz
tartoznak.
Rába György verskultúrájának korai alakítói közt nem véletlenül emelte ki
Kálnoky László Apollinaire-t. A hatás – ha nem is annyira a stílusban, mint inkább
a témaválasztásban – most is megállapítható: e kötetben Rába egész versciklust szentel az
állatoknak, mint a Bestiárium verseit író Apollinaire, vagy mint annak német kortársa,
Morgenstern. Rába is humoránál van, de ő nemcsak humorizál, hanem a természet lényeinek egyetemleges testvériségét fejezi ki. Ez a gesztusa a kötet uralkodó jellemvonásának tetszik. Nem búcsúzkodásnak érzem: hosszasan érlelt bölcseleti fölismerés
eredménye inkább. Arról a nem vallásos, valamiképpen mégis a valláshoz hasonló,
misztikus élményről van szó, amelyet Kosztolányi így
rögzít a Hajnali részegségben: „Mégis egy ismeretlen úrnak / vendége voltam”.
Volt rá okom régebben, hogy Rába György lényeges
vonásának véljem a rejtőzést. Abban a történelmi korban, amely ifjúsága, majd – éles fordulattal – férfikora
nagy részének hátteréül szolgált lángjával, üszkével és
kevés vigaszt hozó szürkeségével, rejtőzve kellett élni,
rejtjelesen írni, hogy élni és szólni lehessen.
Hogy ez a rejtőzködés vagy „rejtjelesség” részigazság
volt, azt könnyű belátnom ma, amikor a költő jellemző
gesztusa a megmutatkozás. Nemcsak ebben a verseskötetében, hanem jó tíz év óta az előzőkben is, csakúgy,
Liget Könyvek
Budapest, 2001
118 oldal, 920 Ft

2002. október

113

mint az életmű meglepetését hozó, javarészt önéletrajzi elbeszéléskötetében, a 2000-ben
megjelent Remények és csalódásokban. Ha régebben rejtőzködőnek vagy rejtjelesnek
éreztem a költőt, most már megmutatkozónak látom, aki a modern időkhöz illő
áttételességgel fejezi ki magát.
Nem csupán a történelem és a társadalmi élet szeszélyeiből kényszerült – és nem
csak kényszerült – arra, amit én rejtőzködésnek, rejtjelességnek láttam. Benne lehetett
olykor a magam tájékozatlansága is: néha talán olyasmit is homályosnak éreztem verseiben, ami nem az volt, csupán szűkszavú vagy utalásszerű. Hiszen Rába mindig takarékosan bánt a szavakkal, és kerülte verseiben a magyarázó mozzanatokat. Mentségül
annyit mondhatok saját értetlenségemről és jó néhány kortársaméról, hogy vannak jóval áttetszőbb költők is Rába vállalt kortársai, pályatársai közt. Rábát sokáig szürrealistának tartották, s ha volt valami fogalmunk világirodalmi tájékozódásáról, tudomásul vettük, hogy a francia szürrealizmus mellett az olasz hermetizmus és az egész világlírában – így itthon is – elterjedt tárgyiasság hatott rá.
A költői önkifejezés jó másfél évszázada egyre nagyobb áttételeket kíván a lírában
s minden ágon a művészben, szinte függetlenül attól, hogy milyen társadalmi berendezkedés veszi körül az alkotót. A líra életképességét bizonyítja, hogy akkor is megőrzi
lényegét, amikor minden ez ellen fog össze. A vers akkor is az érzelemkifejezésre szolgál, amikor az érzelmek valamilyen okból háttérbe szorulnak, s tanácsos rejtegetni
őket. Annál nagyobb szükség van rá, minél inkább ki akarja sajátítani az érzelmeket
a társadalom. Akár a „felsőbbrendűséggel” szédít meg tömegeket, akár a vezérek iránti
lelkesedésre és szolgálatkészségre akarja felhasználni a masszába olvasztott egyén érzelmeit, akár az árufogyasztáshoz akarja benne fölkelteni és tartósítani a vágyat –, az
emberek egy része rendre megérzi, hogy a népdaltól a görög drámáig és minden jó
műig minden ez ellen szól, mind őt védi a köddé változó Apollón oltalomra nyújtott
karjával.
Bárki észrevehette, hogy az utóbbi tíz-valahány évben Rába György mennyire nyitottá vált, s milyen bőséggel vonultatja fel a teremtett világ szépségeit. Nemcsak az emlékezés, a visszatekintés természetes öregkori mozdulatával, hanem felszabadult világérzékeléssel. A természet mintegy érveket sorakoztat fel az ő világa mellett, amely ha
nem is teret, de létjogot nyert az újabb időkben. Ez a világ értelmet ad a józan, teremtő
gondolatnak és a bölcs szemlélődésnek. Egy elkapott gyerekmosoly itt egyenlő értékű
a világlíra nagy műveivel. Az egykori jó tanár, aki naiv lelkesedése révén meg tudta
szerettetni diákjaival az irodalmat (főként a prózakötetben megidézett Vajthó Lászlóra
utalhatok), ugyanolyan becses és örökérvényű példa, mint a nők nyújtotta szédület
nagy pillanatai.
Élesebbek lettek az emlékképek. Az intőkönyvekből rakott máglya ballagás után,
a gimnázium udvarán, a kamaszmámor és a leforrázó SAS-behívó, majd a légibombázások, a gépfegyvertűz és a „drótsövénnyel lehatárolt panoráma” – mindez a negyvenes
évek véres történelmi valósága, egyben egyéni sors. Az idő előre haladtával Rába egyre
növekvő – és igenlő – gyönyörűséggel szemlélődik a teremtett világ szépségében, és
közben vakító képekben villantja föl a veszélyeztetettség emlékképeit. Kontrasztok
jellemzik verseit, kötetkompozícióit: tragikum és humor, fájdalom és megbocsátó irónia színei váltakoznak bennük. Az immár legendásan komoly költő és gondolkodó
– akinek tudományos munkássága intézmények team-munkájával vetekszik – most
már mosolyogni tanít. Hasonlóan, mint a nála egy korosztálylépcsővel följebb álló

114

tiszatáj

Kálnoky László, Rónay György vagy Csorba Győző nemrégiben lezáródott költészete. Egyszer már föl kellene mérni az elmúlt század utolsó két-három évtizedét mint
az öregkori líra virágkorát (Illyés!), mely talán nagyobb fordulat a magyar líra történetében, mint egy-egy mutatványosabb stílustörténeti változás. Hiszen a hazai líra évszázadokon át jobbára korán ellobbant életek munkája volt.
A Gyermekjáték című vers a gyermekvilágba ülteti a költő igencsak felnőtt gondolatait. A mű a szerző és az olvasó viszonyáról ad figyelemre méltó észrevételeket.
A költő rejtőzik, bújócskát vagy „tűz-vizet” játszik a „hunyónak” nevezett olvasóval.
A versnek két orgonapontja is van. Az egyik: „végtére én juttattalak kalandhoz”: a bújócska jótékony fáradozásban, épületes élményben részesíti a hunyót; nem lehet oka
panaszra, amiért a költő itt-ott „bujkált”. A másik a vers poénja az auftaktos záró sorral: „ha cserkészésed majd céljára lel / mást pillantasz meg már mint kit keresel.”
Ez úgy értelmezhető, hogy a költészet alanya nemcsak búvóhelyeit s álcáit váltogatja, hanem ő maga is állandóan, műről-műre változik. Nem „magva” híján, hanem
sokfélesége által. Hol ezt, hol, azt az arculatát mutatja. Többnyire mást, mint amelyet
az olvasó várt volna. Mást feltételezett az előzőleg olvasottak alapján, pedig azt remélte, hogy a további zárak felnyitásához már megszerezte a kulcsot. Ez igaz is, nem
is: az ismerkedés fokról fokra bővül, de minduntalan minőségi ugrásokkal és váratlan,
előre ki nem számítható fordulatokkal kell számolnunk. Más szóval: az életmű szervesen épül ugyan, de mindig meglepetéseket tartogat. Ha nem így volna, akkor a folytatás nem volna érdekes.
Az olvasó – a „hunyó” – maga is változik, miközben a költővel ismerkedik. Másodszorra nem ugyanabba a folyóba lép – és nem ugyanaz lép ama folyóba. Ez nem
pusztán szofizma. Új értesülések, ismeretek, élmények befolyásolják a befogadót. Az
egyik irányban erősítik, a másikban tompítják fogékonyságát: „…élet neved változás
uram” – mondja Rába (Mérsékelt öv); s ez a lélek valóságára éppúgy igaz, mint a tárgyi
világra.
Maga a bújócska az út „lélektől lélekig”. A rejtőzés értelme a megmutatkozás. Tóth
Árpád híres gondolata az embertől emberig vezető út végtelenségéről mintha feloldást
kapna Rába egyik versében: „s hídként igen a kar / a kinyújtott fivéri / amin nem két
vidék / egymást ember eléri (…) amellyel egy mulandó / magát örökbe hagyja” (Egy
igen és több nem). Ilyen aforisztikus nyíltsággal viszonylag ritkán nyilatkozik meg
a költő (a közbevetések, inverziók itt sem „könnyítik” a gyorsolvasást, de megértési
nehézséget sem okoznak). Annál nagyobb a súlya szavának, amikor eljut idáig, s ha
végtelen is az út, legalább az utak itt-ott összeérnek, hála a „hídépítőknek”, ez esetben
a kölcsönös találkozásra törekvő költőnek, olvasónak.
Jó megtalálni az ilyen kilátópontokat Rába György kötetében. Rábukkanni az
ilyen ajándékmondatokra is: „Derék bajtársam hű emlékezet / te konokul képeket vetítő / ahol én életfogytig én vagyok / akin nem fog többé már az idő / mert ez az
a múlt mely mindig jövő”. Vagy amit ugyanebben a versben, az előbbiek közvetlen
folytatásaként olvashatunk: „örökségem testi határomon túl / határtalan világbirodalom” (Bajtársam, az emlékezet). Ám azt hiszem, ezek kivételes pillanatok: az intellektualitás – mely Rába alapvető sajátosságai közé tartozik – ritkán nyilvánul meg közvetlenül. Jobban kedveli az öt-hat érzék közvetítésével megtett kerülőket: „Szemem fülem hírszerzőim a földön / egy árva perc se hulljon ki a rostán”. Megkapó az érzékek-

2002. október

115

nek ez a csillapíthatatlan ismeretvágya, melynek közvetett célja a kapcsolódási pontok
meglelése a világ jóravaló erőivel.
Filozófiai vetületében a közelebbi – közvetlenebb – síkon ez ismeretelméleti követelmény, amelyet önmagával szemben támaszt. De ez tárja föl előttünk költészetének
azt a tágasabb tárházát, ahol maguknak a teremtés dolgainak, lényeinek, embereinek és
utóbbiak műveinek sokasága foglal helyet. Maradjunk most a „dolgoknál”, melyek
persze hogy maguk is mindig az emberre utalnak. Ha a versgondolat ürügyéül vagy
alkalmául szolgáló tárgyakat önmagukban tekintem, már nem érzem azt a meglepődést, amelyet akkor éltem át, amikor megjelent Rába György ragyogó kismonográfiája
Szabó Lőrincről, akinek ismérvei közt előkelő helyen áll a szenzualizmus. Íme a hevenyészett leltár a kötet verseinek matériájából: cirkuszporond; western-jelenet; századvégi (persze, hogy tizenkilencedik századvégi) fiákerezés; álomjelenetek, például kerékpározó filozófusokról; gyermekmesék, például Münchhausen báró kettészelt lováról; történetek és alakok az Ezeregyéjszaka meséiből; anekdoták Nagy Frigyes hadjárataiból és a nagyapáról, aki kártyázás közben akkorát ásított, hogy szakorvos tette helyére az állkapcsát; világjárók, fölfedezők dzsungelkalandjai; karácsonyfa-díszítés; planétás egér, mely jóslatot húz elő a cédulákból; hétmérföldes csizmaként viselkedő bakancs. Ötletek bőségszaruja, színes, játékos világ, mely Rába számára megőrizte a szürrealista költők és festők hatását, noha már csak annyi köze van a szürrealizmushoz,
mint a felnőttnek a gyerekkori hullámvasutazáshoz (no, azért egy kicsivel több).
Ehhez az összképhez tartozik, hogy a gazdagság nem egy-egy versen belülre, hanem
a versek rendjére értendő (a rend szó itt a hullámzó gabonarendekre asszociál, ahol bizonyos ismétlődés is van a részek hatalmas, egynemű, mégis változatos rendjében).
A kompozíció az egyes műben szerves, takarékos. Tarkaság nincs, sokszínűség van.
Megszépíti a dolgokat az emlékezés? – Igen, de nem becukroz. A röntgen-lelet betokosodott szerelem ábráit mutatja ezüstszemcséivel, s ez korántsem osztatlan szépítés.
Az érzelem vagy annak emléke megmaradt, de szinte a háborúban szerzett repeszdarab
módján. És „Új nyitányért nem térhetsz kezdetedhez”, mondja ki bölcsességét, azaz
„Madárigazság”-át a játékos-keserű versek egyike. Fölös illúziók sincsenek tehát. Érzésem szerint a fanyar mosoly a kötet legjellemzőbb mimikája. Becses „tárgy” itt az
öröm, de három lépés távolságból szemlélhető.
Rába tizenhárom versből álló „bestiáriuma” nem kisgyermekeknek szóló (felnőttek
humorérzékére kacsintó) játék, mint Devecseri Gábor Állatkerti sétája, és nem nagyobbacska gyerekeknek írt érdekesség, mint Csanádi Imre Verses állatvilága. Az állatokhoz fűző viszonyát az ő szavaival így lehet összefoglalni: „ős kérdéseid válaszát /
nyelven túl zengi a természet / rendben van így hisz része vagy / a tenyészet leltári darabja”. Ellenállhatatlanul humoros azonban ez a parányi „Brehm” – például a vakondról szóló vers-szócikk, mely a hasznos, de a kertben fájdalmas sebeket okozó kis állatok elriasztásának módszerét emeli a jelkép szintjére (Riadalom az alvilágban). Önironikus, komolyan vehető önjellemzés a sün zoográfiája (A sün). Szépen „rímel” a versekre a novelláskötetben Boldog Bódi története. Déry Tibor Nikije és Kertész Ákos
Kasparekje óta a legszebb kutyatörténet irodalmunkban. Rába elbeszélő művészetéről
majd még bővebben is kellene beszélni.
Milyen a kötetben az én? A költészet e centrális kérdése úgyszólván minden művében megszólal. Rába tárgyias költő (is). Akkor is minden az önismeret körül forog,
amikor a költő leginkább megfeledkezni szeretne magáról. Vannak azért közvetlen

116

tiszatáj

megnyilatkozásai az önismeretről: Bajtársam, az emlékezés; Érzelmek pótvizsgája; Öregkori őszinteség; Nevelőim; Röntgenlelet; Amit szerettem; Barangolás az Énben; Önkommentár – hogy csak pár címszót idézzek. A Barangolás az Énben a pesti utca legtolakodóbb látványosságát, a falfirkát használja szemléltető eszközéül: az Énről mások által
meg nem érthető jelek maradnak az elvarázsolt városban. A versek most sem az ilyen
érthetetlen jeleket szaporítják, hanem értelmezőikre, megfejtőikre várnak. A feladat
korántsem reménytelen. A költő maga így látja: „már titka föltörve ne keresd / rejtély
nincs nála pőrébb ösztövérebb” – könyve nyitott könyv, ha kinyitjuk; ha magunk is
törekszünk rá, hogy feltáruljon előttünk.

Alföldy Jenõ

2002. október

117

„Hát ádiõ aranykor”
KOVÁCS ANDRÁS FERENC: ARANYOS VITÉZI ÓRÁK (VERSEK, 1998–2001)
Még a folyóiratokban verseit olvasóknak is szolgálhat némi meglepetéssel Kovács
András Ferenc új kötete, mert e versek egymás mellé sorolva láthatóvá és egyértelművé tesznek olyan tendenciákat is, melyek az egyes műveket kevésbé határozzák
meg, ám a könyv szövegeinek többségét képesek bekapcsolni egy átfogó és összehangolt líraelképzelésbe. A kontextus gondos kidolgozása tehát szinte minden esetben információtöbblettel látja el a műveket, így segítve elő bizonyos alakzatok megfelelő érvényesülését.
Két ilyen kérdésben fogalmazható meg az Aranyos vitézi órák sajátossága. Megítélésem szerint mindkettő kapcsolatban van a Kovács András Ferenc-recepció bizonyos állításaival és ennek a költészetnek a saját poétikai mozgásterét állandóan tudatosító eljárásaival. Elsőként: a Goya-életmű illusztrációszerű alkalmazása, mely e kulturálisan
telített költészetbe kódolt olvasói szereplehetőségek bővítéseként is értelmezhető.
A sorozatok (Caprichos, Desastres, Disparates) egyes darabjainak applikálása korántsem
véletlenszerű az adott oldalon, sokkal inkább az európai festészet nagy témáit és
kapcsolt ikonográfiájukat radikálisan megújító irónikus-groteszk attitűd átörökítése
zajlik. Valóban érdekes, ahogyan a vizuális analógiák felfrissítik ezt a „verset verssel”
modusában fogant, a szöveghagyomány felülírásába rögzült beszédmódot. Ekkor jogosan vetődhet fel, hogy a kép-szöveg összefüggések kérdésében az idődimenzió milyen
struktúrákban gondolható el, ugyanis nem lényegtelen, hogy a Goya-művek valóban
előzetesen szervezték a szövegek narratív sémáit, vagy pedig véletlenszerű, motivikus
találkozások mentén alakult ki a könyv album jellege. (Kibédi Varga Áron rendszerében mindezt a másodlagos tárgyi szintű viszonyok halmazába sorolja, Ld.: Kép Fenomén Valóság, Kijárat, Bp., 1997, 302.) Másodjára: ez az ironikus megközelítés magyarázza a kötetcímben is megjelenő „arany” szintagma szemantikai-formai potenciáljainak az asszociatív kimerítés felé törekvő
felidézését is. A motívum változatai mindenekelőtt az irodalmi mű időbeliségének problémájához fűződnek. Az „arany” szó alulstilizáló jelentésváltozatai hivatottak reprezentálni a hagyomány jelenkoriságának borgesi
elképzelését, melyet a kötet eleji Palimpszesztus és palinódia című kisesszé vagy versmagyarázat terjeszt elő és legitimál. Az invokáció
funkcióját is betöltő Babits Mihályhoz címzett
vers minimális eltérésekkel másolja le Babits
Arany Jánoshoz írott korai szonettjét. Az autoritás ilyen ironikus megkérdőjelezése (hiMentor Kiadó
Marosvásárhely, 2002
106 oldal

118

tiszatáj

szen Babits versét „visszacímzi” Babitsnak) több szempontból érintkezik a fentebbi
megállapításokkal: egyrészt itt jelentésessé válik a szerzői név (Arany János) transzformációja, mert a vezetéknevet alkotó főnévi/melléknévi alapszó mobilitását a tradíció
mobilitásával hozza összefüggésbe. Másrészt a lírai én azon modern formációit utasítja
el, melyek az énelbeszélő szubjektív-humán horizontjainak megjelenítésében érdekeltek, s helyette egy markánsan jelzett szakmai-költői szubjektum jelenléte szervezi
a versbeszédet. Ugyancsak rámutat a vers arra, hogy ez a poétika miképpen áldozza fel
a személyiség nyelvi önépítésének koncepcióját a stiláris eredetiségeszmény látványos
lefokozásával. A hagyományos alanyi költészet az álneves- vagy szereplíra körébe
szorul vissza (Ld.: a Lázáry René Sándor-, Jack Cole-, Caius Licinius Calvus- vagy
legújabban a Csakcsöndzöng Cángráng-gjacó-oeuvre). A saját néven megjelenő versek
azonban a nyelvi megelőzöttség felmutatásával tüntetnek, olvasójukat így a „gyanús
befogadás” fenntartásában erősítik meg a tradícióval folytatott dialógus teljes feltérképezésének lehetetlenségét sugallva. Az intertextuális elemekkel telített versekben az elbeszélő helyzete gyakran bizonytalan, labilis, hiszen az éncentrumú elbeszélés a választott előszövegek kiegyenlítésében érdekelt. Az így létrejövő hang feloldódik a reflexióban, s maga inkább egy mozaiktudatú, végletesen textuális, az értelmezés összerendező
tevékenységének kiszolgáltatott persona. A referenciális olvasat ilyen erőteljes elhárításának a következménye, hogy e poétikán belül bármely, a recepció által sürgetett
irányváltás értelmezhetetlen, hiszen a verset nyelvi műalkotásként felfogó, a megszólalás diszkurzivitásának felfüggeszthetetlenségét kizárólag nyelvi szubjektumokban megvalósító líra elmozdulása újabb, implikált szereplehetőségek felé való nyitásként lenne
értékelhető.
A kötetkompozíció egyik központi darabja, a Don Francisco Madridban című, három szonettből álló együttes további példákkal szolgálhat a Kovács András Ferenc-líra
eddig említett jellemzőire. A szöveg által hordozott információk, kulturális összefüggések úgy befolyásolják a versek „gyanús befogadását”, hogy az egyetlen konstans-kizárólagos olvasatban képtelen nyugvópontra jutni. A kései Góngora-költészet, illetve
Goya munkássága egyszerre válnak lehetséges előképekké, s így az értelmezések kronológiai-poétikai egyenetlensége egy állandóan ingadozó létmódú, önmagát csak szövegszerű jelzésekben prezentáló elbeszélőt valószínűsít. A főcím és az alcímek viszonyában rejlő potenciális többértelműség pedig tartósan mozgásban tartja a szonettek
elköteleződő értelemkonstrukcióit. A Don Francisco Madridban, mint főcím, tartalmazhatja a kötetben többször figurává tett szerzői nevet (pl.: Az überullesbadeni sertésvész, Csakcsöndzöng Cángráng-gjacó félszáz dalai), és ilyenformán a Messzebb… Meszszebb… Babits-parafrázisával rokon vállalkozásként (mint „utazási vers”) tűnik elénk.
Így a Disparates, illetve a La Quinta del Sordo a szemlélődő szerző Bildgedicht-jeként
konkrétan kijelöli a szöveg által nyelvileg reprezentált vizuális valóságdarabot. Ennélfogva a versek olvasójának a toposzok eredetét az adott képzőművészeti tárgy ikonográfiájában kell feltalálni. Az első vers, a Nuevas Soledades címével azonban a Góngoraköltészet felelevenítésére utal, mikor a kötet bevett metódusának a mintájára (pl.:
Késey Ady. Fragmentum, Kavafisz ismeretlen verseiből) a szöveguniverzum ismeretlen,
de létező darabjának közreadójaként (egy Góngora-szonett variánsként) ugyancsak redukálja a szerzői megnyilatkozás személyességét. A spanyol nyelvű megnevezés jól
modellezi az ilyen típusú szövegműködést, hiszen az eredeti jelölőben koncentrálódó
multifunkcionalitást (Ld.: 1. Góngora-mű; 2. Hagyományos spanyol szövegforma;
3. „Új magányosságok”) már az egyik alapvető interpretációs aktus, a fordítás is

2002. október

119

megbontja. A „Hányódom itt, én, Francisco de Goya” sor pedig a versteret kitágítja
a klasszikus szerepvers biográfiai értelmezésének irányába is.
A mű kapcsán azonban a Goya-festészetnek olyan mély ismeretéről és megértéséről
kell szólnunk, mely képi motívumok allegorikus kiterjesztésével válaszol a kötetet végigkísérő „aranykor” problematikájára. Az első szonett a Fekete festmények talán leghíresebb, legtöbbet értelmezett darabjának, a Saturnusnak (GW 1624) metaforikáját
kölcsönzi, mikor a temporalitás természetéről szól:
„Időnk fukarlik: fattyait zabálja...
Saturnus-rágta percek, gyurmalények
Serénylenek: bélsárba fúlt a lényeg.”
Az evés-rágás-emésztés folyamat mintájára elképzelt működést az Idő és Saturnus
azonosítása garantálja, mely alátámasztható releváns mitológiakritikai és ikonológiai
megfelelésekkel is (pl.: Földényi F. László: A lélek szakadéka – Jelenkor, 1993, 48., 51.,
82.). A táplálkozás-hasonlat megszövegezésében Kovács András Ferenc él azzal a költészetére jellemző eljárással, mely a különböző hagyományszegmentumok összevonását
úgy végzi el, hogy az szubjektíve észlelt történeti-kulturális folyamatok transzparenssé
tételeként érthető. A jelen esetben az általa már másutt idézett Góngora-sorok (Ld.:
Góngora: Az élet csalárd rövidségéről) bekapcsolódhatnak pretextusként az allegória kiépítésébe. A „Hányódom itt, én, Francisco de Goya” állítmánya pedig jelentésmegosztással jelezheti a „bója-lét” minőségét, de kiteljesítheti az étkezés-allegóriát az öklendezés mozzanatával, a Saturnus-recepció egyik viszatérő kérdésével. A Saturnus-tematika
komplexitása megengedi, hogy innen értelmezzük a kötet erőteljes időszembesítő jellegét, mely szövegenként megújuló probléma. Egyrészt Saturnushoz mint aranykorszimbólumhoz tartozik az aranykor-képzetek dekonstruálásának programja. Másrészt
a „Hetvenhét éve, vagy csak negyven éje” sorban a karneváli idő (szaturnália), és az azt
követő időszak oppozíciójába sűríti alapvetően dualista időszemléletének sarkpontjait
(húsvét – farsang; öregkor – fiatalság; jelen – „Aranyszázad” stb.).
A második szonett, a Disparates című, a kettősrendszerek közti határpozíciót rögzíti, melyet az egyházi év nagynarratívájához kapcsolódva a húshagyókedd tematizálásában végez el:
„Hess, húshagyó test – elhamvadt a farsang!
Rongy maskaráknak nincsen mégse pardon,
Ha hárpiás gőg tébolyog, ha szörnyek
Csontkürtje zörget, s hördülő a fals hang!
Fehér maszkák hevernek Léthe-parton.
Kesernyés szájuk ős vigyorba görnyed.”
A szonett a „balgaság” felemlítésén túl eltávolodik az 1819–23 között keletkezett
grafikai sorozat leírásától, és nyit a Goya-életmű tágabb régiói felé (pl.: Húshagyókedd,
GW 970). A Disparates-szel párhuzamosan készülő Fekete festmények (Goya ekkor valóban 77 éves) eredeti helyszínét, a Süket házát emeli címébe a harmadik szonett.
A Bildgedicht-jelleg fenntartását támasztja alá a nyelv vizuális reprezentációt célzó, erősen leíró jellegű használata, ám az attribútumok szórványos előfordulása nem összegződik egyetlen konkrét jelöletben, hanem jelzéseit a „gyanús befogadás” több irányba
kötheti le (pl.: A San Isidro napi zarándoklat, GW 1626; Boszorkányszombat, GW

120

tiszatáj

1623). „Az ének árnyék” Calderónt idéző konklúziója az ünnep fogalomkörébe von
poétikai következtetéseket is (Vö.: Fársángtól búcsúvétel), melyek a szignifikánsan költőfiguraként megjelenített én tekintetében a szövegek önreflexív értelmezését sürgetik.
Az én identitásának ilyen hangsúlyos kijelölése vezethet oda, hogy ez a költészet
nem tudja vagy nem akarja figyelmen kívül hagyni megszólalásának műfaji-textuális
emlékezetét, előzetességstruktúráit, és ezáltal ritka pontossággal jelöli ki a befogadás
első lépéseit. Az Embléma ennen magáról című vers például értelmezőjét a manierizmus-recepció belátásaival szembesíti, mikor idézetek, autentikus rímbokrok, illetve
motívumok, szerkezeti kérdések a mintakészletként alkalmazott történeti poétikának
való megfelelés és az attól való eltérés dialektikájában válnak jelentéshordozóvá.
A köteten végigvonuló aranykor-képzetek lebontását árnyalhatják azok a koncepciók, melyek az ahistorikus manierizmus mellett érvelnek (Ld.: K. A. F.: Csipkébűl
tekert gúzs. Mentor Kiadó, 2000, 127.). A manierizmus mint antiklasszicista alternatíva vagy mint válságkorszakok jelzője jelentkezik ezekben az elméletekben. Ezzel
összefüggésben tanulságos, hogy a Kovács András Ferenc-líra saját szereplehetőségeit
rendkívül gyakran keresi a magyar alteritás manierista hagyományában. Egy flexibilis
manierizmus elképzelés látens jelenléte képes feloldani e poétika posztmodernitásának
és értéktelített hagyományfelfogásának ambivalenciáját, mely e kötetben rendre az
időszembesítés értékszembesítő párhuzamaival egészül ki. A múlt szövegeinek nem
csupán bizonyos formai-alaki elemeivel létesít kapcsolatot, hanem azokat ideológiaieszmei komplexitásukban tárgyalja. A dialógus általában a kérdésként felfogott hagyomány és a válaszként tételeződő szöveg között alakul ki (Ld.: Messzebb… Meszszebb…, A lóvátett válaszol, Nem lesz elég, „Ember és polgár leszek…”, Ezredévi ódákok
stb.), eltérően a kérdező utókor elképzelésétől.
A konkrét előszövegek strukturális felidézése letisztult-klasszikus retorikai helyzeteket hív létre (melyek megjelölése sokszor a címben is megtalálható: Invocatio ennen
magához, Dicsőítő hálaének Médiából, Palatinusi gúnydal), és általában mellőzi a modernista esztétika spontaneitást/szituációhiányt vállaló vershelyzeteit, és ezáltal élőnyelvhez közelítő változatait.
Ennek a feszültségekkel terhes intertextualitásnak jelképei is lehetnek az „arany”
szó költői átértékelésének módozatai. Két eltérő szövegben (Óarany óda, Aranyos vitézi órák) is a cím által előrejelzett jelentéshorizontok ironikus átiratát nyújtja. Ezúttal
a jelölők minimális alaki transzformációja valósul meg, hiszen a kettős szófajúság kiaknázásával mindkétszer jelentéstani szinten visz véghez bizonyos átrendeződést
(Óarany óda – „Ó, arany, csurdé Danaéra csurgó…”, Aranyos vitézi órák – „Lopott
arany zsebórát”). A Berzsenyi-imitációként induló Óarany óda végig fenntartja a szapphói strófa formai konzekvenciáit, ám a mitológiai-művelődéstörténeti példatár helyébe idővel a nyelvjáték versszervező jelenlétét állítja. A bravúrt azonban itt és a kötet további verseiben is az jelenti, hogy ez a merőben szigorú, analitikus poétika dinamikusan szervezi újra az ezredforduló lehetséges költői világképeit, és képes tartósan
kiegyenlíteni a konfrontálódó tradíciók elemeit. Mindeközben pedig – a hagyománytörténésnek nemcsak deskriptív rögzítőjeként, hanem valódi résztvevőjeként színvonalas művekben létrehozza a jövő hagyományának jelenkori zálogait.

Tóth Ákos

Illyés Gyula születésének századik évfordulója alkalmából jelent meg a Tiszatáj Könyvek sorozatban az Őszi
vendéglátás c. kötet, amelyben hiánytalanul megtalálható Illyés Gyula Tiszatájban megjelent összes műve, így
a száznál is több vers, tucatnyi esszé. A könyvet Annus
József szerkesztette.

Frictl htViin

r

ss

í r ó k ,
müvek,
i r á n y o k
KuUnuU'utuit.
'tl'inHt-.^iixiH

Októberben kerül a boltokba Fried István írók, müvek, irányok. Kalandozások a világ irodalmainak labirintusában c. kötete, melyben tizenkét tanulmány olvasható. A z orosz irodalom klasszikus műveinek (interdiszciplináris) elemzésén, F. Kafka- és M. Krleza-témák, motívumok vizsgálatán
túl a kötetben szintetikus igényűi tanulmányok is helyet
kapnak elsősorban a Monarchia irodalmáról, illetve az egyes
nemzeti (osztrák, cseh) irodalmakról.

Petri Csatbó Ferenc 14 versét zenésítette meg nemrég
bhnnyés József daltulajdonos. A Béke tanszék c. C D bemutatója októberben lesz Szegeden. A Tiszatáj Könyvek
sorozatban Petri Csathó Ferenc válogatott versei jelennek
meg a közeljövőben. A Kődoboz c. kötetet Szepesi Attila
szerkesztette.

Pctri Csat h ó Ferciu
ve r s c i
-v-sr»"

béke

TANSZÉK
Dinnyes József
dallamai

Novemberi számunk tartalmából:
DÖBRENTEI KORNÉL, TANDORI DEZSŐ, TÉREY JÁNOS, VERESS MIKLÓS versei
JÓKAI ANNA, KONTRA FERENC prózája
Illyés-centenárium
(Illyés kiadatlan írása, Alföldy Jenő, Domokos Mátyás, Görömbei András,
Péter László, Tamás Attila írása)

