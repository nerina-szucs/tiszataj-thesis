iszatáj
azt
igle-

S-

OKT. * 39. ÉVF.

erű
y>i<M
nt-

kér
téti

van'
tJ
jr.

^oóri
Sándor
esszéi; Farkas Árpád, Fodor
András versei; Márkus Béla,
Sándor Iván tanulmánya;
Cseh Gusztáv és
Harag
György
búcsúja

r

IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat.. Felelős kiadó: Kovács László
'85-3331 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető
bármely hírlapkézbesítő postahivatalnál, a posta hírlapüzleteiben és a Hírlapelőfizetési és Lapellátási Irodánál (HELIR), Budapest, V., József nádor tér 1. — 1900
közvetlenül vagy postautalványon, valamint átutalással a HELIR 215-96162 pénzforgalmi jelzőszámra.
Egyes szám ára: 16 Ft. Előfizetési díj negyedévre: 48, fél évre 96, egy évre 192 forint.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXIX. ÉVFOLYAM, 10. SZÁM
1985. OKTÓBER

FARKAS ÁRPÁD versei: A bunker, Ének ;
3
FODOR ANDRÁS versei: Elvesztett évszak, Szállás
az iskolában
5
SZÖLLŐSI ZOLTÁN versei: Tavasz Ázsiában, Parafrázis II
6
CSOÓRI SÁNDOR esszéi: Természet és líra,
A haszon
8
MARKÓ BÉLA versei: Így érkezel?, Változik fűvel,
léggyel, Győzelmes együttlétünk, Friss hó a
könyvön
22
NÉMETH LÁSZLÓ kiadatlan írásaiból (Az öregedésről, Levél Marczonnay Tibornak önéletrajza
regényéről, Levél Benedek Andrásnak á Galileiről; közli: G. F.)
24
VECSERNYÉS IMRE: „Akkor vagyok a legszémélyesebb, amikor álarcot veszek föl" (Beszélgetés
Baka Istvánnal)
29

HAZAI TÜKÖR
TÖTH BÉLA: Tiszajárás (68.)

31

TANULMÁNY
SÁNDOR IVÁN: A remény: a reménytelenség felismerése (Gondolatok Németh László kultúramodellje kapcsán)
40
MÁRKUS BÉLA: Démonokkal csatázva (Utassy József összegyűjtött versei)
47

NÉZŐ
BAGI IBOLYA: „Önvizsgálat és irodalom" (Mai
szovjet írók. Esszék)
55
TORNAI JÓZSEF: Sesztalov igéi
61
ÖRÖKSÉG
PÉTER LÁSZLÓ: Bauer Hilda életműve

64

KRITIKA
GREZSA FERENC: Baka István: Döbling
81
FŰZI LÁSZLÓ: „Nincsen ének, csak a szétszedett
világ" (Markó Béla: Talanítás)
84

MŰVÉSZET
A. SZABÓ MAGDA: Livada cu visini (Harag
György búcsúja)
87
ABLONCZY LÁSZLÓ: Várakozunk (Harag György
újvidéki rendezéséről)
91
BENKÖ SAMU: Cseh Gusztáv kolozsvári grafikusművész emlékezete
92
SZUROMI PÁL: Törékeny egyensúly (Szenti Ernő
grafikáiról)
95

ILLUSZTRÁCIÓ
Szenti Ernő rajzai a 28., 80. és 86. oldalon
Baka István arcképe a 29. oldalon (Horváth Dezső
fotója)

FARKAS ÁRPÁD

A bunker
Vissza-visszaleng
a nyugati égre májusi
alkonyokon
egy májfolt alakú, véraláfutás-szín
kicsi felleg,
elvarasult fénnyel a kertet, gyermekkor
végmenedékét
trágáran besüti —: csattog a csalán gyökere,
csigahéj
reccsen, párzó temetőbogarak,
százlábú férgek
menekednek, kunkorodnak a kettészelt
•giliszták,
mert ássa, ássa, két kölyök ássa a bunkert —
ötévesek! — s már ragacsos, csupasz kézzel nyúlkál bőrük alá a halál,
mert messzi, születés előtti, perzselt
emberhús
marja orrlikaik, és géppuskák, ágyúk, tankok
dübörögnek szembe az esővert
mozivászon
riadalmán át —, angolok jönnek a rádióból,
angolkóros kölykek s angolkóros nagyapák —,
okád a távolból sikolyt és jajt, miazmás
füstöt
Hirosima torka, s csecsemőillatú béke hiába leng
a hazai romokon, félelem tarajlik,
fröccsen
a roncsolt levegőben, s nincs bár egy árva
savanykás cukorka, paplan alá édesgetni őket —;
ássa hát, ássa két konok gyermek a gödröt
a kertszögletben:
lészen majd
hatalmas,
sok termű bunker, illatos füvekkel, páfránnyal
bélelt,
anyuka, apuka, nagymama, nagytata
idemenekszik,
s az utca zsivajgó népe is majdan, ha
bombázók húznak fölöttünk, s
géppuskakartács
lyuggatja a bodza s ribizli
leveleit,
és zsírosbödönök, kamra-befőttek,
száraz
kenyerek,
csiprok és vödrök vákondok-honükat
bebútorozzák;
ássuk hát ásóval, körömmel vájjuk a gödröt,
ha kell, a földgömb túlsó feléig: vészkijáratot gyorsan a narancsligetes nyárba
hiába
HIÁBA! mert csorbulhat ásó, köröm
szakadhat;
öklömnyi kövek, karnyi gyökerek lökődik vissza
a menekvés-vágyat
—: eleven testet
nem fogad magába föld, undorral
kilöki,
s mert az erőtlen is hívja a sorsát, s a gyönge

élet is élni akar, májusi
virágörvényben,
cserebogarak
fürkészhelikopterei
alatt,
íme:
FELNÖVEKEDTÜNK!
s lábszárközépig
ér csak a
sánc-menedék!
Élünk hát színén a földnek, kitakart
pőrén,
s minden vagyonunk, kincsünk,
fegyverünk
ez az egyetlen emberöltőre szabatott élet, s mentül
jobban ropog a fegyver idegeinkben, éljük a Májust,
még ha véraláfutás-szín
kicsi felhők lengnek is
fönt a nyugati égen, midőn naponta Napunk
leszentül.

Ének
Élni kell, ugye,
gyönyörűm!
Kötélen repked az ing.
Ropog a levegő
köröttük:
Nőnek a
gyermekeink.
ők írják dalunk is maholnap;
Megfagy az ing odakint.
Karjával integet ő —
Voltam ki voltam
Szószaporító
korban
Írógép-billegető.
Élni kell, ugye,
gyönyörűm,
Szigorú télben az ing.
Ropog a levegő
köröttünk:
Nőnek a
gyermekeink.

FODOR ANDRÁS

Elvesztett évszak
Miért nincsenek
többé
ilyen tavaszi
éjszakák?
Pamut-köd
harmatozza
a töltés oldalát,
dajkálja
ringatózva
az árkok közti rét
lapályain
kisarjadt
füvek
lehelletét;
gomolygó
fonadéka
a völgyekbe
lapul,
akár valaha rég, mikor
a víz volt itt az úr,
s a kőkapcsokkal
irdalt
buzsáki út felett
Tatárvár úgy úszik mint
nagy lélegző sziget.
Távol a berki békák
hars kórusa eseng,

elcsendült néma gong
a hold edénye fent.
Állomás vár a hársak
friss lombjai alatt:
koccanó
ütközőkkel
mikor jön újra vonat?
Raktárak
ajtajánál
kinyitott
vagonok
árasztják
szanaszéjjel
a gabonaszagot.
S a
búzarakományra
vigyázó
katonák
dalaikra tanítják
a nemrég
özvegyült
vasutasné
diákfiát,
s hiszik, ha végre végleg
elhallgatnak a
fegyverek,
lesz egy világ,
amelyben
mindenkit
szeret.

Szállás az iskolában
A horror vacui lehet ilyen:
megszállni szombat éjjel egy
üres
gimnáziumban.
Hiába próbálok
aludni,
kivet az ágy.
Felöltözöm.
Járkálok kint a frissen nyírt sövény
keserü-nyers
szagában.
Fiatal pár lép hozzám
a fénycsíkos
homályból.
Tüzet kérnek, viszont
kínálnak.
Oly
barátságosak,
nem bánnák azt se hogyha
közéjük állnék
harmadiknak.
Rézsút szembe a temetővel
a halászcsárda nyitott
ajtaján,
éjfél után még muzsika
hüppög.
35

Bankettezők,
vagy esküvői
násznép?
Odaülhetnék
asztalukhoz,
tán még egy hideg sört is kapnék.
Jobb volna mindenütt,
mint
a zsivajától fosztott
épületben.
Reggel, a néma folyosón
ott áll a másik
hontalan.
Sóvár kíváncsian,
szemét
az ablakra
tapasztva,
bámul ki a pedellus,
hiányzó
gyerekeire.
Mert nem lehet megunni
őket.
Oly fantasztikus,
ahogy ott,
a
kézilabdapályán,
blúzuk fehéren
duzzadó
eleven
vitorláival
görkorcsolyáznak
a lányok.

SZÖLLŐSI ZOLTÁN

Tavasz Ázsiában
Leszáll

A madár

S megáll
Kajlán a Hold az éjbetört
Tetők fölött
Fejemre szalmát
Billegő kosár
A reptéri ég
Fésült hajamból hull
Hull
villanyfény-szemét

zilál

Kabátom ki- s begombolom
Virágzó bokor
Alatta hópenész
És fönt a Kaukázus
havas
Csigolyái
És
Földből fűből virágból szellő
Szellő a
mozdulatlanságból
Mozdulatlanságból
melegen
Melegen mint a lélegzeted
35

Parafrázis II
ANGYAL SZÁLLT LE
Megállanod nincsen erőd
Angyalom
Fölszállanod nincsen erőd
Angyalom

Hogy győzzem
Undorom
Dögszárnyasod
Libanon

Hogy győzzem
Undorom
Dögszárnyasod
Libanon

Hallom ájult fáink között
E Barom
Torkom szakasztva hogy liheg
Babilon

le Uram
vak

forró

határa

le Uram
vak

határa

Hallom ájult fáink között
E iBarom
Torkom szakasztva hogy liheg
Babilon

ölelésed puha semmi
Angyalom
Fáj testembe
visszaesni
Angyalom

Mutatkoznod
Angyalom
Rejtőzködnöd
Angyalom

Hogy győzzem
Undorom
Dögszárnyasod
Libanon

Hogy győzzem
Undorom
Dögszárnyasod
Libanon

nincsen

fényed

nincsen

fényed

le Uram
vak

forró

határa

le Uram
vak

forró

forró

határa

Hallom ájult fáink között
E ¡Barom
Torkom szakasztva hogy liheg
Babilon

Hallom ájult fáink között
E Barom
Torkom szakasztva hogy liheg
Babilon

Fáj testembe
visszaesnem
Angyalom
Ej múltával sántán
kelnem
Angyalom

Szóval szólnod nincsen titkod
Angyalom
Elnémulnod nincsen titkod
Angyalom

Hogy győzzem
Undorom
DögszárnyaSod
Libanon

le Urám
vak

forró

határa

Hallom ájult fáink között
E Barom
Torkom szakasztva hogy liheg
Babilon

35

CSOÓRI SÁNDOR

Természet és líra
Megyek a mélyúton, föl a zámolyi szőlőhegyre. A magas partoldalakról
csihatagos bokrok hajolnak fölém s tartanak árnyékot. Itt-ott egy-egy elbitangolt meggyfa, szilvafa és diófa lombja is begomolyog az út fölé s ettől
még sűrűbb, még áthatolhatatlanabb a zöld boltozat. Az az érzésem, hogy
nem is közönséges dűlőúton kaptatok fölfelé, hanem egy szelíden kanyargó
zöld barlangban, ahová csak hellyel-közzel szüremlik be kevéske napfény.
Suttyó koromban is ezt a szőlőhegyi mélyutat szerettem legjobban a
határ sokféle dűlőútja közül. Különösképp nyáron. Ha jöttem mezítláb a
hegyre cseresznyéért, szilváért, barackért, vagy ha ebédet hoztam apámnak
és a nénémnek, itt mindig elfogott az áhítat. Mintha templomba léptem
volna. A bolthajtásszerűen összeérő lombok alatt egyszerre csönd lett. Az
egész hegyben visszhangzó karóverés lármája ide nem hatolt be. Seregé-lyek, lepkék, rigók itt nem röpdöstek. Méhek, dongók, rózsabogarak, szitakötők itt nem zsinatoltak. S maga az agyagos út a legperzselőbb nyárban is
hűvös maradt, mint a templomok földje és köve. S a f ű is délig, délutánig
harmatos.
A meghatódás tehát nem is egészen lelki eredetű volt bennem, hanem
testi: a meztelen suhanc talp élt át előszörre valamiféle neki való, édeni üdvösséget s az idegvégződések révén az közvetítette ezt a már-már vallásos
élményt a test minden porcikájának. Tovább fonva a hasonlatot, rezzenés
nélkül állíthatom, hogy a megperzselődött legelő, az átforrósodott por és
az átforrósodott mészkövek világa után ez a mélyút maga volt a vigaszt kínáló túlvilág.
Akkor még tíz-tizenkét éves fejjel, gyanútlanságom szűz korszakában,
egyáltalán nem sejtettem, hogy valamikor majd verseket fogok írni. Verseket, amelyekben a természet az érzékiség titkos hatalmával versenyezve jelenik meg, hol üdén, hol fülledten s elégikusan, hol egy dúvad tombolásával. Negyven év elmúltával ma már tudom, hogy így van. Tudom, ha kísért, ha zsarol, ha fenyeget a világ, az érzékeimen át űzi ezt velem. És lekenyerezni is így szokott. Mintha egy kis Rousseau kuporgott volna a bőröm alatt serdülőkoromtól kedzve. S negyven év után ma már azt is látnom kell, hogy ezt az érzékenységet mozgósító fogékonyság itt, ebben a
lombokkal hajazott mélyúton foganhatott és izmosodhatott meg bennem,
mert járhattam én azóta őserdőkben, narancskertekben; Kuba, Amerika,
Kanada, Svájc, Grúzia, Erdély, Lengyelország magas hegyeiben, járhattam
Finnország vándorsziklái között, melyeket a lustán mozgó gleccserek toltak
maguk előtt: csodálkozásaim és az égbe nyúló képzeteim alján, a természet
ősélményeként, ennek a mélyútnak a hűvössége és ünnepélyessége támadt
föl sejtjeimben újra és újra. Mintha nem a fejemmel, hanem a talpammal,
a bőrömmel emlékeznék és gondolkodnék.
Lehet, hogy kissé útszélien hangzik, de a bennem munkálkodó lírai érzék kialakulásában a kultúránál is fontosabb szerepet kaptak a nagyhatalmú ingerek: a föld és a láb érintkezése s ennek nyomán minden más érintés. A verseimbe ma is csak olyan ecetfa, diófa, fű, bokor, sóskalevél, la35

pulevél, árvalányhaj s bazaltkő kerülhet bele, amelyet láttam, körültapogattam, kézbe vettem, sőt nemegyszer megízleltem.
Az a panteizmus tehát, amelyet oly gyakran emlegetnek verseim kapcsán a kritikusok, hol a nyár-szeretetemet, hol a hó-őrületemet emelve ki,
távol áll minden filozófiai rajongástól vagy széptani eltökéltségtől. Távol a
Zöldek természetvédelmi és politikai küzdelmeitől is. Eredendően élményszerű és tapasztalati. Amiről én csak tudok, mert olvastam vagy hallottam
róla, nem tudok igazán. Megtanulni csak azt tanulom meg, aminek örültem
már, vagy amitől szenvednem kellett. Sajnos, a képzeletem is túlontúl földhöz-, akarom mondani tárgyhozragadt. Ott képes csupán fölemelkedni, ahol
kapaszkodót talál. A Jákob létráját, persze, bármikor magam elé képzelem, de csak galambősz színűre kifakulva és olyan létrafokokkal, amelyeken
én lépkedtem föl a fészerpadlásra tyúktojásért vagy zsuppkévékért. Ezek a
létrafokok akácfából vannak, apám faragta őket gömbölyűre.
*

Ha átszitálom magamon verseimet, egyetlen egyet se találok köztük,
amelyiken ne surrant volna át egy rigó, egy fecske, egy galambcsapat; amelyikben ne verődnének össze piros szőlővesszők a szélben, vagy ne sütne
óriási nap és ne szakadna a hó. Annyi bizonyos, hogy amit az a sokat emlegetett mitológiai múzsa súgott, sose volt több homályos érzésnél. Annyi
volt csak, mint egy ablakmegkoccantás vagy titkos kongatás a szívben. De
ahhoz, hogy a múzsa súgása ne maradjon puszta érzet, bebábozódó töredék,
ellenkezőleg fejlődjék és egészüljön ki, az anyagot és a tápanyagot is, a
helyszínt, a díszleteket, a tárgyiasság csöndes mámorát általában a természet kölcsönözte nekem. Ha örömöt, ha gyászt, ha elragadtatást, vagy ha
kozmikus érzést szerettem volna kifejezni, sose bíztam rá magamat dagadó
vitorlájú nagy szavakra, inkább olyan megfogalmazásokat kerestem, amelyek szemmel is fölfogható áhítatot jeleznek. Például nyári éjjelekről olyat,
hogy: Hold röntgenezi éjszakánként a nyúlánk mákot. Vagy: „jegenyefáim
csúcsáról belelátni az égbe". Sőt, az elvonatkoztatás pereméig imbolyogva
olyat is, hogy a „lelassuló szív alól elköltöznek újra a fecskék".
Mit is akarok ezzel sejtetni és bizonyítani? Azt, hogy még a halál közele, az idő múlása vagy a nagy térbeli távlatok érzékeltetésekor is első,
ösztönös mozdulatommal a természethez fordulok, ö az én mércém, viszonyítási rendszerem, példatáram, metaforabányám, metaforaraktárom, érzékenységem közege. A nyelvet üdén tartó harmat is valahonnan a hajnali
egekből ereszkedik alá.
S éppen ezért, néha magam is elcsodálkozom azon, hogy a természet, ez
a roppant érzéki száj, ez a forgató és táncoltató örvény nem nyelt eddig
magába. Pedig a romantikából kifejlődő természetlíra időről időre ú j költőket fog magának kötéllel, klorofillzöld zászlai alá. S amikor toborzó kedve
épp föltámad, sose véletlenül és sose szeszélyből támad föl, hanem veszélyérzetből. A befogott költők kivonulnak a társadalomból s tüntetően hátat
fordítanak neki. A természet ilyenkor szelíd vagy nyers idillek otthonává
változik, mint Csokonai A tihanyi ekhóhoz című versében, de megesik az is,
hogy búvóhellyé, nádassá, Bakonnyá vadonodik, ahogy különböző korok szegénylegényeinek a valóságban is azzá vált. Hisz semmi sem alkalmasabb
nála elrejtőzésre és szimbólumteremtésre a lírában.
35

Legjobb példája ennek a XVI. és a XVII. századi virágének-költészet.
A finomabb fajtája egyenes folytatása még a trubadúrköltészetnek, amelyet valamiféle keresztényi romantika szült, a vaskosabb ja viszont m á r ú j a b b
hajtás.
A kor: a reformáció kora. Válságok és megújulások gyötrető ideje. A lelkek fölött két egyház: a nagyhatalmú katolikus és az ellene föllázadt protestáns háborúzik egymással. Ezen belül többféle Isten-felfogás, Krisztus-tan,
üdvösségeszmény. Az élőknek vagy így, vagy úgy, hitbelileg és erkölcsileg
is választaniuk kell. Könnyű választása természetesen senkinek sincs, mert
minden döntés ellendöntés is egyben. Vérremenő kihívás. Ilyen időkben —
saját tapasztalatainkból is tudjuk — törvényszerűen megszületik a terror.
Az egymással hadakozó felek hatalmasai árgus szemmel figyelik alattvalóik
életét: nem érik-e tekintetükben árulás; laza és feslett erkölcsi életükkel
nem csúfolják-e meg választott közösségük eszményeit, tekintélyét.
Ilyenkor csak kicsit is kihúzódni vagy elmenekülni az életellenes fegyelem alól, az embernek csupán egérutak kínálkoznak.
Ilyenféle menekülési módnak ítélhetjük az egész virágének-költészetet.
A világiasodó városi polgárság egy része, s a társadalom peremén élő
diákság torkig töltekezett már mindenféle kárhoztatással és tilalommal. Megelégelve az egyház szigorát, csöndes szabadságharcba kezdett saját érzelmi
jogaiért. A virágénekek e szelíd föld alatti harcnak a dokumentumai. Az énekeket szerző neves vagy névtelen költök nemcsak a könnyen gyanúba keverhető szerelmi szenvedélyt tudták fák, virágok, madarak nyelvén elmondani, hanem még a testi vágyakozás bűnös suttogásait is:
Éva, szívem, Éva
most érik a szilva,
terítve az alja,
szedjük föl hajnalra.
A virágénekekben a természet inkább csak álarc volt, hasonlóan azokhoz
a valódi álarcokhoz, amelyeket később, a rokokó korszak farsangi mulatságain az arisztokrácia és a polgárság viselt.
Vagyis nem totalizálódott oly módon, ahogy az esztétikailag jól körülhatárolható, modern természetlírában.
Kari Krolow, a kortársi német líra egyik vezető alakja hosszú és alapos tanulmányt szentel a modern költészetben lezajló elszemélytelenedési
folyamatnak s ezen belül a végletekig csigázott természetlírának. Ö ugyanis szoros összefüggést lát közöttük. Ha a költő valami miatt nem akar önmagáról beszélni, kivetítheti minden érzelmét, minden lelki félelmét vagy
zavarát az élő és élettelen természetre. Kivetítheti és személyiségét elveszítve föl is oldódhat benne. Saját Énje helyett megkapja ugyan a világmindenséget: ásványok,'fémek nyelvét; sárga borostyánkő-koporsóként, amelyekben millióéves bogár fekszik dermedten és a millióéves idő, de a versben előbb-utóbb bekövetkezik a meghasonlás, mégpedig végzetesen, mert
minél mámorosabban a vegetációt beszélteti a költő, annál inkább összezsugorodik az ő világa. Végül mindennek lesz sorsa, küldetése: a tengeri uborkáknak, a csikóhalaknak, a mezei poloskáknak, a háborús lovak elrothadó
térdének, a mocsár zöld fátylait emelgető kezeknek, csak neki nem.
Látszatra tehát bármilyen gazdag lehetőséget kínál is a természetlíra,
35

gazdagsága aprólékosságba, vagy éppen, patetikus leltározásba torkollik. Egy
ideig így is lenyűgözhet bennünket, de a lírai énről leszakadó természeti versekben, közegellenállás hiányában, törvényszerűen bekövetkezik az elrákosodás folyamata. Nem lévén központi erő, a kis különálló szerkezetek kristályfegyelme megszűnik s az egész szelleme helyett a részletek veszik át a
szót, s ezek a részletek aztán osztódással szaporodnak.
Az európai költészet olyan irányzataiban, mint amilyen a szürrealizmus,
a futurizmus vagy az expresszionizmus volt, ha kétségbeesve, ha dacosan is,
cselekvővé vált az egyén. A XX. századi európai természetlírában viszont
a természet vált azzá s az egyén pedig az elszemélytelenedés felé halad.
A magyar költészetben talán azért is, mert az idők folyamán kevesebb
költői „ideológia", manifesztum született, mint a franciáknál vagy a németeknél, egyértelműen körülhatárolható természetlíra, egészen a század közepéig nem eresztett mély gyökereket. Azóta is egyedül Juhász Ferencet fonta
be eltéphetetlen, vaskos indáival.
N e m szabad elfelejtenünk, h o g y igazi és hatalmas ellenállásból született m e g az ő őserdő-természetű költészete. A z ö t v e n e s é v e k sorvasztó Szaharájában ő a boldog és boldogtalan t e n y é s z e t milliárd gyökerű, milliárd rezdülésű világát fordította szembe. A burjánzó világegyetem-csodát, a „magna
naturát", a m e l y n e m ismeri a kopárságot; a m e l y szakadatlanul lüktet, rügyezik, ráng, morajlik, hervad, párolog, óceáni orgazmusokkal ad hírt m a gáról, d e a m e l y a meghitt, emberi csodák kigyöngyözésére képtelen.

A Tékozló országban ez a természetlíra prométheuszi cselekedet. Ő nem
a tüzet, hanem a látomásokat lopta le számunkra az égből. Ennek, s még
•néhány hatalmas arányú művének volt hőse: ő maga. Dózsa-akarat, Dózsatűz, Dózsa-fájdalom, Dózsa-őrület, jéggel beablakozott erdők mindenség-csillogása, a Történelmet kardjával fölszántó halál. De a Gyermekdalok főhőse
már nem ő, ha jól sejtem egy vers-világegyetemet létrehozó eltökéltség. Istent utánzó gesztus, amely Isten-kísértésével mindenkor lenyűgöz, de amelyből az emberi arányok teljesen kimaradnak. Illetve Juhász mindezt átutalja a terészetre: a makrokozmoszra, a mikrokozmoszra s a bennünk szétolvadó kultúra nyomelemeire. Mintha a mindenségben lejátszódó omlások, romlások azonosak volnának az emberi lélekben lejátszódó drámákkal. Az emberen kívüli katasztrófák sose válnak katartikussá. Azokat csak elgondolja
az egyén, de nem éli át.
Juhász, a fogalom zárt, esztétikai értelmében nem természetlírát teremt,
hanem mindenséglírát, de a nyelvi vegetációtól kezdve a növények, ősrovarok, fémcsillag-lemezek mámoros katalogizálásáig, vagy a tűzözön-izzású
képzetektől a személyiség fölfalatásáig pontról pontra a természetlíra módszerét követi már-már öntudatlanul is. A mitológiai kimeríthetetlenség bűnébe esve Juhász olyan emberfölötti célokat tűzött maga elé, amelyek bármelyik lángelmének a dicsőségére válhatnának, miközben el is torzítanák a
leszívósabb lángelmét is. Juhász az idegeiben, a sejtjeiben, a kivételes tehetségében feszülő csodát hagyta elburjánzani, dantei méretű félreértések
közben. Lemondott lírai .énjéről, erről a legkiszolgáltatottabb emberi adottságról, mert azt hitte, hogy a hatalmas objektivitás majd közelebb viszi őt
az istenüléshez. Sajnos csak a méretek növeléséhez vitte közelebb s valamiféle fennkölt monotóniához.
Nincs, és nem is igen lehet Juhásznak nagyobb tisztelője nálam. De talán szomorúbb kritikusa sem. A világ egyik legtékozlóbb költőjét kell lát35

nom benne, aki úgy bánik anyagával, kincseivel, mint a XX. századi f e hér civilizációjú emberiség ezzel a földgolyóval: halmozza rajta a megbámulnivaló dolgokat, de közben kiirtja róla a csöndet, a meghittségét. Fogyasztja
s rontja az élethez szükséges levegőjét s ezzel a fonák mohóságával s a j á t
fuldoklását készíti elő.
Juhász természetlírára alapozott mindenséglírája egy Pierre Reverdygondolatot idéz emlékezetembe, jó harminc esztendő távlatából. Ezt olvastam
valahol tőle s mélyen magamba is véstem: „A művészet és a költészet azért
van, hogy a természetből merítse, amit a természet nem hoz létre."
Köznapi nyelvre lefordítva: ne versenyezzen vele, s ne is utánozza eltökélten, mert a végletekig hajszolt naturalizmus akkor is naturalizmus marad, ha kilép a föld nehézkedési köréből, vagy ha sáska fölbontható szemébe
költözik bele.
•

A magyar költők közül Ady az egyetlen, akit nem érdekel a természet.
Ha egy egész orgonásdomb illatozna is ablaka előtt, vagy ha őszi erdők cézári vöröse tárulna elé országnyi nagy területen, ő akkor is átnézne rajtuk.
Unottan? Fásultan? Álszent közönnyel? Mindenesetre meghökkentő érzéketlenséggel. Benne egy nádassal övezett tó, egy bolondító hársfasor, egy szemet lenyűgüző hegylánc sose érzéki képzeteket ébreszt. Mégcsak nem is
tárgyszerűt, kopárat, de mindig szimbólummá alakulót.
Ennyire élmény nélkül nevelte volna föl s engedte volna el a szülőföldje: a hepehupás, vén Szilágy, a versekben megénekelt Avar domb, a
pocsolyás Ér és az ősdicsőségű Kraszna-árok? Szinte hihetetlen. Lehet,
hogy magasba emelő tájélménye nem volt, se komor, se veszélyt ébresztő,
se fenséges, de természetélményének mindenképpen kellett lennie. A Májusi zápor után című versében fölpáráll valami kamaszkori, üde és eredendő
érzékiség, amelyet nemcsak a kapáló asszonyok térdig meztelen lába indít
el benne, hanem a nagymessziről ködlő Bükk és a záporverte mező fülledtsége is. Ehhez hasonló, áttételek nélküli természetvallomással egész költészetében nem találkozunk, ö , a Paraszt-Apolló, a nyár fia, a dionüszoszi
megmámorosodások szent ügynöke, a tapintás, a simogatás, a recehártya
tobágy poétájának mondja magát. A versben csordát emleget, délibábot és
alkonyatokat, de ez a csorda és ez a délibáb csillagtávolságnyira esik Petőfi
vagy Arany heverő gulyáitól és délibábjaitól. A két költőelőd úgy ír verseket
az Alföldről, ahogy például az „öreg Bruegel" fest le őszben, nyárban, télben
egy-egy németalföldi tájat, a hitelesség nemes biztonságával. S leírásaikban
nemcsak a látvány pontos, nemcsak a részletek: a kopár szik sarja, a heverő
göbölyök csoportképe s a káka közt lépkedő gémek, de a t á j r a és a természetre rávetülő lelkület is. A múlt századi nemzetszemléletünk, szabadságeszményeink s a múlt századi társadalmat fokozatosan átfűtő népi szemléletünk. Ezért lehetséges, hogy a százvalahány esztendős magyar vidék — a Kiskunság, a Nagykunság, Bihar tájai — ma is úgy .úsznak elénk s pöröghet
felejthetetlenül tova, mintha csoda folytán eleven dokumentumfilmet néznénk.
Adytól teljesen idegen ez a kívülre vetülő, szemléletes realizmus. Ha
bármilyen tájon halad is át — hazain, francián, svájcin —, úgy viselkedik,
mintha bóbiskolna. Mintha becsukott szemmel vitetné magát a vonat b á r sonyos ülésén mindig valami szívet zaklató cél felé s ha egyszer-egyszer még35

is fölnyitja szemét, csupa álomba hulló töredékeket lát: égig nyúló giz-gazokat a mezőn; kacagó szelet; tajtékos, pányvás méneket, vagy éppen száguldó, vörös szekeret a tengeren. Egyszóval: baljós jeleket, zsúfolt jelentésű
látomásokat.
Adynak ezt a természetet elutasító tulajdonságát, mint annyi más képességét elsőül Németh László nevezi meg és írja le a legpontosabban: „Ady
Endre Kiskunságára és Koltójára nem kifelé fordul a szem. Ady egyetlen
látomása a tulajdon l e l k e . . . Aki illusztrálni akarja őt, feledje el a szivárványt s ha mégis színeket keres, ne használjon más színt, csak a világtalanság színeit: pirosat s feketét; vonalaira is úgy vigyázzon, hogy utána ne
hajoljanak a világ telt idomainak, mert ha Ady fákról és hegyekről írt,
nem a világ fáit és hegyeit látta, hanem fák és hegyek ösztövér, lélekbeli
jegyét."
Ady tehát ebben is egyedülálló, sorból kilépő alakja költészetünknek.
Hisz nemcsak az előtte járók voltak — Balassitól Petőfiig s Aranyig — kisebb-nagyobb mértékben „természeti költők", hanem az utána megszületők
is: József Attilától Illyésen, Radnótin, Nagy Lászlón át Bella Istvánig s még
tovább. Például líra és természet József Attila költészetében a létezés egymáson áthullámzó erői, egymást kiegészítő feltételei. Érdemes néhány sorát
idéznem:
Fák közt,
virág közt
ülök egy padon.
Kotyogok, mint elhagyott csolnak;
sok lágy levegő locsolgat —
a szabadság nagy csendjét hallgatom
S valami furcsa módon
nyitott szemmel érzem,
hogy testként
folytatódom
a külső világban —
nem a fűben, nem a fákban,
hanem az egészben.
Ha egyedül csak Adyból hiányzik ez a természeti hang, vajon mi lehet ennek a tüntetés számba menő különállásnak az oka?
Az, amit másokkal összhangban, Németh László állít és bizonygat: Ady
kivételes gondolkodói képessége?
Első hallásra kételkedés nélkül elfogadhatnánk ezt az érvelést, hiszen
verseiben és prózáiban nem csupán lírai fölfedezésekre bukkanhatunk, hanem olyan gondolkodói készségre, olyan történelmi és mélylélektani fölismerésekre, amelyek magánlétünk és nemzeti létünk hasadásos, elvadult, gyötrő; vagy épp föltámadásos kérdéseit érintik sorsszerű beavatkozásként. Akadnak még olyan értelmezői és magyarázói is, akik a hiányzó filozófiai gondolkodás hőforrásait vélték fölfakadni benne.
Ezt a gondolkodói készséget alkatmeghatározó okként, főként ősökként
bajos volna elfogadni. Adyt különállóvá — az egyedüliek közt is egyedülivé
elsősorban talán nem is intellektuális adottságai tették, hanem megfordítva:
a szituációja tette őt mély gondolkodóvá. Saját szóhasználatával élve: az
idők beteljesülése, muszáj-parancsa. Éppen úgy, ahogy annak idején Petőfit
35

is a társadalomban, a szellemi életben fölhalmozódó erők összjátéka és önkénye szorította véglegesen bele vállalt szerepébe.
Ha csak röviden is, de nézzük, milyen volt Ady pályakezdő, illetve
sorsot meghatározó szituációja.
. .
Első széttekintéskor a millenniumi Magyarország hatalmon levő vezetőinek aranysujtásos magabiztosságát láthatta szétindázni mindenfelé a láthatáron. Az ezer esztendőt megélt állam operaházi díszleteit.
Ezer esztendő roppant nagy idő a történelemben, s egy nemzetnek, amely
ekkora időszak viszontagságát átvészeli, okot adhatna igazi önérzetre is. De a
kiegyezéses állam, amely 67 után egyre feledékenyebbé vált, épp ennek az
eszmei s erkölcsi önérzetnek volt a legnyilvánvalóbb cáfolata: nem önmaga
volt már, nem az eredeti büszke leszármazottja, hanem egy alku eredménye. Egy finoman bearanyozott hamisítás.
A nemzet és a nemzetet eltaposó birodalom meghitt idillje „boldog
békeidőket" keretezett ugyan; komoly ipari s polgári fejlődésnek adott lendületet, a pántlikákkal betemetett alku tényét azonban csak a rövidlátó
szemek elől lehetett valamelyest elrejteni. A századfordulóra világvárossá
fölserdült Budapest, utcáival, városnegyedeivel; látványos palotáival, a földrész első földalattijával, nem hamisítás volt, hanem kápráztató valóság. D e
ennek a valóságnak komor árnyéka nőtt. Az a furcsa közjáték, hogy a m a gyar uralkodó osztály az aradi vértanúk kivégzését „hallgatólagosan" jóváhagyó Ferenc József császárral és királlyal hidat avattat Budapesten, mégpedig a róla elnevezett Ferenc József hidat, a mélylélektan fölfedezőjének»
Sigmund Freudnak is kivételes csemege volna, ha gyónó díványára az egész
magyar arisztokráciát és a pénz új urait odafekteti.
Sok egyéb lehetőséggel együtt ez a hét országra szóló gyógykezelés is elmaradt s Magyarország lelki-szellemi helyzete törvényszerűen romlott tovább. A millenniumi közérzet, igazolva magát a 67 óta megindult gazdasági
fejlődés dús tényeivel, a nemzet politikai állapotainak a megmerevítésére
törekedett. Mintha csak efféléket susogtak volna maguk elé a parlament
felé robogó hazafiúi szívek: „Semmi, semmi baj a nemzettel, semmi, semmi
baj a magyarsággal, elélünk mi újabb ezer évig, különösen akkor, ha az
utolsó harminc évhez hasonlóan tovább gyarapszunk. Az, hogy nem vagyunk
önállóak és függetlenek, persze nagy gond, de minden megérik lassan.
Nemsokára például a tiszti kardbojtok nemzeti színűek lesznek. És különben
is lesz harmincmilliós magyar állam és a Balkánon a magyar hegemónia
megteremtődik végre!"
Adynak ez ellen kellett föllázadnia: „Megölnek bennünket a haza nevében — szakad ki belőle a vád egy újságcikkben. — Betapasztják szemünket s bevattázzák fülünket. Extra Hungáriám non est vita . . . A haza névében bedugaszolt lelkű embereket adnak a szegény hazának." Másutt pedig
így panaszkodik: „Ez a piros-fehér-zöld özönvíz még azt a kevés kultúrát is
megemészti, ami volt ebben az országban. Szomorú itt élni, ahol Nessi Pálok
a hatalom s Pósa Lajosok az írók."
Nyilvánvaló, hogy ilyen helyzetben egy világosan látó, de tehetetlenségre kárhoztatott fiatal magyar értelmiséginek mindennel szakítania kell.
Szakítani a türelemmel, a belátással, a haza hamis fölmagasztalásával. Szakítni a Nessi Pálokkal, a Pósa Lajosokkal, a Rákosi Jenőkkel, Jókai Ferenc
Józsefet is magába fogadó ibolyaszemével; szakítani a finomka érzelmekkel, az álnépies helyzetdalokkal, szavakkal, ütemmel, válltartással, min.14

dennel, amit a mozdulatlanság, a petyhüdtség és a kizsarolt anyanyelv már
homokszürkére fakított. Sőt szakítani még a fákkal is, amelyek ott bólongatnak családiasan Arany János verseiben. És meg kell tagadni minden érzékelhetőt, ami szöszös, bársonyos, andalító s amihez tegnapi kézzel hozzá
lehet érni.
Szerintem a mindennel való szakítás logikájából következik, hogy Ady,
a magyar költészet nagy csábítójának, a természetnek is hátat fordít.
Még le se írtam a gondolatot, máris megéreztem a mondat fölületes,
könnyű siklását. Megéreztem az egyszerűsítést. Ady és a természet viszonya ugyanis ennél jóval feszültebb, bonyolultabb, drámaibb.
Nézzük előbb az egészet a fonákjáról: micsoda kivételes aszkézisre van
Adynak szüksége ahhoz, hogy éppen ő, a legváltozékonyabb személyiség, a
leggazdagabb emberi természet mondjon le a természet fölmérhetetlen gazdag birodalmáról. Lemondjon á mindennapi testvériesülés szent élményéről,
napsütésben, havazásban, vagy amikor nyílik a katáng! Ady úgy viselkedik
a természettel, mint Káin Ábellel — elpusztítja. Magába öli. De a következő
pillanatban már dolgozik' benne a bűntudat, az önvád, a megtisztulás vágya
és a megigazulásé. Akinek füle van hozzá, kihallja ezt a különös, hideglelős
sajgást az olyan verseiből, mint amilyen a Párizsban járt az ősz, vagy a Fedjük be a rózsát című verse.
Egyikben sem a természet a főszereplő, hanem az elmúlás, illetve az elmúlás elleni védekezés titkos életparancsa. A „témák" mögött én mégis ott
érzem, mégpedig erőteljesen, a természetelfojtás kényszerét, bűntudatát, a
valóságos őszök mélytudatba lehúzódott, érzéki emlékét.
Lehet, hogy az én érzékcsalódásom ez? Az én túlzásom? Annyi bizonyos, hogy Ady egyik kulcsszava a dac: a különbözés gyönyörű hitéből fakadó érzet. És ha ez az érzés fejétől a talpáig mindenét átitatta, mért ne
itatta volna át az ösztönvilágát? És mért ne hatott volna a természettel kapcsolatos irodalmi előítéleteire, sőt magára a külső élményekből összeálló valóság értelmezésére is.
Ady számára egyébként is csak az a valóság, amit ő hisz annak, ami az
ő lelkéből szakad ki. Ő nem lepárolja a világot magának, de a mákszemtől
a parasztzsályáig, a héjanásztól Istenig, saját rendjébe illesztve megteremti.
Más élményeket gyűjt a világtól, ő élményekkel ajándékozza meg. Amikor
az Elbocsátó, szép üzenetet írja Lédának, a kíméletlennek mondott versben
nem csupán a szakítás legfőbb indítékait árulja el volt asszonyának, de mellékesen elárulja élete s költészete teremtő titkát is:
Általam vagy, mert .meg én láttalak
S régen nem vagy, mert már régen nem

látlak.

Itt „látott meg" s így teremtett ő természetesen mást is. így teremtette
meg a Magyar Ugar felejthetetlen, lelkiismeret-borzoló képzetét, a MuszájHerkulest, a Csók-palotákat, Ú Hóvár-bérceket, Csaba ú j népét. Szaknyelven
szólva: így teremt összefüggő szimbólumrendszert, mintha. földrészeket, vizeket-s tüzet teremtene.
Költői szimbólumaiban semmi sem érzékletes, semmi sem fogható, semmi sem természeti. Ellenkezőleg, minden erősen stilizált, művi. A holdfény,
a halál-árok, az eltévedt lovas ügetése. Stilizáltak még Léda ajkai is. Mégis
35

ezek az adys kitalációk, adys ráfogások az életre a legtöményebb tárgyiassággal vetekszenek. Pontosan úgy viselkednek, mintha tények volnának.
Valójában azok is: lelki tények.
Ady vaskos paradoxonjai közé tartozik tehát az is, hogy ő a legvallomásosabb magyar költő, és verseiben nincs semmi megragadható konkrétság.
Az embernek néha az az érzése, hogy szentek bízhattak csak annyira a lelki
tények sugárzásában, mint amennyire Ady bízott a magáéban.
Művészi módszerét ezért se merném vaskalaposan csak a szimbolizmus
korszellemet földúsító hatásával magyarázni. A francia és a német szimbolisták föltétlenül megtermékenyíthették, de egész költészetéből az a széptani
tapasztalat süt, hogy a szimbólumokban való gondolkodás nem egyszerűen
ilyen vagy olyan izmus járuléka, hanem az, hogy maga a szimbólum természeti forma és természeti erÖ. Az emberi agy, az emberi idegrendszer magnéziumlobbanással fölvillanó képessége. Bizonyság lehet erre a Biblia tömérdek jelképe, az őskultúrák mítoszai, amelyek zsenge formájukban maguk is
szimbólumok lehettek.
Szimbólum és nyitottság, szimbólum és végtelenség: a lélek és a szellem
egymást megsokszorozó erői. Ady, aki egyben akarta látni az egész életet:
születést, halált, elmúlt időt és eljövőt, otthont és otthontalanságot, a történelem akaratát s az Istenét is, nem köthette le magát sehova. Lebegnie, gomolyognia, csapongania kellett szabadon. Háborognia két ország: Élet és Halál fiaként.
Ha nem a dacon alapuló szituációja kényszeríti ebbe az irányba, robbanó tehetségével legföljebb az Istent helyettesítő panteizmusig jut el. A fordulatról azonban ő maga számol be nekünk:
Tetszett sorsomnak, amarra fordulni,
Honnan jól látszik minden, ami ván,
Minden, ami volt s minden, ami vár
S künnről megjöttek a belső csaták.
Ch, belső csaták
diadál-gyászútja,
Öh, nagy győzés a legbőszebb jelen, ,
Ch, rendelés, Te legforróbb Titok,
Gőgöknek gőgje, nagy Gőg: az enyém.
A bartóki disszonanciát, amely nemcsak egy ember, hanem egy szellem
érvényrejutása is, a teljesség igénye szülte. A feszültségek és az ellentmondások egyensúlyban tartásának a kényszere. Mintha a több évszázadra szétgyűrűző szellemi életünkben Ady egész műve ilyen értelmű ellenpont volna: a teljességet — a disszonancia révén — egyensúlyban tartó különös hangzás, különös erő.
*

Ügy vágtam neki ennek az írásnak, mint a szőlőhegyi mélyútnak, mindenféle terv nélkül. Az elején még fogalmam se volt arról, hogy egyszer csak
Juhásznál kötök ki s a végén pedig Adynál.
Hogy milyen ösztön taszigált errefelé, most se tudom. De talán nem is
olyan fontos. Egyszerűen, csak jó volt lépkednem a fölém hajló lombok és
35

a fölém hajló költők égboltja alatt. Valójában az se izgatott: jól látom-e
őket s nagy tükreikben magamat. Egyáltalán: jól látom-e a lírát a természettel való változékony viszonyában.
Ügy voltam hosszú ideig ezzel a kérdéssel, mint a lélegzéssel: nem figyeltem. Még akkor sem, amikor kapkodva szedtem a levegőt. Annak, hogy
most ösztönösen fölkapom rá a fejem s izgatni kezd, valamilyen nyomatékos
oka lehet. Gyanakodni egyetlen okra gyanakszom határozottan. Arra, hogy az
utóbbi évekig eltökélt városlakó voltam. Azok közül az ú j hitre tért parasztszáramzásúak közül való, akik nemcsak felejteni és hódítani akartak, hanem
jól is érezték magukat a fővárosban. Szobák, könyvtárak, éttermek, mozik,
kavargó presszók légkörében nekem nemigen hiányoztak a fák, a szittyós és
csuhés folyópartok. Nem hiányoztak, mert ha akartam, egyetlen hátrafordulásra magam előtt láttam a réti folyókat, a szőlőhegyet, a présházak fehér homlokán ékeskedő napórát, a bitang természetű lódarazsakat, melyek
meg-megjelentek a nyárban a fejem körül, mint a levegő sobri jóskái, részegen duhajkodva.
De valahogy az utóbbi időben megritkultak régi emlékeim. Mint akinek a levecőie ínovnt.t. -el És arra döbbenek rá újabban, hosv örülök, ha
O «P

Oi/ — - -

»

J

wv

*

leülhetek egy bokor mellé lélegezni, vagy ha megleshetem a fekete rigót alkonyatfelé, amikor az elszáradt cseresznyefa legfelső ágára ül és éktelen rikácsolással hoz valami halaszthatatlan közlendőt a világegyetem tudomására.
Ez az erőteljes madár-kinyilatkoztatás engem néha mindennél jobban
megnyugtat. És úgy vagyok vele, s más hasonló módon visszaköszönő élményeimmel, mint az apai házba visszatérő Tékozló Fiú: azt is csodálkozva
nézem meg, amit szerettem és amit nagyon is ismertem egykor.
A múlt évben ismét jártam Finnországban. S egyik üres estémen végignéztem a televízióban egy dokumentumfilmet a finn erdők állapotáról.
A film „orvosi látlelet" volt. Kiderült belőle, hogy itt-ott a finn erdőket is
megtámadta a civilizáció számos nyavalyája. A hír országos rémületet keltett. Másnap mindenki arról beszélt, hogyan lehetne elhárítani a bajt.
Erős bűntudat lepett meg ekkor: én vajon kétségbe tudnék-e még esni
hasonló hazai hírek hallatán? S ha igen: kétségbeesésemben nem azzal a romantikus hűséggel és sajgással írnék-e verset továbbra is a természethez, a
természetről, mint azok a múlt századi költők, akik tüdőbeteg kedvesükhöz
írtak szerelmi ódákat, a végső elsiratás biztos tudatában?
Vannak természetvédő próféták s pártok, akik már évek óta Jeremiás
hangján jövendölnek a pusztulásba döntött folyókról, erdőkről, óceánokról.
Minden mondatuk ezerszeresen igaz és drámai. Tudom, hogy hozzájuk kéne
csatlakoznom, mint egyedüli párthoz, amelynek a programját föltétel nélkül
elfogadnám. De mert Magyarországon nincs ilyen párt, az ember marad
magának s a természethez való viszonya személyes és meghitt viszonyként
lombosodik benne. Mintha Istenhez keresne valaki utat papok n é l k ü l . . .
Az asztal, ahol e szabadon tenyésző sorokat írom egy szabadon tenyésző
kert közepén áll. Hátam mögött akácok, diófák, mogyoróbokrok, cickafarkliget. Jobbra tőlem vadon nőtt cseresznyefák, satnya őszibarackok, bodzasor.
A telekhatár szélén daliás vadcsalánok, bürök, lapu, útszéli bogáncs. Ügy érzem magam köztük, mint az a nyelvész, aki szótárban lapozgat.
De az egészet most, váratlanul, áthangolja egy semmiből ideérkező, dohánysárga színű lepke. Leszáll egy koponya nagyságú kőre. Előbb csak áll,
35

összezárt szárnnyal, aztán elkezd billedezni rajta, mint Picasso artistái a hatalmas cirkuszi labdán. Mintha a világmindenség titkos és kényes egyensúlyát ebben a percben ő keresné.
Nézem a lepkét s valami kozmikus melegség jár át. Valami befelé, a lélek belseje felé terjedő mosoly. És ha időről időre magam is elhiszem magamnak, hogy a talpam és a föld érintkezése lehetett minden erőteljes természetélményem eredete, s hogy ez az „ősi érzékiség" volt később költészetem izgató eleme is, ilyen „lepkés pillanataimban" azonban fölsejlik valami
magamon túli bensőség. A természet ehhez a bensőséghez képest csak köznapi ügy: megszólítható és versbe írható valóság. Susog, esőzik, mennydörög
s köveket lágyít holdsütésben.

A haszon
Megyünk J.-vel át a Margit hídon Budáról Pestre. Vibráló, nyári este
van; fülledt, párás. A délutáni zápor maradék tócsái még nem száradtak
föl a betonhorpadásokból. Ide-oda szökdelve kerülgetjük őket. J. meglepetésszerűen belerúg valamibe. A gyönge világítás miatt nem látjuk, mibe.
De olyan hangja van ennek a valaminek, mint a hajcsatnak: zörgő, száraz.
Megkeresem a tekintetemmel, s akkor látom, hogy egy hatalmas
szarvasbogár kapálódzik hátára fordulva a lábunk előtt.
J. ösztönösen már pöccintené is lábával el az útból a gyönyörű példányt, bele a Dunába, de én ugyanilyen gyorsan váltó ösztönnel megakadályozom.
— Hasznos? — kérdi J. csodálkozó, sőt elképedő arccal, amikor megérti, hogy a bogarat gyámságom alá helyezem.
Erre én nézek rá elképedve, s kitör belőlem a nevetés. Hasznos? Hogyan juthat ilyesmi az eszébe? Hogyan juthat egyáltalán emberi észbe?
Hát lehet hasznos vagy haszontalan egy szarvasbogár belehullva és beleveszve a világvárosi kavarodásba, tizenöt méterrel a Duna fölött, f ű nélkül,
fa nélkül, egymagában, siető vagy tócsákat kerülgető l á b a k . szelíd zűrzavara közben?
De meg kell értenem J. kificamodott észjárását is. Elszégyellte magát,
amiért első reflex-mozdulásával bele akarta rúgni a bogarat a vízbe. S
maga mentségéül nem tudott mást kérdezni hirtelen zavarában, mint ami
a legősibb ítélkezésünk alapkérdése: hasznos-e?
Mármint: hasznos-e az embernek?
Ez a mélyen izzó önzés, ez a gyakorlatias ösztön az idők kezdete óta
vérünkké vált. Támadó és védekező mozdulatainkból ugyanúgy előszikrázik, mint váratlan elszólásainkból, holott sem a hasznosság, sem a haszontalanság fogalma nem ilyen egyértelmű. Mint a világon minden: egyik is
és a másik is viszonyt tételez — a hasznosítható és a hasznosító viszonyát.
Ami egyértelműen azt jelenti, hogy az érték nemcsak a hasznosíthatóban
van elrejtve, hanem a hasznot kereső személyben is. Magyarán szólva: a
haszon igazi értékét a viszony jellege, természete, szellemi mélysége határozza meg. Az idő és az alkalom kopársága vagy telítettsége. Ha például
J. sem azt kérdi tőlem zavarában a Margit híd közepén, hogy hasznos-e
35

a szarvasbogár, hanem azt; hogyan kerülhetett ide — a kérdés más érzelmeknek, gondolatoknak, emlékeknek s általuk más értékeknek nyit távot.
A gyámoltalan bogár kapóra jön a képzeletnek s rögtön izgatni kezd: csakugyan hogyan röpülhetett ide emeletes házak, villamos huzalok szövevényén át. Magától. tévedt ide, vagy kirándulók hozták magukkal egy fűben
meghempergetett hátizsákon?
Elég ennyi a tűnődés beindulásához, máris kitárul a gyerekkor nagy
csapongásaival s barbár élményeivel. Zöld esték úsznak elém erdőalji
csönddel s a levegőben imbolyogva röpködő szarvasbogarakkal. Ott lapulok a fűben, kezemben letört bodzaággal, hogy óvatlan pillanatban lecsaphassak rájuk. Fűt a vadászszenvedély ősi izgalma, de közben mintha Dylan
Thomas költő gyerekkori barátja volnék, az ő bagolyhuhogásos verseiben
bóklászgatok, sőt verset írok magam is; a kezem feje harmatos, és már rég
nem az foglalkoztat, hogy hogyan és miként került a hídra a szarvasbogár,
hanem az, hogy én hogyan kerültem föl az erdőalji fűből ide az elborultan hömpölygő Duna fölé, autók, villamosok nyüzsgésébe, a világ egyik legvonzóbb városába?
íme a „haszontalan" bogár máris hasznossá vált, mert abban a viszonyban, ami kettőnk közt a sors esetlegessége révén alakult ki, nemcsak önmagával maradt azonos, de szövetkezett az én képzeletemmel is. Múltammal, sőt a most alakulgató jövőmmel is.
A már gyakorlatias világ az ilyen „áttételes hasznot" nem tekinti igazi
haszonnak. Legföljebb véletlen szerencsének, költészetnek, bolondériának,
vagy hogy a kínálkozó szójáték üdeségével éljek: bogarasságnak. Aki —
európai ember létére — alaposan körülnézett Amerikában, meghökkenve
könyvelhette el magának, hogy mennyi, de mennyi mosoly, nevetés, fogak
és fogsorok kirakati öröme villogja körül. A siker légköre fülig elhúzott
szájakat kíván. Célszerűség, hasznosság, lendület, életerő — ezeket a fogalmakat nem csupán a reklámszintű gondolat ismételgeti reggeltől estig és
égeti bele a tudatba, de a politikai akarat is. Európát Amerikától az Atlantióceán mellett még a kételyre, a kételkedésre való hajlam is elválasztja. Mi
— óvilágiak — nem vagyunk föltétlenül borúlátók, de az átlag amerikai,
születésétől és neveltetésétől fogva föltétlenül derűlátó; mentes az örökös
latolgatásoktól. Talán még a neurózisa is a kötelező vigyorgás egyirányú
utcájába tereli bele. És elhúzódik ez a kényszer a halálig, sőt azon is túl!
Láttam olyan „kicsattanó egészségről" tanúskodó halottat, akit oly üdére és
sportosra maszkíroztak, mintha a halottasházban az utolsó tévéfellépésére
készülne.
Mi más ez, ha nem a végsőkig csigázott hasznosságelv? Mért is legyen
a halott riasztó? Kinek az érdeke, hogy féljenek vagy undorodjanak tőle?
Különösen akkor, ha gazdag volt és bölcsesség helyett igézetes összegű vagyont hagyott az élőkre. A holtak és az élők is úgy próbálják közösen kicselezni a halált, hogy elhazudják belőle a rettenetet. Nem vallás és nem
filozófia segíti őket ebben, hanem a kedvező célszerűség, a megrendüléseket áthidaló gyakorlatiasság. A „rózsaszínű praxis".
A civilizált világ minden országát fenyegeti az amerikanizálódás ragálya. Leginkább épp a technikailag fejlett államokat. Egyrészt azért, mert
a tömegtermelés és a megbabonázott fogyasztás korában Amerika az a betegesen izgató maneken, akit másolni kell, másrészt azért is, mert az olyan
közvetítőeszközök, mint amilyen a televízió, a rádió, a videó, a film, ezekJázscf At'.i'r Tudom ánycTyctci^g
Magyar Iroddoir.tJrté.icli Tanszékek
ICür.y.tára
^
\ Szöged, Egyetem u.- 2—6. ' f
6722

ben az országokban képes legelőször Közölni és elterjeszteni a zene, a szórakozás, a viselkedés, az öltözködés, a gondolkodás ú j módozatait. De, azt
hiszem, nagyot tévednénk, ha pusztán a rockzenével, a farmernadrág elterjedésével, a kocogás, az erőfitogtatás divatjával s az üdvösségkeresés hasonló természetű formáival azonosítanánk az amerikanizálódást. Lappangóbb
és áttételesebb formái is érvényesülnek. Ilyesminek érzem én a lecsupaszodó
haszonelvűség terjedését a világban. A mának élés vigasztalan hedonizmusát: a gyorsan fölserkenő, illetve fölserkentett vágy minél gyorsabb kielégítését.
Az eredeti tőkefelhalmozás korában Amerikát még az ódivatú protestáns erkölcs kormányozta. Dolgozni nemcsak a munkabérért kellett, de a
becsület, a tisztesség nevében is. Eszményi az a munkás volt, aki nem dohányzott, nem ivott, nem élt kicsapongó életet. A munkaerejével megtermelt haszon egyúttal tehát a morális értékek takarékkönyvébe is belekerült. De attól a pillanattól kezdve, hogy az amerikai gazdaság elért egy bizonyos szintet s ki tudta elégíteni az alapvető igényeket, gyorsan átállt s
hozzálátott ahhoz, hogy a fogyasztói igényeket mesterségesen fölcsigázza.
Kezdte meggyőzni a vásárló állampolgárt, hogy olyan árut is vegyen meg,
amelyről eddig álmában sem tudott, s talán szüksége se volt rá. A reklám,
mint a csábítás múzsája állandóan a jobb dolgok iránti vágyat élesztgette
az egyénben. Nem a szükséges került az ember szeme elé, hanem a lehetséges. A lehetséges pedig — mint tudjuk, közegellenállás nélkül — ú j a b b
lehetségesre utal, s ezáltal illúziót szül.
Néhány esztendő alatt itt, Magyarországon, belekóstolhattunk ebbe a
bódító élménybe. Mindenféle behozatali áru tűnt föl a belváros üzleteiben.
Ötféle szappan helyett harmincféle szappan, s tízféle bensőséges, meghitt
női holmi helyett ötvenféle kivitelű; s mi vásároltunk, mint akit sajogtató
hiányérzet gyötör, vagy, pénz híján, bámultuk csak a kirakati példányokat, amelyek mögött érzéki, párás vidékeket sejtettünk, tengerpartot, napsütést, pálmát, lebarnult testeket.
Haszon?
Netán a sóvárgás, vagy a lázadni tudás haszna? Ha a léleké és a szellemé is volna ez az újkeletű sóvárgás, akkor könnyű szívvel rámondhatnánk, hogy még az ilyen bolondító, kéjes csigáztatás is hasznos, de amikor
csupán a testre, a test kényelmére szűkül, mi mást mondhat az ember,
mint hogy nem egyéb ez, mint az anyagi világ romantikája? Paul Nystrom,a modern piac egyik szakértő kutatója éles szemmel vette észre, hogy az
ipari civilizációhoz, járulékos elemként, ma már nem tartozik hozzá a fölhalmozható erkölcsi haszon, ellenkezőleg a „hiábavalóság filozófiája" tartozik hozzá. A kimerült, a fásult, a céljavesztett ember azzal igyekszik elleplezni — maga előtt és mások előtt is — élete ürességét, hogy ú j a b b és
újabb holmikkal, árucikkekkel frissíti föl környezetét. És ha így se nyugszik meg, a hiábavalóság érzése olyan pótcselekvésekre, pótszenvedélyre vált
át, mint az alkoholistáknál az ivás kényszere. A fájdalmas űrt ú j r a és ú j r a
ki kell tölteni valamiféle ideiglenes reménnyel. Régen a közerkölcs kátéja
egyértelműen arra buzdította a dolgozó polgárokat, hogy a munka: erkölcsi kötelesség. Ma szó sincs ilyesmiről. Dolgozni azért kell, hogy a munkás
minél eltökéltebb, minél szorgalmasabb fogyasztó lehessen. Ezzel aztán be
is zárul az az ördögi kör, amelyet jó néhány amerikai társadalomtudós már
az ötvenes-hatvanas években keserűen és pontosan megfogalmazott.- Megfo35

galmazásaik lényege az, hogy amikor a gazdasági szükségszerűség behódol
a korlátlan gazdasági fejlődés szükségszerűségének, az alapvető emberi igények kielégítése helyett elkezdődik az áligények megfegyelmezhetetlen elburjánzása.
Ha nekünk itt Közép-Európában ettől a jövőtől közvetlenül nem kell
is félnünk, a sóvárgás fertőzése révén számolnunk kell vele. A hiányérzet
ugyanis nagyhatású erő volt mindig, már-már vallásos indítékú, s különösen azzá vált napjainkban, amikor tekintetünk úgy sétálgat a világ szemkápráztató üzletnegyedeiben, mint ahogy egy magyar tanyasi lány vonulgat lassan, mondjuk Bécs belvárosában. Legyen bármi a véleménye, megtérve a csillogó kirakatok közül, az ábrándozást, mint valami beteges szerelmet életreszólóan hazahozza.
A társadalmak rossz közérzetét manapság — eszmék és célok hiányában semmi más, még utópisztikus ígéret sem képes ellensúlyozni, csak a
„jólét ígérete", illetve megvalósulása. A közvetlenül fölélhető és hasznosítható haszon.
Vannak idegbetegek, akik céltalanságuk és reménytelenségük állapotában ellenállhatatlanul evéskényszert éreznek. Mondjuk ki kereken: zabálnak.
Az ilyen betegnek hiába szónokolna az orvos aszkézisről, a hang nyilvánvalóan
csak vadítaná őket.
Így van ez valahogy azzal a neurotikus tömeggel is, amely áttételek nélkül kívánja megvalósítani saját érdekeit. Elképedve kérdi ez a tömeg egyetlen ember szájával is: hasznos-e a szarvasbogár egy világváros kellős közepén? Hasznos-e a csodálkozás, a jó emberi szó még akkor is, amikor már
veszve minden és nincs értelme semminek se? Ezt kérdi fölhúzott szemöldökkel: hasznos-e a vers, az igazság, a művészet, a filozófia, az önismeret láza?
A célszerűségnek világa fölé odanyomuló szelíd emberi gúny, és netán hasznos-e az is, ami első látásra fölöslegesnek hat és haszontalannak látszik?

i

21

MARKÓ BÉLA

így érkezel?
Várd
várd
várd
jobb,

be
be
be
ha

a tücsköt a forró mezőn,
a szöcskét, mert utánad jön,
a felhőt, miért
menekülsz,
pihenni a fűbe leülsz,

és hegedülsz, zümmögsz, hümmögsz,
nyomodban sorra mind
megérkezik,
akit egyszer lehagytál,
körbefog
a sok izgő-mozgó emlék, a sok

amíg

ráérős fű, fa, állat,
napsütés,
eső, tűz, víz, halál és születés,
várd be a múltat, mert így
védtelen
vagy. a tücsöktelen, rossz
réteken,
s hiába érkezel, ha nincsen ott,
ki elkísért, s ki útnak
indított.

Változik fűvel, léggyel
Kinő a fű, és feltámadnak a legyek,
így lesz tavasz, ilyen lesz, bűzösen
eláraszt, jóval, rosszal is üzen
nekünk, egyszerre ébreszt
meleget
és romlást is, akár egy kései
szerelem, kétértelmű és gonosz,
mert nem lehet s nem kell
kivédeni,
el kell fogadni, amit idehoz
a szél, fűillatot,
szemétszagot,
szétfeszíti a csukott
ablakot,
erővel rád tör, hát választanod
kell: vársz-e még és bújsz-e még
tovább,
magadra zárva egy hideg szobát,
vagy elhiszel már minden
változást.

35

Győzelmes együttlétünk
Ha mindig együtt lennénk, és ha mindig
egymásba kapaszkodnánk,
mint egy furcsa
szörny, kettőnknek
elég is lenne, untig
elég, két szem, két kar, két láb, hogy újra
meg újra, összetartva s összeszokva,
végigjárhassuk
napi
útjainkat,
s míg egyik kéz az üres szatyrot fogja,
a másik kéz lekapcsolja a villanyt,
s míg egyik láb a lépcsőt
tapogatja,
a másik láb a testet
megtámasztja,
s mit egyik szem lát, azt látja a másik
kora reggeltől késő éjszakáig,
ha egyek lennénk, mindhiába
mennénk
akárhová: ott is magunkra
lennénk.

Friss hó a könyvön
Friss
friss
friss
friss

hó a földön, fákon,
házakon,
hó a borzas
cinkeszárnyakon,
hó a nappalon, az éjszakán,
hó a kórházon, az iskolán,

mindent bepótol, mindent
betemet,
könyvespolcodat
és
szerelmedet,
ismét fehér az élet, nincs betű,
hideg tücsökbajuszként
vár a fű,
és fonákul bár, de te is szabad
vagy: új szennyre sóvárgó, tiszta lap,
amelyen semmi írás nem maradt,
hiába róttad sok-sok
mondatod,
napjaid ismét
makulátlanok,
nem jók, nem rosszak, csak ártatlanok.

Németh László kiadatlan írásaiból*
Az öregedésről
Amikor Halász Gáborral, a tanulmányíróval, utolszor együtt voltam, érdeklődtem, mivel foglalkozik. Élvezem az öregedést, mondta. Illik a m ű fajomhoz.
Bölcs emberek mindig tudták, hogy megöregedni nem szomorúbb, mint
felnőni vagy megszületni. Amikor Sophoklestől megkérdezték: hogy állsz,
Sophokles, a szerelemmel, tudnál-e még asszonyt szeretni — <3 azt felelte:
Isten őrizz, kedves barátom. Olyan őszinte örömmel mondtam búcsút a szerelemnek, mintha csak egy őrült és kegyetlen úr mellől szöktem volna meg.
A mi korunkban a Sophoklesek megfogyatkoztak. Tanítványaimnak sokszor
idézem Weöres Sándor versét: „Azért szánom én a mai embert, mert a szíve
nem bír öregedni". Mért nem bír? Mert a semmit sem becsüli úgy, mint a
testi frisseséget? Azt hiszem, nagyobb oka is van. A megöregedéshez töke kell:
lelki tartalékok. Akiből túlsókat vett ki a gyermekkora: sosem lesz felnőtt;
a megerőltető férfikor öregségünket eszi meg. Századunk kitolja az átlag élethatárt, de elnyűvi tartalékait
Mostanában sokat beszélek egy emberrel, aki ötven éves kora felé mindenéből kifosztódott. A családja elfordult tőle, a nemzetből kizáródott. Azt
hittem, igen nyomorultnak kell éreznie magát: hiszen húsz éven át ezért
a kettőért élt; szerencsétlenségének is az volt az oka, hogy mindkettőt túl
mohón akarta beoltani önmagával. Nagy meglepetésemre derültebbnek találtam őt, mint valaha. Eleinte azt mondta, én is azt hittem, hogy nyomorultnak
kell éreznem magamat. De rájöttem, hogy nem vagyok az. A veszteség kárpótolt azért, amit elvesztettem. A sok mindenért, amiből kiforgattak. Mindent
kaptam, amelyben idáig nem értem rá szétpillantani. Ha a gyerekeim egy
kis szeretetet színlelnek: a cselédjük leszek. Ha a nemzet megtűr gondjai mellett: abba bódulok bele. Így a világot és az emberiséget kaptam hátralevő éveimre családomul és nemzetemül.
Igen, szinte jó, ha gorombán veszik el az embertől férfijátékait. így- j u t
fényhez, ami öregkorunkra volt bennünk félretéve. Amit Sophokles egy szenvedélyről mond, mindenre érvényes: az ember úgy gondol vissza rájuk, mint
aki őrült kegyetlen uraktól szabadult meg. Az ifjúsághoz, férfikorhoz partnerek kellenek. Kedves, feleség, barát, bajtársak, gyermek, ország. S minél szerencsésebben és mohóbban akar valaki férfi lenni, annál biztosabb, hogy viszonyok helyett sebeket nyit magán. Az öregkor ereje az, hogy magunk is ele* Az öregedésről még a Válasz szamára készült, Illyés Gyula hagyatékában
maradt fenn. A Marconnaynak szóló levél A nagy iram című önéletrajzi regényének első részét, a Gyermekkort elemzi. A költőt Németh László m é g a Napkelet
szerkesztőségében megismerte, ő a modellje az Aurél a Kékesen főhősének. A Benedek Andrásnak írott levélről korábban szóltunk egy Illyésnek írt beszámoló jegyzetében. (G. F.)
35

gek vagyunk hozzá. Egy magányos ifjú csupa dac, sértődés, mélabú: az igazi
öreg akkor is magában van, ha egy ország ül a lábainál.
Mint bölcselet tanár is tapasztalom, hogy az embernek két életkora van,
melyben a filozófiára különösképp fogékony. Az egyik az, amelyben legkülönb tanítványaim vannak. A nemi érés lázán átestek, s az ifjúság néhány
hűvös, szellem-érlelő évet iktat az életükbe. A másik, amelyben tanárjuk szeretne lenni. A test már hanyatlásnak indul, de a lélek még nő s önmaga zavarain túlemelkedve, az egészre emeli pilantását. Ebben a két korszakában
lesz az ember az, ami igazán: homo metaphisicus. De míg az ifjúság mögött
szól, a metafizika a számukra kikötő. Őket a világba hajtja rendet teremteni,
minket a kincseink közé ültet.
A magyar széllem még nem fedezte föl a megöregedés hatalmát. Az élet
itt hol az embert égette el, hol tartalékjait. Az egyetlen hiteles öreg, akinek
a sugárzásában én is fürödhettem — Móricz Zsigmond — túl keserves klimaktériumon ment át, hogy mint öreg egészen kiforrhasson. Pedig a magyar irodalomnak tán semmire sincs olyan nagy szüksége, mint egy kis öregedésre:
a legfiatalabbak érzik ezt legjobban. Sohasem magzott föl annyi metafizikus
költő, mint ma a társadalmi kérdések korában. Vajon mi, akiknél mégis csak
természetesebb, hogy megöregedjünk, győzzük-e velük a versenyt ebben az
egyben legalább?
Debrecen a nemzedéknyilatkozatok városa. Húsz éve, lerohanván, mi is
itt vettük észre, akkori fiatalok, hogy nemzedék vagyunk. Milyen proklamációt tehetnénk közzé most, öregkorunkra? Akiben köztünk az öregedésre a legtöbb tehetséget láttam, Gulyás Pál, halott. De az élők közt is vannak háromnégyen, akiket mint sokat ígérő öregeket vén kritikusként számon tartok. S ha
egy ifjú Pleiadhoz legalább heten kellenek, egy nemzet felnövéséhez az emberiségbe — Weimar a példa — két, sőt egy öreg is elég lehet.
Ezt az öregkort persze meg kell adni nekik. A gyerek sem védtelenebb
az öregedőnél. Ot erős szeretet védi, az öreget a halvány kegyelet. A gonosz,
erős öregek azért ragaszkodnak annyira a hatalomhoz, mert ismerik ezt a kegyeletet. A hatalom azonban mindent megront: az öregséget is. Bár érzékenyebb vagyok a szégyenre, szívesebben töltöm el szégyenben az öregségemet,
mint hatalomban. Mert ebben is van ám szép s öreg emberhez méltó: rábízni
magunkat arra a minimális tiszteletre, melyet egy becsületes életműnek még
a merénylőben is föl kell keltenie. Az ember úgy érzi: most kezdeném az igazit. De az ellen sem tesz, ha egy vásott gyerek az egészet elpattintja. Akiben
az „én" megszűnt: annak az élet jó s a halál könnyebb. Az ember gondja, hogy
vigyázzanak — a magukéra.
(1948)

35

Levél Marczonnay Tibornak önéletrajzi
regényéről
Kedves Tibor,
el kell mennem, ití hagyom a kéziratodat: őszintén gratulálok hozzá. Már
mint probléma is izgató: hogy lehet, hogy valaki, közelebb a hatvanhoz, mint
az ötvenhez, ennyivél jobb művet írhasson, mint a régiek. Verseidről — ameddig költői fejlődésedet követtem — az volt a véleményem, hogy elsőrendű, színes, művészi temperamentum megnyilatkozása, de mondanivalójuk
nem elég
súlyos, a kaleidoszkóp-csillogásból nem bontakozik ki ehhez mérten
jelentős
költői profil. Ebben a könyvben a vers nemes iramát nemcsak hogy át tudtad
menteni a prózába, de jóval jobb prózaírónak bizonyultál, mint költőnek, egyrészt mert a prózában sokkal ritkább ez a száz oldalakon át kitartott magas
s mégis konkrétumokba horgonyzott hang, másrészt itt megtaláltad a hanghoz
méltó mondanivalót: a csodálatos tisztán megőrzött, prózai művekbe eddig el
nem pocsékolt gyermekkori emlékeket. S még egy: most derült ki — főként
az ispánt, kocsist, parasztokat, vidéki urakat ábrázoló részekben — amit lírai
önimádatban eddig nem vettél észre, hogy milyen elsőrangú
emberábrázoló
vagy. Aztán meg az anyag is rendkívül érdekes: az a dunántúli
félarisztokrata és félmagyar világ nyomtalanul elvész, ha te meg nem örökíted. így hát
sok minden együtt van ebben a műben: a prózát átlengő költészet,
emberfestés, dokumentális hitel. Kifogást tán a túlságosan gomolygó szerkesztés
ellen
lehetne felhozni, főként az első részben, ahol az ősök közt elvész néha az ember. Néha Eta figyelmeztetése is eszembe jut, amikor nagyban
magyaráztál
s ő rád szólt: Tibor, ne nézd magad a tükörben. Ilyen tükörbevetett
pillantások itt is vannak, s akkor egyszerre kiesel költői realizmusodból, fölgyúl az
önimádat tüze s a kis Tibor olyan okosat mond. Az utolsó nyolc oldalt — ha
kiadókkal tárgyalsz — oda ne add, különben sem érzem szükségesnek.
Bosszú
és diadal: legyen a mű.
1954. I. 16.
Németh László

Levél Benedek Andrásnak a Galileiről
Kedves Barátom,
itt a szigligeti csöndben, a balatoni hegyek vonalát nézegetve, ráértem a Galilei-ügyön nyugodtan gondolkozni. Azt hiszem, megfejtettem a számomra oly
érthetetlen
változtatási
kívánságok
értelmét: Castelliből, aki (ahogy most
mondják) pozitív alak volt idáig, negatív figurát kell csinálnom. Amit én úgy
fordítok le magamnak, hogy a tizenkét papi ruhát hordó szereplő közül egynek sem szabad rokonszenvesnek maradnia. Így persze megértem, hogy Gyula
szavával mért feltétel, ami „lényegtelen". De azt is, hogy akármennyire
szeretném, ha a darabom megjelenne (s a jóhiszemű emberek szemében egy kicsit megvédene), inkább erről az elégtételről is lemondok, mint hogy ebbe
a változtatásba
belemenjek.
35

Először is: olvastam vagy hetven—nyolcvan
Caslelli-levelet, a legrokonszenvesebb hang az egész levelezésben. A pör után szinte
melancholikus
lesz, nem vár semmi jót századától. Az hogy szerzetes, egészen mellékes körülmény a mellett, hogy tudós; a tudománytörténet
mint Olaszország egyik
legnagyobb tudósát, egy új tudományág, a hidrodinamika megalapítóját tartja
számon. Ha egy vagyontalan ember tudós akart lenni, akkoriban nem is volt
más útja, mint hogy az egyházi rendbe lépjen. Castelli ott soha semmi méltatlant nem csinált. Legfölebb ¡nem dobta le a csuhát, nem lett Giordano Brno, —
ami persze életkor és temperamentum kérdése is. „Negatívvá" tennél te egy
ilyen alakot, Galilei egyetlen sírig-hű barátját, csak hogy darabod „sematikusabb" legyen?
De fontos kompozíciós okok is elleneszólnak, hogy az oszlopot, amelyet
a darabban Castelli jelent, ki hagyjam fűrészelni. Galilei nem naiv gyerek,
aki művével ártatlanul bemegy egy oroszlán-barlangba. Ö az egyházon-belüli
jobbérzésű, tudományszerető pártra számít, amely segítségére lesz a szégyenletes tilalom feloldásában. Mi ezt a pártot a javítások során (ijedten veszem
észre) megsemmisítettük.
Eltűnt Ciampoli bíboros, a könyv recenzense, akit
a pápa vidékre száműzött, el Carn,panellá, a pápa filozófusa; a sziénai érsek
mondása jezsuita pletykává fakult, Castelli és Galilei ellentétét az utolsó jelenetben elmélyítettük, az ítélet előtti meghasonlást a bíboros-testületben jórészt kihagytuk. Ezek a változtatások önmagukban mind jelentéktelenek,
főként ha az ember nem figyeli tovább rezgésüket a műben, valójában azonban
épp azt a mély erkölcsi válságot tüntettük el, amit a Galilei-pör az egyházban
fölkavart.
Neked nem kell magyaráznom, hogy ezek a sematizáló törekvések milyen
helytelenek még akkor is, ha nem az író és a mű, ho.nem az igazi propaganda
szempontjából nézzük. Gyulának tökéletesen igaza van, hogy itt minden baj
ebből eredt: én egy felfedező [útra] vállalkoztam (emlékezz
megbeszélésünkre), a színház pedig egy antiklerikális darabot várt tőlem. De noha én nem
vállalkoztam arra, amit ki akartak sajtolni belőlem: állítom,, hogy Galilei e javítások nélkül azt a célt is jobban szolgálja, nemcsak azért, mert, úgy ahogy
én beállítottam, épp azt a pillanatot fogjuk el, amikor egy testület, szervezet,
amelyben jóérzésűek és heccmeiszterek akkor még mind együtt vannak: az
előbbiek ellen dönt, részben meri valami izgató, kiszámíthatatlan
nóvummal
került szembe; részben mert a fatális emberi gyengeségek túlsúlyba kerülnek
benne. Az én darabomban Castellinek nem a korlátoltságán, hanem épp a szomorúságán, a reménytelen ragaszkodásán egy egyházi szempontból
voltaképp
forradalmi tételhez (kinyilatkoztatás
és természetismeret
párhuzamosságáról)
mutathatja meg igazán, hogy az egyház sorsa e pőrben megpecsételődött. Menynyivel kevésbé drámai, amit cenzoraim akarnak s csaknem el is értek: hogy
Galilei — a kész és eltökélt gonoszok barlangjába menjen be tanaival.
Sajnos, én nem tudom az életet angyalok és ördögök harcának látni.
S Galilei történetében is csak azt láttam, amit a magaméban is már annyiszor,
hogy sok kis emberi gyöngeség, korlátoltság, sőt még némi jóakarat is, összeszövetkezve pokolt tud teremteni, egy valódi vagy vélt igazságához tehetetlenül
ragaszkodó ember körül. S morálisan is veszedelmes dolog: azt tanítani, hogy
a világ vértanúit ember-ördögök gyötörték meg. Így mindenki azt mondhatja:
én nem vagyok Júdás, nem vagyok Inchofer; de ha azt látjuk, hogy a bennünk is meglevő hibák azok, amik egymással szövetkezve az érték gyehennalángjává válnak, akkor megdöbbenünk s óvatosabbak leszünk
tetteinkben.
35

De ez már messze vezet a ténytől, hogy a Gálilei-előadásról
egyelőre le
kell mondanunk.
A színház is kétségtelenül
sok munkát vesztett
benne, én
azonban még többet s azonfelül az egészségemet is. De a veszteség nem végleges, — hisz meglehet, hogy mindazt, amit itt írtam, egyszer ott fent is belátják s akkor van egy kész darabotok. Gyulának mindenesetre
köszönettel
tartozunk, én is, de még inkább ti, hogy művészi lelkiismeretem
további
erőszakolását közbelépésével
megakadályozta.
Nem tudom, elhiszed-e, de én inkább a ti érdeketekben
fordultam hozzá; munka közben megszerettelek
titeket, főként
téged.
Barátsággal:
Szigliget, 1954. március 6-án.
Németh
László

„Akkor vagyok
a legszemélyesebb,
amikor
álarcot veszek föl"

BESZÉLGETÉS
BAKA ISTVÁNNAL

Baka István számomra az ízléses költő. A verskép olyan kitűnően
felkészült, magabiztos értője, kinek költeményeiből
eme tudás fölényes
birtoklása
akkora erővel sugárzik, hogy alkalmanként
elhalványítja az intenciót.
Prózaíróként is a rá jellemző költői minőségeket mozgósítja: novellái légiesek, a látomás régióiban
elbeszélők.
Ha nem lenne alkotó, hanem filológus, érvényes lenne rá a szó:
szaktekintély. Egy hajdani FIJAK-ülésen
történt, hogy egy képzavar határán levő
metaforán összecsaptak a vélemények. A vitát — mintegy ultima ratióként —
az egyik költő kijelentése zárta: „tessék lemenni Szegedre, és
megkérdezni
Baka tanár úrtól, ő megmondja!"
Baka István ma is Szegeden él, a Kincskereső szerkesztője. 1975-ben jelent
meg Magdolna-zápor címmel első verseskötete, majd szerepelt az 1979-es, szegedi költőket bemutató
antológiában.
— Bizonyára sok dolog történt veled 1979, a Gazdátlan hajók
megjelenése
óta. Most ezekből mit tartasz fontosnak
megemlíteni?
— Nem mondhatnám, hogy sok minden történt velem 1979 óta, és a Gazdátlan hajók sem határkő a számomra. Amikor ez az antológia megjelent,
már két éve a kiadóban volt második kötetem, amely Tűzbe vetett evangélium
címmel csak 1981-ben került a könyvesboltokba. Megírtam azóta egy kis kötet
prózát és egy hasonlóan vékonyka verseskönyvet. A prózakötet, amely három
novellát és egy színjátékot tartalmaz, Szekszárdi mise címmel 84 nyarán jött
ki, a verseskönyv — Döbling címmel — 85 tavaszán jelent meg. Ami ezekből
29

a legfontosabb: a versek közül mindenekelőtt a Döbling, a novellák közül pedig a Szekszárdi mise (tehát a „címadó" írások).
— Egyszer azt nyilatkoztod a Szegedi Egyetemben, hogy plebejus
költő
vagy. Mit jelent ez a kifejezés?
— Nagyon bosszantott, hogy a kérdező ma is a népi—urbánus ellentétpárban képes csak gondolkozni. Ezért mondtam, hogy plebejus vagyok, azaz
se polgár, se paraszt, már iparos nagyszüleim is e két kategória között voltak
félúton. A plebejusság nem kulturális beállítottság számomra (a kultúrám
inkább polgári, mint népi, és könyvekből szerzett, nem a környezetemtől eltanult), hanem egyfajta erkölcsi magatartás, amelynek legfontosabb szabálya:
ne tiszteld a hatalmasokat!
— Minden szerzőnél érdekes, sőt, fontos lehet, hogy kiket olvas. Neked
mik voltak meghatározó
olvasmányélményeid?
— Legfontosabb kamaszkori olvasmányaim Rilke, Jeszenyin, García Lorca
és József Attila voltak, az ő hatásukra kezdtem úgy írni, ahogy most is írok.
Egyetemista koromban újabb meghatározó versélményeim már nem voltak,
talán csak az, hogy huszonkét éves koromra szerettem meg Adyt, akitől addig
idegenkedtem, és ekkor ismertem meg Pilinszkyt is. Vörösmarty utolsó versei
is ekkor értek hatássá bennem. De ezeknél is fontosabb volt, hogy elolvashattam Bulgakov: Mester és Margaritáját és Marqueztől a Száz év magányt. Ezek
hatása azonban akkor derült ki, amikor hat-nyolc évvel később elkezdtem
prózát írni.
— Verseidben folyton Istennel viaskodol. Ha valami rendkívül
sajátságos
a költészetedben, akkor ez biztosan az: szinte óvakodsz attól, hogy
valami
pozitívumot elmondj Istenről, mégis majdnem ugyanannyiszor fordul elő nálad
az Isten, az Uram kifejezés, mint ahány verset írtál. Nagyon szoros a kapcsolatotok: „az Isten / csak a lélek légszomja és e szomjon / s más
kórtermeken
kívül semmi sincsen" — írtad a De profundisban.
— Nem vagyok hívő, bár szeretnék az lenni. Nem kaptam vallásos nevelést, de katolikusnak kereszteltek, és a keresztény vallások közül — talán ezért
is — legjobban a katolicizmushoz vonzódom.
A versbéli Isten még vallásos költőnél sem a vallás Istene (legalábbis
nemcsak az), hanem valaminek a jelképe. Számomra azoknak az irracionáliserőknek az összessége, melyek életünket és a történelmet irányítják. Isten
ezért a végzetnek, a létezés irracionalitásának jelképe, olyan erőké, melyekkel
szemben az egyénnek — és nemcsak az egyénnek — reménytelen szembeszállnia. A végzet, a természet közönye, az a gonosz részvétlenség, amellyel szüle T
tésünket és halálunkat fogadja — ezek ennek az Isten-képnek az összetevői.
Nálam azért ilyen Isten, mert nem vagyok hívő. De ha hívő lennék, akkor is
ilyennek kellene elgondolnom, mert ebből a világból csak ilyen Isten létezésére
lehet következtetni.
Isten a történelemben is működik. Nem tagadom a történelmi fejlődést,
de ez a fejlődés nem csökkenti a létezés tragikumát. Amennyivel ésszerűbbé
és/vagy komfortosabbá válik a világ, annyival több borzalom is halmozódik
föl benne.
— Verseid másik sajátossága és egyben jellegzetes ambivalenciája,
hogy
szigorú képi egységből, egy meghatározott tárgyi és érzelmi világ
elemeiből
szerveződik a látvány, ami végül is egy teljességgel bomló, önmagával marakodó valóságot mutat. Mennyiben tudatos ez a kettősség?
35

— Természetesen bennem is megvan az az igény, hogy a világot egységben és harmonikusan lássam. Ez az igény fejeződik ki abban, hogy igyekszem
szigorúan szerkeszteni, mivel a vers a valóság helyére lépő valóság is, amelynek éppen olyan megszervezettnek kell lennie, mint amilyen megszervezettséget feltételezünk a világról.
Én a versben mindig a valóság egészéről akarok szólni. A valóságot mindig abba a versbe próbálom sűríteni, amit éppen írok. Ezért választok tárgyul
mindig egy látványt, s e látvány "minden elemének megkeresem a megfelelőjét
a verset sugalló életérzés vagy élettény elemeivel. Például a Circumdederunt
című versemben egy pókhálós pince és a „világ" képe mosódik össze úgy, hogy
a „világ" minden eleméhez a „pince" egyik elemét kapcsolom, az egész tehát
egy kimondatlan alapmetafora — a világ pókhálós pince — kibontása. Persze,
ez a módszer ilyen tisztán ritkán érvényesül, de arra mindig vigyázok, hogy a
kiindulásul szolgáló látványba ne keverjek oda nem illő, az alapmetaforától
idegen képi elemeket.
Azt hiszem, a megformálásban erősen hatnak rám a zenei formák. Ahogy
egy zenemű egy tételében a témák szembenállása és egymáshoz viszonyított
változása mond ki mindent, úgy próbálok én is a magam „témáival" bánni,
gyakran a szonátaforma elvei szerint.
Én nem egymás mellé rakom a képeket, nem egy gondolatsort illusztrálok
velük, hanem a versnek nemcsak képi, hanem gondolati központját is jelentő
alapmetafora minden lehetőségét igyekszem kibontani. Ezért is csodálkoztam
mindig, hogy egyes kritikusok az általam egyébként igen tisztelt Nagy László
tanítványai közé sorolnak, holott a Nagy László-iskola módszere egészen más.
— Verseidben sok népköltészeti
elem újul meg. Általában
kozmikussá
növekedett természeti képpel kezdesz, ezt bontod ki egy allegóriában — kedvenc költői képedben —, hosszabb költeményeidben élsz az ismétlés eszközével, s a mindenkori színtér a táj, a mező, az égbolt, nagyon ritka a szobai
helyzet. Jogosnak tartod ezt a megállapítást?
— Jogosnak tartom, de nem érzek magamban erős népköltészeti hatást,
illetve ez egy olyan hatás, amit én — városi lévén — már másodkézből vettem át. Ha „másodkéznek" tekinthető Vörösmarty, Ady, József Attila költészete. Ami itt lényegesebb, hogy én ugyan nem paraszti környezetben nőttem
fel, de nem is nagyvárosban, hanem az akkor még otthonosan kisvárosias
Szekszárdon, ahol még kirándulni sem kellett, hogy az ember „természetet"
lásson, elég volt felnézni a dombokra (akkor még nem voltak otromba kockaházakkal beépítve). Természetélményem azonban nem is annyira Szekszárdhoz, szülővárosomhoz kapcsolódik, mint inkább a tágabb tájegységhez. Ha
például, leírom ezt a szót: tó, akkor mindig azt a Szekszárdtól 25 kilométerre,
a dombori hajóállomáshoz közel található kis, fákkal körülvett tavacskát látom, amely eredetileg kubikgödör volt. Erre utal, hogy közvetlenül a gát mellett van. Ide jártam ugyanis kerékpárral nyaranta minden héten Szekszárdról,
itt napoztam, fürödtem, olvasgattam át egész napokat kamaszkoromban, így
képi alapélményem nem Szekszárd, de nem is a nagy Duna, hanem ez a kicsi,
azóta elhínárosodott tó, meg a hozzá vezető út, kiserdőkkel, holtágakkal és a
domboknak csak egészen távoli képével.
A város maga először novellában jelenik meg nálam, mert azért Szekszárd
is alapélményem, de a várost sohasem tudtam versben megfogalmazni. Novelláim viszont mind városi környezetben játszódnak. Talán azért is kezdtem
prózát írni, hogy ezt a városélményt kiadjam magamból.
35

Szegeden — kétéves megszakítással — húszéves korom óta élek, de húszéves koromra már minden fontos élményt begyűjtöttem, így Szeged alig tudott hatni rám. De hogyan is válhattam volna igazán szegedivé? Kezdtem
volna el ózni?
— Mi számodra a modern költészet, vagy hogy egy könnyebbet
kérdezzek: mi a korszerű vers kritériuma?
— Két költői szerep ellenszenves számomra: az egyik a váteszi, mert
teljesen talajtalan, a másik magánköltői, az, amelyik teljesen elvész a partikularitásban. A költő legyen szerény, igyekezzen fontos dolgokat kimondani, de
ne higgye azt, hogy népet vezet, de azt se képzelje, hogy banális élettényei
fontosak lehetnek mások számára, különösen, ha a stílusa is merő, bár idézőjelbe tett banalitás.
Számomra minden jó költészet modern költészet, de nem a modernséget
tartom a legfontosabb minőségi kritériumnak. Ahogy nincs régibb, mint egy
tegnapi újság, a költészetben nincs régibb, mint egy tegnapi avantgarde. S
amit ma ezen a címen művelnek, annak is minden esélye megvan, hogy holnap már tegnapi legyen. A jó versek, persze, abból is megmaradnak.
Én tartom magamat ahhoz, hogy a vers közös tartalmakat fejezzen ki,
legyen szemléleti világegész (a József Attila-i meghatározásból csak a
„végső"-t hagyom el, ma már nehéz bármi végsőben hinni). Ha elfogadjuk azt,
hogy „minden egész eltörött", akkor ezekből a cserepekből építsük fel vagy
ne építsük fel világképünket, de ne úgy emeljünk föl egy-egy cserépdarabot,
mintha az az egész világ lenne.
— 1969-ben jelent meg első versed a Tiszatájban. 1976 óta nem írtál
„szép verset".
— Igen, úgy látszik, azóta nem sikerült.
— Már több alkalommal beszélgettünk költészetedről, s mindig elámultam,
hogy milyen pontosan tudod, melyik évben hány verset írtál. Tudom,
hogy
rendszeres írónapjaid vannak, következetesen
beosztod az írásra
fordítandó
időt. Azt is elmondtad jó néhány éve, hogy prózát csak harminc fölött lehet
írni, s meg is jelent a prózaköteted. Mindenben ilyen tervszerű vagy?
— Semmibben sem vagyok tervszerű, csak szeretnék az lenni: a versírásra
szánt napjaimon általában nem is írok, sőt többnyire kiderül, hogy éppen
olyankor valami más dolgom van. De legalább „ideálként" hadd éljen bennem
a versíró nap mindaddig, míg a körülményeim lehetővé nem teszik, hogy valóban legyen ilyen minden héten egy-kettő.
Nekem az átlagosnál több nyugalomra és csendre van szükségem az íráshoz. Ezért töltök évente három-négy hetet Szekszárdon, a szüleim házában,
ahol ez idő alatt valóban csak írással kell foglalkoznom.
— A Szekszárdi misét hogyan, milyen előkészülettel, milyen
körülmények
között írtad?
— A Szekszárdi miséhez fél évig csak olvastam. Lisztről minden elérhető
könyvet elolvastam, az 1896-tal kapcsolatos tanulmányokat, újságcikkeket és a
korra vonatkozó szekszárdi helytörténetet. Séner alakjára is egy olyan tanulmányban akadtam, amely Liszt szekszárdi kapcsolataival foglalkozott. Mindössze egy bekezdés szólt róla, a többit nekem kellett kitalálni. Azt is én találtam ki, hogy Schénerről Sénerre magyarosított, de ami adatot találtam, azt
mind átvettem. Igaz, hogy dalárdát alapított, hogy azt negyven évig vezette,
hogy Liszt előtt vezényelt és játszott, s hogy volt egy rekviemje. Hiába pró35

bálkoztam több adat kiderítésével, mert a korabeli újságokhoz nem jutottam
hozzá.
Séner számomra a magyar reformkor egyik tipikus alakja, jellemzi a magyarrá való asszimilálódás, a radikalizálódás és az állandó harc a körülményekkel. Annyi biztos, hogy Séner, mint a szekszárdi dalárda karnagya, a legtöbbet tette meg, amit az önkényuralom idején megtehetett. Személyében
valóban egy Magyarországon maradt Liszt Ferencet írtam meg.
• Tény még az augusztus 2-i vihar és a Ballon Capfif pusztulása is, de
ezeknek a felnagyítása már a novella alapkoncepciójából következik. A valóság igényeit addig igyekeztem növelni, amíg a művészi igénnyel egy úton
haladt, de természetesen számomra az utóbbi fontosabb volt. Szerintem a jó
próza az, ami földközelben jár, de legalább öt centivel fölötte.
— Sénernél nagyobb formátumú emberrel is foglalkoztál e század nagy
gondolkodói közül. Arra kérlek, beszélj a Széchenyi Istvánhoz vezető utódról,
a Döbling című hosszúvers — harmadik verseskönyved
címadó darabja —
születésének
körülményeiről.
— A filológiai munka azt jelenti, hogy nemcsak azért olvas a kutató, hogy
dolgokat fölhasználjon, hanem azt is tudnia keli, amit kizár. A Döbling Széchenyi döblingi éveiről szól, de általában érvényes, mert az egész életműről
írtam. Nagyon jól tudom, hogy abból a több száz oldalból, amit elolvasok, az
alapélményen kívül legföljebb néhány mondatot tudok az írásba is átmenteni.
A Döbling esetében ezt meg is jelöltem, a vers elején áll a Hitel egy részlete
és a Döblingi önvallomásokból néhány gondolat.
Amikor írtam, Széchenyinek éreztem magam, de mindig annak képzelem
magam, akiről írok. Ha a történelmi alak világába belehelyezkedem, akkor
tudom a legjobban kifejezni magam. Nem véletlen, hogy történelmi alakokról
szóló verset — csak egyes szám első személyben írok. Mert nem őt, hanem
rajta keresztül magamat próbálom megfogalmazni. Akkor vagyok a legszemélyesebb, amikor álarcot veszek föl.
Ezeket a nagy hősöket az jellemzi, hogy nagyon erős a történelmi tudatuk, együtt élik meg a saját sorsukat és a közösség sorsát. Szabadságukkal
elcipelik a legnehezebb terhet. Elismerik a predesztinációt, de azt el nem
fogadják.
VECSERNYÉS IMRE

35

TÓTH

BÉLA

Tiszajárás
68.

BOROZUNK
Lengyel, orosz szomszédaink uralkodói, ahogy az eddigiekben bizonygattuk,
kedvelték a tokajit, anyagi erőfeszítéseket tettek, hogy lehetőleg állandóan az
asztalukon, poharukban tudják, gyomrukban, fejükben érezzék. A lengyelek
vivátozás közben egyenesen Páternosternek, Tedeumnak becézték, annyira isteni eredetűnek vallották. XV. Lajos francia király, kegyencnőjének, Madame
Pompadournak így mutatta be a tokajit: „ez a borok királya és a királyok
bora!". Könnyen mondta.
II. Rákóczi Ferenc diplomáciai megfontolásból állandóan küldözgetett a
francia udvar pincéibe tokaji borokat, amelyek sokszor leszorították rangos
francia ellenfeleiket a királyi asztalokról. Az uralkodói pincék híres borainak
minden iccéjét fegyveres őrök vigyázták, a tömeg emberének kivételezettebbjei
is csak hallomásból ismerték a csodálatos italt.
Pedig a tokaji bor elhíresedése már Mátyás király korában elkezdődött. Ismert udvari krónikása, Galeottó azt írta: „a magyar helyek talajában aranyércek, homokjában aranyszemcsék találhatók, a tokaji szőlőkön aranyvesszők is
előfordulnak".
Ez a hiedelem messzi földre szétfutott, s tartotta magát hosszú évtizedekig.
Ekkor az alkimisták lázának lángja még ott lobog az örökkön háborúzó uralkodók tudatában, akik nem győztek elég aranyat szerezni.
A tokaji aranyital híre erősen fölkeltette Paracelsus bázeli orvos érdeklődését is, aki éppen európai körútját járta, hogy az emberi szervezetben működő
kémiai folyamatok zavarainak megszüntetésére orvosságot kutasson, s a betegségek gyógyszereit, módszereit megtalálja. Szenvedélyes kísérletei során sok
vereséges aranycsinálás után, az aranytermő vessző látására, megvizsgálására
indult lóvonatú födeles szekerén, amely tele volt kora modern természetvizsgáló
eszközeivel, lombikokkal, görebekkel, mérlegekkel, akkor ismert kémhatásokat
kiváltó vegyszerekkel.
Hanem a háborús és a politikai zűrzavaroktól szenvedő Magyarországon
útonállók támadták meg, kincseket remélve szekerében, meztelenre vetkőztették
s ruhája után életét is veszélyeztették, végül maguk a rablók szánták meg testi
nyomorúsága láttán, hogy nincs ennek a szerencsétlen bázeli orvosnak aranya,
se aranyat érő egészsége, s így adva vissza mindenét útjára eresztették, amely
Tokajba vezetett. Ott hamar kiheverve az út megrázkódtatásait, a szőlő talaja,
termése körülményeinek vizsgálatához kezdett. Tapasztalatait kora modern ter35

mészetvizsgálója kicsit homályosan fogalmazva írja le: „aranyat nem sikerült
előállítanom a terményből, de a hegyaljai szőlő azért a legnagyszerűbb növény,
mert ott a vegetáliák a mineráliákkal társulnak, és a napfény, mint aranyfonál,
megy át a tőkén, a gyökéren át a kőzetbe".
Paracelsus nyilatkozata nem rendítette meg I. Ferdinándot abban, hogy
1550 körül 150 szekeret küldjön 300 hordó borért Prágából, azzal a paranccsal,
hogy a város címerébe vésessék bele a tokaji borágat, szép szőlőfürtökkel, két
angyal védelmező karjai között.
A tridenti zsinaton, 1562-ben Drasvics György pécsi püspök tokaji borral
kínálta meg III. Gyula pápát, aki így vélekedett: „ez a bor való a pápai asztalra!".
A háborúban Magyarországot tapodó német zsoldosok szájukban vitték zamatát, hírét a bornak annyira, hogy az anyaországi kereskedők is megjelentek
a tények, a várható haszon fölkutatására. 1572-ben A földkerekség városai című,
Kölnben kiadott, 59 ábrát tartalmazó rézmetszetes könyv egyik lapján Tokaj
szép képe látható, s a szöveg szerint híres borok termőföldje ez.
Pedig akkor még messzi volt a tokaji bor a kiteljesedéstől. Közel kilencven
évvel később, 1650-ben készített először aszúbort Szepsi Laczkó Máté református prédikátor Lorántffy Zsuzsannának, I. Rákóczi Ferenc feleségének. Megismerve a módszerét, zamatát, ízét, tüzét, ettől az időtől nagybornak, olykor főbornak nevezik a bennfentesek a tokaji aszút.
1750-ben "Voltaire, akit fölvilágosult eszméinek hirdetése miatt száműztek
hazájából, a többi között a porosz Nagy Frigyes udvarában 3 évig vendégeskedve megismerkedett a tokaji borral.
Megénekelte:
Tokaj arany nektárja,
mely
csiklandva száll az agyba fel,
s hord tüzet magába,
melytül
az elme szikrát szóroa pezsdül,
mint sistergő bor az üveg falán.

Más fordítás szerint is szép:
Tokaj tündöklő
Megtáltosítja
az
S gyúlnak tüzében
Oly csillogók, mint
Ha sárga cseppje

borostyán-nedűje
agyrostokat,
szellemes
szavak,
habzó gyöngy
[e borbul,
a pohárba
csordul.

Mária Terézia tokaji bort küldött XIV. Benedek pápának, aki kezében a
pohárral így szólt: „áldott legyen az a föld, amely téged termett, áldott az az
asszony, aki téged küldött, és áldott legyek én, aki téged iszlak!".
Nem tudhatta azt XIV. Benedek pápa, hogy a bort Rákóczi Ferenc vezérlő
fejedelemtől Mária Terézia javára elorozolt szőlőbirtokon szűrték.
Batsányi, a francia forradalmon föllelkesült író-költő, a Martinovics-mozgalomhoz fűződő vonzalma miatt került Kufsteinbe. Szabadulása után ismeri
meg Baumberg Gabriella osztrák költőnőt. 1805-ben feleségül veszi, hazahozza,
s az asszony itthon írja versét a férje, a magyarság, a szabadság iránti rajongásában :

35

S a nektárfürt
zamatja
Ád éltető erőt,
Hevíted testünk
dermedt
vérét, agyát, szívét
Felfrissülnek a lomhák
S víg lesz a szenvedő;
Köszöntsön
kis dalom hát,
Te
bánatkergető!
Kit nyomnak búk,
keservek
Te-fajta bort ígyék,
Királyi bor, mit
termett
A szép
Tokajvidék!

Két német költőt is idézünk, akik egymással versenyezve magasztalták a
tokajit. Gottfried Benjámin Hancke sorra véve a világhírű nemes borokat, valamennyi közül a tokajiért tud a legjobban lelkesedni.
Erő sarjad ki az aranyból: régi dal,
magyar föld ontja az arany
[legremekebb jét;
a hegy tele arannyal, hát a nemes
[ital
ily erőssé, mint itt, másutt hol
[nevekednék?
En azt hiszem: Kánában a
mennyegzői
[bor,
az is magyar földben
termett
[valamikor...

Eberhard szép versében a magyar bor képe összeforr a szabadság gondolatával, nála tehát a tokaji dicsérete a szabadság himnuszává érlelődik.
Emlékezünk olyan félhalottra,
Kit pusztulásból visszavitt,
S romlatlanul felmutatja
Igaz szabadságüdveit...

Nézd! Omlik már a csarnok
A nép már diadalt
arat!
Vivát! A népjog
győzelmére
Ürítsük ezt a poharat!

vére,

Ünnepre zendül most az ének,
Szűrik a legszebb hegy levét,
Tokaj aranyló
nedűjének
Zamatára nincs szó elég.

A bortól tüzelt lelkesedés idilli állapotról szól, mintha a tokaji szőlő a kapa
mögött álló robotos jobbágy nélkül teremné a bort.
Keményen beszélő cáfolat a tévhitre 1790-ből a Parasztok
dekrétuma.
„Eleitől fogva sok kínt látott szegény parasztság, halljátok meg mit mondok! Szörnyű kín magunkon, midőn látjuk, hogy az urák igavonó barmokká
akarnak tenni. Akarják azt is, hogy a kutya- s disznóvérrel a mi vérünk egy
becsbe légyen, csak jó kedvükből is kínozhassanak, verhessenek, megölhessenek
bennünket, mert azt mondják, hogy csak úgy kezekben vagyunk nekik, mint a
disznó és úgy bánhatnak velünk, mint a disznókkal, ha akarják, eladhatják, ha
akarják megölhetnek, mint a disznót.
Akarják a királyt is úgy tenni, hogy nékik rajtunk ezt a hatalmat megengedje, és a király erre megesküdjön, hogy őket ebben meg nem háborítja.
Hát felvegyük-é magunkra a baromi igát? Hát disznóknak teremtett-é az
Isten minket, hogy úgy bánjanak velünk, mint a disznókkal? Hát nem ember35

vérünk vagyon-é nékünk, hogy azt csak maga mulatságába is valaki kiontsa,
mint a kutyáét? Hát nem a mi fiainkból áll-é a vitéz sereg, kik a királynak híven szolgálnak? Nem mi tartjuk-é a királyt és az ő katonáit? És ezért nem érdemelj ük-é meg, hogy az országban legyen egy telkecskéje kinek, kinek közülünk?
Í g y i g a z á n szamár és disznó anyáktul születtünk volna, és m é g a k u t y a i s
ú g y u g a t n a : bolond a paraszt e m b e r és a béka n e m e s e b b r e teremtett állat v o l n a
nálunknál, h a az urak igáját t ö b b é v o n n á n k é s a telkecskénkért a királyon k í v ü l
az uraknak is adóznánk s szolgálnánk? N i n c s földesúr többé, a király földesúr,
a k i r á l y u t á n k i - k i m a g a t e l k é n e k ura, m i n t m á s országokban.
Rajta azért egész parasztság, könyörülj magadon, e m e l d f e l botodat, v a s villádat, baltádat a kegyetlen, ingyenélő, húzó, vonó, országpusztító, királyt
szopó urak ellen, e g y e z ő szívvel, szájjal kiálts bízván m i n t a jó szót ezt:

1-ször. II. József császárunk és királyunk minden rendelése mellett megállunk, abbul csak egy hajszálnyit is eltörleni nem engedünk, mert mind szentek, igazságosak és hasznosak valának, mintha az Isten mondotta volna nékie
azokat, és midőn ezt kiáltod, ha valaki csak legkisebbet szól is egyszerre megöld, és amely paraszt ezt hallván nem érti, azt is öld meg, mert az a paraszt is
megérdemli a halált.
2-szor. Az udvarokbul minden paraszt cseléd, szakács, inas, kocsis, béres,
drabant, stb. kitakarodjon, az ura is ne csábítsa, hanem maga kiküldje, különben, ha nem fogadják, abba helységbe lakó parasztok a földesurat egész házával koncolják fel.
3-szor. Főispánok, viceispánok, szolgabírák stb. nem, hogy tisztségeket folytassák, de tisztségeknek a nevét se viseljék, különben magok lesznek a maguk
veszedelmének okai. Ördög anyátul született hajdúk is haza menjetek, parasztok vagytok ti, a parasztokkal tartsatok, mert ha nem, lábbal akasztunk fel benneteket, és harapófogóval fogják leszedni a húst rólatok.
Kitül félünk? a katonaságtul semmit se, mert az a mi fiainkbul áll, kik még
majd segítségül lesznek, Péter Leopold se bánt, mert mi királyunk, nem az
uraké, hogy bántana hát az urak miatt minket? Hát az uraktul ugyan félnénk-é? Azt még mondani is rút dolog.
1. A jobbágy és a szabad paraszt ember, ha a nyomorgatást nézzük, semmit
sem különböznek, talán a szabad még nyomorultabb, mert azt a jobbágy is nyomorgatja.
2. Diéta pedig hogy légyen, nem szükség, mert már tettünk, van királyunk.
Különben, ha fog lenni, hírünkkel légyen, máskint itthon oly diétát fogunk
tenni, hogy sohase volt különb. [...] Dátum Magyarország Ano 1790.
Ezt a Currenst minden felé vigyétek, s küldjétek akiknek kezekben akad,
hogy a szegény, sok kínt látott, maga nyomorúságán kesergő parasztság tudván
magát mihez tartani egy szívvel légyen az egész országban, mert meggondolni
sem lehet amicsoda nagy veszedelmet akarnak az urak ránk hozni.
Ezt többen írtuk, mint nyolcvan parasztok.
Cooperta
Vidd haza, add a paraszt Bírónak, olvassa el a parasztok előtt, és küldje
falurul falura Bétsig.
15-ször"

Az észak-magyarországi parasztfelkelésekről készült dekrétum a Felső-Tisza
vidékén született, az eredeti kézirat egy rátkai magángyűjteményben ma is
megtalálható. A körlevélféle írásműben a parasztok elítélik az urakat, s dicsérik
35

II. Józsefet, abban is reménykedve, hogy Leopold, azaz Lipót császár is jó királya lesz a népnek.
A magyar anyától született híres osztrák költő, Nikolaus Lenau, kamasz
korában élt egy évig Tokajban. Élményei levélben és versben tükröződnek:
1931. július 44-én
Lenau Schurcznak
Látod, megint a magyar beszél belőlem. Van valami megragadó abban a könynyed gondtalanságban, ahogy a magyar paraszt bedobja a magot a nedves barázdába, ahogy a tőkét megmetszi s aztán pipázva hazamegy. A szép tokaji boros hegyek — látom, most mosolyogsz — fesztelenségükkel ahogyan a gyümölcsfák elszórtan állanak a tőkék közt, mennyivel szebbek, mint Baden-Baden
teraszlépcsőivel és szorosan összezsúfolt szőlőivel. Magyarországon az egész
földmívelés szerény kérelem a természethez, erőszakolatlan meghívás, hogy jöhet gazdag ajándékaival.
MISKA A TISZÁNÁL (Részletek)
Magyar földön, hol világos
habjaival a Bodrognak
a tiszai zöld
hullámok
víg-susogva
egybe
folynak;
hol napszórta, lágy
lankákon
Tokaj fürtje
mosolyog;
dalolva az
éjtszakában
három víg huszár kocog ...
[...]
Tokaj táján...
Mind a hármat
lassú némaság lepé el;
olykor egyet sóhajt
olyik,
de már egyik se bajlódik,
csak szívében, énekével.
I...J
„Hegedűszó,
cimbalomhang?
Miska ez, az ő
bandája!..."
— kiált egyik s
befordulnak
a Tisza menti
csárdába.
Lovaikról ők
leszállnak
s fegyverestül
lépve be,
így kezdik az ifjú
hármak:
„Miska, húzd rá!...
Bort ide!"
Sok hegedű-rívást
hall a
szép magyar táj, a nagy puszta,

de úgy senki
húrjait, mint

nem
ríkatja
cigány
Miska.

„Éljenek a hős huszárok!"
„Igen, de csak a hazának!" —
kiáltják, s vele,
rohanvást,
koccint is a három
bajtárs.
„Voltam én is harcfi, míg a
derekam nem tört bele,
huszárkardot
villogtatva,
—
de ennek jó ideje.
[...]
Tokaji bor édes lángja
fröccsen torkuk öblén
által,
áramlik, együtt a tánccal,
mint szívükben a dal árja.
[...]
Megremeg a táj
alattok:
jó fegyverük
összecsattog,
vért esküsznek a törökre ...
Egyre vadabb a zene
— megbomolt
a
cigány-népség?
szinte őrjöngnek
bele,
húrjaikat mintha
tépnék.
[...]

A korban következő magyarok sem adják alább. 1823-ban Kölcsey a Himnusz harmadik strófáját így zengi:
Ertünk Kúnság
mezein
Ert kalászt
lengettél,
Tokaj
szőlővesszein
Nektárt
csepegtettél.

Vörösmarty Jó bor című verse így dicséri Hegyalját 1844-ben:
Vagy tán arany jövendőt vár hazánk?
Azért mosolyog Tokajnak
nedve
ránk?
De mit beszélek?
35

itt a bor,

Benn a világok kincse forr;
Nap a jövő, a múlt csak hold:
Több jó napot, mint mennyi
volt!

Petőfi 1847-es prózája így kóstolja a tájat:
„A Tokaji-hegy magában áll, mint hadsereg előtt a vezér — írja 1847-ben
keltezett útilevelében Petőfi Sándor. — Ott áll magas fejével, kék köpenyegben,
komoly méltósággal. Északra tőle a többi hegyaljai hegyek hosszú sorban. E hegyekben laknak az öröm istenei, innen küldik szét a világba apostolaikat, a palackba zárt aranyszínű lángokat, hogy prédikálják a népeknek, miszerint e föld
nem a siralom völgye."
Az aranyszínű lángok: az aszú és a szomorodni, e két híres hegyaljai borkülönlegesség.
A nagy francia író, Anatole Francé, elismeréssel emlékezett meg a tokaji
borról: „Felhajtottam egy pohárral ivás közben, és egyszerre az édes nyugalom
tündére kezdett velem játszadozni. A tokaji bor a feledés itala. Mily boldog lehet az a vidék, ahol ilyen mézédes források törnek fel a porhanyós anyaföldből!
Milyen jókedvű, kiegyensúlyozott, egészséges nép lakhatik a magyar Tokajban!
Mily derűs harmónia lakozhatik ott! Mily forró szerelem, mennyi kultúra, hűség, barátság, értelem! Ülnek az aranyfolyó partján, és kedvükre meríthetnek
belőle..."
A meghíresedés évszázadai alatt számtalan háború, rablás, filoxéra, vámok,
révek, adók korlátozták Tokaj kikorosodását, neve mégis bejutott a világnagyságok műveibe. Schubert a Tokaji dicsérete című dalában arról nyilatkozik, milyen hevítő tűz árad e borból. Rossini komponálás közben sem nélkülözhette a
tokajit. Burns a világ minden borát ódájába sűrítette, s kitűnő sorokat szentelt
benne a tokajinak is. Nem feledkezett meg költeményeiben a tokaji borról Herder, Korner, Klopstock, sem Ibsen. A Vadkacsa című drámájában itatja a tokajit. Goethe az Eckermannal folytatott beszélgetésben külön fölemlegeti a tokaji
szellemet fölvillanyozó tulajdonságát. A Faustban, amikor a bor csodatévő erejének példázatát ábrázolja, Mefistóval tokajit öntet a pohárba, miközben ezt
mondja Faustnak:
... Neked hát Tokajit eresztek
Nézz a természet
mélyibe,
higgy, s a csoda eljő ide!
Dugót kiránts, aztán ivás!

...

35

SÁNDOR IVÁN

A remény: a reménytelenség felismerése
GONDOLATOK NÉMETH LÁSZLÖ KULTŰRAMODELLJE K A P C S Á N
Az irodalmat, tágabban a társadalmat, a nemzetet érintő kérdések, amelyek a nyolcvanas években elénk tárulnak, kapcsolatban vannak a kultúrafogalom változásaival. Mindjobban látjuk, hogy a civilizációs fejlődés határozottan kijelölhető újabb szakaszába lépünk. Felismerhető a kultúra és élet elszakadása, pontosabban egy olyan kvázikultúra létrejötte, amely pótszerként
jelentkezik. És miközben „művészetként", „művelődési termékként", iskolai
„tananyagként" minden megelőző kulturális hatásnál szélesebb körben
terjed az egész világon, éppen az halványul el benne, ami a kultúra fényétlelkét-szerepét jelenti: az emberiség önfelismerési törekvése, mellyel sorsvitorlájának jótékony szeleként múltjának civilizációs értékeit továbbviheti, ás
az újakat megalkothatja.
Minden bizonnyal újabb szakaszában járunk hát a kultúra évezredes útjának, de ezt ma még érezzük inkább, mint összegezzük. Ebben az alkonyban
azonban ott lehetnek valami újnak a csírái is. Miképpen? Németh László már
a harmincas évek elején felismerte a problémát. A kérdéskörben való meditációi hálószerűen átfogták életművét. Mivel ő a kultúrát természetesen az élet
részének tekintette, ezért az élet válságát a kultúra válságának is látta. „Az
emberek a kultúra emberéből »kultúremberré« fajultak — előbb egyéniségek
lettek, azután csavarok. S a csavarok sorsa, hogy megrozsdásodjanak és kiessenek" — írta hajdan. És feltette a kérdést: mit jelent ez a válságban álló
Európa számára? „Sokat emlegetik az «európai egyensúlyt«. De ez az »egyensúly«: több, mint diplomaták szívós remi játéka, ahol nem a játék, hanem a
remi a cél. Az európai egyensúly Európa szerkezeti szívóssága... Európa halálra futotta magát a gazdasági terjeszkedésben, de
ha kilihegte magát,
valami új kezdődhetik... Európa története az utóbbi harminc-negyven évben
csak negatív vonásaival: a válság története."
A húszas évek második felétől állandó küzdelmet folytatott önmagával is
azért, hogy abból, amit érzékelt, benyomásai, ötletcsírái rengetegéből valamilyen összefüggő kultúraképet próbáljon kialakítani. Sokféle irányba indult el,
egyike volt ez a kérdés azoknak, amelyek egész pályáján mindvégig igézetben
tartották. Miképpen a XIX. századról kialakult nézetei többször is ú j megvilágítást kaptak, néhány ponton ellentétezték is önmagukat, úgy gondolkozásában a század viszonya is változott a természettudományokhoz, a szellem
különböző hatásaihoz, felfogásaihoz. A hegymászó előtt útja különböző állomásairól nézve más és más metszetben tárultak fel a t á j látványának összefüggései. Ami nem változik: a magyar jelleg kutatása, védelme, erősítése. Ehhez kereste Németh László a kapcsolódási pontokat, a megújító áramlatokat,
a hagyomány, a kortárs európai kultúra és az antik források nyomvonalán.
35

A húszas években kultúrateremtő-kereső igénye inkább esztétikai, irodalmi. Még nincs benne szintézistörekvés, tájolópontjai sem igazán önállóak.
A fiatal Németh László lelkesen, bár nem életre szóló elkötelezettséggel próbálgatja esztétikája alapkérdéseit, az „ihletintenzitás"-ban, a „nemzeti eredetiségében a „közös sors" erejében megtalálni. Ebben az érzelemhullámzásokkal teli kibontakozáskeresésben az első határozottabb támpont az „Európai
utazás" során a húszas évek végén, majd a Tanúban betakarított kultúrkincs
orientáló szerepe. Németh az elsők között van, aki megérti, hogy az európai
kultúra különböző körei és a közismert okból elmaradottabb kelet-európai
társadalmak kultúrái között hidat kell teremteni. Láttuk, ezt az élesztő hatást frissíti tovább a görögség eszmével. A Tanú-esszék adják meg a kibontakozás egymással összefonódó kettős irányát: a magyar szellem, a nemzeti
kérdések érvényesítését, és a természettudománytól a lélektanig terjedő öszszefüggések integrálását. Németh meggyőződése az, hogy a kultúra nem ismerethalmaz, hanem szellemi-erkölcsi szokásjog, gondolkozásmód, ízlés. Amíg
„a görögök, latinok, a Nyugat népei magukra szabott kultúrában éltek; Keleten kétféle művelődés van; fenn az idegen iskolát járt keveseké, s lenn a magárahagyott néptesté." Látja ezt az ellentétet a magyar irodalomban is, mert
az európai és a magyar mindig is felvonult egymás mellett, de „Balassa, Zrínyi, Csokonai, Berzsenyi, Petőfi a bizonyság arra, hogy a magyarság legnagyobb alakjaiban ez az ellentét mindig fel tudott oldódni, s az európai látókörű magyar volt az, akiben hazai sors és hazai jelleg a legnagyobb lélegzetvételhez jutott." 1937-ben A Berzsenyi-könyv elmaradt befejezésében fogalmazza meg leghatározottabban lelkesedését az európai kultúra iránt. „Egyike
a legcsodálatosabb európai tüneményeknek: a nemzetköziség és nemzetiség
egymásra hatása. A nemzetközi nem nyomja el a nemzetit, s a nemzeti fellendülés mindig nemzetközi áramlatot indít el."
Németh úgy látja, a magyar kultúra megteremtésének alapproblémája az,
hogy az 1770 és 1820 közé eső ötven esztendőben, amikor a megújhodás kultúraválasztás is volt, amikor eldőlhetett, hogy milyen lesz a művelődés,
amelyben a nemzet élni fog, amikor sok csíra indul növekedésnek, e sokféle
kérdés között azonban „szerencsétlen az összefüggés... emberek buknak fel
és merülnek alá s a nemzet nem tudja kihasználni, amit nyújtanak." Berzsenyi, a testőr írók, Csokonai nem lettek kultúraalapozók, Kazinczy másfelé vitte a művelődést, semmint hogy forrás lehetett volna, mondja; Berzsenyi kudarca azért a legnagyobb, mert leginkább benne egyesült mindaz,
beleértve a görögös hatást is, ami súlyt-irányt adhatott volna. Azzal a metamorfózissal, amit A magyar építészet című írásában végez el, nemcsak kultúrafelfogásának útjaira, dilemmáira vet fényt. Ez a meditáció rávilágít egy
általánosabb kérdésre is, amelyet, miközben megpróbálunk felfejteni, igyekszünk egy, a mai századvég nemzedékeit közelről érintő kérdéscsoportra is feleletet keresni. Ez a kérdés: Bartók kultúra modellje. Nem zenéje, hiszen, mint
Németh 1943 -as tanulmányát indítja, „Bartók zenéjét kevesen illetékesek méltatni. Művelődésünknek azt a modelljét azonban, amely Bartók műveiben felépült, jól, rosszul mindenki érti s hivatkozik rá. Tudják, hogy Bartók nagy
gyűjtő volt. Nemcsak a magyar népzenének tárta fel ősibb rétegét; egész Kelet-Közép-Európa zenei örökségéből táplálkozott. Ugyanakkor nagy alkotó: a
lelke ősrétegébe kapcsolt zenei prehisztorikumnak a zene kitágított algebrájával szerzett általános érvényességet. Művészete így lett magyar kútforrás s
Európa számára is forrás. Már-már geológiaian magyar s egyetemesen emberi." Miután ezt rögzíti, így folytatja: „Ujabban el-elgondolkozom munkás35

ságom egyik feltűnő paradoxonén. A Bartók módjára készült írói alkotásoknak nem volt nálam nagyobb méltatójuk. Az Erdélyi és Tamási első köteteiről írt tanulmányoktól Kodolányi Isteneiig mindent védtem, mindenért lelkesedtem. S én magam meg sem próbáltam olyasformán írni, mint ő k . . . Amit
másokban dicsértem, abból magamnak nem kértem. Nem akartam a Bartók
modellje szerint nagy író lenni."
Mert az író legyen hűséges a maga múzsájához, mondja, vállalja a maga
hangját. Ez a magyarázat igaz és méltó önanalízis. Nem keveri egybe az alkattörekvés és az általános, más alkatokat, „lelki hangszeresládákat" híven
megszólaltató példamodell különbségeit. De Németh ennyi felismeréssel nem
elégszik meg. Tovább lép. A különbség tipológiai és társadalmi jelentéstani
okait is keresi. Milyennek látja a Bartók-mintát? Abban, mondja, a magyarság ószövetségi modellje érett. Ami azt jelenti, hogy a hagyomány, bukott föl
benne. Századok leláncolt lelke járt ott vissza: az alap a parasztság; Bartók
óriási történelmi bazaltoszlopra épít, amely azonban a korszak szeme előtt
olvad a parasztkultúra felbomlásával semmivé. Ezzel szemben, folytatja, az
én modellemben az újszövetségi minta érik. Ha ott „a hagyomány bukott föl
megforrósodva, bennünk az u t ó p i a . . . A múlt, Európáé és a magyarságé, csak
emiatt a kivonulás miatt érdekelt.. . Bennük századok leláncolt lelke járt
vissza. Bennünk ú j századok csőre törte a tojást."
Mit lát a különbség társadalom-jelentéstani okának? Mielőtt erre válaszolnánk, hiszen amit a Bartók-modellről kidolgoz, kevesebb annál, mint
amennyit a modell valójában jelent, válaszolni kell a kérdésre: lehetett-e többet látni belőle 1943-ban?
Mindaz, amit a bartóki mintáról elmond, egy lényeges kérdésben azonosságot mutat Németh kultúramodelljével. Abban, hogy alkotóközpontú. De
mint látjuk, aránypárjait már különbözőnek tekinti. Egyfelől a jövő, mint cél,
másfelől a múlt, mint hagyomány: az egyik az újat kereső, a másik, a bartóki, a felelevenítés aktusában értékőrző. Pedig Bartók már az 1905 körüli pályafordulatától kezdve ú j kiindulópontokat keresett. Számára minden visszanyúlás és merítés utak keresését szolgálta. Szembefordult valamivel, mert úgy
látta, hogy torlaszok emelkednek a jövő elé, és keresett a maga számára valamit, amivel egész művészi továbbhaladását alapozhatja meg. 1931-ben erről ezt írta: ,,A XX. század eleje fordulópont az újabb zene történetében. Az
utóromantika túlzásai kezdenek tűrhetetlenné válni; egyes zeneszerzők kezdik érezni: ezen az úton nem lehet továbbmenni; itt nincs más megoldás,
mint a teljes szembefordulás a XIX. századdal. Megbecsülhetetlen ösztökélő
erőt és segítséget nyújtott ehhez a szembeforduláshoz — vagy mondjuk úgy:
»megújhodáshoz« — az eddig szinte teljesen ismeretlen parasztzene, illetve
annak az a bizonyos része, amit szűkebb értelemben parasztzenének nevezünk.
Ez a parasztzene formailag a lehető legtökéletesebb és legváltozatosabb. Kifejező ereje bámulatosan nagy, emellett teljesen mentes mindenféle érzelgősségtől, minden fölösleges cikornyától... El sem képzelhetünk alkalmasabb
kiindulópontot egy zenei reneszánszhoz..."
A megújításhoz való kincs felfedezése volt a fontos Bartók számára, nem
önmagában a visszanyúlás, nem a „hagyományos" keresése, mint Németh
1943-ban látja. Fontos kiemelni, hogy magára a visszanyúlásra is a szembefordulás érdekében volt szüksége. A szembefordulás mögött pedig nem valami ősihez, „ószövetségihez" való visszalépés áll, ellenkezőleg: elrugaszkodás,
az utóromantika túlzásaitól, az érzelgősségtől, a cikornyáktól. Fontos itt az is,
hogy a hatalmas váltás, amit Bartók végigvitt először, és elsősorban meg35

formálási problémaként, primer alkotói útkeresésként jelentkezett, és csak
később, de azért már a harmincas években növekedett kultúramintává. Ez
sokkal jelentékenyebb kérdés, mint amilyennek első pillanatra látszik; meszszire utaló következményei vannak (1. Németh tíz évvel későbbi megváltozott látásmódjában, amellyel a Bartók-modellhez akkor közeledik; 2. a századvég általános kultraképének keresésében, tehát a magunk létküzdelmeiben is); szükséges tehát részletesebben foglalkozni vele.
Már 1921-ben ezt írja Bartók: „Mind e parasztzenének tanulmányozása
azért volt számomra döntő jelentőségű, mert rávezetett arra, hogyan függetleníthetem magam teljesen az eddigi dúr-moll rendszer egyeduralma alól.
Mert a gyűjtés útján nyert dallamkincs túlnyomó és éppen legértékesebb része a régi egyházi hangnemekben, vagyis a görög és bizonyos még primitívebb (pentatonikus) hangnemekben mozog, azonkívül a legváltozatosabb és
legszabadabb ritmikus alakulatot és ütemváltozást mutatja úgy a rubato —
mint a tempó giustó előadásban. Kiderült, hogy a régi, a mi műzenéinkben többé nem használatos hangszerek egyáltalában nem vesztették el életképességüket. Alkalmazásuk újszerű harmonikus kombinációkat is lehetővé
tett. A diatonikus hangsor kezelése merev dúr-moll skálától való megszabaduláshoz vezetett, és végső következményében ahhoz, hogy teljesen szabadon
rendelkezhetünk kromatikus tizenkéthang-rendszerünk minden egyes hangja
fölött."
Hosszabban kellett idézni ezeket a felismeréseket. Memcsak jövőorientáltságuk miatt, nem is csak azért, mert bizonyságát mutatják annak, hogy Bartók korántsem arra épít a parasztzenében, ami „óriási történelmi bazaltoszlop", mely „a szemünk előtt olvad semmivé". Az új útra lépéshez szükséges
formaképző jelentőségű, vagyis alkotáscentrikus elem lökőhatása van itt a
középpontban. Tehát nem olyan elem, amire a mű egyszerűen ráépül, hanem
az elmerevítőtől való megszabadítás, az a felszabadító funkció, amit az új
kombinációk megteremtésében jelent.
Bartók dokumentálta azt is: nincs szó arról, hogy a parasztzene hatása
önmagában elégséges lenne bizonyos korszerű zenei formaszervező elemek,
az európai modern zenében megvalósított megoldások alkalmazása nélkül.
„.. . a megformálás
az igazi
kor van művészi jelentősége,

tehetség
ha nagy

erőpróbája...
a népi zenének
formáló tehetség
kezén tud a

csak akmagasabb

műzenébe áthatolni és arra hatni" (1931). Azt pedig, hogy miféle zenei hatások segítették ennek felismerésében még 1921-ben, így fejti ki: Mikor „megismerkedtem Debussy műveivel, és tanulmányozni kezdtem azokat, csodálkozva vettem észre, hogy Debussy melodikájában is nagy szerepet játszanak
bizonyos, a mi népzenénkével azonos pentatonikus fordulatok.. . Hasonló
törekvések észlelhetők Stravinszkij Igor műveiben is. A mi korunkban tehát az
egymástól távolabb fekvő földrajzi területeken ugyanazok az áramlatok jelentkeznek." A parasztzene és az európai hatás egyfelé ösztönző inspirációja.
Erről mondta később Kodály: ,,Űj stílusa kibontakoztatásához hozzájárult aztán a francia zene. Ez a kettős hatás: a régi magyar népzene, és a latin szellem szabadította f e l . . . "
Mindennek végiggondolása után másképpen kell látnunk azokat az érveket, amelyeket Németh felsorakoztat, arról, hogy a bartóki mintából a múlt,
a magáéból viszont a jövő hangjait vélje kihallani. Most már ezt figyelembe
véve kell értékelnünk azt a magyarázatot is, amit a különbség társadalmi jelentésének okaként lát: „A Bartók módján teremtő művészek számára a nem35

zet elsősorban a parasztság. .. Az én számomra a nemzet az értelmiség volt.
Nem a valóságos... a kivonuló, a kasztjellegét ledörgölő... az u t ó p i a b e l i . . . "
Mindez mutatja, milyen mély és őszinte meditációkban tört a megfogalmazható, helytálló kultúramodellre. Hiszen később, A népi író című tanulmányában (elsősorban Illyésről szólva), maga is nagy szerepet tulajdonít m á r
ama Bartók által megtalált tiszta forrás és az európai (Illyésnél elsősorban
francia), hatás egységének. Valóban, mint maga is mondta: munkásságának
egyik feltűnő paradoxonéról van itt szó. Amit majd az évek múlásával old
fel. Ebben a feloldásban nagy szerepe van annak, hogy újra végiggondolja,
tovább gazdagítja, Vásárhelyem pedagógiává érleli kultúramodelljének enciklopédikus, a természettudományokat, filozófiát is integráló vonásait.
Az újkor, a XIX. század, a kultúra, benne a természettudományos hatás szerepével újra és újra szembetalálja magát. Ha valaki jó szemmel helyezné egymás mellé a különböző életszakaszokban, elsősorban az 1948-at
követő évtizedben ezekből az örökös szembetalálkozásokból születő tanulmányait, vaskos kötetet állíthatna össze. Aki olvasná ezt a kötetet, első nekifutásra „kásaheggyel" találná magát szembe, és ezt kérdezné: de hát miért
ismétli magát annyiszor?; miért indul neki ugyanannak az útnak majd minden írásában annyi felől? Ám aki mélyebben figyeli meg ezeket az esszéket,
meditációkat, gondolati levezetéseket, láthatja, hogy Németh táguló körökben
haladva tár fel egy problémát, és végetelen körözésének oka most m á r nem
elsősorban a belső küzdelem.
Hanem a külső t á j színeváltozásai. Az alkony terjedése. A jelenség: a
kultúra kohéziójának kifáradása. Ami nem mond ellent egyes pontokon (főképpen a tudományokban) az előrerohanásnak, jellegében mégis válságkultúra ez. Van-e (s tegyük hozzá, a mából visszanézve: volt-e az ötvenes-hatvanas években akárki), aki tartós-hatásos ajánlatokat tudott volna szembehelyezni ezzel a színeváltozással. Aki Németh kísérleteiben csak a szövegeiben különben csakugyan megfigyelhető ismétlődéseket, kizárólag ugyanazoknak a gondolatsoroknak, hol lazábbra engedett, hol feszesebbre húzott variációit látná, éppen a lényeget nem értené, az ütközés jellegét, a lebontó kor és
a szintézist kereső ajánlattevő között; amit egy-egy ú j gondolati árnyalat, néhol fordulat megjelenése emel ki az ismétlődés monotóniájából.
Nem tudománytörténet ez (bár elemei annak is megjelennek), kultúrakép, s mint ilyen, életjavaslat. Természeténél fogva alkotó, de esélyeit már
nem értékeli túl. Lehetőségei elég sokszor mutatkoztak már délibábosnak
ahhoz, hogy mértékét a reálisban keresse. Látja, hogy a tudományos felfutás,
ami a kultúra szerves része lett, két végpont felé irányul, és így „állhat elő
a tudománytörténet nagy paradoxona, hogy a természettudomány, mely önmagában oly szép, mint egy hatalmas imádság, az emberiség leigázásának
válhat eszközévé." Vagyis a tét, Németh egy korábbi éles, a magyarságra vonatkozó meglátásának parafrázisával az: elvész-e az emberiség az emberiségben? Abban, hogy a természettudomány milyen hatalmas vállalkozás,
nincs kétsége. De úgy látja, hogy a válság is összekapcsolódik vele. Menynyiben?
Németh az újkori fejlődés egyik legnagyobb vívmányának t a r t j a azt,
hogy a természettudomány elvitte az élet minden területére az analízist, mint
módszert. Kultúrafelfogásának egyik sarkpontja az, hogy az elemzés milyen
sokfelé mutató termékenyítő hatással járta át az emberiséget. De van egy
pont, ahol a módszer megtorpan, mert ott „valami" már nem bontható tovább. Hol? A válasszal egyúttal a sajátos nemzeti helyzetet és feladatot, tá35

gabban a kultúrateremtés közép-kelet-európai esélyeit próbálja megvilágítani. A történelmi fejlődés különbségeinek, az általános kelet-európai megkésettségének egyik következménye, hogy errefelé még dermedt eredetiségében fellelhető valami a múlt lelki kövületeiből, a felszín mögé szorult népi
mentalitás prehisztorikus rétegeiből. Ennek a felismerésnek a kiérlelésében is
minden bizonnyal jelen van a Bartók-hatás, a végső következtetés pedig már
mélyen bartóki: „módszer" és „lélek" szintézise. Kétségtelen, hogy Bartóknál még a formaképzés funkciójával került be a felismerés az életműbe, Némethnél viszont gondolati elemként. Bartóknál termékenyítő, Némethnél
apercipiáló. Az egyiknél az „új esztétika" szárnyra vesz, a másik elemzi a
szárnycsapást. De kétségtelen az is, hogy a felismerés Némethet pályájának
olyan szakaszában érte, az ötvenes években, amikor kialakult és naggyá lett
életművében, regényeiben, drámáiban a formaképző váltóállítások már számára végigvihetetlenek lettek volna. Viszont gondolatmenetének gazdagodását új nagy tanulmányai, a felismerések általános letisztító hatását pedig a
műveknek a Galileivel kezdődő sorozata azért igazolja. Minderre más helyen
kitérünk még, itt az a változás a legfontosabb, amellyel kultúraképét árnyalja. Amire a vásárhelyi korszak nevelő-teremtő-cselekvő ideái is oly nagy
mértékben serkentették.
Ez az a pont, amikor az elejtett, (?) láttuk korábban, igazán még meg
nem ragadott fonálhoz nyúl. „ . . . Bartók olyan alakja a magyar művelődésnek, akihez a magyar gondolkozónak, mielőtt meghalna, akkor is el kell zarándokolnia, ha e zarándokúira nem készülhetett fel kellőképpen... Bartók
az én számomra inkább jelkép." Ez a zarándoklás romolhatatlan értékű felismerésekkel jár. Nemcsak a módszer és lélek találkoztatásáról beszél itt már
Németh pontos elemzéssel, nemcsak az esztétika egyszerre műveket inspiráló és világképteremtő teljességéről. A kihívást is pontosan látja. Azt is, amit
tíz évvel korábban még múlt és jövő, „hagyomány" és „délibábkergetés" téves ellentétpárjának tekintett. „Az a három összetevő, amelyre a bartóki zenét, mint eredőt szétbontottuk, nemcsak őreá jellemző, hanem századunk
egész első felére, s klasszikus élességgel mutatja azt a három irányt, amelybe
az újkorvégi művész korából és annak hanyatló művészetéből menekülni próbált. A romantika bírálata, a régi rongyok letépése, a szándékos disszonancia, a meghasonlás vállalása: a jövőnek, mint egy üres kategóriának a fölvetítése. A népiség: az Európa alatti geológia, az emberi lélek elfeledett, civilizációnkból kihagyott mélységeinek a felkutatása, bevonása. A kontrapunkt:.a
helyreállítani próbált nedvkeringés az európai fejlődés törzse, s azon át a
távoli gyökerek felé." Hogy ezek a felismerések milyen pontok távolságát
fogják össze, azt is megfogalmazza egy újabb évtizeddel később, 1964-ben:
„Ha ma írnék róla, tán nem is a kompozícióról beszélnék, azt annyi kiváló
munka teszi fölöslegessé azóta, hanem Bartókról, az értelmiségi e m b e r r ő l . . .
mi volt ebben a tiszta, munkás, fegyelmezetten szenvedélyes emberben, ami,
ha tehetségben nem is érünk föl hozzá, mindnyájunk előtt mintává teheti.
Bár húszéves koromban láthattam volna őt olyasformán, mint most!"
Németh kultúraképe feletti saját töprengéseinek középpontjában a magyarság sorsa állott. Életének utolsó esztendőiben többnyire kudarcérzésének
adott hangot. Érezte, hogy nem sikerült sem neki, sem másnak olyan kultúramodellt felvázolnia, amely szembehelyezhető az élet folyamatainak a kiüresedéshez vezető irányaival. Megegyezik ez a tanulság azzal a képpel, amely a
bartóki mintában a jövőt mint üres kategóriát mutatja.
És itt a visszafelé utaló elemzések veszítenek jelentőségükből, jövő idejű
35

megfogalmazásokba váltanak át. Nemzedékeinknek kell kísérletet tenni a századvég, talán a jövő századot indító évtizedek kultúramodelljének felmérésére. A XX. század elején, amikor Adyval az élen az ú j kultúra tetőzött,
olyan mozgásban alakult ki Bartók modellje, amelyik még élő, tiszta forrásokhoz tudott visszanyúlni, mert lendítette a század első évtizedének szellemi
frissesége. Azóta ezek a kategóriák kiürültek, és a fennmaradt kereteket nem
sikerült új erőket_biztosító értékkel megtölteni. A prehisztorikus rétegek
alatt működő „léíek" forróságára, amelyről még Németh is beszél, rákövesedtek a század eseményrétegei. Számot kell vetnünk azzal is, hogy az európai kultúrát, amely a természettudományokkal az analízist adta, egyre jobban az „önjáró technika" működteti, amelyben az emberi motívumesélyek
visszaszorulóban vannak. A szocializmus újabb életformákat, teremtő korábbi
igyekezete nem bizonyult olyan megalapozottnak és tartósnak, hogy a kiüresedő létformák terjedését megállíthassa, ellen javaslatai elgyengültek. De hát
akkor hol tart a századvég emberisége? És merre indulhat?
Két bizonyossága van. Az első magának a bizonyosságnak a hiánya.
A másik: néhány tapasztalat, amivel számot vethet, ha a lépések irányát
keresi.
A tudomány „önjáró mechanikája" (ami alatt azt a túlpörgést értjük,
mellyel az, amit létrehozott, elkezdett kicsúszni, sőt már ki is csúszott az
emberi szellem ellenőrzése alól) mindent kezd elborítani. De a laboratóriumokban alakuló világban meg kellene próbálni megőrizni valamit az íróasztalok és ligetek értékeiből egy olyan korban, mikor akár tetszik ez, akár nem,
de tisztánlátásunk, helyzetérzékelésünk pontosítása érdekében számot kell
vetnünk azzal, hogy a Tudomány elnyelte a Bölcseletet. Ennek a gondolkozni
tudó Szellemnek kell megkísérelnünk visszaadni valamit abból, amit elveszített. Amiben talán segíthet a szociológia, oly módon, hogy megtartja az ú j kori analízis szerepét, és azt a természettudományokban való alkalmazás mellett a személyek és közösségek, az emberi élet megvilágítására is felhasználja.
A bölcselet ikertestvére lehet a történelem ismeretanyaga, elemzőkészsége.
Azzal, hogy értelmezi azt, amin az emberiség már áthajózott: itt volt a hegy,
itt a völgy, itt lendített a sodrás előre, itt jutottunk zátonyra.
Talán ilyen úton vértezheti fel magát annyi erkölccsel és gondolattal a
századvég embere, hogy szorgalmazhatja a gondolkozás fölszabadítását abban
az értelemben, hogy a politika ne gyámfiaként kezelje a bölcseletet, és a filozófia, a gondolatébresztés ne napi taktikai harcok számára gyártson érvanyagot. Mindkettő a maga autonómiáját védje, a másik autonómiájának biztosításával hogy ennek az autonómiának az érvényesítéséhez — gondolkozás és
politika egymásra hatásához — szükséges potenciális erő, a
teljesítménynyel, a nemzet, a jövő számára nyújtott problémamegoldó értékkel legyen
arányos.
De ehhez az utópiához csak úgy lehet közeledni, ha szembenézünk a jelenbe nyúló jövőnek, mint üres kategóriának a realitásával. És felhagyunk
minden illúzióval, hogy mégsincs ilyen kiürülés. A bartóki minta, aminek
megtalálása Németh számára is gondolkozásának nagy élménye, a századvég
körülményei között már nem más a művész számára, mint olyan lehetőség,
amelyben a remény: a reménytelenség felismerésének tette. Megtisztítás, és
ezzel: ellenállás. A tapasztalatokkal való szembenézés gyötrelmén túl, a t a pasztalatok vállalásának új szórendje.

35

MÁRKUS BÉLA

Démonokkal csatázva
UTASSY JÓZSEF ÖSSZEGYŰJTÖTT VERSEI
Ha egy lelkes irodalombarát azt a célt tűzné maga elé, hogy utánanéz,
milyen esélyei voltak s vannak a szocialista társadalomban a közösségi művészetnek, bizonyára meglepődve tapasztalná, az írószövetség tegnapi és mai
vezető tisztségviselői hányszor hallatták szavukat ez ügyben. Az irodalmi
ügyek nyílt, egyenes, megalkuvásra képtelen képviseletének tetszhetne, hogy
előbb 1983 januárjában, az Országos Agitációs, Propaganda- és Művelődéspolitikai tanácskozáson, majd 1984 végén a debreceni irodalmi napokon is milyen
élesen vetődött fel a közösségi irodalom gondja. A tanácskozásra készült, ám
ott el nem hangzott, de a Kritikában korábban megjelent hozzászólás szerint
„gyötrelmes paradoxon, hogy az elkötelezett realizmussal többször kerül
konfliktushelyzetbe a politika, mint az el nem kötelezett művészekkel és művekkel . . . Az a hamis, már-már komikus látszatszituáció alakulhat ki, mintha az el nem kötelezettséggel jobban összeférne a szocialista politika, mivel
az ilyen irodalmi irányzatok nem sok bosszúságot okoznak neki." Hogy mi
alakult igazából ki, gyötrelmes konfliktushelyzet, vagy komikus látszatszituáció? — a válaszadáshoz az irodalmi napok felszólalója segít, amikor nem
csak a látszatot és a valót, hanem az elméletet és a gyakorlatot is merészen
ketté választja: „ . . . az irodalompolitikai gyakorlat realizmusundora, az
Illyés, Németh László, Veres Péter képviselte folyamatosság elnyírására való
törekvés, az irodalom jelentős részének, a közéleti felelősséget és a sorsproblémákat felvállalóknak az elszigetelése két-három évtized után meghozza a
maga »gyümölcsét«. Korszakok irodalmát csonkította meg ez a gyakorlat."
Két-három évtizede tartana-erősödne a „realizmusundor"? Azóta volna
folyamatos — a folyamatosság elnyírására való törekvés? Mi volt akkor korábban? Ha a képzeletbeli irodalomrajongónak lenne türelme dokumentumokat kutatni, fontos írásra lelhetne: szinte napra harminc évvel korábban keletkezettre. 1954 november végén egy írószövetségi felszólalásban szerepelt:
„Lehetetlen gyakorlat, hogy a legnehezebb feladatokkal birkózók elé állítsa a
legszigorúbb mércéket az irodalompolitika", „a nép ügyével foglalkozó irodalom van a nehezebb helyzetben, mert az hátha téved — s ebből baj lesz —",
a semmivel nem foglalkozó irodalom, a „magát mindentől elvonatkoztató vonal" viszont „hihetetlenül könnyű helyzetben van".
Nehéz lehet, persze, elképzelni, müyen az a magát. mindentől elvonatkoztató vonal, hogyan mérhető az irodalom tévedése, kik csinálják a bajt — itt
viszont egy friss kötet segít, régi, csaknem negyven esztendővel ezelőtt született s azóta első ízben most publikált írásaival. Az író-kritikus büszkén jelenti ki pártfogolt nemzedékéről, hogy az „nem adja alább az egyetemesnél";
kérdésbe foglalva állítja: „van-e igazabb realizmus, közösségi érzés, mint az
övéké, akik — szűkebb hazájuk rendezését rábízván a politikusokra — az emberiség nagy gondjai között teremtenek rendet".
Ügy fest tehát, korán megvolt a mai gyakorlat elmélete: aki egyetemes
óhajt lenni, az emberiség nagy gondjai között rendet teremteni, az hagyja
35

másra az áldozatot, hazája gondjait. Ez az egyetemesség támaszkodhat most
már a politikusokra, hiszen mélyen meghajol előttük, tiszteleg nekik: illetékeseknek a szűkebb haza dolgaiban csak őket nyilvánítja ki.
Mára úgy látszik: parcelláz ez a buzgalom. Fölosztja a költészet földjét.
És választ is — mint nem is oly rég: témaválaszt. S ha tegnap akár alkalmi
versek, dalok, darabok és plakátok kellettek, hogy világgá kiáltsák „küzdelmünket a munkával", harcait az országépítésnek, akkor ma a „kaotikus, bizonytalan félelem- és szorongásérzet" megverselése az előírt téma. Nem a gépek, kohók, gyárak hangja dübörög a versekben — a „belső emberben szemerkélő keserű ködfelhők" csapnak zajt, a „kaotikus belső ország" hangjai.
A létezés tragikumát megverselni? Igen! A nemzetét? U g y a n . . . A méltatlanságtudatot? Persze! A magyarságtudatot? Azzal a „személyes, lírai én" csak
fedezi magát. A semmi rettenete, a kapcsolathiány, az elidegenedettség? Ezek
jellegzetes élmények! Ám a nemzet sorskérdései vagy a kontinuitásként fölfogott történelemé? Aki elfogadja „fix pontként, amit ez az ország s ez a
kultúra" kínál, az „identitását föláldozza a nemzet oltárán", az alkotói „autonómiájának terhét feloldozza a szolgálat ethoszában" — s mindezt a „szabadságért cserébe" — olvasható egy újabb cikkben. Ami csak egyféleképpen értelmezhető: aki „hasznos akarat" óhajt lenni, aki szolgálni kíván, az csakis a
szabadsága árán teheti ezt. A közösségi költő csak rabláncon énekelhet: ennek
az országnak s ennek a kultúrának a foglyaként. S az a nagy költő, aki átlépi a „nemzetek, rétegek, vidékek határait". S kiiktatandó, de legalábbis
megmosolygandó, ha valaki a „mégis-morál" jegyében, mondjuk Vörösmarty,
Ady, József Attila szellemében „oldja fel" helyzete gondjait.
Eljuthatunk oda, hogy kacagtató lesz a mondás: „Itt élned, halnod kell!"
S azt kell helyette írni, az lesz a modern, mert nem szennyezi be sem a politika, sem a nemzeti, sem a nemzetközi vagy szociális helyzet, hogy: „élned,
halnod kell". Ez az igazi létbe vetettség, ez az emberiség igazi nagy gondja.

Az irodalom barátja idáig érve megrökönyödhet: vajon nem túl magasból
tekintett-e le az irodalom s irodalompolitika terepére? S hogy konkrétabb legyen, választhat egy költőt, akiről úgy olvashatta, megszenvedte a közösségi
költészet múltját s jövendőjét. Kezdheti cédulázni Utassy József lírájának fogadtatását.
Előbb a Kilencek antológiájának sorsa ad okot a tűnődésre: vajh miért
kallódott az Elérhetetlen föld három évig a könyvkiadás útvesztőiben? Egy
korabeli vélemény szerint „ha az lett volna a cél, hogy elvaduljanak, módszeresebben akkor sem lehetett volna ezt a vadítást művelni, mint antológiájuk kezelésével tették". Nemcsak vadítás volt — édesgetés is! — nyugtázható
örömmel az egyik rangos napilap cikke. Benne felebaráti a feddés, személy
szerint Utassynak címezve: ne hallgasson oly hosszú ideig, adjon hírt magáról
gyakrabban — ha a Tüzem, lobogóm!-mai, első kötetével 1969-ben jelentkezett, miért „csak most, majd évtizednyi idő múltán" állt elő az „újjal". Hiszen olyan erő van benne, „ami áttörve a szorongás és tétova önkeresés kettős burkán, egyszer még nagyon magasra emelheti"!
Ekkora elismerés, ilyen dicséret után felmerülhet a virtuális irodalombarátban, hogy vajon jól választotta-e ki alanyát. Tépelődésében egy ú j a b b műbírálat akaszthatja meg. Ez is magasan szárnyal ugyan, olyanokat állít Utassy
35

Józsefről, hogy „amit megírt, az már végleges", és „majdan biztos"-nak
mondja, hogy „nemzedékéből a nagy költészetre neki van a legtöbb esélye" —
a tisztelgő sorok után azonban ott a bírálat is. A körülmények bírálata. „Ünnepi esemény"-nek nevezi a második kötet, a Csillagok árvája 1977-es kiadását, de hozzáteszi, a vékonyka kötet „1972-től várta készen a megjelenést".
E tény tudatában az mondható: Utassy az ú j verseivel azért csak majd
évtizednyi idő múltán állt elő, mert korábban — elállták az útját. S ki tudja,
ugyanazért-e, amiért Kiss Benedek, Kovács István, Mezey Katalin, Rózsa
Endre, Utassy és a többi társ verseit, az Elérhetetlen földet is elmarasztalták? „Elvont ellenzékiség, radikalizmus, modern változatú népiesség", „magyar
sors" és „gondolati centrumot nélkülöző negativitás". Mindenesetre: kálváriajárás egyfelől, „elvadítás", a nyilvánosság késleltetése, szűk körbe tömörítése
— másfelől viszont „közösségbe" vont sok ezer" olvasó, versmondó és hallgató.
Egyfelől: versek a kiadás útvesztőiben. Másfelől: „versek a farmerzsebben".
Mert a kor-, illetve nemzedéktársi beszámolókból cédulázható, hogy az induló
Utassy költeményeinek óriási sikerük volt. Fiatalok, diákok másolták, kéziratban terjesztették őket. A könyvesboltokból hamar elkapkodott első kötet
— ebben a „kapkodásban" osztozott aztán a többi isi, mutatva, a kiadói példányszám-megállapításokkal azóta is gond van —, a Tüzem, lobogóm! versei
„egy nemzedék zsebében rongyosodtak, mint a néhai diákokéban Petőfi kötetei, ezek a »-rongyos vitézek«".
A közönség tehát szeret valamit s valakit, amitől a politika tartózkodik,
s vannak kritikusok, akik az előbbire, s akadnak, akik az utóbbira vetik vigyázó szemüket. E véleményalkotás könnyűségéből, az egyszerűsítés nyugalmából a képzelt irodalombarátot a legnagyobb napilap vitacikke zökkentheti
ki. A jónevű publicista a „közösségi költészet jogait" perli itt vissza attól az
elfogultságtól, amelyik Utassy művészetét a „szilárd költészet és a vizenyős
dilettantizmus" között vélte evickélni. Ekkora példányszámú újságban vitázni,
s állni ki egy költő mellett — aligha lehet a politika egyetértése nélkül.
Mindezek ismeretében immár semmi sem látszik bizonyosnak. Legfeljebb
ennyi: a legelején kicédulázott irodalompolitikai gyakorlat úgy van ezzel az
„egyén és közösség, hagyomány és modernség, a nemzeti és az egyetemes dialektikáját" kibontó költészettel, hogy — szereti is, meg nem is, fél is tőle, meg
nem is. Bölcsebb belátásra egy költőtárs képzavaros véleményének olvasása után
sem könnyű jutni. Azt mondja ez, hogy a „hetvenes évek széljárása nem
Utassyék malmára hajtja a vizet". Hogy melyik szél vitte akkor a farmerzsebekbe a verseket, s hogy miért nem forog most Utassy malma? — két
különböző kérdés. A malmios ítélet mindenesetre úgy állítja, a valóság és az
eszmény szembekerülése a költő baja. Pontosabban: „olyan mélyen húzódik
az utóbbi védelmébe, hogy ez mind a költői magatartás, mind a poétikai eszközök szintjén megmerevedéshez, megkövüléshez, a művészi hitel erőteljes
csökkenéséhez vezet". Az mondható erre, hogy — eszménye meg eszméje válogatja. Vagyis cseppet sem közömbös egyetlen egy művészet megítélése
szempontjából sem, hogy milyen eszményt-eszmét védelmez a konok művész.
Az ilyen általános válaszokat elhagyva, az ifjú irodalomkedvelő szükségszerűen jutna el az új jelszóhoz: közelebb Utassy költészetéhez!
•

Az összegyűjtött versek, a Júdás idő a költő mindenekelőtt való eszményét annak hiányában nevezi meg. A példaképkereső és példaállító akarat
35

minduntalan a Papa alakjához tér vissza, olyan elszántsággal, amilyen az
Apa című Szabó István-film kamaszhőséé. Ö minden felvonulás, minden lobogós menet transzparensére az édesapa fényképét vizionálja oda; természetes gyermeki áhítattal és melegséggel azt nyilvánítva hőssé, „nagy emberré",
akihez személyes köze van. Ezt a hősválasztást, amivel együtt járt a hivatalosan propagált és preferált minták, eszmények „deheroizálása", éppúgy érte
gáncs annak idején, mint ahogy Utassy példájával sem tudott és ma sem igen
tud mit kezdem a képzeletbeli országos példaképállító bizottság. Hiszen ha
másképp volna, akkor Csoóri Sándor—Sára Sándor filmje, a „nemzettudat
újraértelmezésével" próbálkozó Pergőtűz nem szunnyadna hosszú téli álomban.
Utassy „csillagközi baká"-ja, vagy ahogy litániás versében, az Ismeretlen
katonában idézi: „Bükkszenterzsébeti / senkim, Jézus Krisztus: / Apám, Édesapám!" szükségszerűen öltözik metaforába. Így sem tudja azonban megvédeni
magát. Mert ha a költőtárs, Kovács István történelemszemléletét illethették
kifogások, akkor Utassyét csak így, vagy még inkább! ö t már mentegetni
se illik azzal, hogy a saját árvaságélményét felfokozza ugyan, de mégis általában beszél a hősi halottakról, mivel tudván tudja: akik a második világháború orosz csataterein pusztultak el, azok, „lévén a háború részünkről igazságtalan", „nem hősi halottak". A Kit koldus hazámnak hívok rögtön az első
szakaszával fölöslegessé teszi az efféle mentegetőzést. Utassy nem beszél
mellé: „Anyámnak hősi halott a párja." Szólhat tehát ú j történelmi lecke,
fiúknak: a Júdás idő szerzője megszállottan ragaszkodik eszményéhez. „Ha
százszor is kitagadnak, / én temetni el nem hagylak" — ez a konokság a
méltó elsiratás konoksága, egy szál rózsa a hóba esett, soha föl nem lelhető
sírra. Az elemi tisztességtudás gesztusa vezérli; igazságadás — igazságszolgáltatás helyett. Ha makacsságba személyes gyász, egyéni veszteség tudata táplálja
akkor azt: a tudatosult hiány. Ez fordítja a Sirató műfajához, „a húgomnak
hosszú szőke haja volna" keserű játékosságához; ez fokozza irreálissá és igazságtalanná a fájdalmát: „elcsalnánk a Papát: meséljen újra arról, / hogy menekült meg Ö, s hogy pusztult el a Század". Ez az érzés annál inkább magas
feszültségben, a végletek között vibrál, minél kevésbé osztható meg másokkal,
minél kevésbé kapcsolható be közösségi körökbe. A veszteségben a „gyermeknek kél káromkodni kedve" — Utassy nyers, keresetlen szavai is átokba csapnak át; az édesanya „méhe a szerelem hullaháza" lesz, a litániás emelkedettségből pedig egyszercsak a „rongy bajtársad: Hazám" vádjáig száll alá a vers.
Olyan végleteket villant fel, mint az „utálatos, szerelmes nációm" Adyja.
A végletek, ellentétek is mutatják, hogy az elemző józanságig, számvető tárgyilagosságig nem higgadt még le az érzés, hogy egyszerre és együtt kavarog
e szívben, egymástól elválaszthatatlanul a személyes és a nemzeti sors. Aki
történelmi leckével áll elő, csak úgy vizsgáztathatná Utassyt, mint A Dunánál
József Attiláját: hogy merészeli együtt említeni Werbőczit és Dózsát. A Júdás
idő szerzőjének is megadatott tudni és érezni: „Elegendő harc, hogy a múltat
be kell vallani." Ebben a múltteremtésben egyedülvalóságra kárhoztatottnak
vélheti magát. Támogatóra-támaszra — így indul az apamítosz képzése —
csak abban lelhet, aki maga volna a támaszra szoruló. „Világíts, Papa, világítsd ki Te / a temetőt, a bakatemetőt" — szól az emlékállítás groteszk parancsa: vonják fénybe önmagukat, irányítsák magukra a figyelmet a százszor
kitagadottak. Az apakeresés így fordul visszájára: nem védelmet jelent itt az
apával való azonosulás, de védtelenséget. A védelmező maga is védelemre
szoruló lesz: az egymásrautaltság elszigetel, az apa—gyermek viszony, ami
35

norma- és szabályadó funkciójú lehetne, a társadalom, a közösség felé fordíthatná a gyermeket, itt emiatt befelé fordítja, eszményével együtt még inkább
kirekeszti, kiközösíti. Az egyetértés helyett dacra ingerli, nyugtalanító különállásra. Ebben az egymásra utaltságban akkora indulat van, hogy az „lobogónk- döfi át". A hősi halott helyett neveztethetik gyilkosnak, „hetvenhétszer
gyilkos"-nak is az apa, „de rám csak ő vigyáz, / csak ő vigyáz. / / Ellenetek
is ő véd!" / (A föld alól is). Teljesen egyértelmű itt a József Attila-sorokkal
való feleselés, a „Senkije sincs, nem éri gyász / akire csak egy párt vigyáz, / sejhaj / akire csak egy párt vigyáz" visszhangzása.
Gyermeki védelemből s védelemként épülne Utassy költészetében is az
apakép. Ahogy A sánta suszter írja: „Hazajön egyszer Papa, és véged, / mert
ő szereti a füstikéket —". Az eszményítés külső jele, hogy fizikai mivoltában
sohasem jeleníti meg az apát, nem idézi föl testi valójában. Az apa képe
absztrakció lesz, szubjektív mitológia, a közösség hiányában belülről kivetített
értékrend — amiként ez a Bókay—Jádi—Stark-kötet szerint József Attila költészetében is végbe ment. De elérkezik ez a mítoszteremtés addig a pontig
is, amikor kezdi érvénytelennek minősíteni a korábban kialakított világot: az
apakeresés, az apamitizálás versei után megszületik az „apamegsemmisítés"
verse is: az Akár a szarvasok. A kitűnő kritikusi megállapítást, hogy „nemzedéki és egyetemes emberi magatartáseszményt" bontakoztat ki ez a költemény, nem vonná vissza, csak kiegészítené, ha benne a programadáson túl a
leszámolás gesztusa is értelmezhető volna. A leszámolásé, hogy „NEM ISZUNK
CSATÁKRA CSENDÜLŐ POHÁRBÓL! / / csak tiszta forrásból, / csak tiszta
forrásból" — vagyis nincs az a muszáj, ami a Hadak Ütjára terelhetne, mint
az apákat, hiába „inog, lobog, veresedik a bárd" a fiuk felett is. Már a csodaszarvas monda az apa—fiú szembenállásra alapozódik, de a végső leszámolás
szándékát nyomatékosítja az ugyancsak József Attilát visszhangzó kezdő sor
is. „Ifjúságom, e zöld vadont / szabadnak hittem és öröknek / és most könynyezve hallgatom, / a száraz ágak hogy zörögnek" — a Talán eltűnök hirtelen . . . e négy sorát tömöríti rezignáció nélküli tényközléssé az Akár a szarvasok nyitó sora: „Zörgőre jár, fiúk: vége a vadonnak!"
Hogy az ifjúság elmúlásának kényszerű tudomásulvételéhez, a világ érzéki
megismeréséhez és kifejezéséhez nem kapcsolódott szorosan a világ gondolati
megragadásának mély igénye — ebben lehetett szerepe a külsőleg gátolt apamítosz-képzésnek. Politikai-ideológiai szempontok akadályozták e mítosz természetes kialakulását: a lelki sérülést, az apahiányt kiheverni törekvő gyermek tovább traumatizálódott, újabb lelki megrázkódtatások vártak reá. „Ördögi kör" keletkezett. Létrejött a legnagyobb paradoxon: „ez a fajta költészet
a létéhez szükséges konkrét társadalmi tájékozottság és élmény nélkül meghal. Az élmény viszont kétségbeesésbe sodor láthatóan, óvakodni kellene
tőle". Ugyané mély meglátás, beleérző interpretálás szerint „alkatilag lehetetlen" lett „az objektív lételemzés individuális fényűzése, így a szenvedésen
való fölülemelkedés" is.
*

Ezt az objektív lételemzést, a világ gondolati feldolgozását szinte már
szokássá lett számon kérni Utassy Józsefen. Szokás a szemére vetni, hogy „a
háttér, a társadalmi motiváltság, a költői énnel szemben álló pólus általános,
közelebbről meghatározatlan" s hogy „a szenvedéshez ritkán kapunk magyarázatot, túlságosan esetleges marad". Mondhatnánk: azért nincs társadalmi
35

háttér, politikai motiváltság, mert betegség van, mert a költői én egy mindennél hatalmasabb érzéssel, az elmúlás démonaival áll szemben, azokkal viaskodik. Olyan fájdalom tehát az övé, amely megokolatlanul is elhatalmasodik
Tajta, uralma alatt tartja.
Az elveszett-elvesztett apa alakjától aligha függetleníthetően ott b u j k á l t
az elmúlás gondolata már a legkorábbi versekben; a „bölcsők, bölcsődék t á v lata" már ekkor is a tündöklő temető volt (A fürjfutású), és a „Sötét ellen",
a Halál ellen tündöklött, ragyogott, sütött a Tengerlátó költői személyiségének
„minden sejtje". A pusztulás sugallata csapott ki a költeményekből; illúziótlan szemlélet rögzítette: „csillag iránt, nap iránt / utunk ha van: félút" —
ami az emberi törekvésvágyról, a célok eléréséről körülbélül ugyanazt mondta, mint Babits híres Az örök folyosója: „bárhol bukom, felén bukom". Ezért
nincs teljesen igaza annak a véleménynek, amely szerint a korai Utassy m á r cius-mitológiája helyén később az őszvilág jelent meg. Együtt, egyszerre voltak ezek jelen már a kezdetektől, csak az arányok változtak. Tanúsítja a Paradicsomi tűzmadár önszimbóluma : „A láng / piros madara lobog, / énekel, / ugrál sorsa ellen."
A pályanyitánykor ez a lobogás tűnt szembe, ez vakított. Nem a „csigolyák csendélete". A csupa mozgás, elevenség mindenütt; harsogó, pattogó,
habzó természet. Az elementáris életöröm. Ebben elveszett a reménytelenség
fel-felhangzó szólama. A „Légy pogány, keresztény: / Ott függsz a távcsöves / puskák célkeresztjén, / hajnalok hajnalán!" elrendeltetettsége. A hetykeség, villonos vagányság látszott, a „tüzem, lobogóm"; hogy „zúg március", az
hallatszott s az istenkísértő felszólítás: „Talpra, Petőfi! Sírodat rázom: / szólj
még egyszer a szabadságról!". Ezt az utólag valóban leegyszerűsítettnek t a r t ható forradalomközpontú szemléletet azonban „keskeny", „maroknyi kedv"
táplálta. A „nyargal, vágtat veled a nyugtalanság" egyfelől ezt a kedvetlenséget, másfelől viszont a tehetetlenséget leplezte. Hogy mennyire egybetartozott
itt — tematikailag Adyra emlékeztetően — a forradalom és a halál gondolata, nemcsak az olyan, beszédes verscímek mutatták, mint a Lobogó
gyász,
hanem az a kompozíciós megoldás is, amikor egyazon költeményben az eleven szemléletességű, érzékletes természeti képek áradását mintegy mesterségesen szakította meg az édesapa sírhelye fölötti meditáció (Micsoda
évszak).
Egy, a szélsőségeket bekalandozó s a végleteken ú r r á lenni nehezen tudó h a n gulat kereste és találta meg nagyon korán a maga képi kifejeződéseit a m á r cius, illetve az ősz metaforákban. S ezzel a hangulatkivetítéssel értelmezhető,
hogy ugyanaz az évszak, a nyárutó, egyszer a csupa fény, csupa á r n y r i t m u sával ringatta el, fényesnek mutatva a csöndet is, máskor viszont a kifosztott
szívre emlékeztette; a „nyár délre jajgat" a „fájdalmak nagy Ó - j á t " hívta elő,
az őszi kert „véresre vert / paradicsommal, virággal" tüntetett. Az erőszakos
pusztulást idézte aztán föl a Hanyatlásvégi nyár — s ha a Verlaine-vers Róm á j a helyébe lép is itt a nyár, a veszteségérzést mégsem tarkítja dekadens
életuntság. Éppen hogy a küzdelem kapcsolja egybe a forradalom- s a haláltematikát.
Küzdelem, annál emberfelettibb erővel, minél inkább egyetlen perspektívájú, „haláltávlatú bolygó" lesz számára a Föld. S annál elszántabb a küzdelem, minél inkább a bezártságképzetet, a gyűrűben, körben létezést, a „gömbön futás"-t, a „körülvettenek engem a világ dolgai" hangulatát idézi fel
— minél végzetesebben „csillagra zárt egek alatt" érzi magát a költői én.
Az értelmezés irodalmi reminiszcenciákra gyanakodhat, akár csupán Pilinszky
35

után is kiüresedettnek, jelentés nélkülinek vélheti ezt a csillagmetaforát. De a
„csillagok, a Göncölök / úgy fénylenek fönt, mint a rácsok / a hallgatag cella
fölött" József Attilájával vagy jóval korábbról a Toldi Arany Jánosának „És
kiverte szépen koporsószegével: / Fényes csillagoknak milljom-ezerével" is
összevethető Utassy sorjázó csillagképe — a Júdás idő költőjének azonban az
a legkisebb ambíciója, hogy e költőpéldákhoz méltó módon faragja-csiszolja
képeit.
Ha más nem, legalább a Szélkiáltó húsz sorából hatban megismételt kétségbeesett segélykérés, a „jaj, ne hagyjatok magamra!" kiszolgáltató könyörgése rádöbbentheti az irodalom emberi üzenetei iránt alig érzékeny, a poétikában megbúvó értelmezőket is: az összegyűjtött versek szerzője abba a költőiemberi stádiumba jutott, amikor fényűzést jelentene számára a csiszolás mívessége. Amikor az elemi létezés, önnön megmaradása s nem a verstest megmunkálása a tét. Az elmúlás mítoszi vetületéig, a „ha most történik: nem ezután, ha nem ezután, úgy most történik; s ha most meg nem történik, eljő
máskor: készen kell rá lenni" ráérős hamleti töprengéséig a fenyegető halál
miatt sem. higgadhat le. Messze van attól, hogy az elmúlást filozófiai dimenziókból szemlélje. Az az Utassy, aki pályája nagy részében, így az apa- vagy
a forradalmi versekben is alig tudta zabolázni fantáziáját, a megnevezés gazdagságával tüntetett, tobzódott a kifejezésekben, képi és nyelvi ötletekben, az
utóbbi idők során éppen azért küzd a legádázabbul, magamagát már-már kevésnek érezve e harchoz, hogy asszociációi ne mindig egy irányba, a halál
gondolata felé tereljék. Ám hiába: a tegnapi őszben még a szőlőszem és a részeg darázs önfeledt hempergésén akadt meg a tekintete, ma viszont már „levélhullaillat"-ot érez; „holdimádó kutyák" ugatását hallja, ami a népi hit
szerint a halál közelségének jele; vonzza az „éjféli víz"; a csillag „kerengő
kripta"-ként tűnik a szemébe. „Hold veri rám az ablakot. / Fenyegetnek a
csillagok" — panaszolja a lírai én, s képtelen elhessegetni magától rémlátásait. Csupa nyomasztó lelet, riasztó tünet mindenütt. Az „Ügy dől belőlem a
dögszag, / mint egy fölakasztott kutyából" és a „Félek már magamtól, / félek,
nagyon félek" rettenetén alig old a kimondás. Megingott nemcsak a világba,
de az önmagába vetett hit is. Erő, ha van, annyi csupán, amennyi a szelíd önbiztatáshoz — „meghalni nem lehet" — elegendő. S kedv sem több, mint
amennyivel egy pillanatra győzedelmeskedhet, a „Halál Űr" fölébe kerekedhet.
Fittyet hányhat neki, nyelvet ölthet rá — mondanánk, ha nem éppen ez a
költői telitalálat, a szemlélet gyökerét feltáró vacogtató meafora sejtetné,
hogy mekkora öngyötrések árán, micsoda képzettársítások révén születik meg
ez az ideiglenes győzelem is. „Nem akasztottam föl magam, / nyelvem világra
nem öltöttem. I I . . . jogom van, / jogom: / / a természetes halálhoz" — a versek lírai énjéről?, nem, fölösleges esztétizálni: Utassy Józsefről szólnak bizony
ezek a legszorítóbb sorok.
A költő, a villódzó, a sokszínű, az érzékletes képi világú, a versbeli személyiségét a nemzet sorsára vonatkoztató, a néppel, a közösséggel való együtthaladás, az egyéniség és a közösség összekapcsolásának programját követő, a
helykén jókedvű, a szabadság hiányáról, a forradalom szükségességéről éneklő
költő, ki tegnap így rajzolta önmagát: „Suhanc vagy. Halhatatlan" — idáig
ért, a „jogom van, jogom: a természetes halálhoz" önbiztatásáig, az önvesztés
fenyegetéseinek elhárításáig.
*

35

Utassy költészete e beszűkült világ, ezen elemi létprogram ellenében épülhet tovább. Legbelsőbb hajlamai, legjobb képességei visszaszerzéséért hadakozva. Ha a tétek legalább annyira költői természetűek lennének, mint amilyen mélyen emberiek, ha újabb művészi magaslatok meghódításához s nem
az elemi létezés elviseléséhez, a betegség szívós leküzdéséhez könyörögné a
segítséget — szükséges és érdemes volna akkor számba venni a korábbi pályaszakasz művészi gyöngeségeit is. A helyenkénti nyelvi lazaságot, retorikussá-patetikussá váló igehirdetést, a poénok didaxisát, vagy azt az egyszerűsítést, amely a társadalmi jelenségeket hajlamos volt a móriczi hét k r a j cár, vagy a József Attila-i cincogó krajcár mércéjével mérni. A nem mindig
szerves metaforahasználat, az olykor következetlen képi logika, a kompozíciós
egyenetlenségek is fölemlegethetők volnának — mindaz tehát, ami fokozatosan
visszaszorult, szinte fordított arányban az elmúláseszme térhódításával. Ezt a
költészetet nem a gyengeségek fenyegetik. Az elhallgatás veszélye riaszt. Hogy
széljegyzetekbe szorul ez a líra, hiszen „arairól beszélnek a szombatesték:
/ nem tűri el a nyomdafesték" (Széljegyzet); hogy a fölöslegesség érzése keríti hatalmába, hiszen „Énekeimre Isten is ráunt''. Hogy „Sisakos tollam / bebábozódik. / Nincs dal! Az ember / csak átkozódik".
Innen, verscímekkel mondva, a „daltalanul" létezés „holtpont"-járól kell
elmozdulnia a költőnek. Visszanyerve s megőrizve azt a gazdagságot, azt a
műfaji változatosságot, versépítési-rímkezelési sokszínűséget, amely nemcsak
nemzedéktársai között állította kitüntetett helyre. A képi és a nyelvi kreativitásban, a metaforikus és a fogalmi versbeszédben egyaránt kimutatható ez
a tartalmas gazdagság. Egyszer láttató erejű képeivel, érzelmi-gondolati-hangulati beállítottságát, lelki állapotát kifejező metaforáival, szinte tapintható
érzékletességével, ha úgy tetszik: közvetlen valósághitelével nyűgöz le. Másszor absztrakciós képességével, aztán az „arcomon még lábon áll a szőr"-féle,
metaforikus eredetű humorával, vagy azzal, ahogy, talán a szimbolisták nyomán, megkísérli a zenét tenni meg a költészet anyanyelvévé, a zenére bízni
az elemezhetetlen, szétboncolhatatlan lelki tartalmak közvetítését. A „leng!
bong! jaj csupa hang!" vagy a „Csönd / Csend-Csönd / Csönd-Csend-Csönd
/ Csönd-Csend-Csönd-Csend" játékos megoldásai azonban már azt a költőt is
mutatják, aki tisztában van a nyelvben rejlő expresszív lehetőségekkel, s bámulatos mestere a „duruzsollak, darázsollak"-szerű szójátékoknak, ú j alakzatoknak, nyelvi formáknak. A Hungária Kávéház ciklusa szinte teljes egészében ide emelhető volna, bizonyságul. S ide azoknak a költőtársaknak a fogalomalkotásai, különösen képzett, ragozott szavai, akiknek a fantáziáját a „kimájusítanád", a „szeptemberedek", a „varjuhodok", a „holdasul" és a többi
Utassy-lelemény is bizonyára segített felszabadítani.
A Júdás idő szerzőjét egyszerre jellemzi tehát a képekben való gondolkodás — ennek a költészeteszménynek a követéséhez megvannak a szinte
veleszületett képességei. S a másik líraeszmény sem áll tőle távol: rá bírná
magát fogni a nyelvi tájakon való barangolásra, ha a „metafora trónfosztott
lett". Utassy József olyan költő, akinek nemcsak a képei, metaforái — a nyelvi
jelei is önmagukra tudják irányítani a figyelmet. Mindezek miatt páratlan jövőjű, nagy ígéret. Csak sikerüljön leküzdenie démonait. Mindkét költészetfelfogás híveit megnyerheti majd magának. Ha képes megnyerni magát a versnek. (Szépirodalmi.)

35

„Önvizsgálat és irodalom"
M A I S Z O V J E T IRÓK. E S S Z É K
Még mindig f u t j a a változatokból! Pedig nem könnyű címet adni a Gondolat kiadó sorozatában megjelent szovjet irodalmi esszékötetek legfrissebb darabjának . . . Az eddigi kiadványokéhoz hasonlóan azonban (Szovjet irodalom,
1959; Az ú j szovjet irodalom, 1967; Napjaink szovjet irodalma, 1974) e mostani
könyv címe is irányadó: Mai szovjet írók. Mert míg a hatvanas években valóban „ ú j " irodalom született, s a hetvenes évek elejére ú j r a felfedeztek néhány
XX. századi „elfeledett" írót, kiknek életműve csaknem „kortárs" irodalommá
vált, addig a nyolcvanas évek szovjet irodalma az egyes alkotók, különálló írói
életművek számbavételével jellemezhető leginkább. A napjainkra lassan érvényüket vesztett kategóriák, besorolások, irányzatmegnevezések („negyedik nemzedék", „háborús", „falusi", „városi" próza stb.) helyét fokozatosan elfoglalja a
„besorolhatatlan" művek életpályán belüli elhelyezésének, a belső, szerves
viszonyítási pontok kitapintásának, a „felívelések és zsákutcák", „megtorpanások és kibontakozások" egymást váltó-értelmező elemzésének igénye. Ez a törekvés érezhető a kötet 13 szerzőjének 22 szovjet íróról, költőről írott tanulmányaiban is.
Kiket tekinthetünk tehát e kötet alapján a mai szovjet irodalom legjelesebb
alkotóinak? Milyen szempontok alapján történt a válogatás?
A választ részben megadja a szerkesztő, Wintermantel István bevezető tanulmánya, mely nemcsak útmutatásul szolgál a kötet írásaihoz, de egyben az
utóbbi néhány évtized szovjet irodalmának nagyvonalú, múltat és jelent szembesítő politikai, esztétikai és morális szempontokat nyíltan számbavevő összegző jellegű elemzése.
A szerző Az önvizsgálat irodalma címben jelöli meg azt az alapvető szempontot, mely köré szervezhetőnek véli az utóbbi idők szovjet irodalmának egymással egybecsengő, párhuzamba állítható, vagy éppen egymással polemizáló
jelenségeit. Az iroddalmi korszakváltások meghatározásában gyakran fellelhető
elllentmondások érintik a hetvenes, nyolcvanas évek irodalmát is, Wintermantel
István azonban egyértelműen fogalmaz: „ . . . m i n d e n jelentős irodalmi teljesítmény kezdeménye megvolt m á r korábban is, az ötvenes-hatvanas években; ami
most a többlet: együttes jelentkezésük, öszekapcsolódásuk — a szintézis." [ . . . ]
„Mindaz az érték, ami a hetvenes években és azóta a Szovjetunió népeinek irodalmaiban létrejött, azoknak a szellemi-társadalmi változásoknak az eredménye, amelyek az ötvenes években kezdődtek." A társadalmi, erkölcsi önvizsgálat irodalma tehát mindenekelőtt abból a forrásból táplálkozik, mely az „olvadás" időszakának szellemi mozgásaiból ered, s melynek hatása nem csak politikai, társadalmi, de esztétikai változásokkal is mérhető.
55

E bevezető tanulmány talán legszembetűnőbb vonása az a nyíltság és
korrektség, mely bizonyos irodalmi jelenségek (a disszidensek problémája; esztétikai és módszerbeli viták: a nemzeti elfogultság és vallásosság kérdése) megítélésében megnyilvánuló ellentmondások bemutatását jellemzi. A szovjet irodalommal kapcsolatban oly sokat emlegetett és elkoptatott sokszínűség fogalma
a tanulmány szerzőjének elemzése nyomán ismét feltöltődik — a nemzeti, tematikai stb. sokféleség mellett (vagy méginkább helyett) maga „az érvényesített életszemlélet és az érzékletesen ábrázolt közeg" mutatkozik meg a legkülönbözőbb színekben, árnyalatokban, derűsebben vagy komorabban, szatirikusán vagy szelíd rezignációval telten, történelmi hitelességgel, vagy éppen groteszk torzításában.
Mindez azonban igazán hitelessé csak az egyes alkotói életművek konkrét
vizsgálata során válhat, amire ez a tanulmánykötet is vállalkozik. Több-kevesebb skerrel.
Mint minden gyűjteményes kötet esetében, most is felmerül a kérdés:
„mért éppen ők, és nem mások?" Igaz, a szerkesztő bevezetőjének végén kitér a válogatás szempontjaira, indokol és védekezik, érvei azonban nem minden esetben meggyőzőek. Méltánytalanul kevésnek tűnik a nem orosz írók
aránya, hiszen F. Iszkander, N. Dumbadze, H. Matevoszjan nem csak jelentős
alkotók, de műveik magyarul is hozzáférhetőek. A líra válságára hivatkozva
sem kellene megfeledkezni D. Szamojlov, E. Mieőelaitis, vagy éppen B. Ahmadulina költészetéről, s talán idővel helyet kap egy kötetben a tudományosfantasztikus irodalom kiemelkedő képviselőinek, a Sztrugackij testvéreknek
esztétikai szempontból is figyelemre méltó munkássága. S még egy látszatra
fórmai kérdés: a fiatal írónemzedék tagjai közül egy sincs, aki helyet érdemelne a kötetben? Vagy a borítón zsenge ifjúként merengő Voznyeszenszkij
(a maga 52 évével) képviselné még ma is az „újabb nemzedéket"? S az a Rab
Zsuzsa, aki folyamatosan fordítja a legfrissebb szovjet költészetet, s évről évre
kötetekbe gyűjti a lírai termés legjavát, miért a már méltán klasszikusnak
számító, de csaknem húsz éve halott Ahmatováról ír? E költői szépségű fordítói vallomásnak nem itt kellett volna helyet csinálni, még akkor sem, ha valóban adósságot törleszt.
ö t olyan névvel is találkozunk a választott szerzők között, akik a korábbi
kötetekben is szerepeltek. Mindannyian (Ajtmatov, Bikov, Bondarev, Zalagin és
Voznyeszenszkij) igen jelentős, gyakran szenzációszámba menő művekkel jelentkeztek az utóbbi években, ezért valóban indokolt jelenlétük.
Csingiz Ajtmatov tagadhatatlanul a mai szovjet irodalom legnépszerűbb
és legizgalmasabb, igazi világirodalmi rangú alkotója. Művei alig néhány hónappal otthoni megjelenésük után magyarul is olvashatók. E sorozat kiadványai azonban mégsem vállalkoztak az eddigi teljes pályakép felvázolására, talán éppen az irodalmi anyag rendkívüli bősége és tartalmassága miatt. Egy
korábbi tanulmány csak „A versenyló halála" elemzését tartalmazza, Hermann
István e kötetben szereplő esszéje pedig csak a legutóbbi nagy vihart kavaró
művet, Az évszázadnál hosszabb ez a nap című regényt vizsgálja egy kiemelt
szempont, a mankurt-probléma alapján. Pedig milyen csodálatos művek előzték meg ezt a regényt! Elég csak a filmről is ismert „Fehér hajó"-t, vagy a megrendítő szépségű „Korai darvak"-at említeni, de még a kevésbé sikerült „Tengerparton futó tarka kutya" is fontos állomása e különleges sorozatnak.
Hermann István a modern eposz megteremtőjeként ünnepli Ajtmatovot,
s regényt (melynek címe kimaradt az elemzésből...) a szocialista művészet
egyik legkiemelkedőbb teljesítményének tartja. Az emberiség történelmi tudata
35

megőrzésének lehetőségét és veszélyeztetettségét — többszörösen rétegezett
eseménysorban is — érzékeltető ajtmatovi problematika a klasszikus eposzokkal való egybevetésre készteti a tanulmány szerzőjét. S ha néha túlzásnak is
tűnik az „Iliász"-ra történő többszöri hivatkozás, az egymást kölcsönösen értelmező történetek, a közvetítő szálak áttételei, az események megkettőzöttségére
való utalások végül is egy mesteri módon megkomponált, az eposzi ábrázolás
lehetőségeit szellemesen felhasználó regény születéséhez vezettek. A történetek
egybecsengéseinek mindenáron való igazolása azonban időnként túlzott leegyszerűsítésekhez vezeti a tanulmány szerzőjét, mint ahogy ez a Förgeteges Karanarról szóló, legendisztikus ihletésű „állattörténet" értelmezéséből is kitűnik:
„Mindaz, ami Edigej esetében problémát jelent — a múlt emlékei, a gyerekek,
saját felesége —, ez nincs meg az állati ösztön világában, ahol a viszonylatok
leszűkülnek egyedül a szexualitásra. A lényeges különbség az, hogy az állat
számára nem létezik a történelem, mivel a történelem viszonylatok összessége,
az ember számára viszont a történelem létezik. Az ember történeti lény." Az
emberiség történeti létének alapja az emlékezet, vallja Ajtmatov, s „a mankurt
mint személyiség és a mankurt világ", tehát az emlékezet nélküli lét hátborzongató vízióját a tanulmány szerzője is a regény „szívszorító tárgyának" nevezi. Ebben a kulcsban értelmezi a mű legvitatottabb cselekményszálát is, a
„sci-fi"-történetet, ami szerinte „végső fokon (...) a történetiség megőrzésének és megmaradásának sztorija is", hiszen „a föld lakóinak maguknak kell az
igazán jó társadalmat és az igazán magasrendű technikát mint történelmi terméket kiszenvedniük. Csak a magunk történeti útja és szenvedése adhat megoldást a mi történeti problémáinkra." De még ha ily módon igazolhatónak látnánk is a regénybeli „emberhez méltóbb társadalmat alkotó lényekkel" való
kapcsolatteremtés „legfelsőbb utasításra történő" végleges megszakítását, nem
csengenének-e vissza kísértetiesen a „modern mankurt" Szabidzsan szavai:
„Az ember mindent a központi programozás szerint csinál. Azt hiszi „hogy
úgy él, úgy cselekszik, ahogy akar, pedig valójában felsőbb utasítás szerint."
S nem jut-e eszünkbe a Hermann István által is idézett megállapítás, hogy
„amit egyszer végiggondoltak, azt többé nem lehet meg nem történtté tenni"?
Egészen másként jelentkezik a történeti problematika a hagyományosan
„háborús prózának" nevezett irányzat két képviselőjénél, V. Bikovnál és J.
Bondarevnél. Újabban megjelent műveikben továbbra is központi helyet foglal
el a nagy honvédő háború témája, de a növekvő történelmi távlat s a társadalmi és egyéni önvizsgálat fokozódó igénye differenciáltabb szemléletet, s főként Bondarev esetében írói technikában is jelentkező újszerű megközelítésmódot diktál.
Kun Miklós láthatóan jól ismeri nemcsak a Bikov-műveket; de azok
születésének, kritikai fogadtatásának, hatásának körülményeit is. Jól tájékozottsága azonban kissé „ránehezedik" mondanivalójára, s az életrajzi elemek,
interjúrészletek, tartalomismertetések kevés teret engednek az esztétikai elemzésnek. A bikovi erkölcsi igényesség, a művekben megjelenő „kegyetlenül következetes etikai normák" hangsúlyozása eltakarja a művet, amely a maga eszmei-poétikai-stiláris egységének minőségével ad valódi rangot írójának.
Sebes Katalin Bondarev-tanulmányában nem csupán a legutóbbi művek
elemzésére, de az írói pálya legfontosabb állomásainak megragadására is kísérletet tesz. Nem tűnik felesleges ismétlésnek felidézni a korábban született
művek legismertebbjeit, hiszen — mint ahogy ezt a szerző meggyőzően bizonyítja, a művek tematikai rokonságán s szemléletbeli következetességén túl
35

valóban fokozatosan „érlelődő" alkotói pályáról van szó, melynek kétségkívül
eddigi legjobb darabja A part című, nálunk is nagy sikert aratott regény.
Meglephetné az olvasót az Andrej Voznyeszenszkijjel való újbóli találkozás,
hiszen az eddig megjelent négy kötet közül most már ez a harmadik, ahol ismét felidézhetjük nevét a kiválasztottak között. Garai Gábor megelőző két eszszéje azonban egy és ugyanazon szöveg — egymástól alig pár sorban eltérő —
két változatának tekinthető, így az első tanulmány megjelenése óta eltelt csaknem húsz év önmagában is indokolja, hogy e rendkívül termékeny, fordulatokban, hangnemváltásokban gazdag költői utat ismét áttekintsük. Szilágyi Ákos
tanulmánya alighanem a kötet legkiforrottabb, szigorúan szerkesztett és mégis
könnyedén pergő, elméleti kérdéseket és konkrét versinterpretációt harmonikus egységbe foglaló írása. A szerző szinte lépésről lépésre nyomon követi
a voznyeszenszkiji irodalmi személyiség megalkotásának egyes szakaszait, s a
kritika által gyakran „törésnek" ítélt hangváltásokat is szervesen illeszti e sajátosan kísérleti poétika kidolgozásának, a költő önmagára találásának ellentmondásoktól feszülő, de a belső átalakulások logikus láncolatát alkotó folyamatába. A más és más irodalmi pillanatok mozaikjaiból összeálló Voznyeszenszkij-kép Szilágyi Ákos szerint a „profanizáló lírai személyesség" különleges megjelenési módja: a vers akusztikai hatásaival kísérletező, majd a költői nyelv
vizuális kitágítására törekvő, ugyanakkor erkölcsi felfogásában az ősi orosz
hagyományokig visszanyúló, azokat a modern ember világszemléletében ú j r a értelmező költői magatartásmódén. A „nem irodalmi" irodalmiasításának voznyeszenszkiji változata a költészet „kitágításának" olyan lehetőségeit teremtette
meg, melyek nemcsak hogy „átlendítették" a költőt nemzedékek válságán, de
újabb és újabb poétikai megoldások kidolgozása felé vezették és vezetik.
Egy kevésbé ismert költőt, A. Zsigulint mutatja be Szilágyi Ákos másik
tanulmánya. A szépen megrajzolt portré alapján egy vonzó emberi és írói magatartásforma, természetes egyszerűségével is megkapó lírai attitűd bontakozik ki
előttünk. S habár Wintermantel István úgy véli, hogy „miközben a líra válságáról beszélünk, sok halk filozofikus érték fölött elsiklik a tekintetünk", valójában azonban sem Zsigulin, sem a kötetben szereplő másik két költő, R. Gamzatov és A. Jasin (sorrendben Balogh Ernő és Kun Miklós tanulmányaiban)
sem vonják magukra igazán figyelmünket, s e tanulmányok olvasása közben
nem érezzük egy újszerű, különleges lírai alkat felfedezésének vagy újrafelfedezésének izgalmát. E két utóbbi költőre is vonatkoztathatjuk Szilágyi Ákos
Zsigulinról írott sorait: „nem annyira költészetével, mint inkább témájával van
jelen a szovjet irodalomban". A „falusi próza atyjának" tekintett Jasin, s „Az
én Dagesztánom" prózai önvallomásáról ismert Gamzatov nem képviselnek
olyan, mindenki másétól megkülönböztethető poétikai rendszert, s olyan eredeti szemléletet, ami valóban izgalmassá, érdekfeszítővé tenné a róluk szóló t a nulmányokat.
A nem csak, vagy az utóbbi időben nem elsősorban költőként ismert
B. Okudzsava lírájáról is inkább prózájának ürügyén értekezik Zappe László.
Joggal, hiszen maga Okudzsava kínálja fel ezt a lehetőséget, amikor így vall önmagáról: „számomra a regény más formája ugyanannak, amiről a versekben is
szóltam, mert az én hősöm, noha bizonyos változásokon megy is át, azért lényegében ugyanaz a lírai hős." Zappe László logikus érvrendszerre épülő,
ugyanakkor érezhetően az író varázslatos, egyszerre lírai és ironikus, tömör
gondolatiságé és finoman érzelmes művészi látásmódjától „átitatott" könnyedséggel mutatja be a banalitások, közhelyek veszélyes közelségét megkísértő
Okudzsava egész eddigi pályáját. Módszeresen fejti meg a titkot, hogyan si35

kerül kikerülnie az írónak a már-már szentimentalizmusba hajló romantika
csapdáját, s megőrizni a történelmi regény álruhájába öltöztetett művek belső,
lélektani hitelességét, különös nosztalgiával érzékeltetni az emberi „méltóság,
a szabadság lehetőségének és képességének korlátait".
Még szenvedélyesebben érvel Zappe László a szovjet irodalom másik nagy
egyénisége, J. Trifonov műveinek árnyaltabb értékelése mellett. Cáfolja azt a
szovjet kritikában eléggé elterjedt nézetet, miszerint lényegi különbség lenne
a „történelmi hősökről és a moszkvai hétköznapokról beszélő író" munkássága
között. Hangsúlyozza a Trifonov által felvetett erkölcsi problémák történelmi
eredetét, s az író csaknem minden művét felidézve bizonyítja a sémák és sablonok alkalmazhatatlanságát, a más és más megközelítésmódú és műfajú írások (a „kispolgárság kritikájának" tekintett mai témájú Csere, a Türelmetlenség című történelmi regény s a Máglyafény című önéletrajzi elemekkel átszőtt
dokumentumkönyv) egymást szervesen kiegészítő és értelmező összefüggéseit.
A „mikrovilágban" is jelenlevő „nagy történelem" emberséget, tisztességet próbára tevő kényszerhelyzetei, a választásaiban, döntéseiben formálódó ember
vívódásai adják azt a konfliktussorozatot, mely minden Trifonov-mű alkotóeleme, s melyet az író finom erkölcsi érzékenységgel, történelmi felelősségtudattól áthatott magas művészi szinten fogalmazott meg.
Számos tanulmányban szerepel egymás mellett három szibériai író, V. Asztafjev, V. Suksin és V. Raszputyin neve. Az indíttatásukban, értékorientációjukban a szibériai faluhoz, az ősi természethez való vonzódásukban és e földtől
elválaszthatatlan emberi közösségek szeretetében megmutatkozó rokon vonásokon túl egymáshoz kapcsolja őket a szülőföld évszázadok óta őrzött erkölcsi
normáinak tisztelete. Nem egyfajta civilizációellenes konzervativizmus jelentkezik e három író Szibéria iránti vonzalmában, szülőföld iránti szenvedélyes
elkötelezettségében, hanem egy letűnőben levő világ veszélyeztetettsége miatti
aggodalom, a múlt humánus öröksége megóvásának, jelenbeli érvényesítésének
igénye. Mindezek hangsúlyozását mindhárom esszé szerzője fontosnak tartja.
Balogh Ernő Asztafjev-tanulmánya elmélyülten elemzi az író személyes
élményekben gyökerező, de a személyesség hitelességén túl közösségi felelősségtudattól is áthatott szemléletmódját, értékféltő, de e különös értékteremtő
világot nem eszményítő művészi beállítottságát. Az asztafjevi elbeszélésmód
sokszínűségének is metaforikus jelentőséget tulajdonít a szerző: „a formák élményt adó bősége a természet végtelen gazdagságát sugalmazza, strukturáltsága pedig a lét bonyolult rendjét és az ember harmóniaigényét idézi föl".
Irigylésre méltó könnyedséggel birkózik meg a Suksin-tanulmány szerzője, Doboss Gyula azzal a nem csekély feladattal, hogy e nálunk is jól ismert
életművet felesleges ismétlések és túlzások nélkül, elfogultságtól mentesen,
ugyanakkor sokszor idézett sokszínűségét sem tompítva mutassa be. Élvezetes
olvasmány ez az írás, méltó ahhoz a sziporkázó tarkasághoz, mely magát a
„suksini-jelenséget" is áthatja. Lelkesen rajongó és tárgyszerűen pontos, el-elkalandozó, de a lényeget mindig szem előtt tartó, az életmű egyenetlenségeit
nem „kisimítani", hanem józanul értékelni tudó írásában Doboss Gyula érinti
mindazokat a kérdéseket, melyek az első Suksin-művek megjelenése óta mind
a mai napig izgatják az egyszerű olvasót és a hivatalos kritikát egyaránt.
Annál nagyobb csalódással vesszük tudomásul, hogy a V. Raszputyin munkásságát elemző tanulmány (Sebes Katalin írása) elenyészően keveset ad viszsza e fokozatosan felfelé ívelő pálya egy-egy csodálatos műben kikristályosodó
szellemiségéből, a tragikus történeteken is át meg átcsillanó tünékeny szépség35

bői, a szelíd nosztalgiával töltött, múltat búcsúztató (de nem elsirató!) líraiságból. A történetek leegyszerűsített vázában elsikkad a művek lényege, a hoszszadalmas tartalomismertetések eltompítják a problematika újszerűségét, az
ábrázolásmód kivételes szépségű árnyaltságát. Zavaróan hat a műfaji behatárolásban érezhető bizonytalanság, a regény-kisregény terminusok indokolatlan
váltogatása.
Hasonló hiányérzet fogalmazódik meg bennünk Bakcsi György Bitov-tanulmányának olvasása után. A szerző láthatóan nem tud mit kezdeni — az általa
is hangsúlyozott — különleges szemléletet meghökkentő formába öntő Bitovművek láncolatával, az egymásra épülő szövegelemek furcsa kombinációjával.
Érződik ugyan a differenciált képalkotás, a bitovi próza „egységbe rendezésének" igénye, e törekvés azonban felemás megoldásokhoz vezet. A „Bitov olyan
író, aki sok elődje ellenére vagy talán éppen azért?!) minden mondatában »Bitov«" frappáns megállapítást nem követi az értelmező elemzés, az irodalmi párhuzamokra, reminiszcenciákra épülő elbeszélésmód elmélyült analízise, helyette
impressziókat, a szerző irodalmi tájékozottságát igazoló, széles skálájú irodalmi
kontextusba vetített, de nem abba „ágyazott" Bitov-képet kapunk.
Egészen más okból támad hiányérzetünk Tarján Tamás két kiváló tanulmánya olvastán. Maga a szerző döbbent rá bennünket a mai szovjet drámairodalmat jellemző szegényességre és szürkeségre, a még mindig az ötvenes évek
„konfliktusmentességének" terhét viselő drámai műfajok egysíkúságára.
A „kifordított termelési drámát" író A. Gelmant „leleményes, tanulékony
dramaturgként" jellemzi a szerző, műveinek kimondottan esztétikai értékét
azonban megkérdőjelezi, s a „gyorsan ható irodalmi cselekvés" lehetőségeit kereső írói magatartásformát elsősorban társadalmi hasznossága, aktualitása alapján tartja tiszteletre méltónak. A korigénynek megfelelő publicisztikus jelleg
azonban „jó kezekben és jó pillanatokban" (tehetséges rendezésben és k i m a gasló színészi játékban) értékteremtő is lehet,, ahogy ezt a Tarján Tamás által
is felidézett néhány sikeres Gelman-előadás bizonyítja.
Az utóbbi idők egyetlen valóban kimagasló, a drámai műnemet megújítani képes íróegyénisége A. Vampilov lehetett volna. Az alig 35 éves szibériai,
drámaíró halála azonban csak e feltételes fogalmazást teszi lehetővé, hiszen a z
„éppen beérkezett" művész gogoli—csehovi tradíciókra épülő darabjai, „a h a gyományosat az újba futtató dramaturgiája", „ironikus humanizmusa" egy lehetséges új utat jeleztek a hatvanas, hetvenes évek szovjet drámairodalmában.
A kötet többi tanulmánya is alátámasztja Wintermantel Istvánnak a mai
szovjet irodalom sokféleségéről vallott nézetét. A történelmet más és más szempontból faggató A. Ribakov, J. Kross, A. Adamovics és D. Granyin, a „szibériai
parasztíró" sablonjából kilépő Sz. Zaligin, a jelen értelmiségének problémáit
feszegető I. Grekova ugyanúgy a társadalmi, politikai és morális önvizsgálat
igényével teremtik meg sajátos írói világukat, s teszik még teljesebbé a hetvenes, nyolcvanas évek szovjet irodalmáról alkotott képünket.
S arra, hogy mennyiben bizonyul hitelesnek a „mai szovjet írókról" felvázolt mostani körkép, a következő évtized (vajon milyen címen megjelenő?)
válogatása ad majd választ.
BAGI IBOLYA

35

Sesztalov igéi
Szerettem volna, szerettem volna,
ha minden körülöttem forogna:
tálak, serlegek, virágok,
bogarak, kakasok, sirályok,
újságok, tüzek, hajók,
himnuszok, cukorkák, csillagok,
férgek, nyilak,
acélfegyverek,
üzletvezetők,
miniszterek,
mammutok, bolhák, sátánok,
űrhajósok, sámánok ...
(A bálvány)
Ezt az egységet, ezt a világközpontúságot akarja megteremteni minden
mágikus ének; ezt akarja a vogulok fia, Sesztalov is. így lesz a neve fogalom: ősinek és modernnek a jelvénye. En is így álmodoztam és reménykedtem valamilyen egyszerre primitív és korszerű költészet lehetőségében: úgy
írni verset, ahogyan a parasztfestők faragják a szobraikat, csinálják a képeiket. Vagy legalább úgy, ahogyan Sinka a balladáit és a pásztorélet mélyeibe
visszagyökerező panaszait, látomásait, lázadásait. A tündérit és nyomorúságosat énekbe házasítva.
Sesztalovnak azonban nehezebb a dolga: messzebbről jön. Szibériából, az
Ural mögül, a sámánapa örökségéből, a halász-vadász életforma és kultúra
kényszerével, megváltozhatatlannak látszó törvényeivel. Ha Breton azt mondtá, a szürrealizmus egy varrógép meg egy esernyő találkozása a műtőasztalon,
akkor mi a sesztalovizmus: egy cirbolyafenyő meg egy trolibusz összeütközése a holdon? Régóta tudjuk, s főleg mióta a természettudomány istenét
imádjuk a sámánok föld-, nap-, levegőszellemei helyett, hogy ipari lényük
még csak egy-kétszáz esztendős, a medvetotem előtt táncoló és újjászülető
pedig legalább harmincezer. Földüböghet az autók és a falanszterszürke lakótelepek, cementgyárak fehér porában fulladozó erdők között a mágia dobja,
táncolhatnak, énekelhetnek a szupervárosok és marketek vándorai e körül a
dobok körül? Mit akar Sesztalov ezekkel a varázsénekekkel, meg lehet ezeket
még hallani? S ha meghalljuk, akkor romboljuk le magunk körül a modern
civilizáció hazugságát, belső ürességét, a természetet fölfaló gépeket, gyárakat, hadiberendezéseket?
Magunkra találhatunk ettől a költészettől? (Bármiféle költészettől?) Nem
az éppen a mai kultúra helyzete, hogy a művészet a peremére szorult, kiszorította a szórakoztatóipar? A sesztalovizmus nemcsak Szibériától Moszkváig,
Leningrádig terjed, megszületik és fölteszi kérdéseit, keresi a választ Afrika,
Észak- és Dél-Amerika, Ausztrália, a csendes-óceáni szigetvilág összes
olyan népei között, amelyek ásóbotjaikkal, fúvócsöveikkel világértelmező mítoszaikkal, kis, törzsi nyelveikkel és meztelenségükkel beleütköztek — nagyon
hirtelen! — az acélba, műanyagba, rádióba és televízióba, szuperszonikus utasszállító gépeibe öltözött világnyelvbe; a folyókat, tengereket, állat- és emberfajtákat, növényeket maga alá gyűrő, egyre önállóbb elektromos agyakkal működtetett Technikába. Ezzel a technikával akarnak ők versenyre kelni, vagy
ennek a technikának szeretnének tartalmat, lelket adni. Az egyik oldalon ott
35

van a mérnök, a politikus, a szakmunkás, a tudós specialista, a másikon a
néprajztudós, a törzsi múltból érkező költő, a Tahitira visszavonuló Gauguin,
a népgerplasztikáról önmagára és föladatára ismerő Picasso, vagy a folklórra
életművet építő zeneszerzők, zenészek és koreográfusok egész sora.
És természetesen van egy harmadik tábor is: azoké, akik nem hisznek a
föltámadásban, a föltámasztásban. Ök már biztosra veszik, tudják, hogy ősi
múltunk = múzeum; halott tárgyak és halott szellemek tája. Világméretű
skanzen legföljebb. De onnan már nem száll föl a csillagok felé az ének, nem
dübög a dob, nem szól a síró furulya, nem verik föl a port lábak százai a
nappali és éjszakai szertartásokon. Sesztalov is tudja, amit ők, az ő szíve is
megrebben a visszahozhatatlantól:

;

Földbe süppedt kunyhók
között:
időborzolta boglyák között
jöttem, hogy lássam a házat,
hol apám, anyám tüze szikrázott.
Hol az a sok álom, sok emlék?
Eladták? Elitták? Megették?
E föld arcáról lemosták?
Zajos új telepre hurcolták?
Roncsait szemétként
elhordták?
(Öreg ház)

A ház megvan, de ami még benne lakik, csak a gyerekkor emléke. Ebbe
a házba már nem lehet visszamenni. Lakója azonban még tud énekelni, még
ellenáll annak, hogy tökéletesen otthontalan, természetből kiszakadt lény legyen. Az ősi típusú ének, a totemoszlop, amit a kanadai tengerpart indiánjai
farajmak és festenek, a dallamok, táncok, melyeket még ismerünk, fölelevenítünk, annak a másfajta technikának eszközei, amivel kozmikus kapcsolatunkat fönn tudtuk tartani. Az „egydimenziós" modern ember ezt a technikát
felejtette el, vetette félre, hogy félelmetes ipari technikáját, laboratóriumi tudását megteremtse. Ebből azonban nem jött létre a világ ú j rendje: szétdarabolódott civilizációnkban nincs meg a helye a művészetnek és az elmélkedésnek. Áru lett a gondolkodás meg az álom, az emberi személyiség a titkaival
együtt.
Sesztalov mégse tehet mást: mondja, ránkolvassa, amit tud a sámánról,
apja védőszelleméről, a Világügyelő Férfiúról, Arany Víz Istennőről, vagy a
tűzről. Csakhogy éppen a tűz mellett ülve bizonytalanodik el a hangja, válik
retorikává a mágikus ének:
Szent tűz, lobogj!
Legyen világosság!
A tűzbe nézek,
bennem a huszadik század öröme, kínja.
És újra élek,
mint a folyó, az erdő, az égbolt.
(Űjra a tűznél)
Egy költői program fordul itt visszájára: a tűz lobog, a vers ereje elhamvad. „Küzdöttem a kufárság ellen, / mikkel körülzárták magukat / az embe35

rek, / mint a gépekkel, bútorokkal, / századunk bálványaival, / pusztító hatalmaival," — mondja Sesztalov verse elején. Tudja, milyen korban él, tudnia
kellene azt is: a tűz nem a múlt, ami mellé visszaülünk, a tűz mi vagyunk,
egész civilizációnk erejének és romboló irtózatának jelképe, ahogy Nagy László
látta:
tűz,
te gyönyörű,
jegeken
győztes-örömű,
ne tűrd, hogy vénhedjünk sorra,
lélekben szakállasodva,
hűlve latoló józanságban,
ahol áru és árulás van,
öltöztess
tündér-pirosba,
röptess az örök tilosba,
jéghegyek fölé piros bálba,
ifjúság királya,
tűz!

<

Az összevetés csak azt igazolja, hogy a sesztalovizmus még akkor is él,
ha a költő néha nem elég nagy varázsló ahhoz, hogy ősit és huszadik századit
mágikus körbe kössön. Juliánus barátról, a medveünnepről, Miszne istennőről, saját mágikus szavairól annál bővérűbben ömlik belőle az a másfajta
„tudás", amit csak egy sámánfi adhat át a mi világunknak. Bede Anna, anynyi szibériai ősi dal és ének nagy tapasztalatú fordítója is ezekben az énekekben éri tetten leginkább Sesztalov nem csillapodó, két világ közt utazó lelkét.
Magyar megszólaltatásai ezekben világítanak le a két finnugor nyelv mélységeibe. Ezekben nő a dallam, az ismétlő technika túl a fordítás lehetetlenségein s lesz elsodró, emlékezést kívánó erejű. Mennyi rejtett hangsúlyt, mennyi
évtizedek alatt leszüretelt ismeretet éreztet minden sorában, megoldásában!
De most már úgy, mintha oda se kellene figyelnie: magától értetődő azonosulással. Nyelve nem mindig olyan súlyos, amilyen megfontolt; néha örülnék,
ha eksztátikusabbá válna, nagyobb lenne a varázslata, hogy még inkább ott
énekelhessünk a lazacos Ob mellett varkocsba font hajú eleink árnyaival, az
ősi holtak szellemeivel, akik ott maradtak a régi hazában.
Vagy éppen Stesztalov igéi hozzák közénk őket? (Móra.)
TORNAI JÓZSEF

35

PÉTER

LÁSZLÓ

Bauer Hilda életműve
Keresztury Dezsőné Seiber Mária az első világháború vége felé mintegy
két évig a magántanítványa volt dr. Tordai Schilling Oszkárné Bauer Hildának,
Balázs Béla húgának. Németet, franciát, magyar irodalmat, történelmet tanult tőle az akkor 14—15 éves lány (68—69). Azután hosszú évekig elveszítették egymást szem elől. Keresztury szerint 1938-ban (5), Bauer Hilda szerint
1941-ben (69) Vágó Józseféknál, Vágó Márta szüleinél találkoztak ismét.
Seiber Mária akkor már Keresztury Dezsőné volt. Ekkor ismerkedett meg
Bauer Hilda Kereszturyval is. A fölszabadulás után — nyilván Keresztury
Dezső kultuszminiszter jóvoltából — Bauer Hilda polgári iskolai igazgató lett.
Nyugdíjba menetele után Keresztury unszolására hozzálátott visszaemlékezéseinek papírra vetéséhez. 1955. november 14-én kezdte, és valószínűleg lassan, de rendszeresen folytatta is. Férje, rákja miatt, 1960. május 11-én öngyilkos lett, s a magára maradt özvegyet Kereszturyék a máriaremetei volt
szervita rendházban berendezett pedagógusotthonban helyezték el. Én ekkoriban fordultam hozzá kérdéseimmel még a VI., Jókai u. 8. I. 4. címére írt
leveleimben, és kaptam meg 1960. november 10-i, azután december 3-án keltezetlen és 1961. február 2-án kelt válaszait már az otthonból. Ezeket fölhasználtam a Juhász Gyula kritikai kiadás jegyzeteiben, Bartók Szegeden és Kodály Szegeden című könyveimben.
1963. március 8-án folytatta emlékezéseit, majd újabb szünet után 1965.
március 11-én. Joggal tartott attól, hogy „emlékirata" naplóvá válik (70);
valóban, keverendtek már benne a jelenéről való beszámolók és — sok ismétléssel — az emlékezések. Talán még folytatta volna, de kevéssel később
elhunyt.
Mindezeket az MTA Filozófiai Intézetének Lukács Archívuma kiadásában,
az Archívumi füzetek című sorozat 5. számaként megjelent kötet első, kisebbik része (11—78) tartalmazza Emlékeim címmel. Előtte Keresztury Dezső rövid előszava olvasható Bauer Hildáról címmel (5—7). A kötet végén a szöveget gondozó, a képanyagot összeállító és a magyarázó jegyzeteket író Lenkei
Júlia utószava foglalja össze Bauer Hilda és Lukács György kapcsolatát
(241—251). ö szerkesztette ugyanennek a sorozatnak első kötetét, Balázs Béla
és Lukács György levelezését (1982) is. Lukácsnak Bauer Hildához írott levelei nem maradtak fönn: címzettjük 1944-ben, a német megszállás idején
félelmében eltüzelte őket (20, 24, 25). Érdekes, hogy Lukácsnak Balázs Bélához írt leveleiből is mindössze három maradt meg, ezek is jó késeiek: kettő
az emigrációban íródott, a harmadik — rövid köszöntő — a fölszabadulás
35

után. Ránk maradt viszont Balázs Bélának 111, Bauer Hildának kereken 100
levele. Ez utóbbiak Lukács halála után ama legendás heidelbergi bőröndből
kerültek elő (242), amelyről Lukács „megfeledkezett", s amely fiatalkori kéziratait is megmentette az utókornak.
SZEMBESÍTÉS
Mind a két dokumentum — az emlékezés és a levelezés — önmagában
is értékes történeti forrás, de szembesítésük még lélektani tanulságokat is
tartogat. A legérdekesebb, hogy Hilda (a rövidség kedvéért nevezzük a továbbiakban e különben bizalmaskodónak föltűnhető néven) csaknem fél évszázad távlatából miképpen festette át Lukácshoz való viszonyát. „Nem szabad rosz néven vennünk tőle, hogy elhallgatja a Lukács-szerelmet — írja
Lenkei Júlia —, ennek mélyén valószínűleg sokkal inkább a kitörési vágy
munkált, mint a valódi érzelem; talán valóban el is felejtette ezt a korszakot, s a barátság emlékével élt tovább" (248).
Visszaemlékezve Hilda ezt írta: „Lukács Györggyel 1909-ben ismerkedtem meg. Nagyon tetszett egy tanulmánya Stefan Georgéról, mely a Nyugatban jelent meg, és kértem bátyámat, mikor Pesten voltam, hogy mutassa
be. Ez meg is történt valamelyik kávéházban. Külseje nagyon kellemetlenül
hatott rám. Csúnya, pattanásos, alacsony, vézna fiatalember volt. Valahogyan
magas, szép homloka dacára nagy esze, tudása nem látszott rajta" (23). Pár
sorral később, Lukács és Seidler Irma kapcsolatáról szólva ezt mondja: „S. I.
ugyan nem volt szerelmes Lukácsba (nehéz volt ebbe a csúnya fiúba szerelmesnek lenni, bár okossága, nagy műveltsége lenyűgöző volt), de szívesen
hozzáment volna feleségül, amit viszont Lukács nem akart" (24—25).
A levelezés, amelynek megmaradását Hilda nem is sejthette, mit sem
árul el ezeknek az utólagos, tárgyilagosnak látszó megállapításoknak igazából. Ellenkezőleg.
TALÁLKOZÁS
Az a bizonyos kávéházi megismerkedés 1909. január utolsó vagy február első napjaiban történt. Idézett emlékezését Hilda így folytatta: „Még
azon az estén nagyon összebarátkoztunk, és a kávéházból kijövet hajnalig
sétáltunk az Andrássy úton lucskos, hideg időben, szemerkélő esőben" (23).
A találkozás után fél évvel pedig így írt: „Én feljöttem Pestre, egy idegen
lány, aki olyan kiéhezett volt minden kultúra után, üres, szerelem-, szeretetés barátságvágytól beteg szívvel, idegesen, egyedül, olyan szívet tépően egyedül. Hiszen te tudod. És egy éjszaka, kávéházban, utcákon te beszéltél nekem úgy, ahogy én még beszélni nem hallottam" (127).
Lukács 1909. július elején azt írta barátjának, Popper Leónak, hogy
ekkor, februárban, kb. háromszor találkozott Hildával (Lukács György levelezése. 1981. 138). Lukács.a Szegedre hazatérő lánynak azonnal írhatott, hiszen Hilda első, 1909. február 11-i levele már válaszlevél: „Én is tudtam,
hogy fog nekem í r n i . . . " (81.) S az első mondata: „Kedves barátom, ezt
ujjongva kiáltanám oda magának, és sírva-nevetve adnám oda mind a két
kezemet, hogy szorítsa meg, é s . . . többet nem beszélnék, ha lehetne, ha nem
volnék rászorulva arra, hogy ezen a papíron mondjam meg magának azt,
amit elhallgatnék, ha kezet foghatnánk" (81).
Nem tudom, mennyiben Hildának bátyjával és Lukáccsal rokon lelkialkata, mennyiben pedig a szerelmes nő természetes és nagyfokú alkalmaz35

kodó képessége tette, hogy leveleinek ugyanaz az elvont, bölcselkedő és
pszichologizáló, mai zsargonnal szólva: lelkiző a hangneme, mint amelyet
Balázs Béla leveleiből megismertünk. Hilda leveleiből is alig lehet következtetni mindennapi életére, munkájára (pl. édesanyjáról soha nem beszél);
a terjedelmes levelek csupa ömlengések, elméletieskedések, a férfi és nő kapcsalatáról való töprengések általában, de persze nyilvánvalóan kettejük viszonyára érthetően. „Az asszony egész magát adja már (öntudatlanul), amikor
a férfi még csak lát, hall" (83). De levélről levélre látszik, amint egyre jobban belelovalja magát a szerelmi rajongásba. „Tudja, Gyuri, én ki vagyok?
Egy lány, akiben a szeretet utáni vágy olyan nagy, hogy felemészti magát
benne; aki annyira vágyik szeretni és szeretve lenni, hogy életelemét tes z i . . . (86—87.) „Minden vasárnap reggelem a magáé, Gyuri, még akkor is,
ha nem írok, és minden napnak sok órája a magáé, ha elgondolkodom, és
mesze kinézek, amikor mondani szeretnék valamit. Akkor nagyon vágyódom
maga után" (88). Megírja jellegzetes álmát: belépett Lukács szobájába; Lukács íróasztalánál dolgozott, arcán „az a bizonyos maszk" (nyilván erről
beszélgettek már), és a lány hívására tagadóan rázta a fejét. Erre Hilda
megpróbálta kicsavarni Lukács kezéből a tollat: „Nem bírtam a tollat kivenni, és maga továbbra is sápadt, hideg maradt, és dolgozott, én meg keservesen zokogva borultam a földre. .." (89.)
Akár valódi álom, akár költött, ugyanarról a magatartásról árulkodik,
mint amely Lukács és Seidler Irma kapcsolatát jellemezte: a „művet", az
alkotást a szerelemtől, házasságtól védelmező tudóséról. „Köszönöm, hogy
megfejtette álmomat" — kezdte következő levelét Hilda; hogy miképpen,
nem derül ki. De Lukács levelébe valamiképpen belekerült a sajnálat szó,
mert Hilda erősen tiltakozott ellene: „A sajnálat, az a minden dolgok vége
után jöhet csak, az a befejezések befejezése. Én úgy érzem legalább, és
azért fogja meg a kezem, Gyuri, simogasson, de ne sajnáljon, ne" (89).
Ugyanebben az április 7-i levelében (90) írta Hilda azokat a sorokat,
amelyeket Lukács Popper Leónak már 25-én idézett. „Nem félek m á r — írta
Lukács a barátjának. — Sok része van ebben valakinek, aki — azt hiszem
— szeret engem, akivel egy pár szép napot éltem át, és utánuk szép és bízó
leveleket váltottunk, és akivel még fogok szép napokat együtt átélni. Azt
írta nekem egyszer [!]: »Maga gyorsabban megy, mint mások, és azért nem
akarja felkapni a pillanatot, a másik pillanatát, mert talán hamarabb kellene elejtenie a másiknál, és az visszaesne rá. És most izgatott kérésként tör
ki belőlem, hogy ne kímélje annyira az embereket! És úgy látom magát,
hogy mikor másnak illattól, mámortól, élettől lecsukódnak a szemei (ha csak
egy pillanatra is), a magáéi tágra nyílnak, és úgy nézi a nehéz, öntudatlan,
mámoros életet elmenni maga előtt. Ugye nagyon nehéz a mások fájdalma?
Haragszom magamra, hogy ennyire érzem. De magánál ez más, magát csak
a saját könnyei vihetik előbbre, és magánál gát minden fájdalom, ahol meg
kell állni. És magának meg kell állni, mert maga sajnál. Ne kímélje az
asszonyokat, és ne sajnálja őket, mert ezzel mintha kicsinyítené értéküket,
mert mi nem azért vagyunk itt, hogy akadályok legyünk, hanem lépcsőfokok, amin maguk emelkednek«" (Lukács György levelezése, 121—122). Ezt
az utóbbi gondolatát azonban Hilda később módosította: „Tudod, a férfiak
éppúgy létrafokai a nőnek, mint fordítva, a feljutásban, és lehet, hogy kölcsönösen azért szeretik egymást" (113).
Lukács így folytatta barátjának szóló levelét: „Egy nagyon értékes em35

ber írta ezeket nekem, és kimondhatatlanul jól estek nekem, és bátorságot
adtak — de hitet nem" (uo. 122). Pedig Hilda idézett levelét már expressis
verbis így fejezte be: „Nagyon szeretem magát" (92). Az aláírás itt még
csak „Hilda", de a következő, április 18-i levélé már: „Hildája" (93).
MÁSODIK TALÁLKOZÁS
1909. április 30-án volt Balázs Béla drámájának, a Doktor Szélpál Margitnak a bemutatója a Nemzeti Színházban. Emlékezéseiben Hilda leírja,
hogy ő is részesedett bátyjának dicsőségéből, páholyukba neki is küldtek
virágot. Előadás után a Metropol szállóban vacsoráztak, utána szűkebb társasággal kimentek a Városligetbe, s reggelig szórakoztak együtt. „Lukács
a kedvemért jött ki, no meg ő is azt hitte, hogy H.-nak [Herbertnek, azaz
Balázs Bélának] sikere volt; nagyon unatkozhatott" (50). Május 1-én és 2-án
is együtt volt Lukács és Hilda. Augusztusban így idézte föl ezeket az alkalmakat: „És negyedszer voltunk együtt, és alig beszéltünk még, amikor már
hallgatnunk kellett, amikor már volt köztünk valami. Szerelem, ami nem
tudott halottaktól szabadulni, ami fagyasztott. Emlékszel? Egy esős hideg napon kimentünk Hűvösvölgybe, és ott, mert nem beszélhettünk, először csókoltuk meg egymást kétségbeesésünkben. És én panaszkodtam, hogy olyan
holt leszek, ha csókolsz" (128). Hazatérve május 29-i levelében Hilda nyolcszori együttlétet emleget (110). Lukács már idézett júliusi levelében Poppernek ezt írta: „Én körülbelül 4—5 hónapja nagy és áldozatos és szép levelezésben vagyok Bauer Hildával — úgyis megtudnád a nevét, hát megmondom, a Bauer Herbert húgával; akit februárban láttam kb.. háromszor, amikor Pesten volt, és áprilisban szintén kb. annyiszor" (Lukács György levelezése, 138). Április 25-én, amikor először írt e dologról Leónak, még nem
árulta el Hilda nevét. Most viszont beszámolt barátjának kétségeiről és eloszlatásukra kigondolt tervéről is: „ök pedig most mind Ammerlandba
mennek a Stranberg-tó mellé. Énnekem egy hónapra el kell oda mennem.
Megmagyarázom, hogy miért — főleg azért, hogy ne becsüld túl ennek a
dolognak énrám való fontosságát. El kell mennem, mert tudnom kell, hogy
milyen az igazi viszony közöttünk. Én Pesten — Hilda Szegeden lakik, és
tanít ott, úgyhogy le van kötve oda — nem tisztázódhatnék soha, mert ha
egy-két napra, egy hétre fel is jön Pestre, ott sok az ember stb. És főleg
egy-két várt napban nagyon sok mindig a hisztérikus túlfeszültség, különösen, ha nem napokról, de egy pár együtt töltött óráról van szó. És ezt a
hisztérikusságot most mindig erősebben érzem a leveleinkben, az enyéimben
is, de még az övéiben is — és félek tőle. Félek, hogy egy hazugság került bele
ebbe a viszonyba: ne érts félre, attól félek, hogy többnek érezzük a leveleken át az egymás közét a másikban, mint ami annak a valóságban megfelel. És én ettől félek, és ezért akarok vele egy hónapot együtt tölthetni,
hogy kisüljön, hogy mi van közöttünk" (uo. 138—139).
AMMERLAND
Hilda Lukácsnak e mögöttes szándékáról mit sem sejtett. A májusi csókok után első levelében ő tér át a tegezésre (97). Egy-két levél hiányozhat,
mert Hilda már azt is szóvá tette, ha két napig nem kapott levelet Lukácstól (104), már pedig akkor ugyancsak naponta, kétnaponta neki is válaszol35

nia kellett, de ennyi levele mégsem maradt. Nincs nyoma az ammerlandi
üdülésre való meghívásnak sem Hilda leveleiben; május 25-én még Szegedre invitálta Lukácsot (115), június 27-én pedig már mint tényről ír kczös
ammerlandi tartózkodásukról; legföljebb ő azt szeretné, ha Lukács végig
velük maradna (119), s ebből az sejthető, hogy Lukács már közölte Hildával: csak egy hónapig marad, júliusban, mert utána, augusztusban, b a r á t j á val, Popper Leóval és ennek menyasszonyával nyaral Svájcban, a Bern melletti Wengenben; amint történt is.
Lukács július 25-e körül Ammerlandból ezt írta Leónak: „Sokáig nem
feleltem neked — de ezt, azt hiszem, meg tudod majd érteni. Most írhatok
már, mert végleges biztonsággal írhatom neked, hogy — augusztus első napjaiban Wengenben leszek. Énnekem kezdettől fogva voltak ilyen sejtelmeim
— emlékszel, írtam a levélírogatás hisztérikus, valóságokat meghamisító közeihozásairól. Hát: így volt. Azaz, hogy ez a dolog nagyon komplikált; mert
én nagyon szeretem ezt a lányt, de — de valami bennem ugyanakkor a jó
barátja is szegénynek, és ez azt mondja: nem jó neki veled együtt lenni,
sőt a legjobb lett volna nem is találkoznotok egyáltalában. És ugyanakkor
van bennem még valaki más is, aki a legszebb órákban is azt mondja: nem
való neked (mármint nekem ezúttal) az együttlét, a közösség — m e n j ! "
(Lukács György levelezése, 145.) Popper Leóval sokat elemezgették a Midaskomplexust. Ahogy Popper megfogalmazta: „Ahogy Midas király sosem érhet .hozzá az eleven emberi élethez anélkül, hogy élet helyett ne aranyat
markoljon — így van ez a művészetben is. Ami zavaros volt, rendezett
lesz; ami nyitott volt, bezárul; ami sok anyagból állt, egynemű lesz a kezében — és ha úgy tetszik, ez is tragikus" (uo. 120). Erre utal most Lukács
a Hildával való egyhónapos együttlét után: „Tehát valami olyasmi történt
itt, hogy a nem-Midasságnak hazugság lett a következménye (abban az értelemben, ahogy te használtad a szót Midasról írván — emlékszel még?),
de csak a Hüda és az én köztem levő viszonyra vonatkozólag; ez nem jelent őrá nézve semmit, ö t ma is a legnagyszerűbb emberek egyikének látom, akiket valaha megismertem, csak — nincs itt más szó, mint ez a közönséges — nem vagyunk összevalók. Ha asszony volna, talán lenne megoldás. Talán — és ezt ő is egészen tisztán látja — hat hónapig, talán egy
évig, talán rövidebb ideig együtt lennénk — és aztán mindegyikünknek lenne egy szép emléke. Így nagy bajok vannak. Azaz, hogy nagy bajok lehetnek. Mert Hilda is átlát sok mindenfélét mindebből — de ő sokkal jobban
szeret engem, mint én őt; azaz, hogy ő lány, és ezért ezek a tekintetek
kevésbé hatnak az érzéseire, mint az enyémekre (azaz hogy ez nagyon
komplikált, mert szeretem őt — d e . . . , ha nem érted, mégsem bírom most
megmagyarázni). Én nem vagyok képes hazudni. Nem vagyok képes egykét szép hónapot eltölteni valakivel, akit tudom, hogy ott kell hagynom
ezután (ha tudom, hogy ebből neki belső bajai lehetnek), de — mégsem bírom őt olyan egyszerűen, heroikusan otthagyni, ahogy talán kellene. Most
tehát őróla van szó, nem rólam, és sok nehéz dolog van itt" (uo. 146).
Hilda ekkor már sejthette, hányadán áll kettejük kapcsolata. Még Ammerlandból augusztus 11-én nehezményezte, hogy Lukácstól, távozása után,
késve kapott levelet, s amit kapott, olyan volt, hogy eltépte (123). 16-án, Lukács újabb levelét olvasva, már majdnem sírva fakadt. „Ez valaminek a
kezdete, ami téged el fog rántani tőlem; valaminek a kezdete, ami meg
fogja mutatni, hogy sohasem voltál az enyém" (125). Még május 29-i levelé35

bői kiderült, hogy Lukács őszintén beszámolt neki a Seidler Irmával való
kapcsolatáról (111). Most Hilda Lukács fejére olvassa: „Hányszor mondtam
neked, hogy Irma kísért téged lépten-nyomon" (126). „És ha veled voltam,
akkor tudtam, hogy nem lehetsz az enyém, mert korán jöttek a csókok,
és akkor csókoltalak vadul, amíg elfelejtetted magadat, hogy egy percre,
pillanatra, amíg megint a kínjaidé, a kételyeidé, Irmáé v a g y . . . " (126.) Sejtését igazolja Lukácsnak két évvel későbbi, Irma halála utáni, 1911. október
27-i naplóföljegyzése: „Ha helyesen analizálom: amikor Hildával beszélgettem a szerelemről — akkor is Irma volt a hallgató és a cél" (Curriculum
vitae. 1982. 444). Hilda 1909. augusztus 16-i levelében kétszer is leírta: szerelmük „koraszülött" volt (126, 128). „Én nem akarlak elveszíteni, mert ahhoz túl élőek az érzéseim. De azt kiáltom feléd, amit te nekem annyiszor
mondtál: »aki menni akar, menjen«, én nem tartalak vissza, de arra kérlek,
a barát maradjon meg n á l a m . . . " (128.) Hilda kétségbeesetten kapaszkodik
most ebbe a megtalált formulába: a barátságéba. „És látod, nagyon fájó, nagyon szerető\ szívvel gondolok reád, és egy cseppet sem gyűlöllek. Hanem te
menj, amerre akarsz, és maradj az utadon, nézz néha át hozzám, és légy jó
hozzám" (129). „Nagyon sokat köszönök neked; és sokat adtál nekem mégis.
Legtöbbet utolsó leveled, ezt köszönöm leginkább" (uo.). „Én a barátod szeretnék lenni, ha akarod; ha nem, az leszek, amit akarsz" (uo.). Befejezésül
ismét: „A barátod szeretnék lenni. Forró kézszorítással: Hildád" (uo.).
BARÁTSÁG? SZERELEM?
Lukács — a maga érzéseivel sem lévén egészen tisztában, sajnálatból
is — belement ebbe a játékba: úgy tett, mintha valóban lehetne — kivált
szerelem után — barátság férfi és nő között. S ezzel akaratlanul is tápot
adott Hilda illúzióinak, amelyek mélyén talán az volt, hogy titkon mégis
reménykedett: a barátságból ismét lehet szerelem.
A levelezés, ha ritkásabban is, folytatódott. Hilda augusztus végén hazatért Pestre. Lukács levelét túláradó hálával nyugtázta: „Boldoggá tett az
a leveled, olyan nagy boldogító melegséggel töltött el, amivel csak igaz, nagy
dolgok tölthetnek e l . . . " (130.) E megalázó hangvétel keveredik a panasszal.
Szeptember elejét Lesznai Anna vendégeként Körtvélyesen töltötte. Onnan
hazamenet 15-e és 17-e között ismét találkoztak Pesten Lukáccsal. Együttlétük új reményt önthetett Hildába. Szeptember 23-án Szegedről írta: „Most
tudjuk, hányadán vagyunk, most várunk, és elébe nézünk egy nagy »vagyvagynak«" (136). „Türelemelméletet" dolgozott ki magának (136, 138), s bízott: „Én várok, Gyurim, mert most nem tehetek másképp, mert szeretlek,
és mert érzem, hogy még soká nem vagyunk a végén" (137). „A mostani
pesti együttlét áldását még most is érzem, áldjon meg érte az Isten, Gyurim" (uo.). Befejezésként is: „Ég áldjon, és szeress, mert ara nagy, nagy
szüksége van Hildádnak" (uo.).
Lukács, úgy látszik, hagyta, hogy Hilda ismét belelovalja magát a szerelembe. A lány szolgálatkészen vállalta Lukács tanulmányainak másolását; Lukács ezt is elfogadta. Ám Hilda időnként föllázadt. Október 5-én megütődött
Lukács levelének kitételén: „Jaj — milyen buta egy ilyen levél" — hiszen
az ő számára e levelezés volt a szalmaszál, amelybe kapaszkodhatott (140).
Ugyanebben a levelében ismét szóvá tette az Irma-ügyet: „Fiam, de ezen az
Irma-dolgon segíteni kell, mégpedig drasztikus módon, és kell" (141). Megint
35

látszólag a szerelmes jogán követeli: „Vagy tudsz szabadulni, vagy nem" (uo.).
A csalódás óta nemegyszer, hogy talán fölkeltse Lukács féltékenységét, dicsekedett, hogy udvaroltat magának. így Körtvélyesen is (132), majd Szegeden (155). Gyakran panaszkodott, hogy kedvetlenül ír. nem tud írni (152, 158,
175). Egyre többször kesergett magányosságáról: „itt nincs egy lélek, akihez
engem valami igazán megértő, mély barátság fűzne; hogy az én egyetlen
megnyilatkozási lehetőségem az a néhány levél, amit írok nagyon embernek"
(155). „Nemcsak a közelemben nincs ember, de a környéken se találok" (159).
„Rossz időket élek és szörnyen, borzasztóan egyedül vagyok megint" (166).
1910-ben ismét a barátság gondolatába kapaszkodik. Január 10-én megismétli augusztus 16-i levelének „tisztességes ajánlatát", amelyet állítólag Lukács elfogadott, de azután közösen megint elrontottak (152). Egyrészt azt kívánja, hogy úgy álljanak egymással szemben, mint két ember, „aki nem akar
egymástól semmit", másrészt mégis magának követeli Lukácsot: „De amíg
nem fordulsz felém osztatlan érdeklődéssel, addig én nem beszélhetek (uo.).
Azt hiszi: „a mi viszonyunknak legbecsületesebb, legelfogulatlanabb és legproduktívabb formája a barátság" (153).
1910. február 18-tól 25-ig Hilda ismét Pesten volt, de ezúttal nem találkoztak: „Hiányoztál nekem Pesten, csak nem mondtam" (156). S ezután hoszszabb szünet következett: május 5-i levelében Hilda öngyilkossági terveiről
számolt be Lukácsnak. Lukács ugyanis utolsó levelében ismét valami elkeserítőt írhatott neki: „Kemény, erős, jó, becsületes levél; szép következménye
mindennek, ami volt; mert jöhetett volna utóvégre másképp is"; „szép vég,
szép megoldás" (156). Lukács valami olyasmit írhatott, hogy azért imádkozik,
ne jöjjön életébe másfél évig asszony (uo.). S olyat, hogy „megunt már téma
lenni" — nyilván a levelezésükben (157). Talán Lukács lelkiismeretének fölkeltésére Hilda ismét flörtjeivel hozakodott elő, hozzátéve, hogy az egyik
megalázó számára, mert a férfi „abszolút méltatlan", „senki" (158). „Láthatod, hogy nincs szerencsém, édes barátom, és hogy apácának kellene lennem"
(uo.). Lehet, hogy ennek hatására is írta Lukács május 10-én naplójába: „milyen »komoly« volt minden Hildával — akinek »komolyságát« sohasem becsültem semmire" (Curriculum vitae, 418). Június 19-én pedig ezt jegyezte
föl: „Most azért kezd már kifelé is hatni a hidegségem. Előbb Edith érezte
meg, most Hilda. Azt hiszem, leszakad majd rólam m i n d e n k i . . . " (uo. 430).
Augusztusban Nagyváradról, ahol nagynénjénél töltött néhány hetet, talán a flörtök tanulságait is levonva írta Hilda Lukácsnak: „énhozzám ezentúl
csak házassági szándékkal közeledhet valaki" (163). Zokon vette, hogy Lukács
— időnként úgy látszik, kifejezést akart adni távolságtartásának, hogy ne
táplálja Hilda reményeit — kifogásolta Hilda leveleinek megszólítását: „Azt
írod, hogy ne használjam megszólításnak azt, hogy »Gyurikám«; hogy hagyjuk ezt a múltnak, ill. hogy »az le van foglalva a múltnak«" (164).
Mindezek ellenére tovább tart ez a furcsa, tisztázatlan, „sem vele, sem
nélküle" kapcsolat. Októberben Lukács nem feledkezett el Hilda születésnapjáról, s ez a lányba ú j hitet öntött (169). 1911 januárjában Balázs Béla szinte
könyörgött Lukácsnak: „írj néha Hildának. Nagyon rászorul szegény pára egy
kis lélek- és szívinjekcióra" (Balázs Béla levelei Lukács Györgyhöz, 43). Január 14-én Hilda is kérlelte: „Miért nem írsz?" Mondd, barátom vagy te nekem még? Kell teneked a barátságom?" (170, 171.) Februárban: szóvá tetté:
„Átnéztem leveleidet. Most oly ritkák, oly sietve megírtak, és mindég olyanabbakká válnak" (172).
35

LUKÁCS SZEGEDEN
Seidler Irma 1911. május 18-án öngyilkos lett. Meglepő, hogy ez nem
tükröződik a levelezésben. Még meglepőbb, hogy Lukács, úgy látszik, a kutyaharapást a szőrivel próbálta gyógyítani: pár napra rá bejelentette Hildának, hogy meglátogatja Szegeden. Hilda már május 30-án nyugtázta e szándékát: „Nagyon, nagyon örülök, hogy látni foglak; hogy beszélni fogok veled;
vágyódtam is már utána" (176). Eddig a Dugonics tér 2. sz. ház első emeletén
laktak; ekkoriban költözhettek a Fekete sas (ma Bajcsy-Zsilinszky) u. 22. sz.
alá, ahol édesanyja 1913-ban meghalt. Hilda — mint mentegetőzött — félig
berendezett lakásban fogadta vendégét.
Pünkösd két napját (jún. 4—5.) töltötte Lukács Szegeden. A helyi lapok
utóbb sem írtak róla, mert noha Lukács eléggé ismert tudós és író volt már,
és főként újságíró körökben tekintélyes is, Hilda titokban tartotta jövetelét:
„Mert én senkinek nem szólok, mert én is csak magamnak akarlak" (177).
Mint egy későbbi leveléből kitűnik, mégsem zárkóztak a négy fal közé, mert
villamoson utaztak együtt (talán az állomásról be, vagy ki az állomásra), és
ismerősökkel találkoztak (181). Hilda emlékezetében ez a két nap egy hétté
növekedett (25), akár Kodály egy szegedi hete „néhány hétté" (17); Bartóknak szintén kb. egy hete két hétté (26).
Június 16-i levelében Hilda többször is kifejezte örömét, mennyire jónak
érezte e két napot, és reményét, hogy „egy kicsit" Lukácsnak is jó volt; „nekem nagyon jót tett ez a két nap, nekem fontos, hasznos volt a viszonyunkat
illetőleg főleg, ill. az én viszonyomat tehozzád; fordítva, úgy látszik, nem"
(178). Az utóbbi fél mondat elárulja az ő kételyeit is; majd megismételte: „az
az érzésem, hogy mást vártál a 2 naptól; hogy valahogyan elégedetlen vagy,
ami ugyan az egész hangulatod eredménye is, de hogy énnekem meg jó
volt" (179).
Maradt tehát minden a régiben, a régi bizonytalanságban. Nem tudom,
mikor írta az alábbiakat Hajós Edit Lukácsnak, de bizonyára ekkortájt, Irma
halála után, amikor úgy érezte, komolyra fordulhat Lukács érdeklődése Hilda
iránt, s meglehet, még ő sem döntötte el, Lukács vagy Balázs Béla felesége
szeretne-e inkább lenni. Hildával kapcsolatban figyelmeztette Lukácsot:
„Édes Gyuri, kérem, ne vegye el feleségül, mert tönkretenné magát" (Balázs
Béla levelei Lukács Györgyhöz, XI). Fölösleges volt az intés: Lukács — ekkor
már különösen — nem akarta elvenni Hildát. De végképp elszakadni sem tudott tőle. Folyt hát tovább az érzelmeknek és idegeknek ez a harca. Hilda reménykedett, Lukács rejtélyeskedett. A lány levelei egyre inkább ismét kesergők, panaszkodók; titkon remélve, hátha Lukácsban fölébreszti a lelkiismeretet, az eddigi kapcsolatukból már elvárható következtetés levonását. Űjból
emlegette hozzá méltatlan társaságát (185), flörtjeit (186), sőt 1912 januárjában már fölbukkan, ekkor még névtelenül, de nyilvánvalóan, a későbbi férje
is. „Van itt egy férfi, akivel jó volna együtt lenni sokat, nagyon érdekel. Kár,
hogy ritkán találkozunk..." (187.) „írjak arról a férfiről?" „Magam sem ismerem, de engem is érdekel. Csak 2-szer voltam vele hosszabb ideig együtt
és úgy, hogy beszélgettünk. Furcsa ember, érzékeny, finom, talán nem is
olyan okos, de művész temperamentumnak látszik, és töri a fejét szép és
mély dolgokon, és szépeket és finomakat mond róluk. Nagyon jól rajzol, de
tagadja, és roppant' szerény itt, f á j neki, úgy látszik, hogy nem lehetett művész, mert nem nagyon hisz a talentumában. Egyébként abszolút elegáns,
35

\

egész angolos külsejű, nagyon csinos, és abból a fajtából való, mint én, hogy
»nem szól«. Én nem hívom még, ő meg nem tesz célzást, v. ha tett, nagyon
szerényen, pedig szeretnénk egymással többet találkozni. Dehát Szeged csak
egy undok fészek, és unom a szóbeszédet" (189—190). Dr. Tordai Schilling
Oszkár ekkor a MÁV szegedi üzletvezetőségének volt fogalmazója; kevéssel
utóbb, március 5-én olvassuk a helyi lapokban, hogy áthelyezték Budapestre
az igazgatóság kereskedelmi főosztályára.
Éppen akkor, amikor Lukács másodszor jött le Hildához Szegedre. Erre
1912. március 3-án és 4-én, megint vasárnap és hétfőn, került sor. „Nagyonnagyon jó volt, hogy itt voltál, köszönöm mégegyszer" — lelkendezett 7-i levelében Hilda. Ám különös, hogy ugyanebben a levelében beszámolt „barátjának", azaz Schilling Oszkárnak a látogatásáról — nyilván búcsúlátogatásáról — is. S eldicsekedett, hogy megcsókolták egymást, és másnap gyönyörű,
nagy virágcsokrot és hódoló, alázatos köszönőlevelet kapott tőle. Ügy érezte,
ezzel a dolognak vége is lett. A későbbi levelekből azonban kiderül, hogy
Schilling Oszkár Pestről is lejárt (190, 202). Hilda vele kapcsolatban is kettős
érzelmeiről számolt be: szereti, úgymond, de idegesíti félénksége, életuntsága, „tépettsége", panszolkodása. „Néha egész reménytelen benyomást tesz
rám, züllött belsejű emberét" (uo.). Szemmel láthatóan csak a rettenetes magány elől való menekülés végett, a Lukáccsal való kapcsolat lehetetlenülése
(Lukácsnak Léna Grabenkóval való házassága) után ment hozzá Schilling Oszkárhoz. Ami nem jelenti, hogy végül is ne kiegyensúlyozott házaséletet éltek
volna végig.
PÁRIZS
A második szegedi látogatás után a Lukáccsal való levelezés már valóban inkább baráti jellegűvé vált, semmint szerelmivé. Sőt bizonyos üzleti jelleg is belévegyült. Hilda, aki tanítónői oklevelének megszerzése után több
mint egy évet töltött Párizsban, és megélhetéséhez nagyban járult hozzá magán francia órák adása, nyelvismeretének fölfrissítése végett ismét párizsi utat
tervezett (186). Keresete, amelyből nemcsak édesanyját kellett eltartania, hanem öccsének tanulmányait is födöznie (187), ehhez nem volt elég. Lukács fölajánlotta anyagi támogatását (189), s a levelezésből az vehető ki, hogy Hilda
valóban az ő 500 korona kölcsönével tölthette 1912 nyarát ismét Párizsban
(193). Hogy ezt az összeget visszafizette-e, nem világlik ki a levelekből.
Hilda azt remélte, Lukács is kimegy vele vagy legalább hozzá (187), ebből
azonban semmi sem lett: Lukács éppen ennek az évnek május 17-étől kisebb
megszakításokkal öt esztendőn át Heidelbergben tartózkodott (Lukács György
levelezése, 722). Augusztusban édesanyjával és húgával a hollandiai Schvennigben nyaralt, a hónap végén, amikor Hilda még Párizsban volt, hazajött
Pestre (uo.).
Hilda Párizsból is írogatott neki, beszámolt kinti napjairól. Így többek
közt arról, hogy fölkereste a szegedi születésű szobrászt, Csáky Józsefet, s az
ő környezetében összeakadt bizonyos Szenyával (azaz Szemjonnal), össze is
melegedett vele, mert az orosz férfi (ahogy kivehető: zongoraművész) Szegedre is küldözgette leveleit (197, 198, 200, 202, 206).
Szeptember 7-én úgy érkezett Hilda Pestre, hogy reménykedett a Lukácscsal való találkozásban, de erre sem került sor. 17-én már otthonról kesergett
neki ismét: „Furcsa, hogy Szegeden, ha az ember magára marad, csupa szo35

morúság fonja be" (199). E levelében írt először ilyesmiről: „Nagyon vágyom
gyerek után, most jobban, mint valaha" (200). Erre annak kapcsán kerítette
a szót, hogy beszámolt barátnőjének, Kárász József né Szivessy Máriának vendégszeretetéről: egyedül ott a gyerekzsivajban érzi jól magát. Vágya azonban
sohasem teljesült: házassága gyermekáldás nélkül telt el.
Érezte, hogy Lukáréhoz való viszonyát már-már a barátság szó sem födi:
még lejjebb kell adnia; kapcsolatuk szinte már csak az ismerős fogalmává
degradálódott (202). Mégsem vádolta Lukácsot, sőt 1912. november 22-én belső, nagy átalakulásáról való beszámolója után neki vallotta meg: „Ami a
fontos, hogy eszembe sem jut valakinek erről beszélni, csak neked — és még
így is — mikor már mögöttem van egy kicsit, vágyom, hogy te tudd. Azért
is, mert — és ezt is megírtam — te vagy az egyetlen ember, aki nem változott. Te egy maradtál — itt nem volt semmi hazugság. Hogy ez mi nekem
most, azt nem tudom, tudhatod-e; nekem valami csodás, valami, amit térden
állva tudnék megköszönni! Érzésben, semmiben nincs egy folt, nem inog meg
semmi bennem, még a legmerészebb próbákra sem. Oh, ez mindég szentebb
lesz!" (201—202.)
S a még hátralevő levelekben is ez a férfi előtt megalázkodó hangvétel
uralkodik. Decemberben: „Bocsánatot kérsz, amiért leveled negyedrészében
magadról beszélsz. Én magamról beszélek folyton, és avval a meggyőződéssel,
hogy ez természetes, és fontos, és te erre vagy kíváncsi. A te leveleidben te
— Te vagy a fontos, és nem én" (203—204).
1913. április 20-án ismét találkoztak Pesten. Ekkor volt Balázs Béla misztériumjátékainak (A kékszakállú herceg várának és A szent szűz vérének)
bemutatója a Nyugat matinéján az Orfeumban. Erre Lukács hazajött Heidelbergből, Hilda pedig fölutazott Szegedről. Hilda 24-i leveléből kiderül, hogy
csak a matiné előtti este találkoztak. Levelében mentegetőzött, hogy akkor is
annyit panaszkodott (207). Aligha Lukács miatt; ekkor már — mint 19-i leveléből kiderül — Oszkár magatartása aggasztotta. Korábban beszámolt Lukácsnak, hogy kapcsolatukból szerelem lett (207), most viszont attól rettegett,
hogy Oszkár elhagyja, mert előbbi szerelme, „a régi asszony" visszatért,
„szebb, dúsabb nálamnál" — ahogy A kékszakállú herceg várából vett szavakkal Lukácsot tudósította (208). Zaklatottságát írásmódjának megváltozása
tükrözi: egyszerre tele vannak levelei vesszők helyett a gondolatainak szaggatottságát jelző gondolatjelekkel (akár Csinszkának Adyhoz írt levelei). „Én
nem tudom, mire voltam jó — miért szabad — lehetséges — hogy velem
ilyenek történhetnek. Én nem tudok mozdulni — én nem tudok kérni — alázatos lenni — férfit lekötni. Mégis szabad — szabad — mindazok után, amik
voltak, ennek megtörténni? Szabad a sorsnak valakit így dobálni férfitől —
férfihez — kegyetlenül — kényszerítően?" (208.) Ebben a nagy keserűségében, amikor nem tudta, „miért — minek, kinek tartogat engem az Isten?",
Lukács előtt ismét meghódolt: „Egy világító pont, egy támasz, egy létező —
reális — élő — el nem tagadható változatlan van az életemben: te és a barátságod. Légy áldott érte" (2Ö9).
Lukács megvigasztalta. Tíz nappal később Hilda köszönte: „Jó volt a leveled, talpra állított. Mindég jók, mindég idejében jönnek" (uo.).
Balázs Béla 1913 júliusában közölte Lukáccsal: „Velünk lesz Hilda is! Ideges, és ráfér, és olyan boldog, hogy eljöhet, hát elvisszük vagy 2 hétre" (Balázs Béla levelei Lukács Györgyhöz, 120). Balázs Béla, Balázs Béláné Hajós
Edit, Lukács György, Léna Grabenko és Bauer Hilda 1913. augusztus köze35

pétől együtt nyaralt Olaszországban, Rimini mellett, a Bellaria fürdőhelyen.
Lukács itt egy etikai dialógusán dolgozott. Emlékezésében Hilda ezt írta: „Ott
töltöttünk néhány hetet, és oda jött le Léna, azt hiszem, Lukács pénzén. Már
ott kezdte Lukács fejét elcsavarni, akit elbűvölt ez a manőver, hisz ő nem
volt hozzászokva ahhoz, hogy a nők nagyon nyájasak legyenek vagy éppen
beleszeressenek. Hamarosan hazautaztunk Pestre, Léna persze velük jött" (34).
Szemmel látható az ellentmondás e kései visszaemlékezés és az imént idézett
íevelek között.
1914 decemberében Balázs Bélának Lukácshoz írt leveléhez Hilda hozzáírta: „Szeretettel üdvözöl Hilda" (Balázs Béla levelei Lukács Györgyhöz, 135).
S kapcsolatuk utolsó dokumentuma, a 100. levél, már a Schilling Oszkárral
kötendő házasságát jelentette be Lukácsnak. De ezt is, jellemzően, így kezdte: „Kedves jó Gyurim, nagyon régen akarok már írni, mert nem hiszed,
mennyit, mennyi szeretettel, mennyi utánad vágyással gondolok rád" (210).
Alig telik el nap, úgymond, hogy ne gondolna rá. Benne, írta, nem változott
semmi. S ezek után minden átmenet nélkül közölte, hogy feleségül megy
Oszkárhoz; boldog, s úgy t a r t j a : „a legokosabb, amit tehetek" (211). „Nagyon
szeretem őt; — nagyon szerelmes vagyok — derék, jó okos és kedves" (uo.).
„Azt hiszem jó feleség leszek" (uo.).
MIT ÍRT LUKACS?
Lukács Györgynek Bauer Hildához írott levelei megsemmisültek ugyan,
de Hilda válaszaiból néhány levélrészlet, mondat — mint zárványban az őskori páfrány — megmaradt, és kiemelhető. 1909. március 7-én például Hilda
szabadon idézi Lukács leveléből: „Mikor aztán jött a maga szomorú vallomása; a félelem, hogy engem messze talál ragadni »az úton«, elhitetve velem,
hogy egy úton j á r u n k . . . " (85.) Április 3-án: „Utolsó levelének utolsó néhány
sora! Megbántottam magát, hogy úgy érzem, mintha hazugság lenne az utolsó levelem? Istenem, ki beszél felelési kényszerről!" (88.) Április 7-i leveléből
idéztem már a Lukács sajnálkozását visszautasító részletet (89). Ugyanebben a
levélben Hilda idézőjelek között ismétli meg Lukács levelének egy mondatát:
„Vértelen melegség van még köztünk, my dear, sötétben vagyunk csak közel
egymáshoz" (91). Május 8-án írta Hilda: „Mert látod, te írtál valamit az »igazi« asszonyról, ami gondolkodóba ejtett. Mondd, hol a határ az »igazi« aszszony (abban az értelemben, ahogy te írsz róla most) és a »másik« asszony
között? Sehol talán egybefolyóbb határvonalak nem léteznek, mint itt" (99).
Május 11-én szintén szó szerint idézetet rögzít Hilda levele: Vajon megálltál-e egy pillanatra, mikor odaírtad: »csak veled nem tudom, hogy mit teszek?«" (101.) A május 16-i levélben ez őrzi Lukács mondanivalóit: „Te pedig
»csacsi« vagy, hogy azt mondod magadról, hogy kicsi vagy, ill. hogy azt látod. Én »nagy«-nak látlak, pedig én l á t l a k . . . " (103.) A május 25-i levélből.
„De nézd, a leveledben annyiszor olvasom: »ha itt v o l n á l « . . . (106). Május
29-én: „Köszönöm, hogy Irmáról írtál nekem. Igazad van, hogy vártam, hogy
írjál róla (Haragudni érte? Ezt nem értem, miért?") (111.) Ugyancsak idéztem már október 5-i leveléből Lukácsnak sérelmezett mondatát: „Jaj — milyen buta egy ilyen levél" (140). Az 1910. május 5-i levélből is idéztem, de
ezt a részt, amelyben Lukács levelének foszlányai találhatók, nem: „Nem értettelek félre, ill. szentimentálisan és csak annyit mondhatok, hogy szép vég,
szép megoldás, én nagyon örülök neki »végeredményben«, mert utóvégre a
35

»szép dolgok«, amiket jelzel, mégiscsak a legfontosabbak, és örüljön az, akinek van valami feláldozni valója" (156). A folytatást már szintén idéztem
más összefüggésben: „Én fogok »imádkozni«, ha akarod, hogy »ne jöjjön 1
V2 évig asszony«" (uo.). Itt szerepel ez is: Te »meguntál téma lenni«" (157).
Szintén szó volt már arról, hogy Lukács kifogásolta Hildának a korábbiakból
megszokott, bizalmasabb megszólítását (164). Nem bizonyos, hogy élőszóval
vagy levélben volt-e szó a következőről: „Magyaráztad nekem egyszer, hogy
megfogni valakinek a kezét, az nem »jelent semmit«" (uo.). Végül ugyancsak említettem már Lukács mentegetőzését, hogy levelének nagy részében
önmagáról beszélt, s hogy Hilda ezt jogosnak, fontosnak minősítette (203).
KORTÁRSAK
Emlékezéseiben Bauer Hilda számos, a levelezésben nem is szereplő kortársának alakját fölvillantja. Érdekes, kit hogyan ítélt meg utólag. Nem elfogultabb az átlagnál, de nem is leplezi ellenszenvét vagy rokonszenvét. A leg-

orn plrQCnnr» o f QO f rro-yoí ynl nllrA+A+t írói ow* An tto 12 A 4-ttt ónolr D nlnnn TD Ál Ánnl*
^.iuCAv^ucüil/ ci twi/VLi Liiui anvuiíUbt vLiLiiiLiíjCt -1—' «. vj j cii ián, uaia^d ijcicuicia

gyöngéit, hibáit nem hallgatja el. „Herbert eléggé széllelbélelt volt" (60), írta,
s különösen öccsükhöz, Ervinhez való viszonyáért marasztalta el. Együtt kellett volna támogatniuk Ervint, amikor egyetemi tanulmányait végezte, és Balázs Béla meg is ígérte, hogy kiveszi a részét a költségekből, de nem tartotta
meg szavát (uo.). Irigy volt öccsének sportbéli sikereire, s Álmodó ifjúság című önéletrajzi regényében a megcsodált pesti műugró figurájának elleplezett
modellja voltaképpen az öccse, Ervin volt; tőle tanulta (Hilda erős kifejezésével: lopta!) a regényben is kiaknázott tudását erről a sportágról (76). Különösen azt nem bocsátotta meg bátyjának, hogy amikor öccse Sztálin börtönében pusztult el, Balázs Béla nem segített neki. Ügy vélte, Balázs Bélának volt
olyan tekintélye a Szovjetunióban még Sztálin idejében is, hogy megmenthette volna (uo.). Ebben nagyot tévedett Hilda, és bátyját igaztalanul vádolta.
Azóta ismerjük Balázs Béla helyzetét az akkori emigráció viszonyai közepett,
s tudjuk, az ellene éppen akkoriban indított támadások majdnem az ő egzisztenciáját, sőt könnyen az életét is veszélyeztették. S a viszonyok általános
ismeretében is nyilvánvaló, hogy a maga kockáztatása nélkül és a kudarc biztos tudatában nem tehetett semmit.
Az egészen más kérdés, hogy Balázs Béla és Ervin öccse közt nem volt
igazán testvéri kapcsolat. Ez látszólag Balázs Béla ellen szól, és Hilda vádjait
valószínűsíti, a valóságban azonban e két dolognak semmi köze sincs egymáshoz. Hilda rajongó szeretettel beszél öccséről, nem szűnő fájdalommal értelmetlen halála miatt. Ennek (a tragédián kívül) magyarázata még a lánytestvérnek a kisebbik fiútestvér iránti természetes vonzalma; az, hogy Ervin —
Herberttel ellentétben — tovább élt Hildával együtt a családi kötelékben; s
végül és nem utolsósorban, hogy Hilda a medikus Ervint anyjaként támogatta,
szinte ő taníttatta.
Kortársainak jellemzésében gyakori jelzője a csúnya. Ezzel nem egyértelműen ítélte el azt, akire rámondta, mert utána minősíthette úgy is, hogy lelkiekben, értékekben egyébként gazdag az illető, mint pl. Kodály Zoltánné
Sándor Emma (22), Bolgár Elek vagy a púpos König Péter (26). Rokonszenvvel ábrázolta Kodály Zoltánt, akihez — bár erről nem szól — köztudomás
szerint (6) Lukáccsal való megismerkedése előtt, ha rövid ideig is, szerelem
35

fűzte; amint ezt Kodálynak Hildához küldött hat levele is megerősíti (Kodály
Zoltán levelei. 1982. 14, 16—20) — nem egészen egyoldalúan. Bartókot tartózkodóbban, de szintén előnyösen írta le. Ugyanígy a pesti állásának elnyerésében jelentős szerepet játszó Wildner Ödönt, a szegedi Hollós Józsefet és Kilényi Irmát, a festő Egry Józsefet és természetesen Keresztury Dezsőt és feleségét.
Ignotusról (150) és Jászi Oszkárról (133) leveleiben kedvezően, emlékezésében viszont elmarasztalóan szólt. Jászit nagyfejű, öntelt alaknak állította
be (41), Ignotusnak pedig cinizmusát és nagyúri életvitelét rosszallotta (49).
Éppen az Ignotusnál tartott estély kapcsán számolt be csalódásairól, amelyeket a Hatvany Lajossal, Kemény Simonnal, Szép Ernővel és Szomory Dezsővel való találkozásai keltettek benne (47—49). Akár bátyja, ő sem szívelte
Petri-Pick Lajost (16—17), de Balázs Béla szerelmeit és — sőgornők közt szokásosan — feleségeit (Hajós Editet, Léna Grabenkót, Bálint Arankát, sőt
Hamvassy Annát) sem. Hajós Edit sem fukarkodott Hildáról rosszat írni: Lukácsnak egy ízben nemes egyszerűséggel tehénnek titulálta (234). Nem sokra
tartotta Hilda Czigány Dezső és Vedres Márk művészetét; haragudott Babitsra, mert úgy találta, hogy gyűlöli bátyját (68), és Básti Lajosra, mert hálátlanul viselkedett Kereszturyékkal szemben, holott 1944-ben ők mentették meg
az életét (71).
Mindez, ismétlem nem több, mint amennyi véleményalkotáshoz mindenkinek joga van; ha némely jellemzését egyoldalúnak véljük is, részigazságát
aligha van jogunk kétségbe vonni.
Bauer Hilda emlékiratának irodalomtörténeti hozadéka még az a néhány
utalás, amely egy-egy alkotás jobb megértéséhez segít. Az Álmodó ifjúság való
és költött elemeinek viszonyára vonatkozó közléseit már idéztem, de fontos
:a sógornőjéről, Kaffka Margitról rokonszenvvel fölvázolt portréban említett
néhány modell azonosítása is. Bauer Hilda 1914 júliusától 1915 májusáig
együtt lakott Kaffka Margittal a Márvány u. 29. sz. alatti lakásban. Megismerte sógornőjét, világát, környezetét, gondolkodásmódját, s olvasta, frissen,
műveit is. így elhihetjük neki, ha elárulja, hogy az Állomások Parlag Emmájában Hajós Editet, a Mária évei főhősében Valkovszky Erzsébetet, írófigurájában Herczeg Ferencet kell látnunk (58, 66—67).
MAGYARÁZATOK
A könyvet gondozó Lenkei Júlia sok mindennek utánajárt. Annak idején
tőlem szintén kérdezett két dolgot is, és sajnáltam, hogy egyikre sem tudtam
neki érdemi választ adni. Kár viszont, hogy nem kérdezett többet, hiszen
számos más utalás megfejtésében, megmagyarázásában kezére tudtam volna
járni. így pl. kijavíthatta volna Hilda téves emlékezését, amikor Juhász Gyuláról szólva azt írta, hogy édesanyja, Juhász Illésné özvegyen maradva gyermekeivel (nem is kettővel, mint ő írja, hanem hárommal), apósánál lakott
(30). Valójában édesapjának, Kálló Antalnak a házában, ahol Juhász Gyula
is született. Hilda összekeverte Juhász két tanári állomáshelyét, Lévát és Szakolcát is (30—31). Léván alig egy hónapig volt, s amit Hilda erről ír, bizonyosan Szakolcára vonatkozik. A Drezdából hozott csellista Fiedler Walter,
a karmester Figedy-Fichtner Sándor volt (29) Bauer Ervin emiitett mennyiségtantanárának teljes 'neve Frank István (74). Kilényi Irma holttestét 1944.
augusztus 15-én Ertsey Péter, „a titkár titkára" találta meg (32). Kilényi
35

barátnője, lakótársa, Vajda Béláné Erika volt, nem pedig Friderika (31).
Egyébként ő a Függelékben közölt 2. sz. levél Rikije is (216). Hollós nem 1909
körül, hanem 1905-ben került Szegedre (35), s nem „szocdem" volt (36), hanem polgári radikális, majd a forradalmak alatt az egyesült szocialista párt
tagja, Amerikában pedig kommunista lett (36). Tömörkény Erzsébet, az író
lánya nem orvosnő, hanem tanítónő volt (36). (Ma nyugdíjas.) Kaffka Margit
és Bauer Ervin nem 1914. agusztus 15-én kötött házasságot (61), hiszen az
ezen a napon kelt és a Függelékben 3. sz. alatt közölt levelükben még hívják
Hildát az esküvőjükre (218). A szegedi levéltárban őrzött anyakönyv szerint
18-án kötöttek házasságot. Hilda azt írta: „Ott a városházán szereztek 2 tanút, persze ismeretleneket" (62). Az anyakönyv igazolja emlékét: a tanúk városházi tisztviselők. Az egyik Szabó Károly kórházbiztos (Petőfi Sándor sugárút 46.), a másik Hegedűs Lajos végrehajtó (Szent György u. 18.). A vívómester, aki Ervin öccsét tanította, Armentani Ede volt; lehet, hogy Hilda emlékezett rá rosszul, lehet, hogy Lenkei Júlia olvasta hibásan nevét (76).
Kaffka Margit regényhősének húga, Valkovszky Margit, a későbbi Bodor
Antalné (67) Móra Ferenc életében is szerepet játszott. Az írónak 1916 és 1925
közt 11 hozzá írott levele, lapja ismeretes, némelyik nagyon jelentős tartalommal (Móra Ferenc levelezéséből. 1979. passim). Eidus Bentián, akit Kilényi
Irma említ (216), Juhász Gyulával, József Attilával való kapcsolata miatt is
megérdemelt volna néhány magyarázó mondatot. Szintúgy az ugyanott említett Krammer Jenő, az egykori sarlós, a Dugonics Társaság akkori főtitkára.
Szintén a Juhász Gyuláról szóló irodalomból ismerős Kárász Józsefné Szivessy Mariska; őt egyszer név szerint említi Hilda (172), később mint Kárászékat (200), végül Mariskaként (217). Az utóbbi helyen szó van Laciról; ez
az ő fia, Kárász László; 1945-ben rövid ideig a Somogyi-könyvtár munkatársa volt (A Somogyi-könyvtár száz éve. 1984. 419).
Szintén Juhász Gyula köréből ismerjük Klima Ilit, akiről Lenkei Júlia
csak annyit tud, hogy rövid ideig Bauer Ervin menyasszonya volt (231). Pedig Ili „az Ipar utcai fiúk" közös ideálja volt; nemcsak Juhász Gyula, hanem
Dettre János, Ocskay Kornél, Eisner Manó, sőt Juhász Gyula sejtetése szerint
Balázs Béla is tette neki a szépet (vö. Péter László: Annák, szerelmek. 1983.
14—18).
Sztrahon Nelly (19) szerepel Juhász Gyulának Oláh Gáborhoz írt költeményében, rejtjelesen (vö. JGYÖM 1: 373), s őt üdvözli Kodály is „nem egészen ismeretlenül" Hildának Párizsba küldött levelében (Kodály Zoltán levelezése, 20). (Legány Dezső nem magyarázza.)
Tudott Hilda a Domonkos Lászlóné és Móra Ferenc között szövődött szerelemről is (37). Vagy tévedett, vagy hibás olvasat eredménye iskolájának címe: nem az Akna, hanem az Alma utca 1. alatt volt a Nagy László eszméi
szerint működő ún. munkaiskolája. Ö a 81. sz. levélben említett Domokosné
is (190), akiről a jegyzet azt mondja, ismeretlen (236). Szenyáról is ugyanezt
mondja, holott — ha a teljes nevét nem ismerjük is — a korábbi levelek utalásai eléggé meghatározzák kilétét. Magyarázatot kívánna a 160. lapon a keltezésben Aranyág: Temes megyei kisközség. Valamiféle üdülőhely lehetett,
talán csak magánházban, ahol csönd és szép természeti környezet pihentette
Hildát és bizonyára a vele levő édesanyját. Kilényi Irma idéz Schiller Don
Carlosából. „Königin, das Leben ist doch schön!" (216.) Megjegyzést érdemel,
hogy ezt nyilván Juhász Gyulától tanulta: az ő kedvelt szállóigéje volt (vö.
JGYÖM 6:551).
35

IGAZÍTÁSOK
Ki lehetett volna még néhány apró, de zavaró hibát is szűrni. Balázs
Béla gyermekként nem Hámán, hanem Ámán szerepét játszhatta, hisz ez a
név így szerepel az Ószövetségben (12). Löw Immánuel és Löw Eszter így,
s nem ő-vel írta nevét (uo.). Bár Balázs Béla is Lógody utcát írt, helyesen ez
Logodi utca, ti. nem személynévi, hanem helynévi eredetű (12). Bauer Simont
nem 1890 körül, hanem 1890-ben helyezték Lőcsére (15). Kodály 1905. április
27-től május elsejéig tartózkodott Szegeden (17). Apja nem Nagyszombaton,
hanem Nagyszombatban volt állomásfőnök (18). Hilda rosszul emlékezett: nem
1906 szeptemberében, hanem augusztusában jött haza Párizsból (amint., nekem első levelében jól írta), hiszen csak így találkozhatott Bartókkal, aki viszont 1906. augusztus 25-től kb. 31-ig volt Balázsék és Baranyaiék vendége
Szegeden és Kamarás-erdőn (19). Hilda hibás adatai is kiigazítást kívántak
volna (26).
Túlzás, hogy König Péter „alig tudott valamit magyarul" (26); valójában
jól megtanult; írt is magyarul, csupán németes kiejtéssel beszélte nyelvünket.
Bartóknak aligha lehetett volna apja (uo.), hiszen 1870-ben született, tehát
csak 11 évvel volt idősebb. Kodály és Balázs Béla 1907 júniusában tért vissza
Párizsból (32). Viszont Hilda, mint a levelekből kiderül, 1912 nyarán nem
hat, csupán három hónapot töltött a francia fővárosban (34). Lorsy Ernő így
írta nevét, nem sch-val, és 1918-ban nem az illegális kommunista párt alakult
meg, hanem a legális KMP (35). Az anüalkoholisták szervezete, a Good-templar ném templer volt, ahogyan többször is szerepel, tehát nem' sajtóhiba, hanem rossz olvasat eredményeképpen (36, 39, 40). Békefinek Antal volt a keresztneve, és a Szegedi Naplónak nem főszerkesztője, hanem felelős szerkesztője volt (37). Nem „tavaszon" halt meg, hanem 1907. október 2-án (uo.). A
Kass így írandó, nem Káss (38).
Hilda kissé gunyorosan ír arról, hogy Lukács akkoriban igen büszke volt
nemesi előnevére, a szegedi Lukács-ra (24). Lukácshoz írt utolsó leveléből kiviláglik, hogy 1915-ben ő is így dicsekedett Lukácsnak: „Most lesz szép nevem, dupla nemesi előnévvel, amit gyerekeimre h a g y h a t o k . . . (211.)
Megint utólagos szépítés, hogy Körtvélyesen Hilda nem hagyta magát öltöztetni (45). Levelében dicsekedett Lukácsnak, hogy ott neki is van szobalánya, sőt panaszolta, hogy hatszor csöngetett neki, de nem jött, pedig be kellett volna kapcsolnia a ruháját (131.) Hiába, ilyen gyarló az emberi emlékezet; így dolgozza át utóbb a hajdani élményeket — emlékké. Apróság, de
fontosabb esetekben is figyelembe veendő lélektani tanulság.
Lehet, hogy Hilda írta ly-nal a zsivajgó szót, lehet, hogy nyomdai hiba,
de mindenképpen szeplő a kiadványban (47).
Hilda A holnap neki dedikált kötetét Kilényi Irmának ajándékozta (53).
A Kilényi-gyűjtemény, sok hányattatás után, a Somogyi-könyvtárban van, de
az említett kötet már nincs benne.
Az 56. lap?n bizonyára rossz olvasattal van dolgunk. Kernstok Károly
aligha „bizony hangtalan hangon", hanem inkább bizonytalan hangon dalolgatta a Hildától tanult nótát (56). A József Attila-idézetben pedig Vágó Mártáról szólva nem jómódú lány, hanem leány szerepel, s ez versben nem mindegy (69). Pais Dezső nevét vétek Pajzs formában közölni (73).
Hilda levelében is hibás olvasatnak vélem a 91. lapon a következőket:
„mint ti férfiak, kevésbé törekszem mindennek a tisztázására, a bizonytalan
35

a tér a melyen a „legkönnyebben mozgunk". Szerintem így helyes: „mint a
férfiak, kevésbé törekszem mindennek tisztázására, s bizonytalan a t é r . . . "
Egyrészt Hilda ekkor még nem tegezte Lukácsot; másrészt s helyett a betűt
olvasni, írógépen, szedőgépen leütni — típushiba. A 134. lapon a kommendára helyett valószínűbb a kommandóra alak.
A 95. levél keltében a II. hó, azaz a február hibás; helyesen márciusról
van szó. „Herbert lenn volt múlt vasárnap" — írta benne Hilda; már pedig
több forrásból tudjuk, hogy Balázs Béla 1913. március 2-án szerepelt a Dugonics Társaságban; naplójában is megemlékezett erről (1:600).
Van még néhány sajtóhiba, de ezek nem értelemzavarók. Balázs Bélának
Lukács Györgyhöz irtott leveleit Lenkei Júlia úgy gondozta, hogy a gyűjtemény használatát nemcsak a nevek, hanem mindkét író műveinek mutatójával is megkönnyítette. Nagyon kár, hogy ebben a könyvben még névmutató
sem igazít el.
ELET É S MÜ
Végül bármilyen meglepő, a kötetből sehol sem derül ki, mikor született
és mikor halt meg Bauer Hilda. A születésnapjára való utalásokból (146, 169,
182) már kiszámítható volt, s a hiteles források megerősítették, hogy Szegeden 1887. október 27-én született. 1905. május 18—20. közt szerzett a szegedi
tanítóképzőben oklevelet. Júliustól 1906 augusztusáig Pározsban gyakorolta
a francia nyelvet, és hazatérve magántanításból élt, miközben franciából
nyelvtanári képesítést is szerzett 1910-től tanított a Tömörkény István Gimnázium és Szakközépiskola elődjében, a felsőbb leányiskolában, ahol 1898-tól
az édesanyja is. 1912 nyarán három hónapig tökéletesítette francia tudását
Párizsban. 1913. szeptember 1-én kinevezték egy budapesti iparostanonc-iskolába. 1915. május 6-án házasságot kötött Schilling Oszkár festőművésszel.
Előtte — mint bátyja — ő is katolikus vallásra tért. Ennek ellenére 1939-ben
származása miatt elveszítette tanári állását. A fölszabadulás után polgári iskolai igazgató lett. 1955. november 14-én — már nyugdíjasként — elkezdte
emlékiratait írni. 1960. május 11-én férje, rákja miatt öngyilkos lett. Ö kevéssel utána beköltözött a nyugdíjas pedagógusok máriaremetei otthonába. Ott
hunyt el 1965. április 29-én. (A Lukács György levelezése jegyzetében súlyos
hiba 1953. mint halálozási év [695].)
Mit hagyott hátra, mi Bauer Hilda életműve? írásos életműve ez a kötet,
amely most a kezünkben van, s amely értékes forrása századunk művelődéstörténetének. Tágabban véve, az életalakítást, magát az életet is műnek tekintve, ahogy akkoriban Lukács György is, Balázs Béla is gyakran latolgatta,
s ahogy manapság önmegvalósítás címen ugyancsak erről beszélünk, életének
summája vált életművé. Ahogy Lenkei Júlia írja: „Bauer Hilda értelmi képességeiben, szorgalmában, munkabírásában semmiben sem maradt el fivérei
mögött — de természetes volt, hogy ő az, aki egyetlen szó nélkül lemond
a független életútról, amilyent például bátyjai[nak]* feleségei választhattak
maguknak. Vállalja a csöndes szolgálatot, a háttérbe húzódást, az élmények néma befogadását. Hiszen a szolgálat is lehet önmegvalósítás. Hiszen éppen Lukács ír, és éppen ebben az időben, a műként megvalósítható életről. Bauer

* Ervin az öccse volt P. L.
35

Hilda a maga lényének az élet egészéhez való odafordulásában éppen a L u kács által leírt egységesítést tudta megvalósítani. Ezért m ű az ő élete m a g a "
(248). Vagy ahogyan Keresztury foglalta össze Hilda életének lényegét:
„Egyike azoknak a háttérbe húzódó, csöndes és szívós a p r ó m u n k á v a l tevékenykedő, nehéz időkben is helyt álló kitűnő asszonyoknak, akik n é l k ü l
századunk elejének nagy szellemi föllendülése éppúgy elképzelhetetlen, m i n t
a fölemelkedő, a történelem viharaiban szétzúzódott ú j magyar kontinens szigeteinek fönnmaradása" (7).

Baka István: Döbling
A pályakezdő Magdolna-zápor és a beérkezést tanúsító Tűzbe vetett evangélium után a most megjelent verseskönyv, a Döbling — Baka István eddig
megtett költői útjának szintézise. Korántsem az önismétlés módján, eddigi lírai
motívumait újrázva-variálva, hanem világképét, szemléletmódját összefoglalón;
olyképpen, hogy a történelemről és emberről való tudását, a természetről és
mitológiákról szerzett ismereteit — anélkül persze, hogy látomása bármit is
veszejtene korábbi konkrétságából — a létköltészet tágasabb összefüggéseibe
rendezi. Lírájának energiaforrása, munkásságának hajtóereje a szó iránt érzett
rendkívüli felelősség erkölcse. Belőle fakad versbeszédének megbonthatatlan
koherenciája és kiérlelt véglegessége: kötete mintha válogatás volna, Baka
— Pilinszky egykori szűkszavúságára emlékeztetőn — szinte csak kulcsverseit
írja meg, azokat is az „ultima verba" igényével; mint amiket már lehetetlen
tovább bővíteni vagy redukálni. Nyoma sincs költészetén az elődök és kortársak szuggesztiójának: eredetiségét gondolkodói fegyelmezettséggel igazolja. Ihletét az elapadás veszélye fenyegetné? A versstatisztika: az öt esztendő termése
mindössze huszonkét költemény, azaz hétszáz sor — csupán a vállalt tömörséget
hangsúlyozza, nem pedig a kísértő terméketlenséget. A minőség mércéjével
mérve Baka István nagyon is termékeny alkotó. Bizonyos immár, hogy túl van
a limeszen, ahol tehetséges fiatalok néhány kötet után a középszerű költők státuszában vesztegelnek. Szereptudatát nem silányítja stílusromantikával: választott égtájai vannak, melyek felé következetesen halad.
Baka líráját sokkal inkább jellemzi a tudatosság, semminthogy megrekedne
az élményi költészet szűkös esetlegességében, ösztönös spontaneitásában. A „tapasztalati" és „lehetséges" világ nála egymásba átmenő szerves egység. Az élet
drámai feszültségekkel súlyosbított sors: a költő hol állapotként, hol pedig folyamatként éli meg. Mint statika — a létezésvers foglalatában — a dezillúzió
szenvedélyével készült abszurd (kafkai) látomás. A „csillag-kukacok" a rothadás szagát árasztják, másszor az ég darabokra tört tükörcserepei, a felhők „az
alkony feltépett hasából kiforduló lóbelek", a „rókabundás alkonyat" mint
„pityergő vadnyulat" ejti ki szájából a Földet, melyre a „megsörétezett hajnalok" vére csorog és a ködök „krematóriumfüstje" borul. Tér és idő merev kategóriává dermed, a lét gyógyíthatatlan betegsége a változáshiány. A kozmosz
negatív törvénye alól — ontológiai jelképként — a metafizika régiója se lehet
kivétel: a mennyország sivárságán „elvérzik a zsoltár", s akár „az ősszel felázott talajba a krumpli", úgy rohadnak belé az angyalok; Isten patkányarcú
Antikrisztusként trónol fölötte, a világnak pedig a Sátán hegedül. A lét elvetélt
dráma, mivel önmagában van a célja, nem pedig önnön meghaladásában.
35

A történelem sodrása is a katarzis nélküli tragikum esélyét kínálja. Az ember
Isten „hóbefútta lábnyomává" értékelődik alá, aki az „anyaméh kényszerzubbonyából" determinált „láger-létbe" születik. Személyisége külső erők függvénye, sorsa — a négy égtáj „célkeresztjére" függesztetten — a kiszolgáltatottság és bénaság, s szava, éneke, morálja is hiábavaló, amíg „tenger és ég ablaktáblái között vergődő légyként" csapong, s akkor is a pokolba jut, ha netán
„a tű fokán is átpréselődik". A lényegkeresés tanulsága az evidencia- és abszolutumhiány:
„En is csak addig vagyok míg e ver:
megírja azt aki e verset írja"
— hangzik a relatív igazság keserű vallomása. Átengedné magát a költő a kétségbeesésnek? Netán a végletes közönynek? Csak akkor volna némi létjogosultsága e feltételezésnek, ha Baka „a lélek légszomjával" nem fordítaná szembe
— portréverseiben — az emberben rejtező heroizmust. Világképének van más
perspektívája is: a lét — a goethei gondolkodás dinamikájára emlékeztetőn —
a személyiség szabadsága által meghaladhatja önmagát, az ember jövője épp
ezért alternatív, s az értelmes cselekvésen is múlik kibontakozása, a benne zajló
dráma — valódi konfliktusok humánus energiáival telítetten — nemcsak kifejlődésre képes, hanem feloldó katarzisra is. Az idő — a kötet legjelentősebb
darabja, a címadó Széchenyi-poéma rá a legjobb példa — újra jelentést kap:
az öntudatlansággal megajándékozó csendből s az én önmagába zuhanó álmaiból az ausztriai elmegyógyintézet nagy lakóját az emlékezés és az önvád, az ú j
erőre kapó intellektus működése rántja ki. Előbb — apokaliptikus víziók közepette — a világos helyzettudat fogamzik meg benne, az „Európa küszöbeitől
elvert kutyák" megalázottságát reveláló nemzetsors képe, aztán a „Haynau- és
Bach-pofájú rémek" gyűlölete, a pisztolyt emelő anarchikus tettvágy, s legvégül
— a kétségbeesés állapotát a „virrasztás" pozíciójára cserélvén — a megújulás
vak reménye:
„Aludnék már s tudom hogy nem lehet
vén embrió Döbling méhébe zárva
ki szülhet engem újra e világra"
— olvassuk a zárórész monológjában. Ugyanis a tragikum gyökere nem az emberben van, hanem a viszonyokban, humánum és sors disszonanciáiban.
A megkettőzött távlat konzekvenciája Baka költészetében a kétféle verstípus elkülönülése: egyrészt a képi leleményt valamely eszmei középpont körül
hálósán kibontó, körkörösen vagy keretbe szerkesztett, a tragikum komorságát
groteszk szemlélettel és ironikus hangvétellel elevenítő „létábrázoló" gondolati
költeményé, másrészt a bonyolultabb, összetettebb, epikusán részletező és lineárisan építkező, lelki folyamatokat tárgyiasító „antropológiai" kompozícióé, mint
amilyen a monodrámába hajló Döbling vagy a többtételes zeneművek mintájára készült Trauermarsch. De kötetében a kiegyenlítődés se kevésbé jellemző
tendencia, mint a differenciálódásé. Szemlélet és forma egymásba rétegeződik.
Rejtőzködőn bár, de a „létábrázoló" versben is jelen van a zordon világképet
ellenpontozó személyiség — „a rettenetet szépen kimondó s azzal föl is oldó"
alkotó katartikus hatású, önfegyelmet és műgondot ötvöző magatartásában,
miképp az „antropológiai" költemény se csupán arckép, szertelen vallomás egy35

egy romantikus hős maszkja mögül, hanem egyúttal a gondolkodást és cselekvést szabályozó sorsviszonyok rajza is. Baka líráját a legpontosabban tán az
„archetípusos" jelzővel karakterizálhatnánk, ha e fogalom nem volna már lefoglalva az epikus és drámai jellemábrázolás egyfajta módszerére. Dikciójában
az ősi és modern megszólalás azonossága a jellegadó: a görög kardalok puritán
fegyelmének és a szürrealista látásmód rugalmasságának egybekötése, játék,
kísérlet nyelvi, képi és zenei avantgardja helyett a szó törvényt hordozó méltóságának, pillanat és véletlen egyszerisége fölé növő érvényének, teremtő energiájának őrzése.
Baka verseinek nemcsak ön-, de helyi értékük is van: ívei, oszlopai egy
nagyobb kompozíciónak, kötetnek, ciklusnak. A Döbling ciklusrendje a korábbi
kötetekhez képest az absztrakciók eluralkodását tükrözi. A Jantra hídján magyarságköltészete, a Könyörögj érettem és a Miért hallgatsz, tavaszi erdő szerelmi és természetlírája nem önálló verscsoport már, a parciális témák nagy,
kozmikus víziókba összegeződnek. A kötetnyitó Isten fűszála ciklus a világegész
véges-végtelen köreiben a mitológia paródiája és parafrázisa egyszersmind.
Szertefoszlik benne a nagyság istenemberi (teológiai és nietzschei) álma, s romjaiból egy negatív előjelű, a Rosszat mitizáló s gyűlöletessé tevő panteizmus
épül föl. A Mefisztó-keringő e folyamatot a történelem közegében ismétli meg.
A monarchiából örökölt kokárdás magyarságtudat érvényét Ady prófétikus
nemzethalál-félelmei és a József Attila-i pokoljárás eleven kínjai kérdőjelezik
meg, az ünnepek pátosza a gyászindulók triviális dallamába fullad, az utópiák
a realitások zátonyain feneklenek meg. A kritikából aztán földereng a költő
kompromisszumokra alkalmatlan és illúziókra képtelen, drámaian kiélezett, a
sebeket: bajt és szenvedést annak démonikus fokozásával kiégető-gyógyító
ember- és társadalomszemlélete. A Halottak napja a lírikusi tapasztalatok létfilozófiai summázata. Az egzisztencialista Semmi bölcseleti mítoszát hangulatilag a címadó vers emlékező nosztalgiája töri meg, majd jelentését a logika circulus vitiosusa fordítja visszájára:
„jó volna hogyha volna valaki
s van is tán mert ha a van kételyünknek
tárgya lehet a nincs miért ne
lenne..."
(To be or not to be)
A kötetzáró ciklus helyett álló Döbling az összegezés igényét portréra váltja.
Benne a szerepjátszó, álarcos költemények vonulata teljesedik ki: voltaképp
hatalmas, görög sorstragédiába illeszthető, hatrészes önmegszólító monológ, az
őrültségből ocsúdó-ébredő Széchenyi önkínzó (s a naplók stílusában készült)
meditációja, egyetlen éjszakába sűrített lélekdráma. Egyúttal Baka költői fejlődésének ú j iránya.
A szintetizáló célzatú új kötettel a költő alkotói pályája fordulóponthoz érkezett. Az útkeresés szükségét és igényét nemcsak a monodráma kísérlete jelenti be, hanem — a Szekszárdi miséve 1 — az elbeszélő színrelépése is. Ügy
tűnik, hogy Baka lírikusi megújulása a tematikai tágítás és a műfaji váltógazdálkodás jegyében zajlik. Eddigi teljesítményei alapján (nemzedékének máris egyik vezető költője) — nem lehet kétséges az eredmény sem. (Szépirodalmi.)
GREZSA FERENC

35

„Nincsen ének, csak a szétszedett világ"
MARKÓ BÉLA: TALANÍTÁS

Irodalmunkban még mindig inkább csak beszélnek a modern költészetről,
mintsem, hogy értő ismerői és közvetítői lennének a lírát kétségtelenül megújító legújabb törekvéseknek. Ennek megfelelően a külföldi magyar irodalmak nemegyszer a miénkénél előbb és kiforrottabb formában jelentkező, a
költészet lényegét újraértelmező kísérleteiről is ritkán esik szó. S ha igen,
akkor is inkább csak a kötelező névsorolvasás vagy az újabb elképzelések pár
mondatos jellemzésének szintjén. Így aztán a romániai magyar költészet megújhodását magával hozó, a Forrás harmadik nemzedéke címszó alá sorolt csoportosulás költői is inkább csak nevükkel, mintsem eredményeikkel, műveikkel élnek a hazai irodalmi köztudatban. Ebben kétségtelenül része van annak
is, hogy köteteik ritkán jutnak el hozzánk, így költészetük itthoni figyelői is
nemegyszer a romániai magyar lapok, folyóiratok recenzióiból értesülnek egyegy kötet megjelenéséről.
Pedig ez a nemzedék — az általa képviselt tagadásgondolat ellenére —
már jelentős eredményeket ért el az új költészeti eszmény megfogalmazásában, a költészet és gondolatiság korunkra jellemző összekapcsolásában. Érdemes lenne egyszer azt is számba venni, hogy a költői nyelv megújításával
kapcsolatos törekvéseik mennyire hatottak a náluknál előbb induló költőkre,
s azt, hogy saját radikális felfogásuk ellenére miképpen kapcsolódtak közösségükhöz, a nemzetiségi lét sajátos viszonyai miképpen határozták meg költészetüket. Ahogyan Borcsa János, a nemzedék egyik kritikusa írja: „azzal, hogy a
nyelv poétikai funkciója válik uralkodóvá a versben, a mű nem veszít a valóban lényegesnek tekinthető közéletiségéből, erkölcsi tartásának igényességéből; az élettel való kapcsolata nem halványul el, csupán áttételesebbé válik".
A vers legtovább persze akkor juthat, ha a kor szintjére emelkedik; ha
nemcsak kihívó tud lenni, de mai is — ha képes a kor jelenségeinek összefoglalására, kifejezésére. Markó Béla legújabb kötete — előlegezzük ezt a
megállapítást — a kor szintjén álló kötet; s éppen ezért igazolás is, a kezdetben értetlenül fogadott újabb törekvések igazolása.
Markó maga is végigjárta a Forrás harmadik nemzedékéhez tartozó költők útját. Kezdetben az előtte járók költészeteszményéhez kötődött, s szinte
kötetről kötetre haladva vált a nemzedék egyik legjelentősebb képviselőjévé.
A költői képekhez való vonzódása mellett egyre inkább az ironikus és groteszk elemek uralják verseit. Eljutott a saját maga alkatára szabott szabadvershez, ezzel párhuzamosan pedig a körülötte lévő világ értelmezéséhez, kifejezéséhez. Bizarr látomásaiban, játékos ötletekre épülő verseiben egyre inkább a mai világunk sajátosságaira ismerhetünk. Talanítás című ú j kötetének
világát egészében a huszadik század végének szorongó életérzése uralja, Markó
szorongásaiban nem egyszer a magunkéra ismerünk.
Miképpen értelmezi Markó a költészet esélyeit, lehetőségeit? Egyik (prózai) írásában mondja: „A mi esztétikánk, korunk esztétikája nem szereti igazából a tökélyt, nincsen érzéke a harmóniához, és torzókat termel — néha
lélegzetelállítókat; reménykedve abban, hogy előbb-utóbb rálel egy lehetséges
35

rend visszfényére a versben, a szoborban, a bomló szerkezetű regényben. A
kerek és megbonthatatlan egységű műnek, a groteszk felhangok nélküli, borzongató tragikumot sugalló zárt struktúráknak talán végképp bealkonyodott."
Ezek után nem is lehet más kérdésünk, mint az, hogy milyennek látja, milyennek mutatja (verseiben) Markó a világot. Szétesőnek, a rend és a harmónia világától egyre távolabbra kerülőnek. Nem ismerek másik verseskötetet, amely a Markóéhoz hasonló gazdagsággal sorolná fel a mi (modernnek
mondott) világunk rekvizitumait.
Vegyük számba a Markó által látott táj elemeit: lakótelepek,
sokemeletes
épületek, felvonók, suhanó autók, autóbuszmegállók, panelfalak,
villanypóznák
tízezer voltos gólyafészkekkel,
zsíros lefolyók, magasfeszültségű
oszlopokkal
elbolondított domboldalak képei jelennek meg verseiben. Mindennapi életünk
színtereit Markó, mondhatni kafkai vízió helyszínévé teszi. Már a kötet első
versében (Kedves Madách Imre!) a szabadságukat vesztő állatokról, állatkerti
ketrecben ugráló majmokról ír, későbbi verseinek világát pedig szinte páratlan gazdaságban uralják a gyíkok, tücskök, a lépcsőházban masírozó csótányok, kövér krokodilusok, keselyűk, barna bogarak, kaszáspókok, skorpiók . . .
A sokszor valószerű elemekből felépülő vízió természetszerűen nem önmagáért állítja előtérbe a vegetatív lényeket, hanem azért, hogy az emberi világ,
a lét leépülését jelezze. Markó verseiben gyakori, hogy a leíró részt egy kínálkozó ötlet, szójáték segítségével személyes sorsával vagy — általánosabban
— az emberi sorssal hozza összefüggésbe. Milyen színű a tücsök? című versében például az elfeketedő tücskök láttán kérdezi: „Eltücskülök lassan én is?".
A lépcsőházban masírozó csótányok serege pedig az emberi élet veszélyeztetettségét juttatja eszébe: „Nézek körül, s hát mindenki leszokóban, borról
I nőről, dohányról is, mert jön a cirrózis, az impotencia, / a tüdőrák, jön a
végső feketeség". A kafkai vízió Markó számára nem kikényszerített jelkép,
hiszen valóságlátása, a „nagy darálótól" s egyáltalán a világunkba épített gépi
mechanizmusoktól való félelme magyarázza látomásait. Gyermekkorában bizonyára még kisdobos énekeket dalolt, mára — úgy látja — a talanítás mámora uralja a világot. Emlékezzünk csak: lakótelepeinken nálunk is évente
lejátszódik a lomtalanítás, fölösleges kacatjainktól szabadulhatunk meg ilyenkor. Kötődnek-e emlékek a kidobott tárgyakhoz? Felhasználhatók lennének-e
valamikor mindazok az eszközök, tárgyak, amelyek már nem férnek el az
egyre kisebb, s sokszor a gyermekek nevelésére is alkalmatlan lakásokban?
S vajon mindennapjainkban, amikor gyermekkorunktól, szülőföldünktől szakadunk el, s amikor népeket, népcsoportokat történelmüktől, közösségi létezésük lehetőségétől fosztanak meg, nem hasonló talanítás játszódik-e le? Ha
mindezt végiggondoljuk, akkor értjük csak meg, hogy Markó az elszürkülő
lakótelepi élet s a veszélyeztetett emberi lét képeitől miképpen jut el a talanítás nyugtalanító látomásáig: „a talanítás körzetét pontosan megjelölni / a
talanítás időszakát kiválasztani / kellő számú talanítót toborozni / a talanítókat kiképezni / a talanítószert szétosztani / a tálanítók biztonságáról gondoskodni / hogy zavartalanul talanítsanak / hogy eredményesen
talanítsanak..."
A látomással szemben a vállalt — és képzelt — emberi világ képei is feltűnnek Markó verseiben. Ezek legtöbbször a költő személyével kapcsolatosak;
Markó egyébként is — hasonlóan nemzedéktársaihoz — sokszor beszél önmagáról. Az emberinek tudott világ képeit is a személyes múltból veszi: hol a kisvárosból magával hozott emlékképeket idézi, hol pedig a szerelem teljességet
adó élményét. A rend és az emberesedés pólusát azonban nem tudja szembe
állítani a szinte minden versében újra megfogalmazott veszélyeztetettség-ér35

zettel. (Markó számára magától értetődik, hogy a szétesett világban az ének
sem lehet megváltó erő.) Verseskötetét éppen ezért érezzük n y u g t a l a n í t ó
könyvnek: nyugtalanítónak, mert költőnk a való világ jelenségeiből f o r m á l t a
látomásait. S azért is, mert a lehetséges rend csak halovány visszfényként lehet ú j r a jelen a versben. (Kriterion.)
FŰZI LÁSZLÖ

SZENTI ERNŐ RAJZA
86

Livada cu visini
HARAG GYÖRGY BŰCSÜJA
A marosvásárhelyi zsidótemető nem árulkodik a halálról. A Somostetőre
kapaszkodó utcában a kerítés, a szem elé táruló kert a körülötte levő kertes
házakéhoz hasonló. Tán csak az gondolkodtatja el a figyelmes szemlélőt, hogy
nem termést hozó gyümölcsfák adnak árnyékot a meredek út mentén. Hiábavaló volna a mindennapi jövőről való gondoskodás.
1985. július 12-én délután a fák látványa üti az elsőt a szívre; jó részük
friss halottként, kidöntve fekszik. Vihar, betegség, gazdaságosság volt pusztulásuk oka? A dombtetőn álló ház nyitott kapuján át lépünk az Élők Házába,
ahogyan a zsidók a temetőt nevezik. Fájdalmas-szép zene szól, előttünk a
csupasz koporsó, mögötte a fénykép: Harag György. A koporsó mellett fekete
kalapos férfiak váltják egymást. Munkatársak, barátok (Sütő András, Tompa
Miklós, Lohinszky Loránd, Ács Alajos, Török István, Héjjá Sándor és mások)
utolsó tiszteletadása. Arccal az. Asszony felé fordulnak, akit áttetsző törékenynyé tett a szenvedés, s akinek már az iszonyú hiánnyal kell majd élnie.
Megszólal egy csodálatos mély zengésű hang. Gyászdalt, búcsúztatót énekel. Ránk csak az emberi hang méltósága, az ismeretlen nyelv zenéje hat.
A nyelv, a szó idegen. Az ősöké. A sír mellett búcsút vesznek az ittmaradók.
Hallani az első hangot: „Gheorghe H a r a g . . . " A megrendülés őszinte. Amit
mond, nem értem, nem érzem. Kapaszkodom az elhangzó nevekbe, az ismerősnek tűnő szavakba. De a töredékek nem állnak össze szöveggé. A mondandó nem jut el hozzám. Majd csak aztán: „Drága mesterünk, barátom, szólok
hozzád; itt állunk, mert másként nem tehetünk, törött szárnyú csapatod megfogyatkozva n a g y o n . . . Nagy tanítás a tied; a véges emberi testen és erőn
úrrá levő hit példája, hogy csak így érdemes és másként nem szabad, csak ha
valaki egy egész közösséget vállal családjának, azt az anyanyelvi közösséget,
amely ránk bízta álmait, hogy átmentsük, megőrizzük a jövő számára. Köszönjük a sorsnak, hogy csillaggal és kereszttel megjelölt szép életedet e keservesen gyönyörű tájra irányította...
Földnehéz súlyú örökséged adjon megtört magunknak hitet, erőt, kitartást, hogy megmaradjunk még, hogy tovább élhessünk." (Héjjá Sándor.)
Életének rövid ismertetőjét követően az RKP Maros megyei napilapjában,
a Vörös Zászlóban ez jelent meg: „Harag György fáradhatatlanul munkálkodott pártunk és államunk kultúrpolitikájának megvalósításáért, és felbecsülhetetlen szellemi értékkel gazdagította nemzeti kultúránkat számos alkotás, és
az életművét betetőzően a »Cseresznyéskert« színrevitelével. Harag Györgyöt
művészi elkötelezettségéért, tehetségéért, páratlan munkabírásáért, határtalan
35

emberszeretetéért azok között a művészek között tartják számon, akik alkotásaikkal fémjelzik korunk társadalmának eddig soha nem tapasztalt fellendülését."
A színház magyar tagozata a búcsú napján (két órával a temetés után)
a Kakuk Marci zenés változatát játszotta.
Július 13. este. A román tagozat búcsúzik. Harag György utolsó rendezésével, a Cseresznyéskert évadzáró előadásával.
Egy ember, egy nagy művész szembesülvén a halállal, még egyszer megfogalmazza az Életet. Amit ő tud róla, amit számára jelentett. A színpadra
álmodott Egészet, a kész művet már nem láthatta.
Az előcsarnokban gyászszalagos kép. Kezünkben az előadás műsorfüzete:
Teatrul National Tirgu-Mures; Livada cu visini. Regia artisticá: Gheorghe
Harag.
Szép tiszteletadó gesztus: a román tagozat társulata a függöny előtt. Az
igazgató, Romulus Fenes beszél. Giorgio Strehler, Peter Stein, Peter Brook
nevét hallom, s bizonyára elismerő, értéktudó szavakat. Varja (vagy még Marinela Popescu) sír. S egy percre a nézőtér feláll. Hogy az utolsó búcsú után
kezdődjék az életnél teljesebb, igazabb játék.
A nehéz bársonyfüggöny még elzárja előlünk a színpadot. Egy köpcös,
külvárosiasan elegáns férfi bennünket figyel, jelentőségteljesen zsebórájára
néz, sétapálcájával megemeli a függönyt, magabiztosan szemlélődik. Ez nem
az a Lopahin (Ion Fiscuteanu), akit a várakozásban elnyomott a buzgóság.
Nem nevetséges figura, abban kelt inkább bizonytalanságot, akit figyel.
A függöny nesztelenül tűnik el a magasban. Mögötte ugyanúgy kifeszítve
tüll. Hímzett arabeszkjei egyszerre idézik a vidéki udvarház függönyét, s teremtenek leheletfinom válaszfalat közénk s a színpadi világ közé. Megszólal
a zene. (Fátyol Tibor munkája.) Fájdalmas-szép hegedűszó. A temetés zenéje!
Szíven ütő azonosság. Harag Györgyöt kétszeresen is a Cseresznyéskert búcsúztatta. S nekünk most már akárhányszor megszólal a darabban — az elveszett éden, a múlt zenéje, amit azok hallanak, akik számára ez a múlt értéket
jelent — hozzákapcsolódik a halál, a még minden sejtben sajgó tegnapi múlt.
A tüllfüggöny mögött mozdulatlanságba merevedve a ház népe. A színpad
mélyéről — mintha egy torokból — fény tör felénk. Az alakok óriási árnyéka
a tüllre vetül. Időtlen a pillanat. A mozdulatlanság. Egy görnyedt férfi reszkető léptekkel közelít hozzá. Egyre kisebb az árnyéka, eltörpül a többieké
mellett, de ő az egyetlen, aki mozdul. Remegő keze, tapogatózása abba az
irányba, ahonnan érkezhetnek a gazdáék, maga a hűség várakozása. Firsz
(Aurél Stefánescu). Még szó nem hangzott el.
Szétpattan a csend. Eltűnik a teret lezáró tüll. Mögötte absztrakciójában
többértelmű, nagyszerű díszlet (Romulus Fenes munkája). Mélységesen mély
a múltnak kútja — tolul elő bennünk a Thomas Mann-i mondat. Vagy időalagút, múl tat-jelent-jövőt összekötő. A felénk öblösödő hatalmas ponyvatölcsér körülöleli a szereplőket, s a színpad mélyéről érkezik a fény.S mintha
nemcsak térbeli, időbeli mélységből is törne elő. Védő-óvó tér ahhoz, hogy
minél teljesebben érjen minket a sugárzó gondolat a kötődésről a múlthoz, a
szeretetről, a hűségről.
Konkrét tér és cselekvés s a belőlük megnyíló lényeg, múlt-jelen-jövő
egybevillanása, térnek és időnek egymást erősítő összeszikrázása a díszlet és
rendezői gondolat tökéletes együteműségét mutatja.
Elhisszük a gyerekszobát — benne a meghatóan kicsi rézágy és a hatal35

mas szekrény. Más semmi. Az ágyban a régi takaró alá bújva Ánya (Luminita
Borta) és Varja újraélik titkokat sustorgó, kuncogó kislánykorukat. Élete mivé lett, mivé tette ezt a felszabadult gyerek-Varját!
Feltárul a Gajev (Mihai Gingulescu) szónoklatával megtisztelt öreg szekrény. Benne színes köpenyek. Az összetartozók — akiket a múltjuk és az egymás iránti szeretet kapcsol össze — magukra öltik őket. S lassú, szomorú játékossággal hajladoznak az újra felhangzó szívbe markoló zenére. Közöttük
köpeny, játék nélkül (múlttudat és kívülállás!), a muzsikára nem rezdülő
Lopahin.
Aztán Ánya összekuporodva elalszik a gyerekágyban. A belopódzó Trofimov (Cornel Popescu) előbb fölé hajolva suttogva vallomását: Tavaszi napsugaram! Még kétszer ismétli, mintha kiszakadna belőle, egyre hangosabban. De
magától is megijedve, vagy a leleplezéstől tartva egyre távolabbra szökken.
A második felvonásban ugyanez a tér a mező lesz. Ahol mintha elakadna a valóságos cselekmény — mondja Strehler. Ahol csak várakoznak, beszélgetnek, de ahol tovább teljesedik minden figura sorsa. Soha ilyen teljességben
nem éreztem, hogy mindegyiküké öntörvényű élet, hogy mindenkinek titka
van, hogy amit szavakban kimondanak, az csak annyit árul el róluk, mint jéghegyről a vízből kivillanó csúcs.
Ülnek a földön, a hangos beszélgetésben senki nem figyeli Sarlotta (Livia
Doljan) egyre hangosabb vallomását a gyökértelenségéről, magányáról. Megértjük eddigi agresszivitását, későbbi harsányságát. Kétségbeesett eszköz, hogy
elérje: foglalkozzanak vele, figyeljenek rá. Ánya és Trofimov úgy ülnek a körben, hogy látszik: igazán nincs a többiekhez közük. Mintha üvegharang borult
volna rájuk, csak egymás számára léteznek. Ahonnan a fény jön, előgurul egy
hintó, melléjük ér. Mindegyikük számára természetes folytatásként. Életük lényegét is sűríti, ahogyan viszonyulnak hozzá. Legelőbb Ljubov (Silvia Ghelan)
és Gajev ülnek föl rá. Ök régi ismerősként szeretettel üdvözlik. Mint előtte
a szekrényt a gyerekszobában. Megszólal a zene, s ők múltba révedőn ringatóznak a dallamra.
A köpcös, alacsony Lopahin a hintó előtt állva érvekkel próbálja meggyőzni őket a cseresznyéskert kipusztításáról. Most nagyon kicsi. Firsz érkezik
a kabáttal. Ráteríti Gajev hátára. És mellette marad. S mert Gajev teátrális
gesztusokkal kíséri mondandóját, válláról állandóan lecsúszik a köpeny. Firsz
féltő-vigyázó mozdulattal, reszkető kézzel mindannyiszor visszaigazítja rá.
Anya, Trofimov könyvével a kezében felül, a diák pedig a hintó körül
keringve beszél múltról, jövőről. Mint bolygó egy drága égitest körül. Varja
hangjára mindketten kiszöknek. A könyv az ülésen marad. Varja leplezetlen
indulattal hajítja utánuk. A sikerületlen élet irigységével. Előbb befogja magát a hintó elé. Kínlódva húzza pár lépésnyit. Aztán lecsapja. Felmászik az
ülésre. Arcán bizonytalan, boldog mosoly.
A vándorlegény pár mondatából döbbenetes erejű vallomás lesz. Harag
György színpadán nem koldust látunk. Egy cilinderes, selyemsálas férfi
(Constantin Sásáreanu) érkezik. (A kolozsvári Éjjeli menedékhely-előadásban
láttuk így Péterffy Gyulát.) Leari indulattal, égre tárt karokkal szaval, játszik. Befejezvén összegörnyedten leteszi a földre felfordított cilinderét. És a
komédiás megalázott méltósággal várja az adományokat. Csendülnek a bedobott pénzdarabok. Nemcsak Ljubov aranya. Ez a jelenet itt nem az ő felelőtlenségéről szól.
Aztán leszűkül a tér, a báli fogadószoba háttere a tüllfüggöny; mögötte
csak sejlik a szemet mélybe vezető út.
35

A tér két oldalán egymással szembefordított széksorok. Senki nem ül rájuk. Kire várnak azok a székek? Mi lesz a sorsuk?
Kintről a zsidó zenekar muzsikája hallatszik. Táncmulatság, elfeledtetni,
hogy közben valahol visszafordíthatatlan tragédia történik; félelmetesen logikus, hogy akkor a zene olyan legyen, amelyre nem lehet táncolni. Újra
ugyanaz a szomorú dallam szól, cincogva, el-elakadva. A terem közepén a
muzsikruhájú Piscsik (Vasile Vasiliu) vezényli franciául a grande-ronde-ot. Mindenki dermedt mozdulatlan, ő nem vesz róla tudomást. Dirigál, dicséri a szépen táncolókat, hajlong a zene ütemére. Majd egy széket ölel át mint táncosát, helyre kíséri, térdet hajt előtte.
A helyzet lényegét játssza el. Hazugság amit csinálunk, a tények, a valóság tudomásul nem vétele. De szépsége van!
S ahogy valódi tisztelettel hódol a széknek, mintha az értékhordozó ház
egy darabja előtt tisztelegne. Ahogy tették a százéves szekrény, vagy a múltból — álomból előtűnő hintó előtt.
Megérkezik Lopahin. Frakkban, cilinderben. Már úr. Felszabadult, óvatlanul őszinte, kitárulkozó. De már megteheti, birtokon belül van.
Az összeroppant Ljubov egyedül marad. A zene sem hallatszik már.
Anya fogja kézen, s maga dúdolta dallammal próbálja elűzni a fájdalinat.
Húzza maga után az üres teremben, föl-le, mindaddig, amíg hitétől, akaratától anyja is fölmelegszik, átveszi az ütemét. Pár pillanatra valóban együtt
táncolnak.
Amikor eltűnnek, mintha csak erre várt volna, betódul a cselédség, és
vad, féktelen táncba kezdenek, övék a tér.
Űtra készen állnak az együvé tartozók. Indulni kell. Búcsúzni valamitől,
ami jóvátehetetlenül elpusztul, ami összetartó érték volt.
Anyának és Trofimovnak talán kezdet, de Ljubov és Gajev életéből túl
sok marad itt ahhoz, hogy esélyük legyen egy ú j élethez. A házat itt most
nem zárják be, és be se szögezik. Nagy robajjal minden összeomlik. A földre
hulló ponyva mögött riasztóan szürkék, csupaszok a falak; a színpadtér nyers
valósága. A kúria volt tulajdonosai a ponyván taposva, vagy gondosan kikerülve lassan elmennek.
Előcsoszog Firsz. A sötétbe boruló színpadon, a hatalmas, üres térben különösen kicsi ez az egy ember; nemcsak öreg-töppedtsége okán.
„Elmentek . . . , ha én nem vigyázok rájuk . . . , Az életem úgy elmúlt valahogy . . . " — mondja, motyogja a csehovi mondatokat. Aztán letérdel: „Én
nem megyek el innen. Itt kell maradni — ül a földre. Itt kell maradni!" —
már két kézzel üti a földet. „Itt kell maradni!" — üti, ü t i . . . És döngnek a
színpad deszkái...
A mondat már nem Csehové. Az iszonyú energia nem a 87 éves Firszé.
És már nemcsak Firsz halott.
A. SZABÖ MAGDA

35

Várakozunk
HARAG GYÖRGY ÚJVIDÉKI RENDEZÉSÉRŐL
Amikor a múlt év márciusában utoljára még eljuthattam marosvásárhelyi
otthonába, ámulva Hallgattam bölcs, elmélyült s mégis izgatott elemzését a
Csongor és Tündéről. Vörösmarty műve nemcsak a színházi ember elevenségében élt benne; irodalomtörténeti tanulmányokba mélyedt, filológiai műveket
idézett egy-egy Vörösmarty sor megfejtésére, játékértelmezésére. A kolozsvári
bemutatóra készült, áprilisra tervezték, de mint máskor is, a szokásos időpont
bizonytalannak mutatkozott. Aztán üzent és hívott a premierre, de én már
nem mertem útra kelni. Nyáron jött a hír felőle, kétszer is műtötték, s aztán
ősz eleji bizonytalan tudósítás érkezett; Újvidékre készül, „valami kínai darabot" visz színre. Kínai darabot? Lám, mint annyiszor: Gyuri most is fiatalabb
s mozgékonyabb szellem mindannyiunknál! Nemcsak a pogány mitológiában,
művek újraértelmezésében, de új. művek felfedezésében is kivételes frisseség
és érzékenység vezeti!
Kao Hszing-csien A buszmegálló című művét az 1984 márciusi Nagyvilág
közölte; elmerülve Vörösmartyban s testének szenvedései közepette is figyelte: mi hír a világban, ami az ő munkásságába, s a mi életünkbe beépíthető?
A buszmegálló ilyen mű, és ilyen előadás lett Harag György rendezésében
Újvidéken. Utolsó találkozásom a rendező Harag Györggyel.
Ahogyan már más újvidéki munkája alkalmával, úgy most is felbontotta
a terem szabályos rendjét. Doina Levintával egyszerű teret alakított ki; talán
az író elképzelésénél is egyszerűbbet: a téglalap alapú játéktér két hosszanti
végpontja annyit kompromittálódott, kisajátított jelszavak, plakátok, olykor
festett s mégis összeillesztett-ragasztott összefüggő felületei; vérvörös is színezi ezeket a transzparenseket. Középen szűk korlátfolysó; e közé szorulva
várnak, remélnek Kao Hszing-csien játékának szereplői: öregapó (Fejes
György), Lány (Banka Gabriella), Faragatlan fickó (Bakota Árpád), Szemüveges (Földi László), Családanya (Ábrahám Irén), Mester (Sinkó István),
Üzletvezető (Pásthy Mátyás). Komikus lírai életképnek mondja darabját a
szerző, s Harag úgy transzformálja ezt a játékot, hogy nem a mű különlegességét hangsúlyozza, hanem kelet-európai idegrendszerrel a történet részesévé
avat.
Mert mi is várjuk az Autóbuszt, mondja Harag György; nézőkkel ezért is
ültette körbe a játékteret. S az előadáskezdő pillanat meghatározó számára:
szúrt fénysugár egy előrelépkedő személy ciszmás lábát követi; áthalad a korlátok között és leül. Arcát s bőrkabátját csak a lábra lőtt világosságból körvonalazzuk. Az író Hallgatag férfija, akit Harag nagyon személyessé formál.
Feláll, néhányszor jön-megy, de semmiféle viszonyt a várakozókkal nem alakít ki. Létezik, tudunk róla, s a szereplőknek egymáshoz való viszonyát meghatározza — véljük, annyi más és lehetséges értelmezés között. Az a jó, hogy
Harag nem hajlik semmiféle olcsó poénkodó értelmezés felé. Mégis, közérzeti
meghatározó ereje van a figurának.
A várakozás tétre megy!
Mindenki várakozik, de nem a Godot-féle lírai absztrakció bohóc játékában. Valóságos sorsot él mindannyi: az öregapó egy sakkjátszmára utazna a
városba, a lány randevúra igyekszik, az üzletvezető barátaival kvaterkázna.
Semmi nagyravágyó terv! Szorgos pontossággal azon vannak, hogy minden35

napi életüket éljék. Mégse utazhatnak. A busz nem érkezik, s ha mégis közeledik, nem áll meg, tovarobog. Mintha az utasok volnának az autóbuszért!
Közérzet-meghatározó Összefoglaló erejű ez a dráma, s az Harag György rendezése. Emberi sorsokat s lelkeket jelenít meg. Oly riasztó, viszolyogtató hangzásokkal is, ahogyan Bakota Árpád kezében egy vasdarabbal veri a korlátot,
agresszív s megfélemlítő gesztus! S a magukba süppedt, lerogyott, korlátra
hajló, megfáradt várakozók képe; ahogyan Lengyel Gábor szintetizátor hangzásai a percek, órák, hónapok, évek múlását oly kozmikussá tágítja. Mert
múlik az idő. S ez az egyfelé igyekvő kis társaság az egy-állapotban elnyüvődik. A Változatlanban is kopunk. Mert koptatjuk, mállasztjuk egymást. Vádaskodásainkkal, gyanakvásainkban, türelmetlenségünkben, félelmeinkben.
Egy esztendje immár, hogy az Autóbuszmegállót láttuk. Rendezője testi
mivoltában elhagyott bennünket; s lám: Harag György jeleni de jűségétől nem
szabadulhatunk! Mert Sütő Szervét sorást a miénkévé avatja amint a színpad magasából ítélet hangzik feléje; a földgömbbé tágított Menedékhelyen
nemcsak Gorkij szenvedőiről gondolkodott, s ebben az Autóbuszmegállóban
kérlelhetetlenül a korláthoz tessékel bennünket is. Megragadjuk a korlátot és
várakozunk. Várakozunk, várakozunk. így múlik el az életünk. Ég veled,
drága Gyuri! S majd Ég velünk is.
ABLONCZY LÁSZLÓ

BENKŐ

SAMU

Cseh Gusztáv kolozsvári grafikusművész
emlékezete
KÉT BESZÉD
1.
Kedves Tárlatnéző Közönség!
Mikes Kelemen iskolájának e termében a falakat könyvek szentelték meg.
Amikor utoljára itt megfordultam, körben a polcokon az egykori Lyceumkönyvtár könyvei álltak glédában. Az ajtó mellett jobbra — ha jól emlékszem —, úgy kézmagasságban, a polcon a szélső kötet első egyetemünk, a Báthori István alapította egyetem könyvtárából maradt fenn, s történetesen olyan
példány volt, melynek korábban az első erdélyi fejedelem, János Zsigmond
volt a tulajdonosa.
Azóta e könyvek innen pár száz méterre odébb, az Apáczai Csere JánoS
lakóháza helyén épült üvegpalotába költöztek, de lám, a falak itt maradtak,
s nem kis örömünkre ma is könyvnek adnak otthont.
Egy különleges, egyetlen példányban készült könyvnek.
Libellus pictus, azaz képekkel írt könyv lapjait láthatjuk a falakon, s mellettük még néhány más grafikai művet. Ezek együttesen arról tájékoztatnak,
hogy az utóbbi három-négy esztendőben mi foglalkoztatta a művészt: szülőföldjén és idegenben milyen látvány mozgatta meg alkotó képzelőerejét és sa35

játságos kifejező eszközeivel, a vonalak és a foltok halmazaival miképpen magyarázza a világot.
Ki tagadhatná, hogy a művész egy közülünk, a sokaságból; együtt cipeljük
mindennapi gondjainkat, de ő a sajátját még megtetézi a mindnyájunkéival.
Mert hiába azonos szemünk szaruhártyája, a szemlencsénk és a látás egész
fiziológiai folyamata, a művész másképpen lát, tekintete mélyebbre hatol, a látványban tágabb összefüggéseket fedez fel, mint mi, akik nem gondolunk az
elénk táruló valóság esztétikai formarend szerint való értelmezésére. A látásnak ez a másneműsége akkor derül ki, amikor a művész elmondja nekünk, amikor közli velünk az érzékszerve által felfogottakat.
Azt, amit mond, és azt, ahogyan élményeit papírra veti, nemcsak a mívesség különíti el a laikus kezemunkájától, hanem a műben jelenlevő erkölcsi tartás és a tehetség is.
Ki tagadná, hogy a művész egy közülünk a sokaságból, de azt is tudjuk,
hogy ő másképpen méri az időt, más a naptára, más az órája. Pirosbetűs napokon is munkában találjuk, gyűjti anyagát, és a műbe kívánkozó gondolatok
gyakran álmatlanná teszik éjszakáit. Felnőtt fejjel, de a gyermeki hit buzgalmával rohan, hogy belekapaszkodjék az aláhajló szivárvány káprázatába, mert
az alkotás jogához ragaszkodva a végtelennel mint valósággal számol, és a végességét csak annak részeként fogja fel.
Ügy értelmezi a világot, hogy magában újra is teremti.
Ezeken az itt látható rézkarcokon hatvan ház tárul elénk. Ezek a házak itt
a szülőföldön, Alsócsernátontól Zsibóig a tovatűnt századokban épültek, otthont
adtak a szellemnek: a tudománynak, irodalomnak, művészetnek és a hitnek.
Éltek, munkálkodtak és meghaltak bennük jeles emberek. Nemzedékek hosszú
sora váltotta egymást, korstílusok születtek és adták át helyüket a következőnek, de a ház rendeltetése megmaradt mindmáig annak, ami eredetileg volt:
otthonul szolgál és a család mentsvára.
A művész érzékeny szeme észreveszi a jeleket, amelyekkel eleink az otthonul és védelmül szolgáló házakat ékesítették. Római kövek, középkori kőcsipkék, reneszánsz pártázatok, barokk cirádák idézik a történelmi időket, s
közben az idő múlásán diadalmaskodó emberi alkotókedv örök életét hirdetik.
-J1

Az elmúlt nyolc évben két könyvet kaptunk Cseh Gusztávtól: a Hatvan
főembert és az itt látható Jeles Házakat. Az elsőt fiának dedikálta, a másodikat
feleségének. Dedikációival is bizonyságát adta, hogy életében milyen nagy szerepe van a családi otthonnak.
A művészt a testi gyengeség megakadályozta, hogy e tárlat megnyitóján
részt vegyen. Mi innen baráti szeretéttel kívánjuk, hogy legyen ereje legyűrni
a betegséget, legyen ereje ismét kézbe venni a ceruzát, a tollat, a karcoló tűt,
hogy vonalainak és foltjainak különös halmazával magyarázza nekünk — öreg
barátainak és fiatal tisztelőinek — a világot, melyben élnünk rendeltetett.
Tárlatmegnyitó a kolozsvári 3-as sz. Matematika—Fizika Líceumban, a volt
Lyceum-könyvtár nagytermében rendezett kiállításon, 1985. június 11-én.

35

2.

Végtisztességtevő Gyülekezet!
A végzetes rohanással múló idő, ím, halotti beszéddé morzsolja a minapi
tárlatmegnyitó szavakat. A gyász fénykévéjében már nemcsak az utóbbi három-négy esztendő művészi termését vesszük számba, hanem magunk elé idézzük a földi lét lezárulásával véglegesült életpálya egészét, természetesen nem
teljes gazdagsága és sokszínűsége kibontásának igényével, hanem csupán legfontosabbnak érzett jegyei felvillantásával. És tesszük ezt nem a búcsú, hanem
az életművel való további együttélés szándékával.
Embervoltunk egyik legszebb bizonysága az, hogy van művészet. S a különleges értékű emberi alkotások egészének, a művészetnek egyik fő jellemzője
éppen az, hogy segít megkapaszkodnunk a rohanó időben, és segít eligazodnunk
a végtelen tér ama véges pászmájában, ahol élnünk rendeltetett. A művész,
akinek koporsóját körülálljuk, az időt és a tért történelmileg érzékelte. Nyitott
szemmel és kitárulkozó szívvel fogadott magába mindent, amit a nagyvilág és
a szülőföld sok százados fejlődése rendjén értékben felhalmozott, és tanulságul
elébe rakott. Tudta, hogy mit kell megtanulnia és megtanulta, hogy mit kell
elfelejtenie.
Vérbeli grafikus volt. Eredeti mondandója, összetéveszthetetlenül egyéni
stílusa, harsányságtól mentes, karakteres formanyelve a vonalak és foltok világmagyarázó erejére hagyatkozva fogja kézen a befogadásra kész nézőt, és
vezeti a legtitokzatosabb világba, az ember belső universumába. Ha idősebb
pályatársai kultúránk történetében élvonalbeli szerephez juttatva a képzőművészetet, művészettörténeti fogalommá emeltek olyan helyneveket, mint Sztána
vagy Zsögöd, ő Csernátonnáí tette ugyanezt. Annak jellemzésére, hogy mit jelentett számára ez a kis háromszéki falu, elég annyit említenünk, hogy élete
utolsó napjaiban is oda kívánkozott. Mert egész életében úgy tapasztalta, hogy
onnan csak megerősödve lehet visszatérni.
Egyébként igazán nem volt elvonuló, magábahúzódó természet. Jól érezte
magát Európa nagy metropolisaiban is, de jeles példához igazodva vallotta,
hogy valahol otthon kell lennünk. Így lett művésze az otthonteremtésnek is.
Otthona nemcsak családjának volt boldog fészke, hanem melegségével csábítóan
hívogatta mindazokat, akiket hivatás, közös gond, eszmeazonosság vagy éppen
barátság kapcsolt össze a vendégszerető házigazdával.
Az emberségnek próbaköve, hogy ki mennyivel vállal többet önnön sorsánál. A családfő magára veszi asszonya, gyermeke gondját, a művésznek, az
igazinak azonban még osztoznia kell a sokaság örömében és fájdalmában is.
A Múzsák rendszerint kegyetlenek és önzőek: teljes életet követelnek. Boldog
lehet tehát az a művész, aki úgy egyezik ki velük, hogy mindennapjaiban és
életművében meg tudja teremteni az egyéni és a közösségi ember példás harmóniáját. Elmondhatjuk, hogy a Pantheon és a Libellus Pictus, a fiúnak és a
feleségnek szóló dedikációkkal, mindannyiunkhoz intézett mondandójukkal ennek a megtalált harmóniának az emlékeiként is maradandóságra számíthatnak.
Cseh Gusztáv jelenléte közöttünk a szépségbe vetett hitünket táplálta,
ö nem félt szépet és szépen alkotni olyan korban, amikor divatos teóriák mármár alpári vidékiességnek minősítették ennek a fogalomnak a puszta említését
is. Nem a rútnak, az embertelennek a tudomásul nem vételével tartott ki a szép
mellett, hiszen ép ésszel és jó szemmel — látva, hogy a század embere miként
szennyezte be önmagát, környezetét és fogalmait — ezt nem is tehette, de ki94

tartott hite mellett, hogy a szépnek az emberiség életében küldetéses szerepe
van, és ennek felmutatásával a művésznek nemünk megváltásán kell munkálkodnia, mégpedig úgy, hogy legalább bimbónyi reménységet nyújtson a kortársaknak és a maradéknak.
Drága Guszti barátunk! Te örvendezni tanítottál minket, örvendeni az élet
— sokszor rejtett — ajándékainak.
A végtisztességnek ezekben az ólomnehéz perceiben azt kívánjuk a hátramaradottaknak, hogy gyászukban is mindenekelőtt arcod mosolyára, szemed
csillogására emlékezzenek, az élet értelmébe, az értelmes életbe vetett hitedbe
kapaszkodjanak, mert ez a Te szép életed legnemesebb hagyatéka. Ezt próbáljuk megőrizni mindannyian, akik szerettünk és tiszteltünk Téged.
Nyugodjál szép békességben, életműved legyen közkincse azoknak, akikért
éltél és alkottál.
Elhangzott Kolozsvárott, az Egyetemiek Háza előcsarnokában, 1985. június
22-én.

Törékeny egyensúly

<

SZENTI ERNŐ GRAFIKÁIRÓL
Ismeretlen ismerősünk. Mintha találkoztunk volna már a nevével valahol.
Talán a kiállítások falain? Netán a folyóiratok vagy a napilapok hasábjain?
Nem tudjuk pontosan. Legfeljebb annyit sejtünk: valószínűleg képzőművészféle. És csakugyan: Szenti Ernő egyéniségében van valami talányosság. Egyszerre kieayensúlvozott és rapszodikus, egyszerre szolid kispolgár és bohém
csavargó. Hol Szolnokon, hol Szegeden bukkan fel, hol Pesten vagy Tokajban.
Most a rajzait, verseit adja le, majd művésztelepeket, szakmai konferenciákat
látogat. Félig-meddig hivatali kötelességből: a kisújszállási gimnázium rajztanára és megyei szakfelügyelő. De több is ennél.
Több? Mit is beszélek? Miért lenne értékesebb egy valamire való grafikus,
mint egy jó rajztanár? Szenti is azt írta legelső katalógusában: „ . . . a rajzot
tanítás és az önkifejezés szerencsésen kiegészítheti egymást." Így igaz. Egy
alkotó személyiségnek "feltétlen többlete van a pedagógiában, ráadásul a művészeti élet is hasznát veheti munkásságának. E kettős szerepkör tanulsága
tehát korántsem a különbségekben rejlik.
Magam jobbára csak a grafikus Szenti Ernőt ismerem. Ha jól emlékszem,
a hetvenes évek elején rendezte első önálló tárlatát a kisújszállási művelődési
házban. Korábban is találkoztam már munkáival, ennek ellenére is meglepetésekkel szolgált e bemutató. Tudtam: a fiatal alkotó a szentendrei „konstruktivista szürrealizmus" nyomdokain halad. Ö is előszeretettel használja a
bábmotívumokat, a sírkereszt alakzatokat, egyszersmind a dinamikus formai
áthatásokat, az eleven tónuskontrasztokat. És nem is eredménytelenül. Nem
tudtam ellenben Szenti alapossságáról és reflexív ötletességéről. Holott minduntalan a végére járt a dolgoknak. Addig építgette, variálgatta sorozatait és
35

•»

motívumait, amíg a nyersebb, tragikusabb és mozgékonyabb kompozíciók sorra-rendre átváltottak egy nyugalmasabb, elvontabb és dekoratívabb harmóniába. Menet közben pedig rácsodálkozhattunk egy-egy leleményes figurájára.
Némelyikük a temető fej fáit, másikuk a bérházak világát asszociálta.
Ahol él, ott a természetelvű, realista szemléleté a vezérszólam. Vagyis
Szenti Ernő művészi törekvései kezdettől fogva szemben álltak a szűkebb és
tágabb környezet esztétikai normáival. Mintegy környezete ellenében munkálkodott. Mellékes most, hogy a hetvenes esztendőkben már országszerte meghonosodtak a legkülönfélébb avantgarde tendenciák. Az alkotó embernek
ugyanis mindenekelőtt a saját pátriájában kellene „prófétának" lenni. Bizonyára Szentinek is igénye van erre. Ám e nélkül is teszi a dolgát. Ha néha
magányosnak érzi magát, akkor is.
De ne ragadjunk le az első benyomásoknál! Annál inkább, mert Szenti
grafikai arculata időközben ugyancsak átalakult. Mívesebb, áttételesebb, koncentráltabb lett. Talán azt mondhatnám: a pályakezdő alkotó egy ügyes és
bátor egyensúlyozóhoz hasonlított. Jóformán mindent felvállalt. A szentendrei
iránytűt és a népművészeti tanulságokat, egyben a személyesebb, tragikusabb
előadást és az ellentétes végleteket is. Mostanában viszont egy rafinált érzékenységű, intellektuális jellegű rajzolóval találkozunk. Valahogy eltűntek a
lapokról a kimódolt szögletes, mértanias elemek, akárcsak a drámai hatások.
Helyettük az organikus indíttatású, dekoratív értékű vonalritmus lépett az
előtérbe, s tartalmilag is egy általánosabb, filozofikusabb gondolatkör bontakozik ki előttünk.
Nem csoda így, ha az utóbbi időben lépten-nyomon egylényegű sorozatokat látunk az alkotótól. Vallatóra fogja a köveket, aztán az odvas vagy csonkolt
fákat. Egymás mellé rendel néhány egynemű természeti alakzatot, majd megindul a transzformációk, a metamorfózisok gyűrűzése. Alkalmanként az az
érzésünk: „vitális felfogású" korszerű plasztikákat látunk. Máshol kimondottan Giacometti megnyújtott, misztikus figuráira gondolunk. Nem baj. Szenti
a modern szobrászattól is tanult. Eközben azonban nem mondott le a precíz,
igényes komponálásról, sőt az egyénibb töltetű jelentéskörökről sem. Ennek
köszönhető például, hogy nála a görcsös, romantikus fatörzsek minduntalan
túlmutatnak önmagukon. Egyszer leveleket, székeket sejtetnek, máskor macskákat vagy embereket. Pedig a formák egy percig sem titkolják anyagi természetüket. Sokkal inkább egy analitikus kísérlet és egy mágikus szertartás szerves részeseivé válnak (L.: Tiszatáj 1981. IV., 1982. V., 1984. IV. számainak illusztrációit).
Mi tagadás: kicsit féltem Szenti Ernőt. Ugyanakkor szurkolok is neki.
Bár jó érzékű egyensúlyozó, mégis megbillen időnként. Modoros lesz. Talán,
mert nem mindig érzi pontosan a formai, tartalmi stilizálás átmeneti dimenzióit? Ki tudja? Tudom viszont, hogy az alkotó időről-időre vissza tud találni
a józan, hétköznapi formákhoz. Akár célszerűségből is. Hogy aztán ú j r a és
magasabban repülhessen.
SZUROMI P Á L

35

