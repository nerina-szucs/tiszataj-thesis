1978. SZEPT. • 32. ÉVF.

Csorba
Győző,
Fodor
András,
Kovács István versei;
Bata Imre, Tamás Attila írása
Juhász Ferencről; Csoóri Sándor
és Tornai József esszéje
a magyar
filmről;
műteremlátogatás
Pataki
Ferencnél

tiszatáj

I R O D A L M I ÉS K U L T U R Á L I S

FOLYÓIRAT

Megjelenik h a v o n k é n t

Főszerkesztő: VÖRÖS L Á S Z L Ó
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a Posta
Központi Hírlap Irodánál (KHI 1900 Budapest, József nádor tér 1. sz.) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 6 forint. Előfizetési díj: negyedévre 18, fél évre 36, egy évre
72 forint. Kéziratot nem őrzünk meg és nem adunk vissza.' Indexszám: 25 916.
ISSN 0133 1167
78-3420 — Szegedi Nyomda — Felelős vezető: Dobó József igazgató

XXXII. ÉVFOLYAM, 9. SZÁM
1978. SZEPTEMBER
CSORBA GYŐZŐ versei: 1978. július, Ha, Egy kiállítás
képei
TAKÁCS IMRE versei: Szabadságunkért szenvedtünk,
Az ítéletidő vigasza, Az anyag sokasága, Feketére
feketét festek
FODOR ANDRÁS: A részvét stációi (vers)
KOVÁCS ISTVÁN versei: Kierkegaard artistái, Rózsák
színeváltozása
KÁNTOR PÉTER: Piktor-bál (vers)
ESTERHÁZY PÉTER: Jelentkeznek a nehézségek, melyek átmenetiek (regényrészlet)
TRENCSÉNYI IMRE: Üzenet a flakonban (elbeszélés)
SIMÁI MIHÁLY versei: Mert ki lehet?, Fehérfehér ...
PINTÉR LAJOS: Herder úr epeíz pohara (vers)
DOBOZI ESZTER versei: Való és vigasz, Fejem fölött
a kezdődő holddal, őrzők és utódok
Köszöntjük

az 50 éves Juhász

3
4
6
7
9
10
18
22
23
25

Ferencet

POMOGÁTS BÉLA: Szárnyas csikó (Juhász Ferenc költői indulása)
27
TAMÁS ATTILA: Ady-indíttatások Juhász Ferenc
munkásságában (Adalékok a Juhász-líra forrásainak föltérképezéséhez)
30
BATA IMRE: Juhász Ferenc létlírája

33

KASS JÁNOS: Versünnepen Juhász Ferencről

43

ÖRÖKSÉG
IMRE LÁSZLÓ: A valóság istenkereső látnoka (Lev
46
Tolsztoj születésének 150. évfordulójára)
FRÁTER JÁNOSNÉ: Bolyai Farkas ismeretlen levele 51
1

TANULMÁNY
POMOGÁTS BÉLA: A romániai magyar irodalom előzményei
55
KRITIKA
TÜSKÉS TIBOR: Az életmű pillérei (Csorba Győző:
Összegyűjtött versek)
GREZSA FERENC: „Gyalog hódított világ" (Fodor András: A bábu vére)
IMRE LÁSZLÓ: Konrád György: A városalapító
VEKERDI LÁSZLÓ: Annus József: Húsvéthétfő
MÁRKUS BÉLA: Magányos portyázók, szabadcsapatból
(Gálfalvi György: Marad a láz?)
CZINE MIHÁLY: Horváth Teri: Sári-gyöp
:
TANDORI DEZSŐ: Lényegében és krónikaszerűen (Gránasztói Pál: Városok, képek, zene)
OLASZ SÁNDOR: Törzsek, hajtások (Féja Géza vallomásai)
'.
KULCSÁR SZABÓ ERNŐ: Juhász Béla: Irodalom és
valóság
i
KOVÁCS GYÖZÖ: Portrék és fejlődésképek (Gondolatok Turczel Lajos legújabb kötetéről)
GERGELY ANDRÁS: A Magyar História-sorozat három
új kötetéről
VEKERDI LÁSZLÓ: Várdy Béla: Az újabb magyar historiográfia
KÓSA LÁSZLÓ: Vásártörténet — Hídivásár

Film

61
64
66
68
69
73
74
77
80
82
83
90
94

MŰVÉSZET

CSOÓRI SÁNDOR: Egy félfordulat hátrafelé
TORNAI JÓZSEF: A látó és törvénykereső
vázlat Sára Sándorról)
KOVÁCS ISTVÁN: Előkép egy filmhez

96
(Arckép-

103
106

Képzőművészet
HORVÁTH DEZSŐ: Műteremlátogatás Pataki Ferencnél 108
Szerkesztői asztal

112
ILLUSZTRÁCIÓ

Pataki Ferenc munkái a 17., 45., 50., 79., 89., 93. és a 112.
oldalon, valamint a műmelléklet V—VI. oldalán
Móser Zoltán fotói a műmelléklet I—IV. oldalán
Pataki Ferenc arcképe (Horváth Dezső felvétele) a 108.
oldalon

CSORBA

GYŐZŐ

1978. július
A frissen ültetett szamóca földre
lankad,
barackágak hegyén rügyfúró-száj
harap,
a kis körték idén mind egy szálig
lefagyták,
a futórózsa csöpp ökle arcomba csap.
No, kert, hát itt vagyok, megint tanulni
jöttem,
és hírekért, tudom, ma sem leszel
fukar,
a régi vagy, holott sok új is van
köröttem,
s hol a nagy kajszija? a vén
egres-bokor?
A halálról ne szólj: bent a lakásban és
kint a városban is hallok róla elégszer,
(torkig vagyok vele, nem érdekel azért sem!)
Pár nem-ismert bogár, gyom, ág —, s én
mert élők, életek: ezrek közt is csodák,
millió éveket gördítenek
tovább.

megelégszem,

Ha
Egy arcon három arc (nézd meg
Picassót)
egy arcon harminchárom
arc (nézz meg egy élő embert
egy szívben háromszázharminchárom
szív vagy sokszor
(lásd egy élő ember szívét lásd az
enyémet)
Mindenki megkapja amit keres amit
szeretne
Ha szerintük építenének
föl engem egy óriás bérház
egy hivatalnyi
hivatalnok
sok-sok egyesületnyi
tagság
több szerzetesrend
teljes
állománya

nézz meg
ennyi

összes

engem)

lakója

3

börtönnyi
bűnöző
kaszámyányi
Casanova
szülői-értekezletnyi
szülő
és még miminden lennék

egyszemélyben!

Egy kiállítás képei
Bevág, míg körbejár, a nap,
az ablakfák
sokká-szelik,
alkonyodik,
fekszem
hanyatt,
s látom a bútoron,
falon
művészi, legfelső
fokon
egy kiállítás
képeit.

TAKÁCS

IMRE

Szabadságunkért szenvedtünk
Tiszta az ég. Tegnap — úgy rémlik — borús volt.
Te azt mondod: a mennybolt már hosszú ideje
szomorú.
*

Félálomban is láttam a tágas
verőfény-reggeleket.
A napfényes reggelek száma nagy volt idén.
A madarak februárban is jelezték: fölsüt a Nap.
o
*
Te a szerelem kompján állsz, de
haladsz-e?
Révészed, útitársad — mint képzelt szamarad is —
árnyékká foszladozik,
boldogtalan ebben az
utazásban,
ebben a helyben topogó átkelésben,
mert
látja:
a száraz folyómeder
kövein
zátonyolunk.
*

Sértő sértődöttséggel
nézel rám,
sértő sértődöttséggel
szólsz, ha
vélekedem.
Nekem így is a szégyen jut, ha mégis
védekezem.
*

Uralkodjak fölötted? — ahogy fölöttem
uralkodtál?
Köszönettel
tartoznál nekem — így
átokkal.
Megfordítom
a lefolyt
homokórát.
Szabadságunkért
szenvedtünk,
nem maradhatunk
egymás
rabságában.

Az ítéletidő vigasza
Házőrzők melegítik —
oltalomért jőve — a ház oldalát.
A lapályt
kibélelik
vihar-sodorta
magból fölkelő fák.

A termést elvitte
most
kártékony időjárás a lugasról.
Majd kérjük szent
Jeromost:
jövőre jobb időket
igazítson.

Utódok látják
őket,
ahogy fölnövekednek
betakarják a földet,
és a születés-emlék

Az ember maga se bír
értéket létrehozni minden
(Az író levelet ír,
a szőlő is levéllel él csak

a gyom

közül,

elcsöndesül.

Veszélyeztetett
világ
a miénk, de veszélyben
életképes.
Bújnák a földben
csírák,
a vessző az alvó rügyekből
éled.

évben.
éppen,

de termő rügyet nevel.
..)
Elfogadjuk a sorsot
alázattal.
Ráérünk valamivel?
—
és talán a
legeslegfontosabbal.

Az anyag sokasága
A néma tiltakozás tört
homálya,
idegbaj fekete fátyla
homlokomon.
Akaratomnak
ellenáll
az anyag
sokasága,
és boldog
tudásaimból
lesz
bánatom.

Feketére feketét festek
Feketére feketét festek,
feketét.
Kiittam a fehér liliom fehér
kelyhét.
Mint bújik a sűrű bozótba beteg állat:
nézem csak éjszakámat,
éjszakámat.

5

FODOR

ANDRÁS

A részvét stációi
N. L. H A N G J A A TELEFONBAN
Miűjság?...
— Hogy a Kormos?
Hogy Kormos
Pista?
Hogy meghalt az az aranyos
kedves,
az az aranyos drága jó gyerek?
...
PÁLYATÁRS
Tudom, mért nézel így, mért
És mondd,
hány ilyen lórugás
fog még bennünket
érni?

hallgatsz.

BETEGTÁRS A KÓRHÁZ-FOLYOSÓN
... Nagy László, vagy Szabó László . . .
a költő ...
ötvenhárom
éves volt...
Igen, ő.
A rádió
bemondta,
az újságban is benne van.
Tetszik tudni, ez az időszak
a
legveszélyesebb,
úgy negyvennyolc
és ötvennégy
Nagyon kell vigyázni!
Nagyon!
Mozogni, csak
mozogni!
Ez az első parancs.
És úszni kérem,
rendszeresen.
Á. I., A TESTVÉR
Szörnyű belegondolni,
De mit
beszéljek,
neked, is, tudom,
épp elég a bajod.
Elveszteni
két ilyen
Ilyen
barátokat!
Megint
a Kettős

•

szörnyű!

embert!
rekviem...

között.

KOVÁCS

ISTVÁN

Kierkegaard artistái
Nem égbolt ez,
nem esővel áldó,
nem a feltámadások
Mennyországa,
nem az Emberiség
honfoglaló jurtája ez.
Feszülő zenitén a Jel:
Paragrafus-Horog,
a Remény tudathasadt
kampója csak —
torkunkba ütve ...
Lengünk
tátogó porondok
fölött,
a nap foltjaival
beszennyezetten.
Alattunk
tenger,
sziklás
hegy,
homok.
S. O. S.-ek pengéje üti át
talpunk,
ágyékunk,
tüdőnk.
Jönnek ügyeskedő
kardnyelők,
a csönd
bohócai:
sipkáikon hangfogós
csengettyűk,
hogy elnémítsák a
fegyverek
agyakban rothadó
csattanását.
Lengünk
tátogó porondok
fölött:
a jónásnyi
szájak,
nagy
okoskodások
és
nagy
vadászatok
évszakában.
Lengünk
„okos
emberek
nagy
hahotája
„a világ
is í g y fog
elpusztulni"!
Ne
higgyétek,
hogy „m ind ez csak
v ic c",
hogy mindez csak hörgő
költemény.

közepette":

7

Rózsák színeváltozása
a canossát
jártak
hamu-hajába
rózsát,
illat-parazsat!:
hamvadó
üstökösök
tántorognak
a földön,
a
rózsalovag-indulók
a sziromtépő
vallomások
hibbant
ütemére.
a rózsálovagők
sírján
a páncél-vedlette
gránit
nem
biztos,
hogy a léleké.

nyugalma

a gyilokvetőn
ostyafedlap,
benne az isten rákos vére
lüktet:
felmutogatják,
a térdet
hajtó
arctalan zuhan —
sikolya pirossá
dagad:
nyíló

rózsa.

nézd a mandulagyulladásos
kémények
kis kéményseprők
hajnala —
felnő az ember,
az
emberiség:
gombjáért
nyúl.
okosabb,
mint a festmény
nemzetőre,
ő kardját szorítja
csak,
szegény
hülye:
szalagja pálinkáscímkéken
fakul.
lesújtanak
nincs

az árverő

kalapácsok

mese

a licitektől riant
levegőben
árnyékok merülnek el
canossajárás
előtti
és utáni árnyak
fekete

szirmok.

—

lobát:

KÁNTOR

PÉTER

Piktor-bál
Gulácsy mondja, mondja:
bolondos, furcsa népség ...
magának mondja persze.
Raoul Dufy dobbant:
hol késik az a lovas
úttörőcsapat?
akin nincs kék kalap
az sajnos kimarad a képről
mostantól
eget verő zöld fák
kék ég, piros házfal
hölgyek, urak
senki ne kímélje magát
elvégre vagy nyár van, vagy —
nyár van.
És vitorlás
kirándulásra
hívjuk a vén Masacciot
a kvintetthez
pedig
festek négy kottatartót —
három üres kotta
három piros hegedű —
jó szórakozás lesz!
Masaccio:
hol Van Gogh?
Barátaim, szól a
Darázskirály:
hol vannak az én barátaim?
mindig csak a
szoknyák, szentek,
szoknyák
mindig ugyanaz az
angyalpiszok! — Blake úr!
Krisztus bakancsára esküszöm
hallja?
s még ez a hosszú fehér rékli
még ez is csupa tüske!

Kitör a balhé.
Masaccio se talál itt
Szent Péternek valót
Jézusnak valót
igazi szakállat
csuhásnák való szemeket
kobzos angyaloknak való
kobzot se
az utcák pedig
büdösek.
Hol Van Gogh?
Jön Chaim Soutine.
Székre ültet.
Férfiból, nőből
kilábol isten —
marad egy karfa
vagy az se.
Rokonaink rokonainak
nekünk legyen mondva
abban a székben
megijedt az isten
csak mi nem. —
Itt áll Maria Lani
és nem szól semmit.
A bál végén
jön egy hírnök.
Marino Marini.
Jön tiszta pirosban
jön tiszta kékben
talál egy lovat
rápattan
soha többé le nem száll —
se asszonyért, se
testvérért...
Ott éri minden vad üzenet
minden csoda, minden mámor
ott éri el az ajakzáró
ezüst holdfény a koponyáját.

ESTERHÁZY

PÉTER

Jelentkeznek a nehézségek, melyek átmenetiek
Tomcsányi Imre karcsú, izmos teste merészen kihajol az intézet szürke
tömbjéből. Fél kézzel fogja a panorámaablak szélét, a másikkal egyensúlyoz.
Nem néz le, felnéz. A korai nap sápadtan ismétlődik az ablaksoron. Már éppen
húzódna vissza a szobácskába, hol nap nap után bajban, viharban, örömben,
eredményben, múló kudarcban együtt élt a szakmai kollektíva, amikor rézsút
fent moccan valami. Elébb csak a fény mozdulását észlelhetni, aztán jól látni:
kinyitottak egy ablakot. A párkányon könnyű, kicsi kéz jelenik meg. Jön, kiált
Tomcsányi maga mögé, vissza a szobába. De fölösleges volt kiáltania, mindahányan ott állnak szűk karéjban az ablak körül.
Tomcsányi figyel, mintha az életéről lenne szó, a kéz — amott fent —
eltűnik, majd megjelenik újra: egy galambot tart. Egy galamb! Felmorajlanak. Izgatottan és kissé gyerekesen találgatják: lüttichi? bagdetta? BisetFuyard? A kéz végigsimít a galambon, mintha azt mondaná: Eredj pajtás,
járj szerencsével. Az járt közel az igazsághoz, aki a Biset-Fuyard fajtára adta
a voksát, a galamb, mely most nyugodt, biztos szárnycsapásokkal elhagyja az
ablak biztonságát, antwerpeni postagalamb, és mint ilyen, bár dragon típusú,
de felismerhető rajta a Biset-Fuyard jellegzetesség is; első pillantásra mutatta
az erőt, a teljesítőképességet; testtartása büszke, nyaka felfelé tartott, faroktartása mérlegegyenes vonalú; egész megjelenésében élénk, tüzes tekintetű
állat; kifejezésre jut a nemek jellege is. A hím ne tojónak lássék, és a tojó ne
tűnjék hímnek — ez az alapkövetelmény itt teljesül. A tollszín kék, kovácsolt.
Ott van, kiált Tomcsányi, aki eddig hallgatott. A mikroszkópi-fotográfiai
úton megkisebbített sürgöny egy tollorsóba lett elhelyezve, és az egyik középső faroktoll ékje alatt viasszal átitatott selyem cérnafonállal lett megerősítve — ez fénylett föl. Az emberek összeölelkeznek. Nem mintha Tomcsányi
lenne a legtapasztaltabb, hisz ott van Tóth Tibi bácsi, aki már 45-ben számítástechnikus volt, ott Békési Andris, a KISZ-titkár, de talán ő, aki leginkább
hisz a dologban, talán ő szeretné a legvehemensebben, hogy ebből a bizonyos
tanulmányból legyén is valami, ne maradjon írott malaszt, így a legóvatosabb,
ő az, aki — ahogy mondani szokás — nem iszik a medve bőrére, csittet int,
mutatóujját figyelmeztetőül a levegőben hagyja.
Az állat fent még köröz egyet, „búcsút int". Elindul feléjük. Imre feszülten figyel, de mögötte már osztódik a társaság. Gyerekek, kész a kávé! Igen:
hogy az álomból valóság lett, megszűnt a varázs is. Sőt; Ádám Lajos, ez a
köpcös, mindig elégedetlen ember, aki azért, ha kell, meg tudja fogni a munka
végét, s azt is tudja, hol kell azt megfogni, még szkeptikus kijelentést is tesz.
Mi majd melózunk, a lé m e g . . . Félreérthetetlen mozdulatot végez, mely
azonban többféleképpen értelmezhető.
A galamb közeledik. Hazatérésük pontos magyarázatát még ma sem tudjuk. Talán az. otthon szeretete. (Ez fontos.) Mindenesetre Thausies bebizonyította, hogy a tájképre emlékezés nem lehet a postagalamb hazatérésének vezérlője. Már pontosan kivehető a hosszú, ívelt vonalú fej, a hosszú, fekete csőr.
Jaj, sikít fel a fiatal számítástechnikus. A szoba megdermed. Magabiztos
csattanással nyílt valahol egy ablak, s Imre látja, ahogy az épületen — a vasbeton-üveg csodán — félelmes iramban végigfut egy árny. Bizony: egy vaRészlet a Termelési-regény (kisssregény) című regényből.

10

dászsólyom árnya. Mint a nehézbombázók, vagy már, mint maga a bomba,
zúdult a vad madár az áldozatra. Az megsejti a leselkedő veszélyt; megbillen,
oda a harmonikus mozgás, kapkodó, görcsös szárnycsapások következnek,
mintha egy fuldokló utolsó mozdulatait lehetne látni, olyanét, akit még éltet
a remény.
Tomcsányi elengedi az ablakkeretet — nem szükséges nagy aggódás: e
kiélezett helyzetben sem követ el meggondolatlanságot —, kezét bentről fogja
Békési András, ő pedig annyira hajol ki, amennyire lehet és mer, kezét nyújtja
segítőn a galamb felé, melyet már-már betemet a kegyetlen sólyom árnya.
Megmenekült, sóhajt föl bent a szobában Marylin Monroe. Szőke, attraktív
valaki, közgazdasági egyetemet végzett; híres a kávéjáról. A galamb piros
szeme, széles fehér szemgyűrűi mellett föltűnik az orrhártya erősen fejlett volta
— már csak tényleg néhány „lépés"!
De nem. Mint valami lavina, zúdul a ragadozó állat a kis hírvivőre. A rémületes jelenet ott játszódik le az Osztály szeme előtt. (Tanulnak belőle.) Imre
még mindig az előző pozitúrában: egyik keze a KISZ-titkáréban, a másik segítőkészen nyúl előre. A pörgő-kavargó tollhalmazatból éles vijjanások és szinte
emberi sóhajtáshoz hasonlítható hangok válnak ki; a levált tollak kezdenek
hullani. Az állatkettős pedig, akár egy kő, tűnik el a kilencemeletes mélységben,
nincs, ki utánanézzen. Tomcsányi megfog egy tolldarabot. Sima, pelyhes, puha,
bársonyos, és nem durva, kemény, száraz tapintatú. Kellően porozott. A tollazatnak ez a tökéletessége most érthető módon groteszk. A kikovácsolt színben
vér maszatolódik barnán. Tomcsányi nézi, nem mozdul. Nem mozdul. Csönd
van, távolról kattog csak egy írógép. Kinek lehet határideje? Vagy csupán
egy ünnepi beszámoló? Annak is van határideje.
Gyere be, mondja valaki, gyere be, öregem. A fiú bólint, visszahúzódik a
kinti térből. Most érzi csak, micsoda szél fútt odakint, most, hogy megcsapja
a benti, álmos meleg, a kellemes reggel. Arca pirospozsgás lesz (ami pedig a
vidámság, az egészség jele). Kicsit csüggedt a társaság. Marylin Monroe fintorog, állandóan fintorog. A kávéfőző gép mélyen természeti hangjai töltik be a
szobát. (Imre édesanyja harmadosztályúból főz kitűnő kávét; a fiú erre
gondol.)
Tomcsányi leül az asztala mögé. A fénylő politúron néhány rajzolat: csészéké, vázáké, karcolások. Lehajol, literes tejeszacskót vesz elő. Megmarkolja,
körbeforgatja, vizsgálja a sarkokat. Ám egyik sarok olyan, mint a másik.
Véletlenszerűen kiválaszt egyet, melyet rágcsálni kezd. Nem tudja elszakítani,
csak kilyukasztgatja éles fogaival. (Mint a menyét a tyúktojást, mondta egy
alkalommal az egyik munkatárs. Nevetett és csóválta a fejét.) Tibor bácsinak
elfogy a türelme, fölényesen a zakójába nyúl, ahonnét szemrevaló bicskát húz
elő, levágja a kérdéses sarkot, azt, amelyiket a fiatalember előzőleg oly brutálisan megrágcsált. Ez megjárta velem a Don-kanyart, kattintja be a bicskát
az öreg.
Imruska, a kávé, mondja a szöszke Marylin. Pulóverjének hegyhalmain elidőzik a szem. Ne tegyél bele cukrot, van benne. Kettő van benn. Ügy tudom,
kettővel iszod. Annyival. Tomcsányi még mindig nincs egészen megnyugodva,
nincs rendben, sápadtan tartja a tejeszacskót. Tóbiás Jancsika némi éllel magyarázza meg Imrének, hogyan helyezze le a zacskót (hosszában, kissé „megtörve"). Tomcsányi figyelmetlenül megköszöni. (Nem szereti Tóbiást; „megvan
benne a hajlandóság", gondolja róla elítélőleg.) A kávét issza. A tejből töltöget
utána, a keverék egyre hígabb, a szabályos kapucinertől a kissé zavaros (és
főként édes!) tejig.
Ideadnád a Sportot, fordul Ádámhoz, aki készségesen és hangosan válaszol. Parancsolj. Az újság nem gyűrött; használt. Egy-egy lap derekán az
összehajtás nyomán elkenődött a nyomdafesték. Épp egy ilyen hajtásnál olvassa — még az asztal fölött, ahogy nyújtja a kolléga —: A finn partjelző
11

jelezte. Az újságlapok meglehetősen rendszertelenül követik egymást; például:
az első oldal hátrébb került és az utolsó előtti lett, a harmadik oldal lett az
első. Vajon minden oldal megváltoztatta a helyét? Vagy van konstans? Lapozgat. A porcgyanús Gubányi. Palotai nagy feladatok előtt. Jeck, az öreg harcos.
A lesértődött beállós.
Leteszi a kávéscsészét, a kanál, mint kificamodott végtag lóg ki belőle.
Marylin Monroe megigazítja a szoknyáját, eközben behúzza a hasát. Az osztályvezető elvtársnak készül vinni egy kávét. A Peck elvtárs kaffája, mondja
fintorogva magyarázatképp, mert a hangulat olyan volt (olyan egészséges),
hogy ezt kellett tennie. Kimegy. Langyos az már, mondja Békési, és nevetnek
mind. Imre a táskájába nyúl. Érzi belül a nyirkosságot, melyet a tej okozott.
Pontosabban: a zacskó. Nem folyott, és mégis. Tollat vesz elő, egy könyvet
(P. J. Proby Bányaműveléstanát), papírlapokat.
Tomcsányi Imre, a fiatal szakember, munkája fölé hajol. Elmélyülten dolgozik, fejét csak akkor emeli föl,
amikor nagy sebbel-lobbal belép a kis Dorogi Janka, az adminisztrátorlány. Megkaptátok? — kérdi. Tomcsányi lehajtja a fejét, nem, válaszol az öreg
Tibi bá. Az lehetetlen, néz a keszeg kislány az órájára. Ez, ez a galamb 85
kilométer per órát tud. Tudott, motyogja maga elé — mindenki más számára
érthetetlenül — Imre. A lány arca szigorú, egyszerű. Talán csak az enyhe pír
jelzi a bizonytalanságát, melyet nem a sebességadatok miatt érez, inkább a
sok férfi miatt. Egyszer már a minisztériumból is „hazajött", teszi még hozzá.
Az American Pigeo Journal című folyóirat szerint a távrepülés világrekordja
1685 mérföld, azaz 2700 kilométer, mondja Jancsika. Tájékoztatásul, az Ajacciótól
Párizsig terjedő nagy távolság 1100 kilométer. Békési megelégeli az egyhelyben topogást. A sólyom megfogta, mondja köntörfalazás nélkül, s rámutat az
Imre asztalán fekvő véres, megszaggatott tollra. Dorogi Janka megijed. Mért
nem hoztad le, kérdi Tomcsányi barátságtalanul. Janka épp válaszolna, Békési
legyint. Be kell tartani az ügymenetet, aláírás, iktatás, aláírás, galamb. Janka
bólint, hálával tekint a KISZ-titkárra, a bizonylati fegyelem, sóhajtja. Küldök
még egyet, mondja rögtön lelkesen. Tomcsányi szúrósan a lányra néz, az ezt
félreérti, és keresett könnyedséggel beszédbe elegyedik. A kávéscsészére mutat, mely mosatlanul áll Imre asztalának a sarkán. (Csak a nap végén mossa
el; hosszasan áztatja meleg vízben.) Ne nevessetek ki, de biz én hat cukorral
iszom. Imre dühösen veszi észre, hogy a lány hozzá beszél. Hattal, bizony.
Zavartan nevetgél. A többiek már nem figyelnek. És a cukorból tornyot építek, és szerintem az egész kávézásból egyedül az ér valamit, ahogy az a torony
ledől. Tomcsányi indulatosan fölemeli a tollát. A béka. Beomlik, mint az idő,
mondja még a lányka, mint egy kis filozófus. Tomcsányi tehetetlenül krákog,
majd hogy valami személyeset is mondjon, így szól: ne rágd a körmöd;
amikor (háromnegyed tízkor) megkérdezi: Hány óra? Háromnegyed tíz
múlt két perccel, válaszolja Tóth Tibor. Imre az órájára tekint. Pontos? —
kérdezi. Ma reggel állítottam be. Igen, ezt értem; de pontos-e? Pontos. Erre a
mutatókat 3 perccel előbbre állítja. Inkább siessen, mint késsen, mormolja;
amikor megkéri Lajost, legyen szíves állítsa be a rádiót, azaz kapcsolja be
és a keresőt a Petőfire irányítsa. Ki játszik? Semmi, csak a Zene hullámhosszán kezdődik. A pontos idő bemondásakor, tíz órakor, szemrehányón Tibi
bácsira néz (kissé hisztérikusan vagy színpadiasan), visszaigazítja két perccel
az órát; a kicsiny, de megbízható szovjet készülék, a Szokol, megkezdi a mondott műsor sugárzását;
amikor a Stefanovits-kvartett kerül sorra. Stefanovits a jövő embere.
Ádám Lajos azt mondja: Alattam járt két osztállyal az általánosba. Aztán hárommal, aztán néggyel. Értitek. Kedves fickó, egyáltalán nem nagyképű. Most
a brigádmozgalomról énekel, friss, ritmusos gitárkísérettel. Istenem, velem
12

egykorú, mondja Tomcsányi. Csak tyúkmelle van, folytatja Lajos. Mi az a
tyúkmell? Ne aggódj, Monroe, mondja a KISZ-titkár;
amikor Tóbiás Jancsi magas hangon mondja vagy válaszolja: Az öt lenini
ismérv. Mi az az ismérv? Csak meg ne emeld magad. Marylin gügyögve fordul az öreghez. Látja, Tibi bácsi, látja, milyenek. Pedig nincs is rajtam melltartó. Duzzog, fintorog, Tenger bajod van, azzal foglalkozz, mondja Békési;
amikor egy bandzsa nő (ki ez? hogy kerül ide?) a szoba közepén állva
izgatottan azt mondja: Hallottátok? Fólya Tamás fajtalankodott. És már ott
sincs;
amikor fölemelvén a telefonkagylót, abból hang szűrődik ki. Hétfőn megyek az ezredeshez. A hang női, és inkább úgy hallatszik: Hétfőn megyek az
Ezredeshez;
amikor Tóbiás Jancsi ezt mondja: Értelek, Miklóskám. E szerint fogok
cselekedni. (T. J. után jó telefonozni. Olyan friss a kagyló.) Értelek. De én
amúgyis (nevetés) diszkrét ember hírében állok. A férje, hát az egy szakbarbár, Miklóskám, kérlek. Jó szakember, de semmi más. Egy szakmai problémáról, arról vitázik napestig... persze, hogyne, igazad van, ez fontos, végül is,
he-he-he, ezért kapja a fizetését... de ha szólunk neki az épp aktuális évfordulóról, akkor rögtön nincs ideje. Nem. Semmi. Semmi ideje nincs akkor.
Szervusz;
amikor Marylin Monroe éles hangján föl vijjog: Zoli! A tekercsnek mi a
kódja? (Kit hívhatnak itt élő embert Zolinak?);
amikor több apró jelből (neszből és már töredékből) arra következtet,
hogy Ádám Lajos véle beszélgetést akar kezdeményezni. Erre formális okot a
sportújság szolgáltat. Tomcsányi érzi, hogy Ádám tekintete az övét keresi, s
ha nem ügyel, hamar megtudhatja; mit nem tud Baróti, miért, s mennyiben
hibázott egyik vagy másik összekötő, mennyi pénzt markoltak föl a győzelemért
a vereségért
e
kik álltak a háttérben,, mert egy percig se gondolja Tomcsányi hogy nem volt
ez kicsinálva mint például az oroszok ellen mert itt addig nem lesz semmi
vésse ezt eszébe Tomcsányi és azt is hogy ezt ő Ádám mondta semmi nem lesz
ameddig nem a Puskás öcsi a kapitány ki milyen hülye milyen mértékben és
arányban milyen hülye volt a bíró vezetne kecskét áramot ne meccset milyen
hülye Picasso mikor pedig tud festeni rendesen is ő látta milyen hülye a társosztályon az új főnöknő aki tuti azért olyan útálat amit ő tökéletesen megért
még ha megfizetnék ő akkor se már csak a fülei miatt se átsüt rajtuk a nap
és állítólag terpentint iszik mert az állítólag elveszi a vizelet szagát ki zsidó jó
ez nekünk vagy rossz de ném is biztos hogy az és jó-e ez nekünk vagy rossz
és tomcsányi ne feledje a frézer irtóra bírja az ütéseket nem úgy a sztivenzon
akinek üvegálla van az ali ellen sehol apám sehol nem lenne a lengyelek szeretik a magyarokat mi testvérnép vagyunk és ki van a kávépénzzel elmaradva
és mennyivel és az mennyivel több a múlt havival persze a Peck elvtárs aki
ebben elölj ár de még meg lesz neki a szemébe mondva a havi hatosával ki
buzi annak ellenére hogy nagy művész de csak meg kell nézni hogyan tartja a
kezét a kézfejét és lehet ugyan hogy Thomas Mann nem buzi bár na mindegy de káposztafejű dajcs és kultúrpojáca a fizetésemelésről meg kifejezetten
jobb ha nem is beszélünk 60 forint húspénzzel szúrják ki a szemünket 5 millió
vakbottyán ezt add össze kész r ö h e j . . . Tomcsányi érzi a veszélyt, fölugrik.
(Nyilván lehetne pojáca, nyújtózkodhatnék. Álmos vagyok, öregem, tegnap
Sándor-nap volt. Ne haragudj. Valamilyen nap minden nap van. De vajon
meddig húzható ez?) Sebesen a táblához ugrik, melyről majd úgyis az ő nyakába hullik a krétapor, és fölrajzolja: A halmaz, B halmaz. Ádám ajkai szinte
öntudatlanul szétnyílnak, halkan susogja: A halmaz, B halmaz. Imre nyeregben érzi magát. Fölveszi az újságot, hogy (hangsúlytalanul, mégsem észrevét13

lenül) visszaadja. Itt azonban hiba történik. A kisujj — megszabadulván a
fogás kötöttségeitől — elfordul, s így, kiragadva a többi ujj összefüggéséből,
úgy tűnik, mintha valamire mutatna (amit ti. kommentálni kellene). Lajos felhorkan ;
amikor Marylin Monroe ezt mondja: az öt ismérv. Naná, a lenini. Aztán
vagy férjhez megy a volt vőlegényemhez, vagy nem. Tomcsányira néz, eltartja
a szájától a kagylót. Csak vicc, súgja a fiú felé, s pillanatra lezárja szempilláit.
Nem, nem, senki, folytatja. Szóval épp azt az esetet vettük, hogy én jövök
balról és nem tudom már merre, nagy ívben kanyarodok, jobbról meg egy
kamion áll, megrakva fontos külkereskedelmi áruval, erre ő felállt, ekkor
láttam, hogy van egy kis hasa, nem nagy és tudod inkább az az izmos fajta,
és lassan, mintha minden szó után gondolkodna, azt mondta, hogy feltéve, de
meg nem engedve, igen, isteni volt, tényleg így, feltéve, de meg nem engedve,
hogy szükséges a tanfolyam hallgatói számára ez az információ, mit értsünk
azon: külkereskedelmi áruval. Isteni volt. A kezét az előtte levő szék támlájára tette. A nyakkendőjét a nadrágjába tűrte. Ez volt az egyetlen meredek;
amikor ismét éktelen, elemi erejű hangok hallatszanak kintről, ők az ablakhoz tódulnak, s látják a tovasuhanó sólymot s a véres, zilált tollcsomót
ereszkedni alá. Pont a 33-as megállójába esik, mondja Tibi bácsi. Kisvártatva
megjelenik Dorogi Janka. Rögtön ért mindent. Nem tehetek semmit, tördeli
a kezét; ujjai idegesítően roppannak. Ádám nem tesz lakatot a szájára.
A moszkvai szürke keringővel kéne próbálkozni. Tomcsányi legyint. Keringőgalamb az, mint a neve is mutatja; kitartóan, egyhuzamban, kör alakú pályán
2—8 órán át is képes repülni, d e . . . Lajos közbevág. Lehet, lehet, hogy szem
elől veszítjük, lehet, hogy a földön peregnének testük hossztengelye körül
jobbról balra vagy balról jobbra igen nagy gyorsasággal. Mindez meglehet.
De hogy a moszkvai szürke keringőre nem mernék ráengedni a sólymot, az
is zicher. Ezen gátlásosán és szomorkásán nevetnek;
amikor Tibi bácsi0 suttogni kezd. Nekem semmi bajom Marylinnel. Helyes
lány, jó programozó. Bár P L l - b e n . . . De nem is az. András közbeszól. Hagyjuk ezt, Tibor bátyám. Semmi értelme. Folytassuk, ha Marylin visszajön,
indítványozza Imre. De fönn vagytok, mondja az öreg élesen. De fönn vagytok. Ha engem most fölvesznek, akkor nyugdíj előtt még megemelik a fizetésemet. És? És, és! Engem ott nyaggatnak egy félórát, így Lenin, úgy Lenin,
sőt egészen megijedtem, még Sztálinról is kérdeztek, a másik asztalhoz meg
odalibeg a Marylin Monroe, előtte persze csókolom, Tibi bácsi, hogy tetszik
lenni, Tibi bácsi, mintha nem l á t n á . . . Dialektikusan, röhög közbe Lajos.
A másik asztalnál* meg így elvtársnő, amúgy elvtársnő a Monrócskának,
bírod-e a munkád mellett, elvtársnő, reméljük jól hasznosítod. Az elvtársnő.
Mintha én nem lennék elvtárs. Fölvesznek téged is, ha tudtad az anyagot, szól
közbe Jancsika. Egyszerre ugrik föl Tomcsányi és Békési. Az öreg meg énekel,
kicsit recsegve bár, de tempósan. '
Ej Jancsika, Jancsika,
mé nem nőtté nagyobbra,
nőtté vóna nagyobbra,
letté v ó n a . . .
A fiúk szuszogva ülnek, Tóbiás János sértődötten hallgat. A kapitalizmust
tudtam, csak a szocializmust nem. Az marha nehéz. Ezen jóízűt nevet a két
nyitott szellemű fiatal. Ádám Lajos szokásos tréfáinak egyikére készül. Ezek a
tréfák faragatlanok, de nem tagadható meg tőlük némi durva egyenesség;
egyképp rokonai az ártatlanságnak és bárdolatlanságnak. Először a nevetéshez
* Két asztal van mindig.
14

fűzi a megjegyzést. Á, á, Tibi bácsi. Nocsak. Neked slejmos a nevetésed.
Lehetséges, mózsno, hogy te köpsz az egészre? És vajon jó dolog így ugrálni,
nyugdíj előtt? A nevetés abbamarad, de az öreg asztalán meglobogtak már a
papírok. Mozgásuk most disszonáns. (Tibi bácsi asztala mindig tele: papírlapokkal, tablótervekkel, írásképekkel. Nem, mintha a fiúktól függne, és nem,
mintha a fiúk függenének őtőle; nem: ők függetlenek egymástól, mindazonáltal Tibi bácsi szereti, ha mindenki tudja, ő már hétkor bent van, és asztalán
fröcsög a munka. Tudjátok, fiúk, mondta egy ízben bizalommal, a repülősöknél megszokja az ember a korai kelést. Ott ez a mondás járta: korai óra: lóra!
Ló alatt, mondanom se kell, nem igazi ló értődött, hanem a gép. A masina,
ahogy hívtuk. Szegény kishorti.) Lajos lehalkítja a hangját, mint aki meghitt,
engesztelő szóra készül. (Ez már a tréfa.) Nem szeretném, ha félreértenél,
Tibor bátyám. Én még fiatal vagyok, sok mindent hallomásból ismerek csak.
Én öreg vagyok, és sok mindent én is csak hallomásból ismerek, nevet Tibi
bá. Barna bőre egészségesen fénylik. (A sízés szerelmese.) Nézd, nem szeretném, ha félreértenél, de mondd, nem lehetséges, hogy mi most kissé egyoldalúan ítéljük meg a németeket? És elmondja, hogy Hitlerre gondol jelesül, fölemlíti az autóbahnokat, melyek még mindig autóbahnok, az NDK-ban is!,
elismeri, hogy azért az csúnya "dolog volt a zs .. .-kai, úriemberhez méltatlan,
nem kellett volna abból egyáltalán ügyet csinálni, pedig aztán azok katonák
voltak, ha nincs az amerikaik benzinje, sehol sincsenek a Grisáék, igazi katonák, hidegvérű szakemberek, és őszintén, mit lehetett várni azután a béke
után, amit a franciák összehoztak, teszi föl a fiú végül a kérdést, majd elhatárolja magát Trianontól, hogy arról ne is beszéljenek, mert ő nem akar politizálni, de visszatérve a németekre, azok még tudták, mi a fegyelem, lenne itt
rend, hu-hú, de lenne ám. Elhallgat. Nem tudom, jól látom-e, Tibor bátyám!
Tóth Tibor megindul az ajtó felé. Mintha bólintana. Keze végigsúrolja Lajos
vállát. Amint kiment, Lajos kegyetlenül felröhög. A vén fasiszta! Ha izgalomba jön, mindig vécére megy, mondja tárgyilagosan Tomcsányi;
amikor Ádám Lajos felkiált: Az anyagkivételezésnél a homogenizálást
még a pofájukba vágom!;
amikor fölemeli a telefonkagylót, és abból kénköves mennykő csap ki,
dörög és villámlik. A kollégák bebújnak az asztal alá. Ej, te kölök, te kölök,
hát szabad egy ilyen szép kisjányt megríkatni? Az öreg parízeres zsömlével
kínálja Marylint, aki egy zacskó nápolyit nyújt a férfinak. A zacskó barna
papírján átüt a zsír. A kagylóból sistergéseken át szép férfihang szűrődik ki.
Lelki fürdőzés volt ez nékem, levegőkúra, magaslatlevegő élvezése a napi politika fülledt légkörének folytonos magambaszívása után. Külön ki kell emelnem a Parsifal-előadásokat, mely műnek onnan nem lett volna szabad kimennie. Már elébb, a 76-os esztendőben megismerkedtem a magasztos költemény vázlatával; később elküldte nékem a mester a kész szöveget is, néhány
ajánló sorral. Be kell vallanom, hogy az első előadáson az oly idegenszerűen
hatott rám, hogy nem tudtam rögtön a megértésig jutni. Visszavonulván páholyomba, a keszkenők és parfümériák közé, mondogattam magamnak: Albert, Albert, de buta vagy. Ám a második adásra föllebbent a fátyol, letört
minden gaz. Példátlan ihletettség uralkodott a lelkeken. Füle a kagylón: reményteljes kattogásokat követnek reményteljes kattogások;
amikor belép Gregory Peck, szemüvegben, keze maszatos a tintától. Értelmiségi benyomást tesz. Egy tanult főnökét. Kézbe veszi a jelenléti ívet, megnézi (reggel már látta), leteszi; kimegy;
amikor azt mormogja Andrásnak: valahogy olyan polgári humanista ez
a tanulmány. Nézd ezt például: ha a szükséges anyagigény biztosítható; vagy
ezt: ily módon elképzelhető, hogy a termelési terv. Békési Andris nevetgél,
nem egészen érti;
amikor belép Tánya, a daruslány. Macskapofi. Rúzsozása friss, hivalkodó.
15

Mit néz, Imriske? Magát, suttogja a fiú ügyesen úgy, hogy mindenki nevet,
csak Tánya nem. Annak orrcimpái megremegnek. Valaki fogat mosott. (Tóbiás. Csillog-villog a foga, mint az usztasáké.) Igen, így a szellemes válasz. Így
hát ha valamikor, úgy most lehet vele csókolódzni. A lány pufajkáján van
egy lyuk;
amikor Jancsika megkérdezi tőle, olvasta-e A bátyám, a klarinétos című
kisregényt? Nem.
Mielőtt lemennének közösen ebédelni — eljött az ideje — tréfát űznek
Imrével. Mi van, öreg, mutatnak rá a hosszú, zilált, véres galambtollra, ez az
új Parker? Nincs ebben semmi vicc, mondja Tomcsányi leverten. A KlSZ-titkárral se lehetne madarat fogatni. Az ebédlőben hosszú a sor. A kanyarban
Tomcsányi észreveszi, hogy az előtte álló kolléganő köpenyén egy gomb, a
hastájon, hiányzik, miáltal a fehér vászon elemelkedik a párjától, rés keletkezik. Imre oldalt hajtja a fejét, de nem tudja megállapítani, hogy a hasat
látja-e vagy a kombinét. Figyelmét később a menü köti le, az A menü és a
B menü. A köpenyes nő azt mondja a kis ablakon át az izzadó arcú, mindigdühös szakácsnőnek: Icukám, mély részvétem. Köszönöm, mondja a szakácsnő.
A szeme kisírt. Icukám, nincs mit tenni, ne a rántott húsból drágám, ilyen
szörnyű az élet. Imre felbátorodik, és zöld jegyre rántott húst kér. Nem lehet,
rendnek kell lenni. Mérgében nem visz kovászos uborkát, pedig az jár.
A férje halt meg; öngyilkos lett, mert kirúgta az a rüfke. Az Icuka? Jaj,
dehogy. Tomcsányi a csőtésztával küszködik; megszívná, mint a makarónit, de
a levegő áthúz a csőtésztán — ahogy a neve is mutatja. A szeretője rúgta ki.
Ja. Nincs ember, aki elítélné Icut, hogy feladta emberi méltóságát. Van benne
logika, mondja a kövér nő, miközben a sótlan karalábéleves egy csöppje elindul a szája szögletéből. De itt nincs tovább: fönnakad egy anyajegyen. Van
benne logika, ismétli; tányért cserél. Dorogi Janka szerencsétlenkedik arra,
bájos-ügyetlen egyensúlyoz a tálcával. Nincs hely, mordul Imre. A lány önérzetében elpirul. A faroktollakra, mondja, sípocskákat erősítettem, és erősen
szagos folyadékot is használtam. Tomcsányi legyint. Hatásosabbnak bizonyul
a ragadozó madarak állandó lövetése, mondja hangosan, némiképp kihívóan.
Brandhuber elvtárs int oda távolról, teli szájjal. Szép a hangod, fiatal barátom. Békési megragadja a felugrani készülő Tomcsányi karját. Ne hülyéskedj.
Nem vagyunk az erdőben. Dorogi Janka szemei a fiún. Marylin Monroe nyájasan szemrevételezi. Nem konkurrencia ez a nyeszlett, copfos kis lányka. Talán csak a szemei. Azok villognak, élesen, tüzesen. Várj egy kicsit, mondja
Jankának, miközben az evőeszközöket látszólag logikátlanul egymáshoz közelíti, várj egy picurkát, átadom a helyem. Köszönöm, találok én másutt helyet.
Milyen harcias teremtés, mondja Monroe, s learatja a hódoló pillantásokat.
De Tomcsányi Imre szájában már keserű a linzer mindenképp (A menü).
Visszamennek kis szobácskájukba, a pozitívumok és negatívumok színterére. Imre kis kitérőt tesz elébb. Az első helyiségben nincs szerencséje. Ott
a piszoárból kolumbácsi legyek törnek elő. E piszoárnál küzdött meg heiliche
Georg a höllisch Drachennal még a koalíciós vagy dualista időkben, a fejét
levágta és a kagylóba dobta. A szörnyeteg fejéből erednek aztán az ártalmas
legyek.
Kérdőn néz a mellette álló idősb kollégára. Ugyanazt csinálják. Nézd, te
nemrégen vagy vállalatunknál. Már persze, most jó lenne, ha te és a hozzád
hasonlók mind többet és többet tudnátok a kolumbácsi legyekről satöbbi. Csak
tudod, és paradox módon épp ezért volna jó a beszélgetés, a mi korosztályunk
erről ugyanúgy nem tud beszélni, ahogy nem tud egy szerelmes éjszakáról.
(A szétszaggatott lódögből darazsak, marhadögből méhek kelnek életre.) Majd
le kell szólni a gondnokságra, mondja már bent, míg a kezét mossa. Valaki
lopja a papírt, kérdi Lajos. (Tóthra gondol.) Nem. Imruska, a kávé. Ne tegyen
16

bele cukrot, van benne. Kettő van benne. Köszönöm. De ekkor már ott áll
szigorú-tréfásán Ádám Lajos, hogy „bekaszírozza" a kávépénzt. Tomcsányi kiguberálja — kicsit rájátszik, az ebéd és a kávé oldotta a hangulatát —; a
kapott pénzt a „pénztáros" hatalmas, bumfordi fémládácskába teszi. A fedőlapon egy katonát meg egy zászlót ábrázoló dombormű van; a fölirata: Kiváló
Zászlóalj. (A zászló diadalittasan lebeg, a katona primitív ábrázolású, arca
még így is elszánt.)
Marylin Monroe visz Peck elvtársnak egy adagot. Alamuszi nyuszi nagyot
toppant. Tomcsányi nézi az asztalán a véres mementót. Megfontoltan kavargatja a kávéját. Belibben Marylin, igazgatja a haját. Imre, raportra. A fiú
felugrik, mint akit megütöttek. Nehogy valami ostobaságot csinálj. Békési
Andris melegen néz. Ádám a pénzt számolja. Az ajtóból Tomcsányi visszapillant. Mi lesz?
Szervusz, köszön bent keményen. Szervusz, válaszol Gregory Peck, s megigazít egy lapot maga előtt. Matat. Kedvemre való, hogy hívattál, mondja
Tomcsányi támadón. Gregory Peck szeme kikerekül, egy ötvenéves ember
mélabújával szól: Hogy nőjön köröm a kedvedre!

2 Tiszatáj

17

TRENCSÉNYIIMRE
• •

Üzenet a flakonban
. . . és akkor elhatároztam, hogy átúszom arra a szigetre. Tudtam, hogy
kissé kockázatos vállalkozás, de hát elegem volt már a biztonsági játékból.
Természetesen vágyaim szigetére is eljuthattam volna egyenes úton. Szépen
hazautazom (előzőleg okosan bevásárolok), otthon azonnal komolyan veszem
az életet (jól eladom, amit vásároltam; azután magamat is), ingyen többé a
Dontos időt se mondom meg senkinek. Egy év múlva veszek egy motorcsónakot, természetesen, csónakszállító utánfutót is. Természetesen valami garázst
vagy sufnit, ahol mindezeket tárolhatom. Természetesen telket is, amelyen a
garázs áll; meg valami épületet is, amelyhez a garázs (vagy sufni) csatlakozhat. Természetesen újra nősülök. Apróhirdetésből. Ha nem nulláról indulunk,
minden gyorsabban megy. (És az elvált asszony nem akar egyhamar újra
válni.) Tehát bevágom a banyát meg a kölykeit a csónakba; egy láda sör, egy
láda cola (egy üveg konyak a kikapcsolódás végett), és öt perc alatt a szigeten
vagyok. '
így lett volna kézenfekvő. De én hebehurgya voltam, önfejű. Beugrottam
az ösztönömnek. Napok óta nézegettem sóváran azt a csábító kis szigetet,
amelyiken egyetlen fa áll. Hogy órákig tartó küzdelem után „arról" a szigetről kell beszélnem, és nem „erről", az a sors — szomorúságában is túlzó —
iróniája. Ha nem félnék az elemektől, átkozódnék. (Szívrepesztő látvány lennék — feltételezve valakit, aki lát —: meztelen, szakállas férfi a tenger közepén, kőtalapzaton, öklét az ég felé rázza ...)
De joggal ráznám. Hisz teljesen nyugodt volt a víztükör, amikor elindultam. Akkor kezdődött a cécó, amikor már vagy félórányira távolodtam. De
akkor egyszerre akkora hullámok ágaskodtak, hogy nem láttam sem a célt,
sem a partot. Amikor végre a szilárd kőtömb vízalatti, síkos oldalát érintettem,
nem azt néztem: van-e fa, vagy nincsen. Talán Jónás próféta jutott eszembe.
.Tó ideje a száraz kőháton hevertem már, elnyúlva, mint a béka: még mindig
azt vártam, egyszercsak lesüllyed az egész, és engem magával sodor a cet
gyomrába zúduló vízsugár. Csak amikor némiképp kipihentem magam, és fel
tudtam egyenesedni, anélkül, hogy a térdeim összeverődnének: akkor láttam,
hogy vágyaim szigete, az egyetlen fával, még igencsak odébb van. Nem oda
érkeztem, ahová indultam. Talán félúton l e h e t e k . . .
Azért az első percekben mégis büszkeség töltött el. Űgy éreztem, elmondhatom, amit nem mindenki mondhat el, aki ilyen vagy olyan drága motorral
vagy vitorlával az enyémnél kétségkívül pompázatosabb szigetekre hajózik.
Én egyedül, a magam erejéből jutottam ide. (No de az én helyzetemben tetézett ostobaság minden dicsekvő szó. Annak magyarázatára kell szorítkoznom,
hogyan ragadtam a zátonyon.) Eleinte még azt mérlegeltem, nekivágjak-e mégegyszer fügefás (vagy olajfás) célomnak, vagy visszatérjek a népesebb partokra.
Visszavonulnom is nehéz volt, meg messzebb szakadnom is az emberlakta vi18

lágtól. Ügy határoztam, semerre sem mozdulok, ameddig a magam szigetét
körbe nem jártam.
Megelégedésemre semmi nyomát nem találtam, hogy valaha is járt volna
már itt ember. Ügy látszik, a tehetősebbek jachtjai nem vetődnek erre. Rögtön gondolhattam volna, hogy ez aligha véletlen. Hisz nincs a szigeten egyetlen
fa, fűszál vagy bokor. Azt nem tudhatja senki látatlanban, hogy az egyik hasadék felső harmadába nem futnak föl a hullámok, és ez a rész délben éppen
árnyékban van. Ennek köszönhetem, hogy még nem száradtam ki, mint ezek
a kagylók és csigák. No meg annak a néhány liternyi esővíznek, amennyi egy
régebbi zivatar után ittrekedt. (Kevesen tudják, hogy a természetes mészkőteknőben tárolt esővíz — cseppnyi tengervízzel ízesítve — felséges ital. Különösen annak, aki hosszabb idő óta akarva sem jut máshoz.)
Meg kell jegyeznem — anélkül, hogy bárkit, bármire rá akarnék beszélni
—. nekem az itteni körülmények azért sem okozhattak különösebb megrázkódtatást, mert már eddigi életem során is tudatosan formáltam az igényeimet. (Különösen, amióta beleláttam, hogyan formálgatják az emberek igényeit.) Alkoholt mindig is csak alkalomszerűen fogyasztottam. Az utóbbi években egyre ritkábban. Ahogy az alkalmak fogyatkoznak. Az úgynevezett „üdítő"
italokról pedig megvan a többszörösen megalapozott véleményem. Mennél többet iszik belőlük az ember, annál szomjasabb lesz. Ez már csak árujellegükből
is következik. Engem ne vezessenek a zsebemnél f o g v a ! . . . Lehet, hogy ez
csak olyan rigolya, mint amikor a gyerek nem azt kapja karácsonyra, amit
várt, és mindent eldobál a keze ügyéből; de én ezekre a dolgokra talán kissé
érzékenyebb vagyok. Valószínűleg, mert egy-két évet a reklámszakmában
töltöttem...
Sokat gondolkodtam, miért szeretem szinte kamaszos rajongással a tengert. Talán, mert bármely pontját, bármely órában a magaménak érezhetem.
(Hazámban a magunk tengerének nevezünk egy tavat, melynek partjából egy
arasznyit sem közelíthetünk meg ismeretség vagy belépőjegy nélkül.) A tenger
minden gyermekkori eszményemet megtestesíti. A tenger szabad, a tenger közös, a tenger tiszta, a tenger mindig mozog, az apályt dagály követi, és éghajlata mérsékelt. Amikor először megpillantottam a hegytetőről — egész napos,
izzasztó utazás után — a távoli párás-kék hullámmezőt, úgy éreztem: életem
csúcsára jutottam. Amikor először merültem az eszmetiszta vízbe, szerettem
volna hallá változni, hogy szívhassam magamba, áramoltassam keresztül magamon ezt az újjászülő közeget. Szent János rontotta el. Ha ő annak idején
nem holmi folyóvízbe mártogatja a híveit, ma a földön csupa bölcs, derűs és
öntudatos isten járkál. Ehelyett kétezer éven át alázatra tanították az emberiséget, amiből egyenesen következik, hogy a jó tanulók a rossz tanulók szolgái
lettek.
Aki eddigi hasonlataimat követni tudta, talán nem ért félre, ha azt írom,
hogy víz és tengervíz olyan két fogalom, mint ország és mennyország. Ezzel
csak azt szeretném kifejezni, hogy a tengervízben istennek érzem magam. Legalábbis . . . De nem! Nem adtam még fel a reményt, hogy mostani száműzetésemről egyszer majd mint derűs kalandról fogok mesélni. Hogy miben hiszek?
Nem tudom. Már minden ésszerű reményem szertefoszlott. Talán csak az az
elvont hit éltet, ami mindenféle istenhitből, az isten távozása után is megmarad. Mérnökemberben különösképp . . .
De most túlzott fényűzés lenne általánosságokról beszélnem, önmagamról
kell. Meg a tengerről. Ha erőt akarok meríteni, mindenhatóságom emlékeit
kell idéznem. Azt a napot, amikor beborult az ég fölöttem, és csontsajogtató
szél kergette a hullámokat, én meg néhány óra múltán kétszáz kilométerrel
délebbre érintetlen nyárban nyújtóztam el a minden eddig látottnál kékebb
öbölben. Azóta titkos, alantas és emésztő szerelemben élünk. Legalábbis, ami
engem illet. Munkáltatóm, szülőhazám és önmagam előtt takargatom, hogy
2*

19

valódi életem ez a két hét; és csupán szolgája ennek az az ötven, amit sóvárgó
várakozásban töltök, és komor erőfeszítésben, hogy az újabb együttlétet elnyerhessem. (Hé, Közönyös! Kell ennél forróbb szerelmi vallomás?!)
Imádom. Bár egyszer már csúnyán megcsalt. (Lám csak, rátértem a szerelmi hasonlatokra? Hány napja is élhetek már itt?) Költőnk villan eszembe.
Nem értem, hogyan érezhette a szabadságot és a szerelmet két külön fogalomnak. Rég tudtam, hogy a szerelmi vágy erőnlét kérdése; nemrég tapasztaltam,
hogy a szabadságvágy hasonlóképpen. De hát az én erőm rohamosan fogy! . . .
Talán a közelgő vég érzetében akar a szervezet mindent bepótolni? . . . Maradjunk a költészetnél. A költő nem ismerte a t e n g e r t . . . Ha akkor élek, és épp
a reklámszakmában vagyok, aligha úszom meg valami szlogen n é l k ü l . . . „Ön
nem áldoz fel semmit sem, ha szabadságát, szerelmével együtt, velünk tölti
a tengeren . . . "
Lassan, nehézkesen rovom soraimat, ezért önkéntelenül vissza-visszaolvasom egy-egy mondatomat. Tűz a nap a fejemre, mert nem kucoroghatok állandóan a hasadékban, meg éhezem is napok óta, de személyiségem még nem
bomlott fel. A reklámfőnök is, meg a mérnök is én voltam. Meg a műszaki
fordító is én v a g y o k . . . (ha beszélhetek még magamról jelen i d ő b e n . . . ) Az az
igazság, hogy amikor a harmadik olyan vízparti lejtőt parcellázták fel, ahová
én közösségi üdülőtelepet terveztem, egy kissé elvesztettem a humoromat.
Amikor újra megtaláltam — higgadt, fehérköpenyes férfiak és nők jóvoltából —, az már nem ugyanaz a humor volt. De a kollégáim azt mondták, hogy
ez az igazi. Ekkoriban jött divatba — mint humorforrás — a névmások összecserélése, a nyereség és veszteség fogalmainak fordított használata, baklövéseknek eredményekként való, valamint sikereknek bosszúságokkénti előadása.
Műszaki körökben akkortájt minden ismertebb ipari téma meghozta a maga
humor gyümölcsét. Így került terítékre az a reklámszöveg-pályázat is. Mondtuk a blődebbnél blődebb változatokat, és röhögtünk. Aztán a legabszurdabbakat összeírtuk, és beküldtük a pályázatra. Valahogyan az én egyik kínrímem
elvitte a pálmát. Aztán rábeszéltek... Ennyit a költészetről. Maradjunk inkább a szerelemnél. Ott tartottam, hogy megcsalt. Ki ne omlana össze, ha a
kedves, akit az eszményi tisztaság képzeteivel ruházunk fel (én a tengervízből,
úszás közben, apró kortyonként, lassan, ízlelgetve, de inni tudtam!), egyszercsak ez az eszményi tisztaság sok-sok idegen szennyétől tisztátlannak mutatkozik . . .
Azóta jobban értem már, hogy az élet tőlünk függetlenül létezik. Akkor
még fiatalabb voltam. Jobban éltek bennem mindenhatóságom emléknyomai. Sátrat is könnyebben bontottam-vertem. Épp egy levendulaillatú sziget
szikláin hevertem. Ha bőröm megelégelte a bizsergető napsugarakat, belebelemerültem a hullámokba. Már-már azon voltam, csukott szemmel zuhanok
a simogató ölelésbe. (Ügy látszik, minden szerelem megtermi a maga kis
pikáns, élvezetfokozó fogásait.) Szerencsémre ugrás előtt önkéntelenül mégis
magam alá néztem. A hullámok üszkös szemetet csapkodtak a szikla lábaihoz;
ahogy pedig távolabbra néztem, végtelennek látszott a szemétáradat. Ilyen
lehet a kígyószemigézet. Iszonyodom, de elszakítani sem tudom tekintetem a
látványtól. És a megperzselt szemét csak egyre árad, mintha újabb Trója, perzsa hajóhad, vagy a legújabb holland fűszerszállítmány pusztult volna el a
komor hullámok eredetvidékén.
Elegem volt. Napok múltán is, más szigeteken, csak gyanakvással tudtam
a vízbe ereszkedni. Hasonló, sötét áradatot nem láttam többé, de attól fogva
élesebb a szemem minden egyébre. Azóta, ha sok embert látok a köveken,
vagy valamelyik parti városban, a sétányon, az utcákon, az üzletekben . .. Ha
táskában, ládában, ölben, kartonban, kézben cipelik a zabálni, szlopálni, füstölnivalót . . . Hogy az utakról a szakadékokba, a sziklákról, a hajókról a vízbe
dobálják a dobozokat, palackokat,- zacskókat és f l a k o n o k a t . . . Már repked a
20

tekintetem, merre menekülhetnék, hol találhatnék még szűz, vagy legalább a
szemem láttára gyalázottnál szűzebb partokat...
Az idei nyáron már csak a legeldugottabb szigeteken leltem valamicske —
átmeneti — nyugalmat. Legalább a legkényelmesebb emberfajta megkímél itt.
(Az akadályok szerencsére széjjelosztják az embereket.) Némelyik egyenesen
az ökröt juttatja eszembe. Lustán dobálja hatalmas csontjait, fogai állandóan
őrölnek, tekintete kifejezéstelen, és ahol épp rájön, ott emeli meg a farkát.
Szerettem én az Embert. Később az embereket is. A kényelemnek sem
vagyok ostorozója. Magam sem állok, hogyha ülhetek, és nem ülök, hogyha
heverészhetek. De inkább csigává változom, mintsem bármely végtagom embertársam szájába dugjam; vakonddá, mintsem a másik pokrócára l é p j e k . . .
Ma már nem szeretjük az Embert. De még nem is tiszteljük. Helyesebben,
nem is az Embert, hanem az embereket. Én a magam részéről legalább megkísérelem nem zavarni a köreiket, amelyeket a homokba rajzolnak...
Ezért váltam meg a reklámszakmától is. Saját elhatározásomból. Mert
amikor az a botrány kirobbant, nem engem marasztaltak el, hanem az okosokat. Mindenki azt mondta, bolond vagyok. Túlzott konzekvenciát vontam le a
dologból. Talán igazuk van. Az ő gondolkodásuk szerint. Hiszen én csak azt
szedtem versbe, amit az okosoknak kellett tudniuk. Azaz, hogy a mi árunk
miért pontosan kétszer olyan jó, mint a konkurrenciáé. Mindenkinek igaza
van. De én talán egy kissé jobban a dolgok mélyére nézek. Beláttam, hogy a
reklámszakma nem nekem való. Akárcsak az idegen nyelvű gyártmányismertetések szolgai fordítása, amiből az utóbbi időkben élek. Inkább tervezzek
akkor közösségi üdülőtelepeket! Akkor is, ha közben még a vasúti talpfák
közét is felparcellázzák . . .
Csakhogy egyelőre itt ülök ezen a szigeten, amely a térképen sincs rajta,
mert lakatlan, mert jelentéktelen pont a tenger közepén. Vagy nem közepén.
Mert nem egyéb, mint alig a vízszint fölé emelkedő zátony. Még alakja sincs,
mert apály és dagály nap mint nap a medúza (vagy amőba) minden lehetséges
formájára alakítja...
Egyre erősebb a sejtésem, hogy baj lesz. Leírhatatlanul kívánkozom vissza
a kontinensre. Vagy legalább arra a lakott szigetre, ahol utoljára vettem és
ettem kenyeret. De reménységem egyre fogyatkozik, mert egyre kevesebb erőt
érzek karomban és apadt lábizmaimban, hogy a magányos utat visszafelé is
megtegyem. Néha feltűnnek jachtok, vitorlások, motorcsónakok és gumitutajok, de hiába adok jelzéseket, rögtön távolodni kezdenek, amint észrevesznek.
Már tudom, hogy ez nem időközben kinőtt torzonborz szakállam, vagy ijesztő
soványságom miatt van, hisz ebből a távolságból az árnyalatok elmosódnak,
(örülhetek, hogy a hulladéktárgyak nem fordulnak vissza, ha már egyszer a
hullámok erre terelik őket. Most a műanyag zacskók és flakonok jelentik az
utolsó szalmaszálat...) Azt is tudom már, hogy az emberek nem kegyetlen
kárörömből, nem is bamba közönyösségből hagynak magamra. Ahogyan
eleinte hittem. Csak úgy tartják: a hajótörések ideje elmúlt. Ha valaki egy
lakatlan szigeten kötött ki (ehhez bárkinek joga van), akkor nyilvánvalóan
megvolt hozzá az alkalmas eszköze is. Mint ahogyan nyilvánvalóan ahhoz is
megvan, hogy tetszés szerinti módon és időben visszatérjen bővebb javaihoz
én is
talán, ha

21

SIMÁI

MIHÁLY

Mert ki lehet?
a tenger arca előtt
öltözöm
az ég homloka előtt
öltözöm
tükör arcodba arcom
tükrözöm
tükör arcodból arcom
visszanéz
— mintha nem volnék
belédöltözöm
enyéim elvesztek hát
elveszem
ujjaidat s kesztyűként
fölveszem
forró kezed kezemként
fölveszem
integetek a kezeddel
nekem
— öltözz

csak öltözz

szerelem

—

útban elkoptak bolygó
lábaim
recsegnek törnek fájó lábaim
átszúrják bőröm szörnyű
csontjaim
eléd vánszorgok lábam
csonkjain
fénylik a tenger
szörnyűségesen
dördül az ég míg lábad
elveszem
szép lábadat lábamként
fölveszem
— táncolok benne — benned és veled
— mintha száz ördög táncoltatna
meg
jó vér serkenjen pórusaidon
°
annak ki így szeret nincs
irgalom
annak ki így táncol nincs
kegyelem
letérdelhet
a Térben mégsincs
kegyelem
véröntözött
csizmánk a
szerelem
öltözz csak öltözz
és légy
mezítelen
így
most megtörtént
láttál
láttalak
szemed örvénye végleg
elragad
szemhéjad
beföd s megmosdat
a könny
forgok tisztán a
szivárványkörön
rámnézel velem
azt kérded ki ez
rámpillantok
s én is ezt
kérdezem
mert
mert
mert

ki lehet
ki lehet
ki lehet

e láb nélküli láb
e kéz nélküli
kéz
e szem nélküli
szem

csak a változó csak az áldozó
csak az önmagát
magára-hagyó
csak az atomig-rezgő
rejtelem
csak a
fényem-fényednek-fénye
fényesség
csak a
beteljesülésbe
költöző
szerelem

Fehérfehéí
hóvirág-vers
a papíron
mintha tél lenne mintha hó
érte nyúlok de nem birom
kitépni a fehér alól

mintha tél lenne mintha hó
vers-hóvirág
röpös
szirom
szirom-vers
annyira fehér hogy
csak szótalan szóval
mondhatom

annyira fehér már zene
s annyira zene hogy a fül
süket már
rezgéseire
— te hallod csak te egyedül

PINTÉR

LAJOS

Herder úr epeíz pohara
Mi ez a kéz a torkomon?
Torkot szorító
vaskezek.
Mellemre szívható világ:
gondolom, egyszer
kinnrekedsz.

«>

Ti kerekedő kék egek,
kék sapkák a diák-föld
fején,
ti selyemszálú
kék ködök:
kendők a füvek vállain —
ti kerekedő kék egek,
ti elguruló
diák-sapkák,
ti selyemszálú
kék
ködök:,
kasza alá dőltök le majd.
23

De most még rajtam
átvonul,
ha Délre elszáll, a madár,
fecske-fark
keresztje
torkomon,
reinkarnálva:
szent
Balázs.
De most még rajtam
átvonul,
átáramol minden
folyó,
az ó-Duna és a
kamasz-Olt
békétlenül
csak
fölsikolt.
De most még rajtam
átvonul
Tu Fu és Geoffrey Chaucer mester
verssort, mint pohár
pálinkát
hogy melegítsen,
úgy iszok.

—

S a filozófus Herder úr
azt hiszi: könyvét
olvasom!
Könyvét
pohár vízként
iszom,
bár oly keserű, mint az epe.
o

Mi ez a kéz a torkomon?
S a szájon? Szájütő és
vérköptető.
Mennyi pohár áll:
hörpintetlen,
mennyi könyv, port dönteni róla —
Holt maszk mögül az örök arc
újra és újra fölmerül —,
átevez
századok ködén porfuvintó
száj,
szomjas torok, eljövendő fekete
szempár
Az én akkor
már
csendesül,
— látod: két szó itt tárnamély
—
a mellre szívható
világ
kinnrekedt
hideg füstje
száll.
A Lumier-féle
mozi
téli birsalma
illatú,
leple alatt kézbe
veszed
lányok birsalma melleit, ó.
Filmje vásznán térdére
hull
homlokcsillagon
ütött csikó,
arcára hull a nembeli
ember,
kialszik házfalból a tűz,
— a történelem
mozivásznán
csontváz-ország
filmje
pereg:
nyelv nő kitépett nyelv
helyén,
fül nő, bár őse ólomnak öntőedény

—

s földereng jövendő
idő,
amikor nemcsak az a fal, házfal,
a tű zfal omlik le, hanem
leomlik ez a nyelv, porlad a szó.
De előbb rajtunk
átvonul,
ha Délre elszáll, a madár.
Fecske-farkával
torkomra
csap,
reinkarnálva:
szent
Balázs.
De most még rajtam
átvonul,
átáramol a szerelem,
sőt Szerelemből
tengercsepp
poharam partján
körbefut.
Barátném, a délire
de
tán még a pólyával oldódott
álmomat hát ön
édesítse:
döntse föl epeíz
poharamat!

.DOBOZI

toucher
rólam,

ESZTER

Való és vigasz
Mi átallépünk a hantokon
miket a jóság rakott
körénk
és megérkezünk
e tiszta hideg síkra
hol ész s értelem
igazít
bennünket
sorba-rendbe
lépéseink alatt fű nem
hajolgat
földig
már a kövecses talaj sem
bizonyosság
csak amíg régi kaszálók
illata
átjár fáradt
agyunkon
a fürgegyíkok
futása
ott él csukott
szemünkben
— csak ez a biztos
az anyag is úgy porlad
szét kisimult
tenyerünkben
s úgy hull ki az ujjak
közötti
résen

hogy észre se vesszük
már a semmit becézzük
istenünknek
és lelkünk avas falak közé
kívánkozik
álmodni
valót
s vigaszt
e nagy
anyátlan-apátlanságban

Fejem fölött a kezdődő holddal
Három egymás mellé
állított
széken
elalszom
ott hol e ház lakói
máskor a szennyesüket
mossák
közben a falak elvesztik
fehérségüket
és csak a forró
radiátor
meg a kinti
ajtócsapások
emlékeztetnek
valahogy
az emberiségre
mikor
e tudatosan kiválasztott
helyen
e tökéletességig
fokozott
magányban
itt az alkony
alján
fejem fölött a kezdődő
holddal
ébredek és latolgatom a halált

Őrzők és utódok
havas ág-karok
tekerőznek
szép természet adta
rácsokat
szülünk alája markos
fiúgyermeket
állni ág-rácsok
élete:
százados
faként
őrködni pár hullott termés
fölött
járkálni szélverte
sarkokon
méternyit
oda-vissza
mint amaz őrzők
hajladoznák nagy sulyok
alatt:
nehéz nékik a télnek
öltött
nagykábát
válluk is görnyed s közben
foguk réséin vagy szájuk
sarkában
kihajt szirmosodik
a félelem

JCö-Azöubjük

az, 50 íoti

POMOGÁTS

BÉLA

Qakáiz

Qze*e.neet

Szárnyas csikó
JUHÁSZ FERENC KÖLTŐI INDULÁSA

Majd három évtizede, 1949-ben egyszerű külsejű versfüzet jelent meg a Franklin
Könyvkiadó Nemzeti Vállalat betűivel: Juhász Ferenc Szárnyas csikó című első kötete. A vékonyka füzet, a barnás papír, az egyszerű szedéstükör az éppenhogy talpára állott ország általános szegénységének jele volt; a könyv fedelének élénksárga
színe a derűt fejezte ki. Várakozás izzott a levegőben, a történelmi újrakezdés mindent átható lendülete adott szárnyat a hitnek, még zúgtak a „fényes szellők", és
csak a beavatottak szűkebb körében rémlett fel mindaz, ami azután a törvénysértésekkel, a hamis perekkel, a hatalmi önkénnyel hamarosan bekövetkezett. A „fényes
szellők" költőnemzedéke a mindennapok forradalmának lázában élt, lelkes egyetértéssel figyelte a gyorsan változó idők eseményeit, tettekre készülődött, egy minden
addiginál hatalmasabb átalakulás harcosának tudta magát. Közéjük: a fiatal Nagy
László, Simon István, Darázs Endre, Tóth Gyula közé tartozott a sáfránysárga füzet
költője is: a huszonegy éves Juhász Ferenc.
Nem volt már ismeretlen az irodalmi életben, 1947 decemberében Kulcsár Adorján jóvoltából jelent meg két verse az Egyetemi Nyomda Diárium című folyóiratában: az Arany és az Ezüst. Két vers, amely már akkor megmutatta az igaz költői
személyiség vízjelét. Holott e személyiség még csak alakult, sorsát és formáját kereste. Juhász Ferenc belső nyugtalanságok között hányódott, önmagát próbálta megtalálni, felépíteni. A biai gyermekévek elemi derűjét régen szétdúlták a kamaszkori
tépelődések, a korán szerzett társadalmi tapasztalatok, a háborús félelmek. Bicskére
járt polgári iskolába, majd a fővárosban a Márvány utcai kereskedelmibe. Diákkorát
kettévágta a háború, 1944 vészterhes őszén, a nyilas hatalomátvétel után őt is katonának vonultatták be, sikerült megszöknie. Otthon bujkálva érte meg a felszabadulást. 1945 tavaszán folytatta tanulmányait, 1946-ban tett érettségi vizsgát, 1948-ban
került végleg Budapestre, mint a József Attila Népi Kollégium növendéke. Nem
minden küzdelem és belső forrongás nélkül teltek az évek. Juhász Ferencnek mindenekelőtt el kellett szakadnia szülőfalujától, ahol otthon volt, mégis idegenül érezte
magát. Csak később, évtizedek múltán tett vallomást arról, hogy a szülőfalu nemcsak védelmező otthon volt számára, hanem bántó és megalázó sérelmek forrása is.
El kellett jönnie, ki kellett szakadnia onnan, hogy megvalósíthassa igazi önmagát.
Visszatekintve érezte igazán, hogy a háborút követő néhány esztendő: 1945 és
1948 között mennyi útkereső küzdelmet rejtett, micsoda benső erjedés és vergődés
kora volt. 1976-os televíziós interjújában „folyamatos szorongásról" beszélt, arról,
hogy állandó félelmek, bizonytalanságok gyötörték, nem találta helyét és önmagát.
A falu hagyományos rendje értelmében nem lett volna szabad kiemelkednie, legfeljebb a községházán vállalhatott volna valamiféle kisebb hivatalt. A szűkebb család is ijedelemmel nézte a kitörni vágyó fiú mozdulatait. A szűk láthatár s az elvágyódás, a lehúzó súlyok s az emelő szárnyak feszült ellentéte mindenképpen szorongásos lelkiállapotot eredményezett. Kitetszik ez a belső feszültség és nyugtalanság az akkori versekből is. Az Arany és az Ezüst költői zsánerképe a szegénység
27

fájdalmas közérzetéről árulkodik, az öregek a nyomorúságba rokkant szülők szomorú sorsát panaszolja: „Apám vért köp és mosolyog, / nem ismeri a bánatot — /
tüdejét kőpor ette meg. / Anyám akár az őszi alkonyok". A hajnal fagyos rózsái
nyílnak című költemény pedig már egyszerre tanúskodik a szűkös hazai világ szorongást keltő élményeiről és az elvágyódásról, midőn a fiatal költő nyugtalanságát
természeti képekbe öltözteti: „A hajnal fagyos rózsái nyílnak, / lehull a bádog hold
az égről, / a kakas taréja lila láng, / vonat sípol a messzeségből. / A lovak f a r á r a
dér csapódik, / ezüst bodor a lehelet, / kóró, bogáncs lehajtja fejét, / meghalni készül s megremeg (...) A villanydróton fecskecsorda. / Most hirtelen magasba röppen. / Cinég a drót, mi lesz veled? A fecskék / örvénylenek a kék ködökben."
A vers volt az egyetlen vigasz, egyetlen menedék. A későbbi, már idézett nyilatkozatból tudjuk, hogy Juhász Ferenc egy ládányi kéziratot hagyott maga mögött s
dobott a tűz martalékául, midőn a valóságos költői induláshoz elérkezett. Tóth
Árpád, Kosztolányi, Illyés, Baudelaire, Verlaine, Stefan George, Rilke voltak a mesterei. Érdekes névsor, arra utal, hogy a fiatal költő semmiképpen sem csupán a
népköltészet vagy a Petőfi- és Arany-örökség birtokában végezte első hangpróbáit.
Gyerekként, ifjúként rengeteget olvasott, a Márvány utcai iskolában a modern f r a n cia irodalom legjobb hazai tolmácsa: Gyergyai Albert tartozott tanárai közé, s idősebb biai barátjától: a festő Hantai Simontól is rengeteget tanult. Szellemi tarisznyájában ott volt a modern világ- és magyar irodalom. A hangpróbák eredményét
mégis maga mögött hagyta a tűzben, első vállalt versei: az Arany és az Ezüst már
valóban az övéi voltak; azóta is velük indul minden összegyűjtött Juhász Ferenckötet.
A fiatalos útkeresésnek, a kamaszos szorongásnak a budapesti élet vetett véget
egyszeriben, midőn a fiatal költő egy átható erejű emberi közösség: a népi kollégista
mozgalom sorába került. Barátokra talált, ekkor kötött testvéri szövetséget Nagy
Lászlóval és Simon Istvánnal, sorsának és költészetének „iker-csillagaival". Ekkor
találta meg feleségét, aki aztán tragikus haláláig két és fél évtizeden keresztül mindenben társa volt. Költői feladatot, emberi közösséget kapott, a versben is saját
hangjára lelt, ha ez a hang fiatalosabb és egyszerűbb volt is, mint a későbbi eposzok gazdag dallamokból szőtt polifóniája. A korábbi szorongás után egyértelmű
bizalom és derű szőtte át költészetét. Sorra énekelte meg a korszakos történelmi
átalakulás mozzanatait és célkitűzéseit. Aranyborjú című versében a múlt rideg
törvényeit vetette el: „összetöröm a múlt bálványait. / Építő világot hirdessen a
dal, / mire a munka s népem tanít!". Te ekével, te kalapáccsal, tollal című versében
az országépítés hatalmas feladatára figyelmeztetett: „ki ekével, ki kalapáccsal, tollal, / építse, építse, építse ezt a hazát". A Tíz hold föld a földosztás ú j korszakot
jelző élményének állított emléket, a Dal a traktorról az ébredezni kezdő szövetkezeti mozgalomról adott bensőséges képet, a Parasztifjakhoz
áttanulásról
az iskolapadba ülő kétkezi dolgozók ünnepi érzéséről adott számot. Volt szava más népek
szabadságküzdelméről is. Görögök című versében a polgárháború lázában és reményében égő Görögország nehéz sorsáról beszélt, rimbaud-i színekkel mutatva be a
küzdelem tragikus pillanatát: „Hellas földjén készül a szabadság, gyerekhadnagy
fekszik a búzában, / oldalához öleli a puskát. / Halántékán halványkék virág van".
Őszinte bizalom és tettvágy éltette ezeket a verseket, mégis osztoztak a korszak
költészetének történelmi idillizmusában. Nemzedékéhez hasonlóan ekkor még Juhász
Ferenc sem vethetett számot a nagy történelmi és társadalmi átalakulás fejlődési
zavaraival, készülő zsákutcáival és torzulásaival, ö is hitének megnyíló magaslatáról
szemlélte az ország életét, s minél magasabbra hágott, annál kevésbé tűntek elő a
részletek, az alant elterülő térképnyi táj nagyszerű változásokat mutatott. Akár
Benjámin László híres verse, a Tavasz Magyarországon, Juhász Szárnyas csikója is
„madártávlatból" tekintett széjjel az épülő országon, változó vidéken. A szédítő
magasból már csak a folyók, a hidak, a vasútvonalak látszottak, az újjáépült ország
érhálózata: „Szárnyas csikóm, Pegazusom tegnap / nyihogni kezdett, (...) Hátára
kaptam s szinte szédített, / ahogyan suhant, / mint csillag röpültünk a kék űrön
28

által, / nevetve, boldogan. / Nyakához simultam, le ne hulljak, / hogy süvített a
szél! / s ahogy lenéztem, szívem ragyogni kezdett, / majd meghasadt szegény. /
Mint anya gondos kezétől a gyermek, / mosolygott a táj, / gyapjas fej sem sűrűbb a
hajtól, mint itt / gyapottól a kopár. / Folyók kék pántlikái fölött csillogtak / tömör,
nagy hidak, / s mint hálók fogták össze a tájat / a vasútvonalak...". Szerencsés
pillanatban született a költemény: a t á j valóban az újjáépülés szívet emelő látványát mutatta, a bizalom még töretlen lehetett, hinni lehetett abban, hogy amit a
költő éberen álmodik, az valóban „megvalósul az első ötéves terv után!" A Szárnyas
csikó s a körötte sorakozó versek nemcsak Juhász Ferenc boldog ifjúságának emlékei: egy reménykedő korszaknak és egy hittel induló ifjú nemzedék közérzetének is
költői dokumentumai.
A fiatal költő nemcsak a személyes biztatást adó nagy történelmi élményeknek
adott hangot, versbe foglalta a maga közvetlenebb tapasztalatát is, és talán ezek a
közvetlenebb világból született költemények adják az első verseskönyv legigazabb
értékeit. Rajtuk is átsüt persze a történelmi újrakezdés nagyszerű élménye, a közösségi hit és bizalom. A szerelmes verseken is, amelyek egy ébredező, majd révbe jutó
fiatalos szenvedély égető erejét és bensőséges melegét mutatják. A Te gyermekaszszony és a Minden virágok nélkül a társadalmi átalakulás távlatába állítják a személyes jellegű emberi kapcsolatot, egyszersmind megőrzi a szerelmi érzés gyengédségét, opálos idilli fényeit. A Szárnyas csikó verseinek mindenképpen ez az idill a
fő költői ereje: a Mária, az Álmából fölsír a csecsemő, az Isten tehénkéje, a Rozika,
a Csikóellés, a Dal a traktorról, a Gyerekkor, a Két öreg című versek sorra az idillben találták meg költői természetüket és hangjukat. A fiatal költő bensőséges gyengédséggel ábrázolja a falusi életet, örökíti meg emlékeit. Verseit szeretet és részvét
szövi át: ahogy a kiscsikó születéséről vagy egy gyermekét váró kicsi asszonyról
beszél, az a magyar költői idill legszebb (Petőfire, Aranyra, József Attilára, Illyésre
és Radnótira utaló) hagyományait követi.
Már az imént idézett névsor is sejteti, hogy Juhász Ferenc első verseskötetének
idilli költőisége általában a zsánerképben, életképben ölt alakot. Gyengéd és bensőséges zsánerképeket rajzol, ebben Petőfi, a fiatal Illyés és talán mindenekelőtt József Attila voltak mesterei. A leíró-elbeszélő hang Petőfire és Illyésre utal, az ábrázolásba vegyített játékosság, csöppnyi groteszk már József Attilára. Az Isten tehénkéje sorait a népi betlehemezés motívumai szövik át, akárcsak József Attila Betlehemi királyok című versét: „Kényes csillag fényeskedik bután, / messziről jöttek a
három királyok, / nevetgélnek s fejük bábján / csillog-villog aranykoronájuk. /
Istállószagot hozott a János, / Miska túrócskát, kicsike lisztet, / az öreg Ábel pipára
gyújt / s kék füstkarikákat pöfögtet." Mellettük kapott bizonyára szerepet Erdélyi
József példája is, amely a gyermeki emlékek ú j életre keltésére biztatott. Az Ibolyaszemű, a Rozika és főként a Gyerekkor című versek az elbeszélő-leíró költeménynek
azt a változatát képviselik, amelyet Németh László, éppen Erdélyi József költészete
nyomán, „emlékversnek" nevezett.
A magyar népies hagyományra utal az első verseskötet verselése és képvilága
is. Juhász Ferenc a Petőfire, Illyésre, Erdélyire emlékeztető magyaros ritmusváltozatokat használja, általában rövidebb sorokat, frissen perdülő ütemeket, s csak kivételesen ad szerepet a hosszabb sorok epikus hömpölygésének (Örömének, Ballada
a tizenkét rózsaszálról). (E hosszabb sorok talán a későbbi költői eposzok lassabb
ritmusát készítik elő.) A népies hagyományokhoz igazodik a versek rímelése és
strófaszerkezete is: a fiatal Juhász Ferenc kezén az asszonáncnak van igazán dallamképző szerepe, s többnyire négysoros szakaszokba rendezi a szöveget.
Képvilága is a népi hagyományok nyomán alakul, természeti képeket használ,
éber figyelemmel és fiatalos alkotó képzelettel aknázza ki a természet, a falusi t á j
és élet képi valóságát, anyagát. Képei érzékletesek, szinte fogható tárgyiassággal
ábrázolják a falusi élet idillikus jeleneteit: „Gyér haja kontyát babrálja / az
asszony, aztán hangosan fölnevet, / széttárt, mocskos praclijukba / kanalat ad és
kenyeret. / A sok cingár nyak, mint / víz fölé a rózsák / a párolgó tányérra hajol, /
29

illatokban füröszti piros orrát." Ám a látványhoz tapadó ábrázolás „megemeléséhez" is ért, mitologikus fénybe képes emelni a köznapi jelenetet: „És míg e ködben
szemük csillaga / ragyog, mint tíz külön világ, / lent a levesben / úszkálnak az
arany-karikák" (Arany). Máskor játékos-groteszk hasonlattal érzékelteti a látvány
meglepő szépségét, merész lendületét: „A tintakék égbe, / mint suszterszögecske /
fúródik a kemény / magasba a fecske. // Csapkod, cikkan s ahogy / megvillan a
teste, / elolvad, mint kézben / jégeső-szemecske" (Fecske). Érett költészetének képformáló technikája is megjelenik az első versekben, ígéreteként annak a képi „forradalomnak", amely azután az ötvenes évek közepén valóban bekövetkezik. A kozmikus és biológiai képekre gondolok. Már az Ezüst kozmikus távlatokba helyezi a
látványt: „Az utazó csak áll a nagy hidegben, / körülötte csipás és álmos öregek. /
Bajusza jégcsap, pillája ezüst / félgömb, mint másnak senkinek. / Csak áll, az állatokat nézi, / ahogy fölporzik a hó a paták alatt, / a millió bolygóval teleszórt / csillogó és véges tejutakat. / Két füle ezüst, haja is ezüstből. / A lovak sörénye, farka
lobog, / bársonyos orrlika, tompora füstöl." Hasonló módon járnak el az öregek és
az Isten tehénkéje című versek is. A Halak is vannak című korai költemény pedig
a biológiai érdeklődés, mégpedig jellegzetes módon a vízi világ iránt ébredt érdeklődés példáját mutatja: „Hínárnak látják már a füstöt, víznek a felhőt és eget. /
Szálkavékony bordájuk ketrecében / hólyag van tüdő helyett. / Üstökük széthull,
szemük kimered. / Tátogatnak az éhes porontyok, / orrlikuk, szemük, szájuk szinte /
bugyborékol s mint a pontyok / néma és riadt csordája libegnek. / Hiszen csak víz
a világ! / És mint óriási buborékok / fölszállnak a házak és a fák." A biologizmus
e parányi csírájától vezet az út A tékozló ország és A halottak királya örvénylő,
látomásos képsorai felé. A költői tehetség igazi természete az első hangpróbákban
is, lám, megmutatkozott.

TAMÁS ATTILA

Ady-indíttatások Juhász Ferenc munkásságában
ADALÉKOK A JUHÁSZ-LÍRA FORRÁSAINAK FÖLTÉRKÉPEZÉSÉHEZ

Vannak költők, akiknek munkásságában viszonylag nehéz kimutatni az elődök
példájának nyomát. Juhász Ferenc több ízben keltett meghökkenést vagy éppen
megbotránkozást azzal, hogy olyan művekkel lépett a nyilvánosság elé, melyek
szembeszökően eltértek az uralkodó konvencióktól, mégsem tartozik ezek közé. Ha a
magyar lírában keressük meg azokat, akik elődeinek, részben tanítómestereinek is
tekinthetők, akkor leginkább alighanem Vörösmarty Mihály életművében kell tájékozódnunk, az ő komor — majd fönséges, majd széjjelzilálódó — látomásai, az ő
eposzi bőséggel ömlő sorai adták az egyik legerősebb ösztönzést a juhászi életmű
kibontakozásához. A többnyire nyíltan is megvallott elődök sorában azonban még
sokan kapnak helyet: a magyarok közt a két évszázada született Csokonai Vitéz
Mihálytól kezdve Petőfin és József Attilán át a Juhász Ferencet alig másfél évtizeddel megelőző Weöres Sándorig. Ebben a változatos együttesben azonban különösen
fontos — Vörösmartyéval vetekedő — helyet kap századunk költőforradalmárának,
Ady Endrének az életműve.
Ennek részleges vizsgálatára vállalkoznak a következő sorok.

•'
30

Kettejük kapcsolatának a felszínen is észrevehetőek a jelei. A már bonyolult
fejlődési szakaszokon túljutott fiatal költő merőben újszerűnek mutatkozó kötete, az
1955-ben megjelent A virágok hatalma összefoglaló önjellemzést adó verssel, a Látomásokkal áldott életemmel nyit.
„Csodák, csodák és látomások,
vad Ujjongások
zokogások..."
— sorjáznak egymás nyomában a magas hőfokra izzított szavak, de úgy, hogy az
egyszerűség vágya is hangot kapjon bennük:
„Osztani magamat meg mással,
nem fölperzselni a látomással."
Ady életének utolsó kötetét, A halottak

élént indította így:

„Hát ahogyan a csodák jöttek,
Ügy írtam megint ezt a könyvet.
Sem magamnak
Talán égy szép

és se nem másnak:
föltámadásnak.

Se nem harcnak, se nem békének:
Édes anyám halott nénjének."
Juhász halott apjának az alakját idézi példaként, „aki'maga a tisztaság volt", s
mellé egykori, naivabb önmagát:
„Vágytam egyszerű, tiszta hitre,
ami az embert
megsegítse."
A halott Ady-rokon naivitása viszont gyermekmód úgy
„ ... tudta, látta, vélte, hitte,
Hogy ez a világ legszebbikje."
Magában a látomásosságban, ősi jelképek megújítására való törekvésben már
A tékozló ország írója és Ady közt (tehát 1954-ben) is meglátta a hasonlóság jegyeit
az Ady-életmű két jeles ismerője: Hatvany Lajos és Földessy Gyula. Az érzelmiindulati telítettségnek, a képteremtés színességének, bujaságának, a végső összefüggésekben látni akarásnak, a magyar múlt mélyrétegeivel való azonosulásnak (mely
ugyanakkor nem ellentétes az egyetemességre irányulással) általában is van annyi
közös vonása kettejük munkásságában, hogy föl lehessen tételezni: egymással rokon
egyéniségek érlelték ki ezt a két életművet. Már az 1954-es Óda a repüléshez című
kötet halhatatlanságra vágyó királyfija is ahhoz hasonló túlérzékenységgel idegenkedett a várudvar „vihogó bandában" álló „cicomás vitézei"-nek „buja vigalmá"-tól,
ahogyan korábban a Nyulak szigetének hajdanvolt Margitja borzadt a „prüszkölő
kún lovak" hátán érkező „hetyke magyarok" és „hajrázó, vad, bozontos férfiak"
csapatától. (A Szent Margit legendájában. — Ez utóbbiak világából örökítettek meg
úiból valamennyit a Rezi bordal „szűz-perzselő tobzódások"-at felidéző sorai is.)
Mikor A Mindenség szerelmét — első, úgynevezett nagy verseinek egyikét — írja,
akkor is ott van Juhász Ferenc mögött Ady példája; nem véletlen, hogy majd így
kezdi egyik prózai vallomását: „Ady Endréről beszélni annyi, mint a Mindenségről
beszélni". A Szerelem is leginkább kettejük szemében nőtt kozmikus tényezővé.
..Csók, amely elrendeltetett" — ezt csak Ady írhatta volna le Juhász előtt; az a
költő, aki annyira rendeltetésszerűnek tudta két ember egymáshoz kapcsolódását
látni, hogy a csókokról is azt mondhatta: azok az Idő elmúlt szakaszában „csattantanak" — szinte személytelenül. (Meggyötört, szomorú arcod, illetve Elbocsátó, szép
üzenet.) Az „egymásért marakodás" ugyancsak Ady lírájában nyert Magyarországon
első megfogalmazást, ő tudta két ember szerelmében nagyobb törvények beteljesül31

tét látni és láttatni — a szerelemben, mely Juhász szavai szerint is „törvénye a
jövőnek, az igazi megvalósulás". A nemzethalál látomásával birkózó Ady tudta kimondani, hogy minden bűnével együtt is „ennél a . . . fajnál poétább f a j nem élt
soha", ő tudott arról a kötöttségéről vallani, melynek kényszerére magasba szállásai
után mindannyiszor kőként hull vissza szülőföldjének porába: „amelyből vétetett".
Juhász annak a hitnek a hirdetésével zárja töprengését a költészet jövőjéről, hogy
„nem pusztul e l . . . az a nép, amelyből vétetett, az a nagy-álmú és nagy szenvedésű
nép, amelyből szólnia kiválasztatott,... nem szárad el a Ringyórobbanás világpusztító csókjaitól az a nyelv, melyen szólnia rendeltetett." A kiválasztottságérzés (például „Kijelöltjei és Megjelöltjei vagyunk a jövőtlenség és a jövő magányos Fémcsillagának, Fölkentjei a Jövő-Üj-Halálnak" — A Szent Tűzözön Éneke soraiban)
éppúgy Ady-hagyományok továbbélése, mint általában Juhász sorsszerűség-felfogása,
„eleve-bizonyosság"-hite. (Az igazi költészet „»sorsos«, ahogy Ady Endre mondaná"
— írja elméleti fejtegetéseiben is, és ő is keresi néha „a legfőbb Valaki"-t, aki
akarja a dolgok történését — 1971. nov. 12. —, akárcsak sok versében Ady Endre.)
Az önnön énjében megvalósulónak érzett emberi fönség nevében Ady szólt először
annyi keserű váddal az eszméit tagadó emberről, amennyivel majd Juhász Ferenc
újítja föl az ötvenes évek derekán a vádat: „romlott volt minden sejtje régen
büszke-nyomoromnak, és elárultatott az én emberségem".
Jelképeik között is vannak majdnem teljesen azonosak. Ilyen például „a nagy
Nyíl", melyet Juhásznál a Vers négy hangra... képei közt találunk, s mely Adynál
többek között az Üj s új lovat soraiban jelent meg, mintegy négy évtizeddel korábban. Babonákkal is ketten birkóztak igazában a magyar lírikusok közül. („Babonás,
végetlen éj" veszi körül Adyt a Fekete hold éjszakáján, „babonás, ódon vár" volt a
lelke is, „őrület éj"-en volt találkozója Gina költőjével — „babonák napja", vagy
pontosabban: babonák éjszakája, „mikor a legnehezebb" az időpontja Juhász Ferenc
jól ismert számvetésének.) A biblikusság is kettejüknél jut igazán nagy szerephez:
a jelenések látnokainak megidézésében, a régies hangban, a nagy indulatok és a
nagy elgyöngülések megszólaltatásában. Istenes versekről is az ő életművük vizsgálatakor beszélhetünk a leginkább, ha az újabb magyar líra termését vizsgáljuk.
(Juhásznál: Isten szájában, A sejtelem harangjai, A titok ütő ujja, Akinek
szívére
ráfújt az isten, Könyörgés Dögvész-Istenhez
stb.) A „szarvassá változott fiú" anyja
pedig — Juhász Ferenc egyik legkimagaslóbb alkotásának fő alakja —, aki
„nehéz haját lebontotta,
szőtt abból sűrű, rengő fátyolt,
szőtt súlyosan lobbanó palástot,
fekete zászlót a szélnek
a tűz-lucskos, vérszagú alkony" —
leginkább abban a titkos-varázsos asszonyban ismerhetné föl a maga elődjét, akinek
„Sötét haja szikrákat szórt,
. Dió-szeme lángban égett,
Csípője ringott, a büszke
Kreol-arca vakított" —
s aki csak azért jött, hogy megszülje a maga ugyancsak különös fiát, a „pacsirtaálcás sirályt". (Az anyám és én soraiban.) És ha Ady ezekkel a szavakkal ad formát egyik alapélményének: „az Élet szent okokból élni akar" (A Tűz
márciusában),
akkor Juhász Ferenc „a létnek mindig léteznie kell" díszítetlenebb változatában
fogalmazza újra ugyanezt a vitaiizmus-mítoszt — megint csak költészetének lényegéből következően.
Nem véletlenül említi maga Juhász is olyan sokszor Ady Endrét. Akkor is,
32

mikor elődeiről kérdezik (A legyőzött csillagszőrű bárány), akkor is, mikor költői
indulásának korszakára emlékezik (Bajza utcai ősz) és „Politika és Szerelem" ihletéséről szól. Nem véletlenül kerül elő Ady neve talán akkor sem, mikor József
Attila elhanyagolt sírjának látványa indítja Juhászt szólásra, s talán csak a Sírni,
sírni, sírnit író Ady ismerte r a j t a kívül a zokogásnak azt az elementáris erejét,
mellyel itt másik példaképéhez intézett szavait z á r j a :
és sírok, és sírok és sírok
és csókolgatom megemészthetetlen csontjaidat". Nem véletlenül találkozhatunk nevével akár Petőfinek az emlékét idéző szavaiban, akár egy háborús Mednyánszkykép „átírásának" alkalmával: „Ady Endre zokogása ül itt, a Vén fiú, de itt nem
zúg, zuhog, árad már a n ó t a . . . "
Szükségszerűség ismerhető hát föl abban, ha tőle indíttatva alkotja meg talán
legtökéletesebb íróportréját is, az Ady Endre utolsó
fényképét:
„Fáj az istent roncsokban
a kozmosz-szívűt
a művén

látni,
merengni..."

Művészi tudáson kívül teljes azonosulásnak és kívülről nézve megértésnek a
kettősére is szükség volt ahhoz, hogy megalkossa azt a képet, mely föltételezhetően
m a j d Ady-szobrok ihletésébe is belejátszik. Megörökítve azt az embert, aki már
harmincévesen is rokkant lábbal járónak s a halál rokonának vallotta magát, s aki
mégis jelképévé tudott lenni a magát meg nem adásnak, aki a teljes összeomlás
szélén, csupán hetekkel a tényleges halál előtt is még félelmetes erkölcsi tiltássá
tudott magasodni — ha mással nem, a maga kegyetlenül gúnyos szavaival: „és
most: jöjjetek, győztesek. Üdvözlet a győzőnek:"
Nem üres konvencionalitás ezért elmondani: Juhász Ferenc Ady-követésének,
Ady-hagyományokhoz való viszonyának tárgyalása külön tanulmányt érdemelne.
Olyan munkát, mely a rokonság jegyeinek puszta számbavételén túl az újszerű értékek elemzésére éppúgy gondot fordít, mint a hatás, illetve rokonság lehetséges problematikusságának vizsgálatára. Ennek elvégzésére azonban csak nagyobb: az életmű
egészét átvilágító írás lehet valóban alkalmas.
Reméljük, ezt is meghozzák a közeli évek: élő irodalmunknak olyan jelenségei
kívánnak itt tárgyalást, melyek m á r régóta az irodalomtörténetírás feladatkörébe
tartoznak.

BATA IAARE

Juhász Ferenc létlírája
Minden nagy költészet létérdekű, ám nem minden időben kérdéses a lét. Létlíráról beszélni annyi, mint a lét kérdéses voltát beismerni. A romantikus művészet
fejezte ki először a létmegrendülés kollektív élményét, a keresztény világkép alapjaiban megrendültségét. A középkor utolsó századaiban' kezdődött az, ami a tizenkilencedik század filozófiájában is megfogalmazódott: maguk az evidenciák rendültek meg, a keresztény világkép pillérei. A múlt századi filozófia ismeretkritikában,
ontológiai kísérletekben, értékelméleti válság konstatálásában, etikai nihilizmusban
jelentette be a szellem általános krízisét, s ez máig jellemzi a polgári gondolkodást,
s a művészetet is. A lét — a világkép — megrendült evidenciái a művészetnek megújulást ígértek. Ott volt a kihívás: az elveszett világkép helyett ú j a t teremteni
3 Tiszatáj

33

legyen a művész becsvágya. S ettől kezdve beszélhetni létművészetről, létlíráról.
Minthogy „minden Egész eltörött", világkép nincs többé, tehát alkotni kell. A létet
— teremteni.
Juhász létlírájáról szólva legelébb erről a teremtő indulatról kell szólni. Költészetének romantikus fogantatása, bensőséges kapcsolata a romantikusokkal ebben a
teremtő indulatban jut leginkább kifejezésre. Juhász lírája is a létmegrendülés
nyomata, s ebben számos nagy költővel osztozik, akik a romantikában és azután
alkották meg életművüket, de fontosabb, hogy miben különbözik.. A létmegrendülés
kifejezése a modern polgári lírában ismeretkritikai attitűdöt eredményez. Kantiánus
magatartásra bukkanunk lépten-nyomon, mert a megrendült lét, a világkép széthullása magát a kifejezést is kérdésessé teszi. Babits A lírikus epilógjában vallja
meg, hogy a mindenséget vágyta versbe venni, de még magánál többre nem jutott.
Ismeretelméleti agnoszticizmus volna ez? Inkább ismeretkritikai érzékenység. A költő
létismereti általánosságban ismeretkritikai nézőpontot reprezentál, amit a lírára
vonatkoztatva a költészet önvizsgálatának, önnön léte megkérdőjelezésének tekinthetünk. A megrendült, kérdésessé vált lét úgy jut kifejeződésre, mint a költészet
megrendültsége és kérdésessége.
Juhász Ferenc viszont hisz a költészet teremtő erejében és hivatásában. Az ő
episztemológiai álláspontja semmi kételyt nem tartalmaz. A létre vonatkozó gondolatai ontológiai összefüggést képeznek. Ö nem hezitál akörül, hogy a lét kategóriája, mint emberalkotta szellemi fogalom lehetséges-e, mert számára nem is kérdés, hogy mi volt előbb, az anyag-e vagy a szellem, az anyagi világmindenség-e
vagy ennek emberalkotta kategóriája, a lét. Minden anyag, a szellem is anyag, ez az
ő ismeretelméleti kiindulása, ezért a lét, mint szellemi kategória, mint emberalkotta
fogalom nemcsak más, hanem azonos is az anyaggal. Az anyag az emberben alakult
át szellemi minőséggé, az anyagi mindenség létmindenséggé, az ismeretelméleti sorrend tehát eldöntött, s ami az ismeretkritikus számára kiindulás és végeredmény: az
anyag és szellem dualizmusa, azt Juhász a maga monista materialista ismeretelméleti felfogásában nem is látja problémának. Akkor is az ember alkotta a létet,
amikor még rendíthetetlen a keresztény világkép, s benne a lét fogalma transzcendentális volt.
Juhász létkategóriája történelmi képződmény. Az ontológia történelmi folyamat
tudatosulása. Gondolkodásában magában is története van a kategória kialakulásának. A lét előtt volt a halál. Juhász halálélménnyel áthatott lírája is az evidenciamegrendülés következménye. Többször is beszél róla, hogy az ő gyerekkori világában otthonos a halál. Mind a családi, mind a nagyobb közösség tudatában volt
valamennyi halálrítusnak, ami azt jelenti, hogy ebben a költői gyerekkorban a
halál az élet természetes — természeti! — eseménye. A költő centrális élményévé
azonban épp azért lett, mert az evidens halál problematikussá vált a kibontakozó
lírai tudatban. A halálevidencia e megrendülése ugyancsak jellemző a világköltészetre a romantika óta. Miért van halál? Mi a halál? — kérdezte a romantikus
költő, kérdezte Juhász is, ám ő emlékezik arra az állapotra, amelyben a halál az
élet természetes megnyilvánulása.
De a rítusok elvesztették nedves tartalmaikat, kiszáradtak, kiürültek, a halál
természetességét másként kellett megmagyarázni. Nem félni a halált, ez a modern
líra általános sugalma. Juhász ehhez azt teszi hozzá, hogy a halál nyilvánvalóságának beláthatósága azon múlik, hogy az élet folyamatosságában, állandó jelenlétében
érzékeljük és szemléljük azt. A halál titok, teljes titok, de nem azért, mert halál,
hanem épp azért, mert az élet változása. Az élet teljesség, valamennyi élet teljes
teljesség, s benne van a halál is, a titok, a teljes titok. Halál nélkül az élet lenne
halott, a halálnélküliség a teljes halál, halál nélkül a természet halott. Minden pillanatban meghalunk, mert folyton változunk. Változik az anyag. A halál ennek a
változásnak az absztrakciója a tudatban; a halál a megismerés gyökere, az éntudat
föltétele.
Élet és halál, a teljes teljesség és a teljes titok együtt a lét, amely az anyagban
mondja ki magát. Mert élet és halál az anyagi mindenségben egymásnak nem ellen34

téte; minden élet halál, és minden halál élet, mert az anyagra csak a változás jellemző. Az élet a halál felismerésében alakul át létezéssé; létezni annyi, mint fölismerni a halált; fölismerni és beavatkozni, vagyis megismerni. A lét az ember öntudatos tevékenysége az anyagi mindenségben. Megismerési" folyamat, időbeli történések sorozata. A lét az emberi történelem. A halál megismerése, A halottak éposza
és A tékozló ország tanúsítja ezt, az első mozzanata annak a felismerésnek, hogy a
létet kell a költőnek elmondania. Az ötvenes évek közepén lobbant föl ez a felismerés, Juhász ekkor fonódott teljes figyelemmel a létlírára. Tudni akarta a halált,
a múlandóságot, a szerkezetbomlást, mert ott sejtette a titkot; a halál a teljes titok!
Alámerült a halottak országában, ez az ő alvilágjárása. A létlíra, az összefoglalás
föltétele a halottak országának megismerése; saját személyiségének belátása, a teljes
teljesség és a teljes titok: az élet és halál együtthatása, egyben pedig a lét tartalmának sejtelme. A személyes történet, a Történelem, című poémában, a személyen
túli, közösségi történet pedig a Halottak királyában bontakozik ki. Juhász létkategóriája léttörténetként adja ki magát ezekben a művekben, amivel bizonyságot nyerünk afelől, hogy ez a fogalom Juhásznál ontológiai és nem ismeretelméleti tartalmú
kategória.
Juhász kísérlete a lét ontologikus megragadására az époszforma kialakulását
eredményezi. Maga azt mondja erről a formáról, hogy az nem epika, mégha epikai
mozzanatok föl is lelhetők benne, hanem lírai kifejezés. El kellett mondania nyomorát, szégyenét, depresszióját, e depresszió történetét, hogy egyetemestudatú, világegyetem-tudatú költészetet, létlírát alkosson. Nemcsak az embert, az emberlétet, hanem a lét egyetemességét is szerette, s e tágasságban a halál nem egyszerűen az
élet következetesen szükséges része, hanem az anyag változása. A mindenséget a
dolgok végtelen halmazának, szövevényének érzékelte; úgy látta, hogy a lét ebben
a szövevényben mondja ki magát, hogy az emberlét szükségképp az ember alkotása.
Alkotása, mert csak az ember tudja a mindenségben a halált; a haláltudat a személyes lét bizonysága, a múlandóság tudata a lét érdemének és értelmének az ára.
Mindezért a lét teremtett mindenség, a szóban teremtve létköltészet. És Juhásznak vannak olyan művei, amik ezt a létköltészetet definiálják. Ilyen a már említett
Történelem, amely a Halottak királyának, e roppant époszpalotának az előcsarnoka.
Mikor született, még csak töredékes expozíciójával jelentette magát a Halottak
királya. Csak a „hat angyallal tündöklő éposztöredék" létezett, az époszpalota tizenegynéhány kezdő strófája. A Történelem szerzője azonban tudja az egészét, mert
kész az már, de a depresszió képtelenné teszi lejegyzését. A költői terv azonban oly
részletes, a lírai gondolkodás módja annyira biztos, kialakult, hogy a mű már leírása
előtt realitás a költő emlékezetében. Ez általában is jellemző Juhász alkotó módjára.
Közös motívumai vannak a két műnek, majd azonos a szerkezeti tagoltság bennük. Virrasztja magát a Történelem hőse, virraszt majd a király is az époszpalotában, tengeren hánykolódó lélekvesztőjében. Ki kell kapaszkodni a depresszióból, ez
is mindkét mű akarata. Mert a költő nem született némaságra. A csöndből — a
magányból — kitörni annyi, mint létet teremteni. Juhász verse létbeszéd, a kezdet
szóáradása. A tűnődésállapot kifejezése e beszéd első fázisa. Az expozíció, amelyben
természetesen ígérkezik minden, ami a kibonyolításban alakot vesz majd, s benne
van az előzmény is. A tűnődés a depresszióban kezdődik. A virrasztás a „nem
tudok aludni" állapotából alakul ki. A minden mindegy állapot, a közöny, a mohás
kőmindenség, a dinoszauruszi, a tyrannoszauruszi dimenzió fordul át tűnődésbe.
Mert az ősvilági lényeket hogy is érdekelné az Árpád-ház, közte Béla, a negyedik,
a halottak királya? De a virrasztóban fölsejlő múlt valamennyi múlt, az ősvilági
történet is ott remeg a tűnődőben. Csak olyan erő képes fordítani az állapoton,
amely az ősvilágot is megrendítheti. A halálpostás hozza a megrendülés okát. A holtak látványán remeg a kőtekintet, s most dobban először életet a kristályba dermedt
szív. A haláltudat rettenti föl a közömbös anyagot, csigázza odáig, hogy kimondható
legyen: „az élettől nem menekszem."
Hajnalodik itt is, mint majd a Halottak királya csónakja fölött. De még éjszaka
3*

35

van, a virrasztó mereng, de tűnődése bensőségében hatalmas mozgalom hánykolódik.
Mire a hajnal rózsállik, elcsitul a benső hánykolódása, s megszületik a döntés:
T J j r a kell szülni a szavakat,
a csönd-árnyékú
szavakat, a halál-árnyékú
szavakat,
az emberiség-szavakat,
a világ-gyönyör
szavakat,
a lehetetlen-szavakat,
elmondhatatlan-szavakat,
a mindenség-embrió
szavakat,
halálvirág-szavakat!
A fegyvereket
adjuk el
ócskavasnak!
Medve-isten
mondj egy jó szót a csuvasnak.
Igen, a szavak! Mert miből lehet költészetet csinálni? — kérdezi Juhász, s h a bozás nélkül vágja r á : Szavakból! A szó a költészet alapegysége. S ez állítás mögött
egész gondolkodásmód, összetett gondolatmenetek lánca rejtőzködik. A létlíra nyelvfilozófiája.
A lét — mondja Juhász — dologi formákban jelentkezik. A dologi formák i d e á j a
vagy tartama lényegében maga is dologi forma: a nyelv. A nyelv egyenértékű a
dologi valósággal, maga is dologi valóság. A lét és a nyelv egybevág, a lét és a
nyelv egyaránt az ember jellemzője, az ember történeti kifejlődésének folyamata. Az
általunk ismert világmindenség minden lénye, alakzata, állapota dologi formák h a l maza, egyedülsége, erője. Az emberi agyvelő m u n k á j á v a l és szervezete szerkezeteivel értelmessé tette az ember számára a világot vagy a valóságot. Lét nincsen önmagában, az anyag megjelenési formája, az anyag embernek való, ember által
alkotott tagoltsága. A lét az ember alakító tevékenységének a m ű v e az anyagban, s
éppígy a nyelv elemei, a szavak is dologi formák, amik a dolog ideájának, t a r t a m á nak, az anyagban a létszerűnek dologi alakot kölcsönöznek. A dolog létszerűségében már alak, forma, egyedülség, erő, s a szó, mint dolog valamennyit magába
t u d j a szívni. A nyelv eszerint a lét lenyomata, megkettőzése. A lét az emberi világmindenség elemi sokasága, a nyelv pedig ezen elemi sokaság folytatódása a szavakban.
Érdemes itt megjegyezni, hogy az ismeretkritikai hangoltságú lírával p á r h u z a mos ismeretkritikai alapon álló nyelvfilozófia a nyelvet olyan véges elemű sokaságnak veszi, amelynek szerkezeti tagoltsága végtelenül variábilissá teszi a közlést.
A strukturalizmus a nyelvet inkább szerveződésében, szerkezeti tagolásában l á t j a ;
Juhász létontológiája a nyelvet, mint a romantikusok, ismét természeti képződményként vizsgálja, s nem annyira szerkezeti mivoltában, mint inkább természeti
létében, szavainak sokaságában szemléli.
Másik gondolatmenetében Juhász a haza és költő kapcsolatáról elmélkedik. Itt
azt mondja, hogy a haza: a Szó. Mert a szavakban megvalósult teremtés a megvalósult lét. Mert nemcsak a haza, a természet is attól van, hogy megnevezzük.
Mert szó nélkül a lét egyre kuszább és értelmetlenebb. Nem a dolgok sugározzák
ugyanis a szavakat, a megnevezéseket, hanem fordítva, a szavak, a megnevezések
teremtik a dolgokat, amik a számunkra való mindenséget jelentik, tehát közvetlenül
létszerűek. Ember nélkül a szó nélküli természet, a beszélni nem tudó természet
örökös Ragyogó Homály. Viszont a szavak megidézik a létet; a lét az ember szavaival, a nyelv szavaival lesz az Ige megtestesülése. A szavakat természetesen a dolgok akarták. De szava csak az embernek van, merthogy az ő öntudatos beavatkozása által lett az anyagi mindenségből létállapot-folyamat. Lét és Akarat az emberi
jelenség kitüntető megnyilvánulása, s mindkettő a szavakban, a nyelvben m a n i fesztált. Az ember valamennyi kezdeménye — nyelvre fordítható! A szót ilyképp
semmi nem pótolhatja. Az ember ha marad, a szó is megmarad, vagyis megmarad a
nyelv. Hogy a nyelvek szavai különböznek? Hogy ugyanarra a dologra annyi szó
kerül, ahány a nyelv? Ez a nyelv ősiségének, a lét beláthatatlan m ú l t j á n a k az igazolása. Az időben a dolgok változnak, a nyelv elemei, a szavak is változnak. A szó
generálisan és eredendően emberi jellemző, s a költő dolga épp ennek a szónak a
tudatosítása. A szó a legtöbb, amit megvalósított a mindenség teremtő a k a r a t a ; a
36

legtöbb a szavak virágzó életfája. S ebből már könnyen meg lehet érteni Juhász
egy másik nagy versét, A virágok hatalmát, amelyben fölsoroltatik a rengeteg virágnév, a magyar flóra szinte valamennyi virága.
Ahol a szavak a megnevezésben tündöklenek, ott a nyelv eredeti, természeti
energiája nyilvánul meg. A szó Juhász költői gondolkodásában ebben a kizárólagos
helyzetben van, arra való, hogy a dolgokat megnevezve fölépítsük a mindenséget.
A szónak visszaadni (vagy visszakívánni) ezt a pozícióját, visszaadni neki a megnevezéserőt, hinni a szóban mint • világteremtő erőben, mindez azt teszi, hogy
Juhász számára a lét kezdeti állapotot jelent. Többször is úgy definiálja ő a jelent,
énjét, mint múltat és jövőt. Múltjában a kezdetet idézi föl, mert a jelen e kezdettel
analóg, így a jövő. Soha még múlt nem mutatta annyira a jelent valami kezdetének, jövővel terhesnek, mint Juhász világérzékelésében.
Erre vall — hogy visszatérjünk a Történelemhez — az is, ahogy a verset váratlanul megfordítja. Az „Óriás Kőfa-ősvilág"-ot, az öntudatlan — még léttelen —
állapotot átjátssza a társadalom egy meghatározott idejébe:
Apám kőműves volt,
ő volt a hajnal, a nappal, az alkony és az éj.
Mellkasában elrothadt
Magyarország.
Engem az ország már apámban meglopott.
Már nagyapámban, már őseimben.
És ez a hontalan egyszerre megpillantja hazáját. S a haza a földgolyó: az emberiség hazája: A Föld az „Emberiség suhanó csillag-temetője".
Ez is Juhász létlírájának- ontologikus jellegét fejezi ki. Az emberiségben gondolkodás, s ami ugyanaz, az emberiség földgolyóhoz ragasztottsága. Az ember „Földgolyóra ítélten él a világegyetemben". Természettudományi tapasztalatok bizonyítják, s a költő kijelenti: Maga is hajlik erre a felfogásra. Ezzel a mitologikus eredetű Végzet-érzésnek ú j értelmet, ú j távlatot ad. Halandóságunk: az aríyag változásának kiszolgáltatottságunk, emberiségmagányunk: földreítéltségünk nyilvánvalóvá
teszi a lét, a létezés értelmét. Amit a világmindenségből halálunk és végzetünk
tudatában magunkévá tettünk és még tehetünk, örömöt, szépséget, harmóniát teremthetünk vele az anyagban; mert benne vagyunk az anyagi világmindenségben.
Ezzel a lét elvesztette transzcendentális jellegét, de megnyerte értelmét. A rengeteg
múlt végül fölhalmozza a jövőt. A jelen határon van, s e határ a felismerés, hogy
az emberiség Végzete maga is anyagi realitás, földhöz ragasztottságunk, emberiségmagányunk a létet, ezt az ember által teremtett összefüggést az anyagi világmindenség egy meghatározott alakjává teszi, s ilyen minőségében annak anyagi
képződménye, sajátos alakulata. Része is, de foglalata is.
Átváltozás tanúi vagyunk Juhász létlírájában, s e létlírát kialakító költői gondolkodásban. A múlt: a széttört, elveszett világkép a földet tette a világmindenség
közepére. A keresztény világkép ptolemaiosi szerkezet volt. Juhász visszaszerzi a
föld jogát a középhez a kopernikuszi szerkezet viszonyossága közepette. Lehet a
földgolyó porszem a mindenségben, mint ahogy az, de a földgolyóra ragasztott emberi lénynek tudata van, s benne megismétlődhetik az anyagi mindenség, s az így
támadt képzetkomplexus távlata a földgolyót rögzíti középre. Az ember léttudata e
földhözragasztottság, evilágiság jogán a mindenség földparányát avval tüntetheti ki,
hogy a tudat egyetlen otthonának minősíti. Amit az ember gondol, azt ezen — csak
ezen — a parányon gondolhatja. Ha pedig az ember gondolata teremt, mint ahogy
a létet valóban teremti, akkor létezik egy teremtett világmindenség, amelynek központja a világmindenség földgolyóparánya.
Juhász létfogalmát a Halottak királya a Történelembe foglaltaknál sokkal részletesebben dolgozza ki. Éposz ez is, nem epika; még annyi epikai mozzanatot sem
tartalmaz, mint A tékozló ország, holott ezt a saját arányviszonyaival meghaladja.
IV. Béla sorsa, a tatárjárás még témájának is alig mondható a Halottak
királyának,
37

nemhogy anyagi forrása volna. — Virraszt a király Trau vára alatt lélekvesztőjén,
a part közelében. Várja a hajnalt, hogy szemügyre vehesse a partot. Előtte a parti
homály, mögötte a menekültek hajója, a Maradék Nép. Van ideje a várakozásban
átgondolni múltat és jövőt. Tűnődése mélye olyan, mint a hánykolódó tenger. Hívja
a vízmély, késztetné az öngyilkosságra, mint a depresszió a költőt. De mire kivirrad,
eldőlt a király sorsa. Választott. Az életet választotta. Ennyi az éposz anyaga, amelyből kivirágzik, kilombosodik a virrasztó hatalmas tagoltságú látomása.
Hat angyal áll a kristályfa alatt. A kristályfa a merengő szíve. Kopár-szívnövény, mindenségárnyú remegés. Isten szívéig nőtt és abban gyökerezett. Hat
angyal áll alatta, öt a halálé, egy — a hatodik kicsi — az életé, a reményé. Az öt
halálangyal, kürtjét zengeti, a kis hatodik hegedűjét húzza. A halálangyalok kürtjei,
akár a végítélet harsonái, de Juhász mitológiájában nincsen végítélet. A kürtök az
életangyal hegedűmuzsikáját kísérik.
Vakok az angyalok és sírnak. A virrasztó a hajnalra vár, és látni szeretne. Látni
a partot, de csak az angyalokat látja. Az éjszakában nem> látszik a part, de hunyt
szemmel, sötétben is látni lehet a bensőt, az angyalokat a kristályfa alatt. Belső
kép, misztikus látomás. Az angyalok szárnyai lebegnek, s mintha egy könyv lapjai,
tele vannak írva, de képtelen a virrasztó kibetűzni a szavakat. Pedig e könyv szövege a mindenség titkait őrzi. A látni tudó már csupa szem. A kétségbeesés látni
akarás. Érzékelhetők a belső látomás térviszonyai is. Változó ez a tér, hol óriási
kiterjedés, hol pedig oly kicsiny, hogy elfér egyetlen szívben. Lélegzik ez a tér: kiterjed és összehúzódik. Ritmusa szívdobogás.
Tűnődik, mereng a király; tűnődése tengerén hol a renyhe Ös-semmi-minden
hullámzik, hol a Virágzó Megmaradás akarata sűrűdik. A halál és a remény váltakozik ebben kitér jedésben-összehúzódásban. Aki volt-virágos Tavasz-Koponya lángoló Zöld beteljesülés, a Föld irgalmatlan Dacos Diadala, a Termő Tiszta Föld és a
Mindenség Teremtő Akarata, lett Halál-kő Kristályszikla, Bánat. A robajló piros
szív — a Forradalom! — lett kristálykoporsó, jégszikla. Mi vétke van, hogy így
fordult sorsa? Az élet csillaga volt, a halál csillaga lett. A szegénység küldötte, a
forradalom szerelmese, íme: mélyen a depresszióban. Vagyis a király ott, a virrasztásban maga a költő — reprezentatív és személyes sorsa szerint. A költő azonosságtudata! IV. Béla, Petőfi, Ady személyisége, sorsmodellje kiváltja Juhászból a „mintha-én" élményt, a lét folytonosságának felismerését. Az ötvenes évek végén hosszasari tartó depresszióban átéli IV. Béla sorsfordulatát, azt érzi, neki is meg kellett
volna halnia, mint Petőfinek, s az is bevallott, hogy a Halottak királyát végül az
váltotta ki (s a mű a költőt a depresszióból kiszakította), hogy A d y ' életidejét is
túlélte.
Lehet-e, lesz-e ennyi halálból élet? — ez a merengő király első reményt jelző
kérdése. Angyalait kéri, ne sírjanak, de azt is tőlük, hogy el ne hagyják őt. Később
kitetszik, hogy a tűnődő azt is tudja, az Angyalok, ezek a Túlvilág-Madarak valójában szíve rettegésének képzetei. Mitologikus alakok, de olyan életrealitások plasztikus alakjai, formái, amik a létösszefüggést képezik a tűnődő bensőjében. Hogy
vannak, az mégis az élet, a remény bizonysága. Ebben a helyzetben, a reménytelenségben, ők az utolsó remény szimbólumai. A tudat végső fölajzottsága ez: az öt
halálangyal és a legkisebb hatodik, az élet reménye, együtt a lét manifesztációja.
A reménytelenségben a lét a reménye a királynak. A halál mindenütt, s ebben a
rengeteg halálban ismeri föl az ember az élet szükségét, magányában a létet.
Mitikus formájából — lárvájából a pillangó — már-már kiküzdi magát a merengő. Az első jel a felismerésben: „Elhagyott az Isten!" A király mondja, de létáltalánosságot mond! „És nem törődik velem sem az Isten, mert úgy döntött,
h o g y . . . elhagy önmagammá." E textus olyan, hogy a legkevésbé a keresztény
király ajkáról természetes, mondhatni, anakronizmus a tizenharmadik századra
vonatkoztatva. A huszadik századi költő beszélhet így, aki tudja a megüresült eget.
Az éposz e fázisában az Isten már az anyagi világmindenséggel azonos, mint hermafrodita óriás, mint kezdet jelölő ősnemzés-állapot mutatja magát a látomásban.
38

Hívja, vonná magához a merengő királyt, aki „forró csillagpont-halmaz laza szervei
közt magányosan" ül lélek vésztőjén. Nincs többé gondviselő Isten! Mint a romantika természetlátásában, anyagba rejtőzött. De a király szívében feledte a titkát; a
hat angyal szárnyain ott az írás, a merengő megdermedt szívében ott a Teremtés
terve. Vak az Isten az anyaggal azonosultságban, nem láthat magára, s vakok az
angyalok is. Vak az Anyaggá változott Isten,
Mert. nem tudja a Halált, a Jajt, a Kegyelmet, a Tékozlást, a Könnyet
és nem tudja, hogy voltam Tavasz-Hajnal, s lettem kopár Jég-Este
és nem tudja, hogy izzástalan magánya legmélyebb fehér gödrébe esve,
mint sírból kiáltok szótlanul és jajtalanul és őt hívom és őt várom, a Szörnyet.
A szörnyet még nem, de Isten Szörnyetegét ismerjük a magyar líra történetében.
Ady-képzet szikrázik át Juhász látomásába, a dacos hit, az öntudat. A lét öntudatosulása az időben: (voltam és vagyok!) és a határhelyzetben (a sírból kiáltok!)
Átváltozott az Isten, hermafrodita anyagi mindenségként hívja magához, ölelné
magába a virrasztót, aki azonban mégse hajlik e roppant egyesülésben részesülni.
Mert az időt ismerő és a sírból kiáltozó számára még mindig ígérkezik a Titok.
Az Isten meghalt, anyaggá változott, de semmi nem nyilvánvaló a halál nyüzsgésébe zárt titokból. Mert a költő emlékszik arra is, hogy valamit akart vele az Isten.
A maga által alkotott Istenben több volt, mint ebben az anyagi nyüzsgésben. Mi
van az angyalok szárnyára írt szövegben? Mit rejt a halál még mindig, ami megfejthetetlen? „Tudni a halálba b ú j o k " . . . határozza el újra, mert az az üzenet, az
Istené, most is a halálban rejtőzik. Isten halála sem oldotta meg a lét titkát.
A halállal §gyütt lenni, a halottak országában időzni annyi, mint a titok közelében
lenni. E közelségtől reméli az angyalok zenéjét szóra fordítani, így jutni el, ha másként nem lehet, „a Termékeny Tiszta Szóig". A Gyász és Remény hat angyalát, e
sírókat és vakokat mégis az Isten feledte az ő szívében; őket hordozva Isten szívéig
kiálthat.
„Mert nincs is aki van és van aki Nincs." Ha nincsen is az Isten, de ott a vad
hiánya. A vak angyalok nem láthatják, hogy a mindenségből kimaradt a Halhatatlan Valóság, hiányzik belőle az Isten, s ezt a hiányt még mindig betölteni kívánná
az ember, az egyetlen látó a világmindenségben, akit a Földgolyóhoz ragasztott a
sorsa, s „anyaga-titkával-lehetetlen" szívében a hat vak, mert vak az öt érzék és
vak a remény, csak az ember lát, s akar egyedül csak Látó lenni. Avval a hittel
áthatva akarja ezt, hogy a kezdet előtt láttak az angyalok is, és látott, míg semmi
nem volt, látott az Isten is. A látás tehát az ember megkülönböztetője, a látás az
anyagba kötött ember sajátsága.
Mert látni csak halandót érdemes, mert látni nincs miért, ami halhatatlan,
mert létre csak halandó érdemes, ami törékeny, foszló és halálra-képes,
ami halált hoz formáiban, jelenéseiben, ami halált ad tömény
megvalósulás-lényegéhez,
mert látni csak a halandót szabad, a dolgok csöndkristály-lényegét
szeretve abban.
Mert létre csak az érdemes, aki halandó, aki halálát hozza
szerelmében,
mert a halandóság az egyetlen remény, amely kiold az elmúlásból
minket,
mert a halál az egyetlen jövő, amely meghozza mindig-kivirágzó
anyag-hitünket,
mert a halállal vagyunk boldogok, formát kötve a halandóság nehéz
tenyészetében.
Mert ami van, mind csak azért van, mert halállal-oltott boldog halandó,
az Akarat minden anyag-formája, jelensége, megvalósulása, lángja, láza,
az Akarat minden anyag-ruhája, minden lehetetlen, vad tiszta próbálkozása,
az Akarat minden föltornyosulása, csipkedése, minden csíra, pete, minden ondó.
Mert ki a halált nem tudja: az örök halott, az néma
Kezdettől-Pusztulás,
Az a Kezdet-Halál, s akiben nincs halál, az nem lehet, mert nincs virága,
mert nincs benne indulat és nincs teljesülés és nincs hatalma, vérzése, magánya
és nincs irgalma, reménye, rettegése, mert a Halhatatlan a Nincs, semmi más!
39

Üjra és újra fölzúdulnak a halálképzetes látomások, míg tart és nagyon lassan
tűnik az éjszaka. Az alig-derengésben a szemek befelé néznek, a hat angyalon függenek, az időtlenség alakzatain, a rémület és rettenet képzette látományon. A tűnődő bensője terében nincs idő. Ül időtlenül, mint valaha az elképzelt Isten ült a
trónján, mint ülhetne a vízmélyi trónon maga is, ha vállalná a halottak királyságát.
Ül magányosan, egyes-egyedül, és semmi nincs, csak ő, a csónak és a tenger. Mert
nincsenek az angyalok sem! Mert az angyalok rémületének és rettegésének szimbólumai; mert ő akarta, csakis ő, az öt halált is, az egyetlen reményt is, a sötét víz
és a derengő part visszfényléseit. Mert választani akar; azt is csak ő a k a r j a ! És a
Partot választja! Még akkor is azt, ha magánya lélekvesztőjéből kilépve a fövenyre,
az Áldott Földre, nem várja ott semmi, csak Köd-álmok, Köd-seregek, Köd-hitek,
Köd-újrakezdések. Mert a Part akkor is a Boldogság Szigete, ha csak a Boldog Vadakat találja rajta. Mert a Föld az ő Feltámadása. Nem t u d j a bár a Jövőt, mégis azt
választja. De a vízmély vonzása nem szűnik, a hajnali derengésben ködös a part,
és mégis, mégis. Már csak a szemek akarják, már csak a Látás köti a parthoz.
Mert
mert
mert
Szent

nem halnak meg az én szemeim, mert a szemeim holtukban is néznek,
ragyognak, lángolnak, lobognak, mint a most-születő
égitestek,
vad tüzükkel, nehéz arany-ködükkel
halálom után is rád figyelnek
Létezés, Szent Lét-Virágzás, Szent Anyag-Mámor, Szent
Élet-Ítélet!

Látni akar a virrasztó, mert ő a Látás öskirálya, s nem enged a vízmély vonzásának; nem, ő sose lesz a Halottak Királya. E látás azonban nem egyetlen érzékszerv funkciója. Roppant koncentráció, a létező csupaszem, egész lényével lát, mert
látni akar. Látni akarja az „Ösgömb-Minden közepén" a Könyvet, a* Rejtelmet.
E könyv ott lobogott a kristály-angyal-szárnyakban .már az expozícióban, a Titok
van abba a könyvbe beleírva, a Mindenség-Teremtés valamennyi titka. Az anyagba
rejtetten, mint a gének. A Lét elválaszthatatlan, belső mozzanata, a létezés akarása.
Lét. a Létezés Akarata és a Látás, ezen a három pilléren ível a létlíra, Juhász
létlírája.
Koncentrált látása kényszere a Létezés Akarata, s a Látás intenzitása következése a Minden együttlátása. A múlt és a jövő egy belátása. „Én a múlt voltam és a
jövő vagyok." Valamennyi halott, a múlt egyben az ő jövője: halottak országa.
Mégse lesz a halottak királya! Mert a létezésben minden csak Halál, halandóságával
a Szerelem mindig Halál, Élet és Halál egymás elválaszthatatlan ellentétei, egymást
kiegészítő egységük maga a Lét. S a Lét e felismerése az akarat szabadsága.
Mert király vagyok én, király az Idő Választottja, az Idő Irgalmatlan
Apja!
Mert király vagyok én, mert király voltam én, mert király leszek én, hiába
hív a víz, hiába hívnak a Vadak, hiába hívnak a szörnyeteg sírva!
Jogom csak egy van: hogy szívem a Csöndet, a Halált, a Lehetetlent
lebírja,
jövőm csak egy lehet: hogy a Termékeny Mindenség-Időt
termő-akaratába
zárja!
Csak egy az én szívem joga: hogy a Termő Boldog Mindenség-mezőt
Könyvébe
zárja,
s legyen szívem a Múlt és Mindenek, mint a zsidók tűz-arcú
Bibliája,
hogy legyen szívem a Mindenség Teremtő Könyve, ne a Csönd üres-lapú
magánya,
hogy legyen szívem a Halhatatlan Élet Végtelen Piros Termő
Világfája.
De a szabadnak, az életre ily áthatóan jogosultnak nagyon sok halállal kell találkoznia, a Halált kell elbirtokolnia. .
Mert ami Halál: az mind az enyém, mert ami Halál: az mind az én jogom már,
mert ami Halál: az én italom, mert ez a Tenger az én
méreg-poharam,
mert ami Élet: az én italom, halál-vizem, mert ez a Tenger Véremtől-habzó
Élet-Pohár!
40

Mert a szabadság „ ára a szenvedés szükségszerűségének fölismerése. A Halottak
királya öt halállátomás lánca, s ami e láncot kapcsolja, folyamattá köti, egyetlen
angyalnak, a hatodiknak a jelenléte, az élet mindig megújuló reménye. Elsiratja a
király halottjait, el valamennyi múltját, s végül kiszáll a Partra, az ismeretlen Jövőbe. Mögötte a Maradék, a csónak mögött horgonyzó Noé-bárka népe.
Elöl a király megy, s utána Mind a Nép, kocognak, ügetnek

ott a zöld

vadonban
[merengve.
Elöl a Zöld Béka-szív-Csillag lobog nehéz vas-szelvény-öltözet
lovon. Ö világít!
Mennek a Köd-jövőbe. S a lombba búvó lovak és népek páncél-tomporát,
páncél[hátát,
páncél-lábikráit,
Páncél-sisaktartóját
nézi a páfrányt félrehajtva a sas, a szarvas, a bölény, a medve.
Eddig a Halottak királya, amely egy király tragédiájának és egy költő történetileg is motivált depressziójának a kifejezése léttörténeti, ontológiai koordináták
rendjében. Mert mindez akkor történik, mikor elveszett, meghalt a teremtő Isten,
beleveszett az egynemű anyagi világmindenségbe. Az Istent rejtő természet — a
romantika természete! — kitágult és egyneműsödött, azonos a teljes anyagi mindenséggel. S ez a mindenség egészében, Istennel áthatottságában vak, mert nem láthat
magára. Csak ő van, rajta kívül semmi. Van, mint változás, benne a földgolyóparány maga is az. A földgolyóhoz azonban tapad egy lény a többi közt, amelyiknek tudata van. Ez a tudat kezdetében rémület és remény. Hat angyal szimbolizálja
a kettőt; öt a rémületet, egy a reményt. S az ötszörös rémület gyűrűzte egyetlen
remény körén született az ember tudata, a különbözés tudata, s a különbözésben
termett a távlat, a rálátás a mindenségre. A távlat reális mivolta az ember Földgolyóhoz tapadtsága, a Végzet ú j értelmezése. Mert az már tapasztalat, hogy a
Földgolyón kívül nincsen otthon, s ha van, az teremtett otthon. A világmindenség
van és változik, az ember azonban, ha benne lakni akar, teremteni kényszerül.
Tapasztalata az embernek a teremtés. E tapasztalatát vetítette ki a mindenségre
akkor is, mikor megteremtette Istenét. Istene halála vezeti arra a felismerésre,
hogy az az ő teremtménye. A teremtő Isten — ismeri föl az ember — az ő alkotása. Az Isten halála így az ember teremtő erejének a bizonysága. Istenét tehát
maga teremtette magának. Rémületből és reményből teremtette, miként önmagát.
Islert ötszörös halálát és egyetlen életét fölismerve már önmagát is teremtette. Öntudatának első pisla lángja önnön halálának fölismerése. Az anyagi mindenség csak
az emberben tud önmagáról, ezáltal megkülönbözik magához képest, s ebben a
különbözésben Látó. Mert vak az Isten, vakok az angyalok, csak az ember lát a
mindenségben.
Amit ontogenetikusan fölfed a Látóról, azt Juhász filogenetikus történetként
általánosítja. Az ember istenteremtő, mert retteg, és azért retteg, mert lát. Rettegésének kiváltó oka önnön végessége. Végében a kezdetét ismeri föl, kezdet és vég,
remény és rettegés egybefoglalása, ez az ő léte. A remény teljességét, életét áthatja
a halál sejtelme, a folytonos rettegés, vagy ami ugyanaz, az állandó kíváncsiság, a
megismerés akarása, a halál tudása. A halál azonban a Teljes Titok. Az élet minden
mozzanatát áthatja ez a titok, vagyis halál nélkül nincs élet, mert az élet a maga
biológiai szintjén ugyanaz az anyag, akár a mindenség, s ebben az anyagban nincsen halál, csak változás, vagy ami ugyanaz, ennek az anyagnak alaptulajdonsága
a halandóság, tehát az ember rettegése, a halál felismerése, az is teremtésmozzanat,
az ember teremtő képességének bizonysága. Az ember nemcsak Istenét teremtette,
mert már halálát és életét is maga, hiszen eredendően csak az anyag volt és a rettegés meg a remény. Halál önmagában nincsen, de élet sincs halál nélkül, ahol a
kettő együtt, ott az éntudatos, magateremtő ember. Mint az Isten, az én is teremtett
valóság. Az Isten halhatatlan létét a tapasztalat megcáfolta, miáltal az én halhatatlansága is puszta illúzióvá változott át. Az Istennel együtt elveszett a transzcendentális is, a Látó távlatából kiesett a transzcendencia valamennyi lehetősége.
41

Maradt a hit.
Mert a remény, az öt Halál-Angyal mellett a legkisebb Hatodik azzal nem veszett el, hogy az Isten meghalt. A hit az Istenben horgonyzott, de akkor is él, mikor
már nincs miben megkapaszkodnia. Hit az anyagban? Igen, de korántsem egyszerű
ez! Hit az emberben? Igen, de nemcsak a halandó énben! Az Isten meghalt, az
ember halandó, ám halandósága tudatában teremtő is! Az anyagi mindenségben
van az ember, de teremt. Itt a különbség, amiben megkapaszkodhatik a látó hite.
Az ember látja a múltat. A halál folyamatosságát és az élet folytonos megújulását.
Maradt a rettenet és a remény, maradt a kezdeti allapot! Maradt a kezdetében is
élet és halál kölcsönösség, maradt a lét. Az ember földgolyóhoz tapadtságával, vagyis
sorsával, végzetével, és múltjával, történetével. Maradt az emberiség története, a
múlt halmaza, s benne a fölhalmozott remény, a van jövő, a lehetséges jövő. Az
ember jelene: valamennyi halál, a teljes múlt, amely így a jövő tudata.
Maradt az ember teremtő képessége, amelynek bizonysága valamennyi m ú l t j a
és el nem fogyott reménye. Maradt a lét, mely foglalata mindennek, amit az ember
a világmindenség anyagából megteremtett, maradt az ember, önmaga által megalkotott mivoltában. Mert a Lét mindannak foglalata, tartálya, amit az ember az Istenszimbólumban manifesztált. Mert a Lét a teljes teljesség és a teljes titok erőterévé
szervezett világmindenség, ennek tartálya és foglalata, és benne van. Juhász létszemléletében ugyanaz a megkettőzöttség, mint volt a teremtő és teremtett — az
Isten és az ember —, az élet és halál — a remény és rettegés — kettős párosa, de
az önteremtés, a teremtődés egyetlen folyamatában. Az anyagi mindenség végtelenjében a változás, az emberi jelenség végességében a teremtés, ez is kettősség, aminek megfelel a mindenség végtelen nyitottsága és az ebből teremtett mindenség
gömbszerkezete, a földgolyóra tapadt embernek, a látónak az alkotása. A földgolyó
a mindenség paránya, s a parányon az emberalkotta világmindenség létgömbje.
Kezdeti állapot!
Jelenvalóságában is mindig csupa-köd Jövő, mert minden egyes pillanatban
valamennyi múlt. Mert kezdete van az én-nek, végében a kezdete. Kezdete volt az
Istennek, halálában szemlélhető kezdete, teremtettsége. Kezdetben volt az Ige,
vagyis a teremtő szó. És minden kezdet azt kívánja, hogy a szót visszaállítsuk eredeti teremtő helyzetébe. A szavakat a dolgok akarták, de kezdetben a szó is dolog.
Kezdetben a megnevezésben maga a dolog volt, a teremtett világ, vagyis a lét.
A létben teremtett szóban maga a teremtő erő nyilatkozik meg, a látó teremtő ereje.
A kezdetig visszaérzett szó, az Első Tiszta Szó a teremtés szava, a költészet forrása.
Mert a Költészet a Lét emlékezete, es a Lét nincsen önmagában. A Lét a szóban
jelenik meg, a kifejezésben, s kifejezni valója csak a Látónak van, vagyis az embernek. A kifejezésre érdemes maga a Lét, mely a földgolyóra tapadt ember távlatának a nyoma a világmindenségben. A Lét és a Szó minden kezdetben pontosan
fedi egymást. A szó az emberé, s az ember a lét kezdete. Annyi múltja csak előtörténet. Igazi története akkor kezdődik, mikor önnön magát tudja léte alkotójának.
A létlíra — Juhász létlírája — kísérlet az önmagát alkotó ember kifejezésére. Ez az
ember valamennyi múltját egybefoglalja, s magát evvel a jövőre nyitja. Jelene
nincs, csak állapota, s ez az állapot a kezdet. Kezdetben pedig van a Szó, a megnevezés, a kimondás, a szavak újraszülése.
Csak a szó van és a ritmus.
Valamennyi dolog ugyanannyi szó. Szavak sorolása, halmozása, ugyanakkor
azonban centrum köré sűrítés, a gömbszerkezet kialakítása. Ellentett két erő egymásra hatása. A bennelét és a rálátás kölcsönössége. E kölcsönösségnek léptéke van,
s ez ennek a létlírának a legfeltűnőbb — mondhatni — külső vonása. A léptékhez
szokva érzékelhető e költészet ritmusossága, a gömb folytonos összehúzódása és
tágulása: a szívdobogás.

42

KASS

JÁNOS

Versünnepen Juhász Ferencről
József Attila ma lenne hetvenhárom éves!
Köszöntöm Juhász Ferencet, ki most lesz ötvenéves.
Múltam mély kútjába nézve — magam is ötvenévesen — a mozdulatlan fekete
víztükörből fölszikráznak létemet, eszméletemet meghatározó nagy csillagok.
Én itt születtem Szegeden, és gyermekként ismertem,
láttam Juhász Gyulát, Móriczot, Móra Ferencet. Elzúgott ötven esztendő és
most nekem adatott meg, hogy köszöntsem nagy költőnket, kortársamat, barátomat.
Én itt születtem Szegeden, és gyermekként, anyám
kezét fogva láttam Juhász Gyulát, sötéten és törékenyen a nyárvégi délután
aranyos napsütésében, hosszú árnyékot vetve keresztben a Tisza-töltésen, felénk ballagni. Lépte nyomán apró sárga porfelhők ragyogtak fel. Fekete kabátján vörös fények vibráltak.
Lent és fent emlékeim kútjába nézve szikráznak a.
csillagok, sorsunkat meghatározó csillagok.
Érzem a múzeum előcsarnokának hűvösségét, és orromban érzem Móra Ferenc szivar füstjének illatát. Emlékezetem filmként pergeti dolgozószobája zsúfolt rendjét, otthonának oleanderes udvarát. Hallom a
homokfutó zörgését, a lovak patáinak dobogását. Emlékszem a megásott avar
sírok pontos derékszögére, a gyermekszem fényképezte csontok, csigolyák, koponyák rendjére. S feljebb a gödör peremén a térdnadrág, bricsesz, az árnyékot vető szalmakalap s Móra kék szeme. Szivar kékes füstje kanyarog a forró,
mozdulatlan levegőben.
Emlékszem Zsiga bátyám barna mellényének gombjaira. Emlékszem tüskés bajszára kinagyítva premier planban. Szemének villanására, hunyorgására. Az ölbe kapott gyermek riadalmára. Szemzugának
ráncaira, mosolyára. Kabátja szúrós szövetének nyersanyagára.
Elzúgott felettem ötven év, és most itt állok, köszöntöm József Attila születésnapját. Köszöntöm a költőt, az ötvenéves Juhász
Ferencet. Eszméletünket meghatározó, szemünket tágranyitó költészetét, mely
alakítja, csiszolja, indulatai kalapácsütésével faragja emberségünket, döngeti,
dobogtatja szívünket.
Mély kútba nézve lent és fent ragyognak a szikrázó
csillagok.
Sorsom kereke fordult. A Tisza-part szelíd íve után
a Vérmező, az Attila, Lógodi utca háromszöge szabta meg létemnek új határait. Itt lakott Babits, itt lakott Kosztolányi. Hosszú lépteivel itt járt szaporán
Szabó Lőrinc. Jó sorsom kezembe adta verseiket, majd Áprilyt, Illyést és a
többieket. Kamaszszoprán hangon, majd mutálva a nagy zsoltárokat a kórusban, s a Psalmus Hungaricus robajlása lúdbőröztette hátgerincemet.
Az igazat Te mind megtartod
A kegyeseket 'megoltalmazod,
A szegényeket felmagasztalod
Elhangzott Szegeden, április 11-én, a Bartók Béla Művelődési Központban, a költő
estje bevezetőjeként.

szerzői
43

A kevélyeket aláhajigálod
. . . Puszták népe
Aztán a robbanások a vajúdás tolófájdalmai, vérzése,
sikoltozása, rángatódzása. A leomló falak hamuesője. Az égett hús keserű szagának eloszlása után, végre kisütött a nap. A szilánkoktól tépett, sebzett ereszekről patakokban csorgott a hólé. A sötétből kimászva, hunyorogva a fényben, kiegyenesedve, körbenézve láttuk a Dunába omlott hidakat. Süket fülünk
a dörgéstől tompa dobhártyánk végre hangokat fogott fel.
Radnóti, Szerb Antal halott.
Ortutay hozta a hírt.
Fogak tornáca.
Aztán átléptem a főiskola küszöbét, s mellettem egy
csendes fiú dolgozott szótlanul, komoran, grafikusként. Ki később eldobva karcoló tűt, ecsetet, tollal véste szívünkbe sorait: „ . . . Műveld a csodát ne magyarázd . . . "
Fényes szellők ideje!
Deres majális.
Ekkor robbant tudatunkba egy ifjú költő, fekete
Szarvas-fiú verseivel. S tudtuk, a szárnyas csikó dobogása értünk dobog, értünk döngeti a földet.
Vakarva sebeinket, a tisztuló égre tekintve raktuk a
téglát, a követ.
A nagy katedrális alaprajza a rend, szerkezete, aranymetszése sejtetni kezdte a jövőt, a magasba törő falakat. A tisztán szerkesztett mérnöki terv megszabta a tennivalót. Daru csikorog, csigák emelik magasba a maltert, cementet. Jószagú állványokon ácsok sürögtek. Innen már
messzire látni, túl a nyüzsgő kavarodáson, az egymást sürgető dömperek, út. gyaluk által felvert portengeren túl. Látni a frissen zöldellő vidéket, dombon
pöfögő traktort. Kannát, kapát, kosarat zörgető, kerékpárt taposó asszonyokat.
Innen látni a várost, a körút forgalmát és az új hidakat.
Emlékezetem filmszalagja szélesvásznú körpanorámás
filmként pergeti a múltat. Látom a szobrászt, Ferenczy Béni ezüstös fejét, betöltve a teret a fekete háttérből kiragyogva. Csendes szóval emlékezik Váradról, apjáról, s a Bateau-Lavoirról.
Kormos Pista füttyét hozza a szél.
Füst Milán hangja zeng a teremben.
Kamondy Laci hokedlin írja a könyvét.
Kassák hatvanadik születésnapján álltunk hátul, egymás lábát letaposva.
Feketén fut a szalag sokáig, és ekkor egyszerre két színben felvillannak a fények: a Tékozló ország címlapja, fedele, rajta a dárdás, lándzsás rongyosok
serege. Zúgó verssorai vörösen-feketén kergetik egymást, izzó korbácsként
csaptak a csöndbe. Füst és korom. Égett hús szaga szállt ismét. Fojtogatott.
Folytassam a sort?
A félbemaradt falak újra megteltek a munka zajával. Lépcsők, ablakok, ajtók, visszhangos termek, oszlopok rendje alakult. Csapzottan kapaszkodtunk, másztunk újra a magasba, néztünk szanaszét ismét.
Fecske suhan, héja lebegett a huzatos falak, tornyok erdeje közt. Föntről
„ messzire látni. A hegyek karéja, a dombok, a vár kupolája. Amott a sziget.
Buszok, villamosok. A csendes esőben a szürkülő ég. Ragyognak a fények az
Oktogonon ismét.
Villanyfény ország Magyarország.
Babonák napja csütörtök, amikor a legnehezebb.
A költő áll az esőben. Idézve Juhász Ferenc köteté44

bői: „ . . . Ü g y tűnik sokszor csak a költők szeretik a világot..." „Mondják a
középkorban megetették a költővel verseskönyvét, mielőtt máglyára küldte az
inkvizíció. . . . Pedig a költő nem tesz mást, csak tűzliliomot ültet a lét szívébe.
Elmondja a világot, a jóság küldötte ő. Az élet énekese és társa a halálnak.
Énekel, amíg a száját be nem tömi a föld. És mindenkinél jobban vágyódik a
szabadságra és a szeretetre."
Tizenegy éve, március 31-én írta ezeket. Azóta halott
Pablo Neruda. Háza, könyvtára szétdúlva. Könyvei földbe taposva. Földgyaluval törölték el létének gyönyörű dokumentumait.
Merítve a kútból, megidézem az ifjakat, akik ma már
Bazsiban, Farkasréten, díszsírhelyen, vagy süppedő sírban pihennek.
Kamondy, Kormos, Simon Pista.
S felrémlik előttem, útban Miskolc felé néhány évvel ezelőtt Juhász Ferenccel,
Latinovits Zoltánnal barátként, szó-szót követ. Csöndes örömmel döntés született. A költő verset ír, új drámát, játékot. A színész játssza a főszerepet. Díszletképet a műhöz az én dolgom. Játszani kell, létünk szerves része a j á t é k . . .
„Mi nem tudtunk még játszani, mert nem értünk még rá játszani." „ . . . nem
adatott máig sem meg nekünk a könnyű mámor, a gyermeki tevékenység, a
gyermek-buzgólkodás és komolykodás minden-sejtet-betöltő öröme, lényünk
színes mélytengeri derengése, a csönd-virágzás, vagy a hajnali fényt váró boldog madár-kiáltozás."
Elzúgott felettünk ötven év. ötvenéves a költő. Dolgozóasztalán könyvként sorozatban, egybekötve tiszta fehér ívek serege várja
a tollat, hogy teleírja, telerója kezeírásával, verseivel.
Láttam gondban, két pillér közt hídként, íjként kifeszülve. Mégis előttem az építőmester. Ereje, tudatos célt valló katedrálist
zárókővel, reneszánsz kupolát tamburinnal koronázó teljessége a példa. Hatalmas ívek állnak mértani rendben. A belső térben színes üvegablakok, freskók,
szobrok, mozivásznak. Zene szól. Bartók Concertója zeng a falak közt. Szélesvásznon, színesen párás dzsungel, remegő páfrányok közt toronymagasan apró
fej jelenik meg. Gyermekdal. Gramofon. Virágzó világfa, akár Csontváry cédrusa körül, tízmillióan keringnek. Ady Endre óriási szemei. József Attila megtöretett teste korpuszként keresztre feszítve. Bizánci mozaik arany ragyogással veri vissza a fényt. S középen a térben Bartók szarvas fia áll — elektromos
oszlopok erdeje agancskoszorúja.

45

IMRE

LÁSZLÓ

A valóság istenkereső látnoka
LEV TOLSZTOJ SZÜLETÉSÉNEK 150. ÉVFORDULÓJÁRA
„Nincs, ami erősebb, és nincs,
ami gyengébb lenne, mint a szó."
i
(Turgenyev)
Állítólag megtörtént eseményen alapul az a Tolsztoj-anekdota, hogy a nagy író
csodálkozva tárta szét karját, amikor egyik érzékeny lelkű hölgy ismerőse szemrehányásokkal halmozta el, amiért oly kegyetlen sorsot juttatott Anna Kareninának:
ő nem tehet róla, Anna maga választotta, amikor olyan útra lépett, amely a bukáshoz, a pusztuláshoz vezet. S Tolsztoj valóban ártatlan volt Anna öngyilkosságában,
még talán ártatlanabb, mint maga is gondolta. Igaz, eredetileg az volt a célja, hogy
megbélyegezze a házasságtörő asszony bűnét, s a jogos és szükségszerű bűnhődést
ígérte a regény ószövetségi mottója is: Enyém a bosszúállás és én megfizetek. De
Anna sorsának részletezése, szépségének, életigényének festése közben Tolsztoj egyre
több megértést kezdett tanúsítani az igazi életre, valódi szenvedélyre vágyó asszony
iránt, s ez a vonzalom (az egymást követő változatokat összehasonlító filológusok
szerint) fokról fokra belekerült a regénybe. Karenin, a f é r j az újabb és újabb szövegvariánsokban egyre ellenszenvesebb lett, ami azt jelzi, hogy az író mindinkább
azonosult hősnőjével, egyre nagyobb együttérzéssel követte nyomon őszinte, nagy
szerelmének kibontakozását. Anna varázslatos lénye úgy megbűvöli magát Tolsztojt
is, hogy regénybeli hasonmása, Levin, kis híján beleszeret. Nemcsakhogy kíméletlen
nem volt tehát vele, de nagyon is sajnálta, sőt erőfeszítéseket tett megmentése érdekében. Csakhogy sem a mű morális alapgondolata, sem Anna sorsának, jellemének
meghatározó mozzanatai (férjét elhagyva fiát is elveszítette), sem Anna és Vronszkij
kapcsolatának dialektikája nem engedte meg számára a kibékítő megoldást. Tolsztoj
tehát, bármennyire szeretett volna is, nem segíthetett hősnőjén, mert Anna csak az
igazság megcsorbításával lett volna letéríthető a helyzete, temperamentuma diktálta útról.
Amire Zola meglehetősen görcsösen és spekulatív módon törekedett a „kísérleti
regény" jelszavával, azt Tolsztoj a maga valóságérzékére és lélektani tudására hagyatkozva ösztönösen és erőlködés nélkül érte el: egy karaktert adott szituációba
állított* s külső beavatkozás nélkül kívánta megfigyelni viselkedését. A valóság, a
társadalom, a lélek törvényei olyan mértékben megszabták a regényhősök sorsát,
hogy az írónak magának sem volt lehetősége a közbeavatkozásra. A valószerűség, a
következetes jellemfejlesztés követelménye megkötötte az író kezét, akinek a megfigyelés, a pontos és részletező művészi visszatükrözés lett a legnagyobb vívmánya.
Külsőségeiben és összefüggéseiben is oly hiteles a Tolsztoj-művek világa, hogy a
realizmus mércéjének, legmagasabb fokának tekintik. A társadalmi és emberi valóság totális tükröztetésének valóban aligha lehetne meggyőzőbb példáját említeni.
A társadalmi elemzés és a mély életismeret, a pszichológiai ábrázolás korábban
46

ismeretlen precizitása az, ami a Tolsztoj-féle „teremtett világ" objektivitását biztosítja.
Művészetét mégsem érthetjük meg, ha csak valóságtükröztető, „valóságmásoló"
érdemeit hangsúlyozzuk. Németh László állapította meg Tolsztojról, hogy nem azért
igazi realista, mert tanulmányozza a valóságot, hanem azért, mert ami a tolla alól
kijön, a valóság hitelét kapja, akár kitalálta, akár megfigyelte, amit leír. Az életrajzi
trilógia Gyermekkor című első részének legmegrendítőbb, legemlékezetesebb része
az anya halálának leírása, illetve a kisfiú-főhős borzalmas élménye a ravatalnál.
Az elemzés erejét és mélységét sokan személyes élménnyel magyarázták, mert hisz
Tolsztoj is kisgyermek korában veszítette el szüleit. Csakhogy a Gyermekkor hőse
tizenegy éves, Lev Tolsztoj pedig kétéves sem volt még, amikor édesanyja meghalt,
következésképp nemcsak tárgyi hűségről, de az átélés hitelességéről sem lehet szó.
Egy minden ízében realista, az átélt, megfigyelt részletek tömegétől hemzsegő műben, sajátos módon, éppen az a fejezet a legvalószerűbb, a leghatásosabb, amelyik
a képzelet szülötte. A fantázia tehát erősebbnek bizonyul a megfigyelésnél, az emlékezetnél. Tolsztoj ily módon nem reprodukálója, hanem látnoka a valóságnak.
A XIX. századi lélektani regény valóságfeltáró, kritikai jellegét jogosan és méltán hangoztatták sokan. Annál kevesebb figyelmet szenteltek annak a ténynek, hogy
Stendhal, Dosztojevszkij, Thackeray, Balzac és a többiek nem egyszerűen lajstromozói a kortársi életnek, a gazdasági, társadalmi, pszichológiai folyamatoknak, hanem önnön egyéniségük nagyszabású kivetítői is, vallomástevők és látnokok. Kétségtelen, hogy a realista művekben az ábrázoló, valóságbemutató funkció uralkodik,
de soha nem képes teljesen elnyomni, visszaszorítani az expresszivitást. Míg azonban a többi realistánál ábrázolás és kifejezés általában egymás ellenében érvényesül, tehát Dosztojevszkij lírai hevülete, szubjektivitása az ábrázolt világ objektivitását fenyegeti, Balzac némely leírásának leltárszerűsége viszont a stilizáló válogatásnak és egyéni kifejező erőnek van híján, addig Tolsztojnál ábrázolás és kifejezés
nemcsak egyensúlyban van, hanem mintha szubjektív hitelében és objektív pontosságában egyszerre haladná meg a világirodalom korábbi teljesítményeit.
Idézni regényeinek, novelláinak sok-sok jelenetét lehetne, leginkább mégis a
legismertebb kívánkozik ide: Andrej herceg és a magas ég a Háború és békében.
Tolsztoj, akit Merezskovszkij a „test látnoká"-nak nevezett, nagy ambícióval merül
el a csataleírásban, a testi folyamatok, a külső körülmények részletezésében. A sebesülés után magához térő Andrej herceg a kiállott izgalmaktól bágyadtan, a vérveszteségtől elerőtlenedve pillantja meg a mérhetetlenül magas eget, amelyen szürke
felhők úsznak csendesen: „Milyen csendesen, nyugodtan, ünnepélyesen, egészen másképp, mint ahogy én futottam, egészen másképp, ahogy mi futottunk, kiabáltunk a
rekedésig... Hogy nem láttam én meg azelőtt ezt a magas eget? De boldog vagyok,
hogy végre megismertem! Igen! Hiúság minden és csalás, csak ez a végtelen ég
nem a z ! . . . Igen, eddig nem ismertem semmit, semmit." A csatateret diadalittas
hiúsággal bejáró Napóleon lovagol oda a vérbe fagyva, magatehetetlenül fekvő Bolkonszkijhoz: Ez szép halál! „Andrej herceg tudta, hogy ezt róla mondták és hogy
Napóleon mondja. Mégis úgy hallgatta ezeket a szavakat, akár a légyzümmögést.
Egy cseppet sem érdekelték, sőt észre sem vette s mindjárt el is felejtette őket.
Égett a feje, érezte, hogy elvérzik, és látta maga felett a messzi, magas, örök eget.
Tudta, hogy ez Napóleon, az ő hőse — de ebben a pillanatban Napóleon oly jelentéktelen kis ember volt a szemében ahhoz képest, ami a szálló felhők lepte végtelen
magas ég és a lelke között végbement. Ebben a pillanatban teljesen mindegy volt
neki, ki áll mellette és mit mond őróla. Csak annak örült, hogy egynéhány ember
megáll mellette, és csak azt kívánta, hogy ezek az emberek segítsenek neki visszatérni az életbe, amely oly gyönyörűnek tetszett, mert most egészen másképp fogta
fel." Andrej Bolkonszkij, akinek a számára Napóleon volt az eszmény, az önmegvalósítás, az akaraterő, az emberi teljesítőképesség csúcsa, itt már jelentéktelennek
látja a természet, az élet fenséges erőihez képest az önző és hiú császárt.
Amikor Napóleon pózoló lovagiassággal és önhittséggel megszemléli a fogoly és
47

sebesült orosz tiszteket, barátságos kérdéssel tiszteli meg Andrej herceget, akiben a
közömbösség megvetéssé nő, s nem is felel a „világ urá"-nak. „Napóleon szemébe
nézve arra gondolt, hogy hitvány a nagyság és az élet, amelynek jelentőségét nem
tudta felfogni senki; és még sokkal hitványabb a halál, amelynek értelmét nem
tudta felfogni és megmagyarázni senki az élők közül." A sebesültszállító francia
katonák, látva a császár kegyét, sietve visszaakasztják Andrej nyakába azt a szent
képet, amelyet húgától kapott. „De jó volna — gondolta Andrej herceg erre á kis
szentképre tekintve — ha minden olyan világos és egyszerű volna, amilyennek
Marja hercegnő látja. De jó volna tudni, hol keressen segítséget az ember ebben az
életben, és hogy mi vár rá az élet után, odaát, a síron túl! De boldog, de nyugodt
volnék, ha most azt mondhatnám: Uram, irgalmazz!... De kinek mondjam? Mert
vagy egy meghatározhatatlan, elérhetetlen erő az, és akkor nem fordulhatok hozzá,
sőt szavakkal ki sem tudom fejezni, csak így: a nagy minden és semmi, vagy ez az
az Isten, amelyet Marja hercegnő belevarrt ebbe a kis t o k b a ? . . . Semmi, semmi
sem biztos, csak a semmisége mindannak, amit értek, és a nagysága egy érthetetlen,
de fontos valaminek." A Háború és béke e méltán híres része a valóság Istenkereső
látnokának mutatja Tolsztojt. A valóság megbűvöltje ő, aki a legapróbb fiziológiai
ténynek is jelentőséget tulajdonít, aki a csatateret színekben, mozgásban, hangulatban a lehető tökéletességgel adja vissza. (Nem hiába vett részt maga is több ütközetben.) De nem elégszik meg ennyivel. Leírásában a dolgok, az objektív valóság
egyes elemei túlmutatnak önmagukon. A magas ég, a méltóságteljesen úszó felhők
olyan elvont jelentéssel telítődnek, amelyet már csak a vizionárius író vetít beléjük.
Az ég a lelki emelkedettség, az életszeretet, az istenség, a béke jelképe lesz. A természet és a lélek óriási méretei mellett törpül el az emberi hiúság és önzés Napóleon képviselte elve. A jelenet legigazabb, legmélyebb, legszebb részei nem a valóságból, hanem annak továbbgondolásából, látomásos jelentésátvitelből erednek. Andrejt nem bonyolult logikai műveletek, bölcseleti fejtegetések győzik meg arról, hogy
hamisak voltak korábbj eszményei, hanem a látvány, illetve az, amire a látható
világ mögött ráismer.
A tényszerű és látnoki elemek egy sajátos istenkeresés kísérői és magyarázói.
Nem a hagyományos vallás, a dogmák útját járja Bolkonszkij, hanem az élet értelmét sejti meg. Az istenkeresés Tolsztojnál azt jelenti, hogy le a k a r j a hántani az
emberről mindazt, ami eltorzíthatja egyéniségét (vagyon, társadalmi rangok, címek,
előítéletek), és meg akarja adni neki azt, ami naggyá, szabaddá, boldoggá teheti.
,Az Isten megtalálása azonos nála a végső bölcsesség megtalálásával, ez a végső
bölcsesség viszont teljesen független a miszticizmustól. Tolsztoj istenkeresése szintetizálja a XIX. századi európai irodalom és gondolkodás individuális szemléletét és
kollektivitásélményét. Az egyén törekvései, önmaga iránti kötelezettségei, öntökéletesítői ambíciói és közösségi szándékai öltenek benne testet jellegzetesen XIX. századi, sőt orosz módon. Tolsztoj istenkeresésének, vívódásainak varázsa, elhitető ereje
abban van, hogy ősi, alapvető dilemmákat kivételes hőfokon és őszinteséggel élt át,
hiszen már a kereszténység úgy kereste az egyéni üdvözülést, hogy az önvizsgálat, a
bűnbánat az individualizmus feloldására, a tisztultabb, alantas céljairól lemondó
emberközösség megtalálására tett kísérletet. Rousseau nemcsak arra döbbent rá,
hogy az egyén egyedi és egyetlen, soha meg nem ismétlődő individuum, s mint
ilyen lélekzetelállító lehetőségek birtokosa, hanem arra is, hogy a szabad, önmagukat naggyá növelő egyéniségek egymásra is vannak utalva. Tolsztoj világosan látta,
hogy a polgári irodalom és gondolkodás egyéniségkultusza zsákutcába vezet: a közösség rovására érvényesülő egyén szem elől téveszti a nemes, kollektív, teremtő
akciókat (Napóleon). Ezzel magyarázható nála a kortársi nyugat-európai fejlődés, az
érdekviszonyokon alapuló kapitalizmus megalkuvásmentes elutasítása.
Ugyanakkor elvetette a korabeli közösségi eszméket is (jobbára a századközép
vulgáris materialistáit és utópistáit ismerte), mert azok, szerinte, gátolják az egyéniség szabad kibontakozását, s nem támaszkodnak kellő mértékben a lelki élet
olyan mozgósító erőire, mint az öntökéletesítési vágy, vagy a vallási élmények.
48

Lenin éppen azért nevezhette Tolsztojt a proletárforradalom tükrének, mert eljutott
annak a válságnak a felismeréséig, amely a polgári individualizmus és a tőkés társadalmi rendszer elutasítását követte, de a szocialista forradalmi megoldásig nem
jutott el. Mutatta, tükrözte tehát a századvégi Oroszország dilemmáit, s egyúttal a
későpolgári Európáét is. E válság tükrözése azonban nem valamiféle csődhelyzet
illusztrálása csupán. Benne szunnyadnak azok a jövőt építő szándékok is, amelyeket a XX. század embere sem nélkülözhet.
A XIX. század egyéniségkultuszát Tolsztoj haladta meg és alakította át mindenki számára elérhető és elérendő követelménnyé. A Napóleon pályájától megmámorodosott ifjak, Julién Sorel és Lucien de Rubempré baljós* és tragikus individualizmusa, a Bűn és bűnhődés és Nietzsche felsőbbrendű embere mellett Andrej
Bolkonszkij ú j öntudatra ébredése egy más becsvágy, egy nemesebb ambíció kezdetét jelenti. Tolsztoj olyan emberfeletti teljesítményre sarkallja hősét, mely nem a
világ urává, de önmaga urává teszi, nem a többi ember ellenében, hanem érdekében. Az erkölcsi öntökéletesedés, az önmagunk önző és hiú énjéről való lemondás
Julién Sorel és Raszkolnyikov mindent akarását mintegy demokratizálja azáltal,
hogy az önmegvalósító törekvést morális síkra helyezi át. A XIX. század méltán
bámulta azokat a lehetőségeket, amelyeket a polgári viszonyok az egyén felemelkedése, a tehetség kibontakoztatása számára megteremtettek. Tolsztoj túlmerit ezen:
ő a mindenki számára lehetséges „naggyá levés"-re, az erkölcsi teljesítmény maximumára ösztönzött. Az egyén megszabadult a feudális társadalom, az egyház, a
születési előjogok béklyóitól, de a felszabaduló energiákat, a kapitalizmus farkastörvényeihez igazodva, egyelőre a többi ember ellenében kívánta a maga önös céljainak szolgálatába állítani. Tolsztoj belátta ennek végzetes voltát, s az egyén minden becsvágyát olyan erőfeszítések felé igyekezett terelni, amelyek az egyes embert
úgy gazdagítják, hogy ezáltal a közösség is nyer. írásművészetének aprólékossága és
páratlan elhitető ereje is ezt a nagy célt szolgálja. Az olvasó, aki ahhoz szokott
hozzá, hogy csodálatra méltó héroszok, illetve megvetendő gonosztevők vagy együgyűek sorsát kövesse, az ő regényeiben nagyon is otthon érzi magát. Nincs kisebbségi érzése, mert nincs akire felnézzen, akit bámuljon, de nem lehet fölényérzete
sem, mert egyetlen szereplőnél sem érezheti magát különbnek. A teljes egyenrangúság a teljesen azonos esélyeket bizonyítja, egy új, magasabb rendű értékrangsor
elsajátítása vár mindannyiónkra, s e nagy feladat megvalósítására mindenki egyformán képes.
Tolsztojt azért is szokták prófétának, prédikátornak nevezni, mert sosem akart
csak művész lenni. (Megjegyzendő: a legnagyobb művészek általában azokból váltak,
akik nem elsősorban művészek akartak lenni.) Az életét akarta átalakítani, ő maga
akart különb lenni, s ennek a belső drámának a tanúiul hív meg bennünket. Helye a
világirodalomban ma már vitathatatlan. Más-más földrészeken, a legkülönbözőbb
ideológiai alapról egyarápt Homérosz, Dante, Shakespeare, Goethe mellett a kultúra
legegyetemesebb lángelméi közé sorolják. De mint a nagy önelemzők, önleleplezők,
ő is sok ellenszenvet váltott ki életében. Vádolták képmutatással, különcséggel, nem
hittek neki, vagy egyszerűen nyomasztó és kényelmetlen volt az az erkölcsi igényesség, amely majdnem mindenkit önnön elégtelen voltára, erkölcsi fogyatékosságaira eszméltetett. A halála óta eltelt évtizedekben aztán lecsendesedtek a személyes
indulatok, eleven alakját napjainkban mindössze néhány kopott filmkocka őrzi.
Remekművei mégis szegényebbek lennének az író egyéniségének, személyes életsorsának ismerete nélkül. Van ugyanis benne valami (bármennyire távol is esik
tőlünk térben, időben, társadalmi rangját, környezetét tekintve is), amit nagyon
közelinek, szinte rokoninak érzünk. Egyenlővé tesz magával, hogy követhetőnek mutassa istenkereső kálváriáját, melynek végén az embert találta meg, az ember lehetőségeit arra, hogy méltóvá váljék önmagához.
„Nincs, ami erősebb, és nincs, ami gyengébb lenne, mint a szó" — ahogy Turgenyev mondta. S ez az elgondolkodtató paradoxon kevesekre áll olyan mértékben,
mint Tolsztojra. Tanításait, életreceptjét kevesen követték, vallásszámba menő er4 Tiszatáj

49

kölcsi forradalmát csak gyanús és ohozza méltatlan szekták terjesztették. Az emberiség nem az erkölcsi megújhodás útján kereste a megoldást a századforduló nagy
problémáira, s intő szózatai, morális példaadása ellenére a XX. században nem lett
kevesebb az embertelenség, az igazságtalanság, a társadalmi egyenlőtlenség, mint
korábban. Tolsztoj szava tehát gyengének bizonyult, igéjének kevesebb konkrét mozgósító ereje lett, mint sok felelőtlen és tudatlan demagóg agitációjának. S mégis és
ugyanakkor, kevés hatékonyabb tett, kevés messzebb ható figyelmeztetés hangzott
el az emberiség utóbbi évszázadaiban, mint az övé. Jöhettek az erőszaknak, a haszonelvűségnek bármily lármás népszerűsítői, nem tehették kétségessé az ő igazságát. Tolsztoj után nem állhat meg semmiféle származási, nemzeti vagy vagyoni
megkülönböztetés. Az ő humanizmusa a tisztultabb emberi kapcsolatokra, az erkölcsi jóra törekvőknek, a megértés és béke ú j közösségiségének inspirálója lett,
amely csak az emberség, a munka és összefogás értékét ismeri el.

50

FRÁTER

JÁNOSNÉ

Bolyai Farkas ismeretlen levele
A Magyar Tudományos Akadémia Könyvtárának Kézirattára 1977 végén egy —
a szakirodalom számára eddig ismeretlen — Bolyai Farkas-levéllel gyarapodott.
Dr. Szász Pál, a matematikai tudományok doktora, egyetemi tanár ajándékozta a
levelet az Akadémiának, melyet a Kézirattár 51/1977. sz. alatt iktatott állományába.
A levelet az alábbiakban teljes szövegében közöljük, csupán annyit változtattunk, hogy a levélben csak jelzett ragokat, kötőszókat, névelőket a mai használat
szerint írtuk le.
„Kedves

Barátom!

Sajnálom, hogy utoljára is csak mintegy gőzszekérről találkoztunk
— és akkor
is álmatlan betegen olyan rossz kedéllyel voltam, minél talám már csak rosszabbul
lehetek —; mert ámbár mind rendre jőnek a halál hodier1 inassai, egyik csíp, másik szúr-harap...,
egy-egy kis pauzán dolgozgatnám fövény szemenként, mely egyetlen vectisem2 volt a bú ellen —; de a milyen jó, annak ki tud egyedül lenni, olyan
rossz annak ki csak úgy tud lenni —
Tegnap 3 holtat vittek ki a szomszéd templomból —; bár az Ispotály
kinyújtása
betege is már ki volna vitettve! De meghalni se tudok csendesen, Gergelynek
szerencsétlen jövendőjén hunyva el szemeimet —.
Magának élni kell, és éljen! hogy azon nyugtatványnak,
melyet egy végig ritka
hív férj (abból az országbóli Stempellel,3 mely a türőké) bír, párját a ritka fiú is
megnyerje —: úgy az élet koronájáról két csillag a sirak éjjébe bé
sugárzik...
Egy i f j ú járván nálom, és látván a kemencékről,
muzsikáról és Mathem. Geographicaróli1' már purizált5 írásaimat, és valami újhoz kezdésemet,
(bár nem hiszem
hogy bévégezzem így amint vagyok), azt mondotta, hogy adjam el Pestre:
kérem,
tudósítson, lehető é ez? és miképpen lehetne? mert pénzre szükségem van — de a
nevemet nem teszem oda —.
Űj mathematicumhoz
nem fogok: mert arra beteg lélek olyan csendességet
kíván, amilyent nem reményihetek
—. Sőt azt tapasztaltam, hogy az álmát
leginkább
6
veszi el. Dimitte senescentem maturum
equum.
A professzorságról is szeretném tudni véleményét:
de elébb legyen
Kollégyom;
9 bris1 bizonyosan nem lesz: bár akkor legyen — mert sokan kívánnák, hogy ne
legyen ez a megbélyegzett
tanoda —.
A kérdését méltánylom:
szeretném tudni (Horváth Farkas ként), hogy jött reá? .
A kérdés ez: akármely egészszám n summája-é két azunitással
commensurabilis
quantitasak
quadratumjainak?
az-az
n _

Ű2

c2

lehet-é akármely egészszám n re úgy hogy a, b, c, d is egészszámok
legyenek?
A felelet az: hogy mindenkor
és csak akkor lehet, amikor egészszám n két
egész számoknak
quadratumjai
summája;
és ha n = fi+g2, és f , g
egészszámok,
akkor n számtalan képpen lehet két commensurabiliseknek
quadratumai
summája;
ha pedig nincs f és g, úgy nincs két oly commensurabilis,
hogy quadratumjaik
summája = n legyen.
4*

51

-

Péld. nincsenek

oly egész számok

a, b, c, d, hogy n =

-f

. A

de-

monstratio hosszasabb, mint capax? vagyok leírni.
Tisztelem a Bárónét (adjectivumot9 keresék de nem kaptam a földön) — Zsusika k. a t és mindnyájakat
— az angyali Anyának szárnyai alatt — tisztelem a
koszorús anyát, kinek az Isten azt hagyta meg, ami a vénségnek fagyában
egyedül
tartja melegen a szívet — amit tőlem megvont —. Az Isten áldja meg! Maradok
barátja
Bolyai Farkas"
Címzés a hátoldalon: „Tisztelendő Szász Károly úrnak barátságosan.
Malomfalván." A címzés fölött (fordított irányban): „Hegedűs Ferenc Vr kéretik ezen levél
kiküldésére." (Hegedűs Ferenc kollégiumi tanár volt.)
A levél keltezetlen, így az a kérdés merül fel, mikor írhatta Bolyai Farkas a
fenti levelet? Miután a címzettet ismerjük, a levél tartalmának elemzéséből kaphatunk megközelítően pontos felvilágosítást a levélírás időpontjáról, valamint arról,
hogy a „Kedves Barátom!" — id. Szász Károly lehetett.
Szász Károly 1798. január 25-én Vízaknán született, elhunyt 1853. október
25-én Marosvásárhelyt. (1833. november 15-én az Akadémia levelező tagnak,
1834. november 10-én rendes tagnak választotta.) 1817-ben szerezte meg az
ügyvédi diplomát, és még ez évben Zeyk János és Teleki Elek gróf nevelőjeként került Bécsbe, ahol az egyetemen matematikát és természettudományt
hallgatott. Itt kapcsolatba került a hadmérnöki akadémiát végző Bolyai J á nossal is. 1820-ban Szász Károly visszatért Erdélybe és Nagyenyeden a jog-,
és a szónoklattan tanára lett. Hamarosan aktívan bekapcsolódott Erdély politikai életébe és reformküzdelmeibe, amelyért később perbe fogták. A bécsi
kancellária más tanszékre való áthelyezését követelte. 1838-ban a megüresedett nagyenyedi matematikai és fizikai tanszékre maga kérte áthelyezését,
ahová egy év múltán kinevezték. Az 1848-as forradalmi kormányban ismét
jelentős szerepet kapott. A szabadságharc leverése után a gyanúsítottak között
volt, de igazolták. Az Erdélyi Református Egyház Főkonsistoriuma 1850-ben
visszahelyezte tanári állásába'.
A levél tartalmának megértéséhez tartozik, hogy milyen volt a marosvásárhelyi
kollégium helyzete a szabadságharc alatt, és az ezt követő időszakban. 1848 „Márciusban már a tantermek gyűléstermekké váltak, a tanszékeket katedrákat, a komoly, tudós tanárok helyeit, az eddig szerényen ülő és csendesen hallgató tanítványok foglalták el s tüzes nyelvű apostolok tartottak buzdító, lelkesítő beszédeket,
könyv helyett fegyvert vettek kezökbe, őrsereggé alakultak. A múzsák csendes h a j lékának ajtai május közepén már bezárultak... Ily körülmények között a kolleg.
elöljáróság az iskola megnyitását augusztus 23-án elnapolta szeptember 1-ről november l - r e és a főkonsistorium ezen intézkedést helyeslő tudomásul vette. A két
havi elhalasztásból két esztendő l e t t . . . " írta Koncz József: A Marosvásárhelyi
Evang. Reform. Kollégium története c. könyvében (Marosvásárhely, 1896.) a 399—
400. oldalon.
1849-ben, amikor a hadműveletek már Erdélyben is folytak, a kollégiumot kórháznak használták. A harcok folyamán nemcsak a marosvásárhelyi főiskolában
szünetelt a tanítás két évig, hanem a nagyenyedi Bethlen kollégiumban is olyan
súlyos károk keletkeztek, hogy sok év kellett az iskola rendbehozatalára. Még 1853.
május 31-én is arról van szó, hogy a nagyenyedi főiskola helyreállításáig a főiskolára szánt költségek egy részét az egyházi főtanács Marosvásárhelynek engedte át.
A szakirodalomból ismeretes, hogy Szász Károly 1849-től 1853-ig élt Marosvásárhelyen. B. Kemény Zsigmond (aki 1859. december 19-én a Magyar Tudományos
Akadémia ünnepélyes közgyűlésében Szász Károlyról tartott emlékbeszédet) említi,
52

hogy Szász Károlyt 1850-ben a főegyházi tanács Marosvásárhelyre helyezte át.
Ekkor azonban még nem taníthatott matematikát és fizikát, mivel ez időben a vásárhelyi tanszéket Bolyai Farkas töltötte be. Taníthatott azonban más tantárgyat,
melyre vonatkozólag ismét Kemény Zsigmondot idézzük: „Akarom tehát, tudják
meg azön kevesek,'tudja meg azon egyetlen, hogy Szász Károly volt, ki engem az
irodalomra buzdított és előkészített, s hogy én az egész világon neki köszönök legtöbbet."
A keltezetlen levelet Bolyai Farkas Malomfalvára címezte Szász Károlynak. Itt
volt birtokos b. Kemény Pál, aki 1848-tól a marosvásárhelyi kollégium főgondnoka
és a kollégiumi elöljáróság elnökeként munkálkodott. A kemény család — generációkon át mecénása volt az erdélyi iskolaügynek. Feltételezhető, hogy Szász Károlynak — mint a családdal régebb időtől fogva közeli kapcsolatban álló nevelőnek —
lakásproblémája megoldásában is a báró segédkezett. Bolyai Farkas levelének zárósoraiban tisztelteti a bárónét Kemény Pál feleségét (gr. Teleki Rákhelt) — akinek
méltatására nem talál földi jelzőt — Zsuzsika kisasszonyt (a leányukat) és mindnyájukat, köztük „a koszorús anyát" (valószínűleg a báró, vagy felesége édesanyját),
akinek öregségére megadatott a derűs, békés családi környezet, amiben neki nincs
része.
Bolyai Farkas 1850. február 9-én 75 éves, már csaknem félszázada tanított és
szelleme egész életében örökös alkotótevékenységre serkentette. Már az 1840-es
évektől kezdve beteges és fáradt. Az idős korra jellemző panaszok és álmatlanság
kínozza. 1847. szeptember 26-án azt írja Gergely fiának, hogy „Én nem tudom a
télen is miként bírom ki a hivatalt, terhesedő sérvem és köhögésem miatt." Ezek a
betegségei most is megvannak. A levélből kiérezhető letargikus hangulatát ezenkívül
több ok is magyarázza. Az 1848-as események végkifejletének szomorúsága jelen
van a családokban, az iskolában. A tanítás a felsőbb osztályokban szünetel, Bolyai
Farkas kiszakadt élete megszokott rendjéből. Családja gondjai súlyosan nehezednek
rá. János fia Marosvásárhelyre költözve házat épített, de nehéz, örökös gondban
vergődő családi élete, betegsége miatt az apa és fiú kapcsolatában a korábbi gondolatébresztő szellemi viták elmaradtak, csak ritkán találkoztak és inkább levélben
érintkeztek. A szabadságharcban Gergely fia bolyai birtokát lerombolták, kirabolták.
Nagy pusztulás érte Domáldot is, amit magának szánt nyugdíjaztatása után. Az
egyre nehezedő gazdasági helyzet is aggodalommal tölti el. 1851. március 10-i levelében írja Gergelynek: „ . . . M o s t a szobákat i s ' í r j á k és jő be a házi adó, mint
Bécsbe —; falun is meg lesz, és semmi egyéb nem marad el, amiről adót lehet
v e n n i . . . " Gergely — akinek jövőjéért aggódik — nagy erőfeszítéssel próbálja
rendbehozni birtokát. Ez idő alatt felesége beteg gyermekével, a kis Farkassal nála
lakik.
Szerény szellemi tevékenységéhez több nyugalmat szeretne: „ . . . de a' milyen
jó, aki tud egyedül lenni, olyan rossz a' ki csak úgy tud lenni".
Jobb óráiban, s ha betegsége is tűrhetőbbé enyhül, újra csak tevékenykedik; —
„ ... egy-egy kis pauzán dolgozgatnám fövény szemenként, mely egyetlen
vectisem
a' bú ellen..."
— előveszi, rendezgeti korábbi tanulmányait. A „kemencékről"
írt
tanulmányáról Horváth Farkas, Bolyai Farkas volt tanítványa, későbbi budapesti
főmérnök „A szobafűtés elmélete" címen tanulmányt írt a „Magyar Mérnök és
Építész-Egylet Közlönye" 9. kötet. (1875) 405—418. oldalain. Horváth Farkas cikkében ábrákkal ismertette Bolyai Farkasnak a gazdaságos fűtéssel kapcsolatos gyakorlatias tanulmányát. Ebből idézzük: „ . . . A légforgatás eszméjét helyesen keresztül
vive, és a füst melegét helyesen értékesítve csak Bolyai Farkas mennyiség-, természet- és vegytan tanáránál láttam Marosvásárhelyen és környékén, hol annak minden képzelhető változatai, mintegy tárlaton találhatók v o l t a k " . . . A korábban elveszettnek hitt „musikáról" szóló művét Gulyás Károly (marosvásárhelyi rajztanár,
a Teleki-Könyvtár őre) közölte a „Mathematikai és Physikai Lapok"-ban, 1913. 401—
403. Bolyai Farkas dolgozata címe mellé írt jegyzetéből olvashatjuk: „ . . . I f j a b b k o r i
műve, egyik előadásának kidolgozása. A kéziratot a kollégium könyvtárában vég53

zett kutatása alkalmával a Bolyai Farkas emléktárgyait tartalmazó ládában Rados
Ignác (akadémikus) találta meg és ajánlotta a koll. könyvtárőrének, hogy azt alkalmas helyen változatlanul hozza nyilvánosságra. A müvet tartalmazó füzet felírása:
Bolyai Farkas zenészeti dolgozata eredeti kézirata." A „Mathem. Geographicaról"-i
tanulmányát eddig Koncz szerint sem ismerjük.
'
A tanulmányokat szerette volna Bolyai Farkas egy látogatója biztatására értékesíteni. Levelében Szász Károlytól kér véleményt és segítséget név nélküli megjelentetésükhöz. „ . . . pénzre szükségem van — de a nevemet nem teszem oda."
Bolyai Farkas gyengélkedő állapotában érzi, hogy professzorságának órái elfogynak. Az utód kérdése — mint már említettük — Szász Károlynak marosvásárhelyi
tanárrá való áthelyezésével megoldódott. Az ötvenes évektől ő is tanított mint ideiglenes helyettes tanár. Bolyai Farkas többször találkozhatott Szász Károllyal. Közölt
levelét is egy futó együttlét említésével vezeti be. A keltezés nélküli levél írásának
időpontja az 1850-es év nyarára tehető. Erre részben a professzorság kérdésének
való felvetéséből következtethetünk, „ . . . A professzorságról is szeretném tudni véleményét: de előbb legyen kollégyom..."
és hogy ez év őszén kezdődött el ismét a
tanítás. Megállapításunkat alátámasztja még 1850. október 16-án Gergely fiának írt
levele: „ . . . A M. Consistorium meghatározta:, hogy egész fizetéssel maradjak szállásomon, és Szász Károlynak Enyedről legyen nyolcszáz pengője és száz pengő szállásra — Ide is eljön a Rendelet minden órán — Ugyancsak közelebbi examenig én
tanítok —."
A professzorságról Bolyai Farkas 1851. október 8-án mond le a Református
Kollégium Elöljáróságának címzett levelében: „ . . . S o k jó tanítványim hosszú sorára
örömmel nézve vissza búcsúzom,..." Br. Kemény Pál elnök aláírásával írt válaszban a Főtanoda Elöljárósága félszázados munkásságát megköszönve továbbra is
kéri — ha ereje engedi —, az Elöljáróság gyűlésén való részvételét és tanári m u n kájának folytatását.
JEGYZETEK
1. hodier — mai
2. vectlsem — zár, retesz, Itt talán: védelmem
3. Stempellel — Itt: valószínűleg, megjelölt
4. Mathem. Geographica-róli — Mathematika Geographiáról
5 purizált — nyomtatásra tisztázott
6. Dimitte senescentem maturum equum — Bocsásd el Idején az érett lovat
7. 9 bris — november
8. capax — képes
9. adjectlvumot — jelzőt

54

POMOGÁTS

BÉLA

A romániai magyar irodalom előzményei
REGIONÁLIS TÖREKVÉSEK 1918 ELŐTT

A romániai magyar irodalom az erdélyi magyarság nemzetiségi létével egyidős.
Mondani szokás, hogy a „semmiből" született, előzmények nélkül, egy hatalmas történelmi változás kényszerében s eredményeként. Pedig énnek az irodalomnak, az
önállóbb erdélyi magyar művelődés igényének megvannak a maga nem jelentéktelen előzményei. Kezdeményezések és kísérletek, melyeket nem hagyhat figyelmen
kívül a kutatás. Nélkülük bizonyára nem léphetett volna fel azzal az elhatározó
erővel, és kialakult jelleggel, amelyet nyomban az állami hatalom változása után:
„hőskorában" mutatott. A vajúdás gyötrelmei Erdélyben kisebbek, eredményei tartósabbak voltak, mint Szlovákiában vagy a Vajdaságban, ahol a magyar irodalom
hosszú éveken keresztül a hősies vállalkozások és a csüggesztő kudarcok lázai között
kereste lehetőségeit és feladatait. Erdélyben is voltak kudarcok, csődbe ment kísérletek, mégis természetesebb módon s gazdagabb eredménnyel ment végbe az irodalomalapítás küzdelmes folyamata. Nemcsak a régebbi és erősebb hagyományok
miatt. Nemcsak azért, mert Apáczai Csere János, Tótfalusi Kis Miklós, Körösi
Csorna Sándor, Bolyai Farkas, Bolyai János, Jósika Miklós és Kemény Zsigmond
öröksége már eleve igényt támasztott és alapot teremtett. Hanem azért is, mert az
irodalomszervező munkának már korábban értek a feltételei, ha töredékesen és
szórványosan is. Kialakulóban volt az erdélyi magyar irodalom különleges tudata,
és kísérletek történtek intézményeinek megszervezésére. Az 1918-as uralomváltozást
követő kulturális vállalkozások már bizonyos, igaz, kezdetleges alapra rakhatták fel
a nemzetiségi művelődés épületét.
Az a szervező munka, amely a század elején az erdélyi magyar irodalmi élet
létrehozására törekedett, a magyar kultúra központosításával szemben érvényesült.
A kiegyezés utáni magyar politika az ország gazdasági, politikai és kulturális egységesítésére törekedett, s ezért el akarta tüntetni Erdély egykori önállóságának és
külön fejlődésének maradványait; noha a hagyományos erdélyi jogrend néhány
sajátossága: az osztrák polgári törvénykönyv használata és a magyarországitól eltérő választói cenzus továbbra érvényben maradt. Az egységesítő politika mégis következetesen működött, és a kapitalista társadalmi átalakulás is az egységesítést
segítette elő. A regionális sajátosságokat felszámoló központosítás nemcsak a nemzeti öntudatra ébredő nemzetiségeket sértette, minthogy ezek joggal látták ebben a
politikában az erőszakos magyarosítás eszközét, hanem az erdélyi magyarság gazdasági és kulturális érdekeit is. A román és a szász nemzetiség gazdasági ereje a
központosítás ellenére is növekedett, hiszen éppen a századfordulón alakult ki az
erős és szervezett erdélyi nemzetiségi burzsoázia, amely erdélyi városokban: Nagyszebenben, Brassóban, Temesvárott építette ki központjait. A gazdasági gyarapodást
nyomon követte a kulturális intézmények bővülése és növekedése. A román és szász
művelődés hagyományos erdélyi központjai rohamos fejlődésnek indultak, megerősödött a nemzetiségi sajtó és könyvkiadás. (Az országos központ vonzása mindemel55

lett ezekre az intézményekre is hatott: a modern román irodalom egyik tűzhelye, a
Goga és Taslauanu szerkesztette Luceafarul Budapesten jelent meg!) ' Az erdélyi
magyarság gazdasági szervezeteit viszont a fővárosi tőke vonta fokozatosan ellenőrzése alá, s kulturális intézményei is ki voltak szolgáltatva a központ vonzásának.
Az erdélyi magyar művelődés lassanként tért veszített, önálló kezdeményezésre
képtelenné vált, s nem tudott választ adni az országrész sajátos kérdéseire, például
a nemzeti együttélés sürgető problémáira.
A fejlődő Budapest, a világvárosi élet, a központosított módon kialakított folyóirat- és könyvkiadás magához vonzotta az erdélyi magyar tehetségeket. Erdélyből
került a fővárosba Szabó Dezső, Laczkó Géza, Kuncz Aladár, az egykori Partiumból
Ady Endre, Kaffka Margit és Tersánszky J. Jenő. Az erdélyi magyar irodalom provincializmusba süppedt, a lapok és az irodalmi társaságok dilettáns megyei urak,
lelkészek és tanárok kezére kerültek; ez még jobban taszította a fiatal tehetségeket.
A magányos vállalkozások, Tolnai Lajosé vagy Petelei Istváné, sorra csődbe men' tek, a kudarc látványa is növelte a közönyt. Néhány évtized alatt, a kiegyezéstől a
századfordulóig, szomorú csend váltotta fel a közművelődési és irodalmi élet hagyományos élénkségét. 1 1870-ben Tolnai Lajos az Erdély című irodalmi lap indítására
készülődve még így beszélt: „Mit akarok? Engedni annak a sok kérésnek, amely
szinte harmadfél év óta zaklat, szépirodalmi lapot szerkeszteni [...] Erdélynek lapot
adni, amely megismertesse Erdélyt önmagával, társadalmi, szépirodalmi, műveltségi
helyzetével; munkára édesgetni kérés, követelés, kényszerítés á l t a l . . . ; irányt adni
erőmhöz képest a fejlődő újabb generációnak, olvasóközönséget teremteni ott, ahol
annyi a romlatlanabb, egyenesebb szív, oly szemmel látható a jobbra fogékonyság." 2
Tolnai az erdélyi magyar értelmiség hagyományos érdeklődésében bízott,. Erdély
liberális szellemét akarta életre kelteni, midőn eltervezte a vásárhelyi folyóiratot.
Egy emberöltővel később, 1908-ban Dózsa Endre, Kolozs megye alispánja, az
Erdélyi Irodalmi Társaság elnöke az Erdélyi Lapok programadó cikkében m á r az
irodalmi konzervativizmus ellentámadását képviselte, a modern magyar irodalomtól kívánta óvni az erdélyi közvéleményt. Az új törekvések, mondja: „ . . . a még ki
nem alakult forrongó ifjú főváros szertelenségeivel telítetten jutnak át hozzánk, [...]
azoknak az eszmeáramlatoknak pedig, melyeket [...] ma is kegyelettel. őrizünk, nincsenek szószólói, s így [...] az egész régi magyar világ veszendőben van. Mi kell,
hogy szószólói legyünk!" 3 S valóban, az Erdélyi Lapok a provinciális szellemű konzervatív irodalom fóruma lett; Szabolcska Mihály, legifjabb Szász Károly, P. J á nossy Béla verseit, Gyalui Farkas, Gyallai Domokos, Dózsa Endre novelláit, Kristóf
György, Kiss Ernő, Boros György irodalmi tanulmányait közölte. A hazafias szólamok, a történelmi romantika és az anekdotikus ábrázolás: a népnemzeti irányzat
eszményei uralkodtak közleményeiben. Ritka kivételt, valóságos felüdülést jelentet' tek Petelei István kései novellái, Kovács Dezsőnek, az erdélyi regionalizmus elbeszélőjének írásai, a fiatal Ligeti Ernő, Berde Mária és Makkai Sándor versei. Az
Erdélyi Lapokban már ekkor együtt volt a későbbi romániai magyar irodalom kon' ' zervatív irányzata. A modern törekvésekkel vagy a fővárosi konzervatív sajtóval
azonban nem állhatta a versenyt, s 1913. március 29-én megszűnt. Kolozsvár évekig
irodalmi folyóirat nélkül maradt.
Hasonló szerep: a vidéki konzervatizmus ápolása jutott az irodalmi társaságoknak is.- A kolozsvári Erdélyi Irodalmi Társaság (alakult 1888-ban), a marosvásárhelyi Kemény Zsigmond Társaság (1876), az aradi Kölcsey Egyesület (1881), a nagyváradi Szigligeti Társaság (1892), a temesvári Arany János Társaság (1903), a nagybányai Teleki Társaság, a szatmári és a nagykárolyi Kölcsey Egyesület a századfordulón ugyanazt á szerepet töltötték be, mint a fővárosi Kisfaludy Társaság. Művelődési munkát nem végeztek, általában szenvedélyesen ostorozták a progresszív
irodalom törekvéseit. Csupán a Kemény Zsigmond Társaság tevékenysége mutatott
időnként némi kezdeményezést s megértőbb szellemet.4
Az erdélyi magyar irodalmi élet megélénkülése e társaságok keretein kívül,
sőt velük szemben történt. A főváros kulturális hegemóniáját megtörni kívánó iro56

dalmi decentralizáció egyszersmind a haladó törekvések szolgálatába állt. E kettős
szándék és szolgálat klasszikus példáját a nagyváradi Holnap jelentette, amely a
modern magyar irodalom születési bizonyítványaként tanúsította a kulturális decentralizáció és a progresszív irodalom szoros kapcsolatát. „Ebben az időben — írta
Juhász Gyula A Holnap megjelentetésének körülményeiről — sokszor szó esett a
vidéki sajtóban a magyar irodalom decentralizációjáról,
és a kőrösparti Párizs —
ahogy akkor Váradot elnevezték. — mindenképpen a legalkalmasabbnak látszott
erre a feladatra. A vér városa — ahogy Ady hívta — a modern kultúra legszínesebb és leghangosabb fészke volt ekkor a vidéken, hiszen Ady Endre, Krúdy Gyula,
Biró Lajos és Nagy Endre is innen repültek Budapestre." 5 Nagyvárad példáját követte Temesvár és Kolozsvár; mindkét városban lelkes hívei voltak a modern magyar irodalomnak, különösen Ady költészetének, s ha rövid időre is, létrejöttek a
progresszív művelődés tűzhelyei.
Először Temesvárott, amely a kiegyezés korának katona- és hivatalnokvárosából a századfordulóra ipari és kereskedelmi központtá alakult, s rohamosan polgárosodott. 1908 őszén Franyó Zoltán kezdeményezésére született meg a Dél Irodalmi
Társaság, amely a Szabolcska Mihály vezette Arany János Társasággal szemben a
város haladó művészeit és újságíróit fogta össze.6 A társaság irodalmi matinékat,
vitákat és kiállításokat rendezett, majd 1910-ben Lengyel László szerkesztésében
megjelentette a Magyar Dél című irodalmi folyóiratot, amely a Nyugattal keresett
kapcsolatot, és a társaság íróin kívül Szomory Dezsőt, Hatvany Lajost és Dutka
Ákost szólaltatta meg. A szépirodalom mellett társadalomtudományokkal is foglalkozott, többek között a szocializmusról és a nemzetiségi kérdésről közölt tanulmányokat.
Kolozsvárt nagyobb ellenállásba kellett ütközniök a modern törekvéseknek,
minthogy Erdély központja hagyományosan az erdélyi arisztokrácia székvárosa volt,
szellemét feudális tradíciók határozták meg, a polgárság, az értelmiség is a konzervatív arisztokratizmus ízlését követte. Ennek ellenére itt is működött egy kisebb
fiatal értelmiségi csoport a Nemzeti Színház és a sajtó körül, amely kísérletet tett
arra, hogy az öreg falak közé ültesse az újítás szellemét. Ez a kör adta ki 1909-ben
Orbók Attila szerkesztésében a Közös úton című antológiát, amelynek költői: Andor
Gyula, Berde Mária, Harsányi Zsolt, Indig Ottó, Ligeti Ernő, Németh Andor és
N. Pap Dezső már a modern irodalom felé tájékozódtak, s elutasították a konzervatívok maradi eszményeit, avult költői eszközeit.7 A kolozsvári haladó értelmiség
egy idő múlva az Erdélyi Irodalmi Társaságban szeretett volna fórumhoz jutni,
ám kudarcba fulladtak a társaság felfrissítésére irányuló törekvései. Ezért alapították meg 1918 elején a Kelet Irodalmi és Művészeti Társaságot, amely a progresszív
irodalom szolgálatára vállalkozott. A társaság díszelnöke az Ady mellé álló idős
költő, Jékey Aladár lett, elnöke Deák Albert, vezetői Janovics Jenő, Kovács Dezső,
Lukács Hugó, Sebesi Samu, Walter Gyula és S. Nagy László. Tagjai között Bánffy
Miklós, Bodor Aladár, Bárd Oszkár, Franyó Zoltán, Laczkó Géza, Ligeti Ernő,
Reményik Sándor, Szabó Dezső, Szász Endre, Török Gyula és Turnowszky Sándor
szerepelt. A társaság azonban csak néhány hónapig tevékenykedett, nagyralátó
terveit a háborús összeomlás buktatta meg.8
A kulturális decentralizáció és a progresszív irodalom vállalkozásainak sodrában születtek meg azok a folyóiratok is, amelyek már határozottabban készítették
elő az 1918 utáni erdélyi magyar irodalmi törekvéseket. 1911-ben Bárd Oszkár jelentette meg Kolozsvárott a Haladást, 1914-ben Egyed Zoltán és Kállay Miklós Désen
az Erdélyi Figyelőt. Mindkét vállalkozás a haladó szellemű fiatalokat tömörítette, az
Erdélyi Irodalmi Társasággal kezdett vitát, s az országrész sajátos problémáira, így
a magyar—román együttélés kérdésére kívánta felhívni a közönség figyelmét. 9 1912
elején szerkesztette Kós Károly Sztánán a Kalotaszeget,10 amely Adyt és Móriczot
népszerűsítette az erdélyi közönség körében, egyszersmind teret adott Kós első szépirodalmi munkájának, az Emberek a havas alatt című elbeszélésnek. A Kalotaszeg
már tudatos program gyanánt képviselte az erdélyi népek egymásrautaltságának
57

gondolatát és szállt síkra Erdély különleges érdekeiért. Nagy szerepe volt a szerkesztő későbbi transzilvánista ideológiájának kialakításában. 1915 őszén alapította
meg S. Nagy László a Kolozsvári Szemlét, amely a -következő esztendőben az Erdélyi
Szemle címet vette fel, s az önálló erdélyi magyar irodalom első fóruma lett. 11
Végül 1918-ban jelentette meg Kolozsváron Szentimrei Jenő az Uj Erdély 12 című
folyóiratot, amelynek ugyancsak nagy szerepe volt abban, hogy az erdélyi magyar
progresszió a maga feladataira ismerhetett.
Ezekben a folyóiratokban már együtt volt a romániai magyar irodalom későbbi
alapítóinak zöme: Áprily Lajos, Kós Károly, Szentimrei Jenő, Reményik Sándor,
Berde Mária, Bárd Oszkár, Ligeti Ernő, S. Nagy László, Szombati-Szabó István,
Walter Gyula és Franyó Zoltán. És már készültek azok a gondolatok, amelyekből a
„transzilvánista" ideológia kialakult. Megfogalmazást nyert a kulturális autonómia
eszméje, a nemzetiségekkel való együttműködés, elsősorban a magyar—román közeledés gondolata, valamint az erdélyi kulturális hagyományok gondozását sürgető igény.
Az erdélyi progresszió egyre tudatosabban követelte a decentralizációt, s most
már nemcsak a kulturálisát, hanem a politikait is. A politikai decentralizációban
látta a nemzetiségi kérdés megoldásának egyik eszközét, s ebben a polgári radikálisok nemzetiségpolitikai elgondolásaihoz, így Jászi Oszkárnak a „kantonális" rendszer kiépítésére irányuló koncepciójához csatlakozott. A decentralizációs törekvéseket növelték Erdély gazdasági és politikai sérelmei is. A dualista magyar kormányok ugyanis távoli határterületnek, nyersanyagtermelő bázisnak tekintették az
országrészt, s alig fejlesztették az erdélyi ipart és közlekedést. Különösen a Székelyföldnek voltak súlyos sérelmei, amelyet a kormányzat nemcsak elhanyagolt, hanem
egyenesen válságba sodort. A hatalmas méreteket elérő székely kivándorlás is ennek
a politikai közönynek a következménye volt. Erdélyben sokan látták úgy, hogy hiba
volt a kiegyezés után feladni a viszonylagos autonómiát, minden feltétel nélkül elfogadni az „uniót", és kiszolgáltatni az erdélyi nemzeteket a központosító és egységesítő magyar birodalmi politikának. Nemcsak a nemzetiségi vezetők vagy. a magyar
radikálisok gondolkodtak így, hanem Sándor József is, az EMKE elnöke. 13 Trianon
után a hivatalos magyar történetírás vezető képviselője, Szekfű Gyula is elismerte,
hogy a birodalmi politika óriási károkat okozott s eppen az erdélyi magyarsag f e j lődését vetette vissza.14
A decentralizációs törekvések nyomán létrejött irodalmi lapok állandóan napi-,
renden tartották az erdélyi sérelmeket, s hangot adtak az önkormányzat kívánságának. Elsőnek és talán legtudatosabban Kós Károly a Kalotaszeg lapjain. Erdély és
a pesti közvélemény
című írásában a Kolozsvárt létesítendő műegyetem tervének
elejtése után sorolta fel az erdélyiek sérelmeit és kívánságait
bizonyítani fogjuk azt is — írta szenvedélyes hangon —, hogy Erdély csak politikailag nincsen, de
földrajzilag, históriailag, sőt jogilag, s ami a legfontosabb, a köztudatban igenis
van és lesz is addig, amíg csak meg nem változik a magyarországi és különösen a
pesti közvélemény rólunk. Ha pedig az a közvélemény ilyen marad, akkor időtlenidőkig élni fog bennünk a külön erdélyiség tudata. És megmarad bennünk az az
érzés, hogy nekünk nem édes testvérünk Magyarország, hanem mostohánk, akitől
semmit sem várhatunk, ha rosszat nem." 15 Kós hangsúlyos módon fogalmazta meg
az „erdélyi kérdést", s ennek vizsgálatára vállalkozott Bárd Oszkár Erdélyi Figyelő
című folyóirata is, amely külön — a háborús sajtócenzúrá által hamarosan betiltott
— cikksorozatban kívánta áttekinteni Erdély politikai, gazdasági és nemzetiségi
problémáit. 16 Az Erdélyi Szemle pedig már jelszó és program gyanánt hirdette:
„Erdélyért harcolunk, Erdély kultúrájáért, ipari és gazdasági fejlődéséért." És érdekes vitában sürgette annak a kulturális programnak a kidolgozását, amely „felöleli
mindazokat az irodalmi problémákat, amelyeket Erdély társadalmi és politikai elhatároltsága felvet és megoldásravárón kínál."17 Szentimrei Jenő pedig Ady nevezetes vallomását: az Ismeretlen Corvin-kódex margójára című esszét közölte az U j
58

1

Erdély lapjain, arra utalva, hogy fel kell eleveníteni a régi Erdély nyugat-európai
tájékozódását és demokratikus hagyományait.
Az .„erdélyi kérdés" megoldásának követelése különösen az 1916-os román
hadbalépés után fokozódott, midőn nyilvánvalóvá vált, hogy számolni kell az erdélyi
románok nemzeti kívánságaival és a román egységmozgalommal. Marosvásárhelyen
Bethlen István, Ugrón Gábor és Apáthy Isfván vezetésével konzervatív szellemben
Erdélyi Szövetség alakult, s általánossá vált az a követelés, hogy a kormány határozott politikával oldja meg a Székelyföld kedvezőtlen gazdasági helyzetét. Szóba
került az is, hogy a kormányban külön erdélyi miniszter képviselje az országrész
érdekeit. Az „erdélyi kérdés" megoldására törekvő mozgalomban váltak el végképp
az erdélyi magyar konzervativizmus és progresszió útjai. Az Erdélyi Szövetség vezetői lényegében ragaszkodtak a dualista rendszerhez és a liberális kormányok nemzetiségi politikájához, az erdélyi problémák valódi rendezésére ezért nem is tettek
kísérletet. A progresszív irodalom képviselői velük szemben a nemzetiségi megbékélés és együttműködés programját fogalmazták meg, s a magyarországi nemzetek egyenjogúságát hirdették. „Az ú j sínekre induló erdélyi magyar irodalom —
írta később Szentimrei Jenő —, híven az ősi föld hagyományaihoz, először a vele
együtt élő népek felé nyújtott testvérkezet és első kötelességének érezte a faji és
felekezeti határfalak félretolását." 18
Az irodalmi progresszió lapjaiban és íróinál sorra megjelent á román—magyar
közeledés gondolata. Kós Károly, aki publicisztikájában még a régi Erdély öncélúságára hivatkozott, első elbeszélésében, az Emberek a havas alattban már a kalotaszegi magyarok és románok 1848-ban kötött szövetségét idézte fel. S. Nagy László
az Erdélyi Szemlében a román—magyar kultúrkapcsolatokat sürgette, s a művészet
internacionális hatásától várta, hogy megszűnjenek a népek közötti ellentétek. 19
Az Erdélyi Szemle rendszeresen foglalkozott az erdélyi román irodalommal, s román
írók is megszólaltak lapjain, például Isac Emil, aki a román progresszió háborúellenes állásfoglalását fogalmazta meg.20 Szentimrei Jenő Uj Erdélye pedig ankétot
közölt a román—magyar közeledés feladatairól, s a Huszadik Századból vette át
Szabó Ervin és Emil Isac nemzetiségpolitikai cikkeit. 21 Ezekben a rövid életű s gondokkal küzdő lapokban az erdélyi magyar progresszió legjobb gondolatai és törekvései öltöttek alakot. Olyan törekvések, amelyeket a történelem később nemcsak
igazolt, hanem ki is téljesített, ,s amelyek orientációt és erőforrást jelentettek a
nagy történelmi fordulatot követő általános bizonytalanság idején. Ezek tették lehetővé, hogy az erdélyi magyar progresszió tiszta lelkiismerettel vállalhassa a nemzetiségi sorsba került magyarság szervezésének és eszmei irányításának nehéz feladatát.

JEGYZETEK
1. A kor erdélyi magyar irodalmi életéről: Tolnai Gábor: Erdély magyar irodalmi élete. Szeged,
1933. 11—16„ Ligeti Ernő: Súly alatt a pálma. Kolozsvár, é. n. 20—23., Szentimrei Jenő: Erdély
tízéves magyar irodalma. Nyugat, 1930. I. 537—544., Varró János: A romániai magyar irodalom
előzményei. Igaz Szó, 1968.
sz. 112—123., Kozma Dezső: A valóság igézete. írók kolozsvári
szerkesztőségekben a századfordulón. Kolozsvár, 1972.
2. Tolnai Lajos levele Gyulai Pálhoz 1870. nov. 12-én (OSzK). Idézi: Dávid Gyula: A marosvásárhelyi Kemény Zsigmond Társaság hetven esztendeje. = A marosvásárhelyi Kemény
Zsigmond Társaság levelesládája. Szerk. Marosi Ildikó. Bukarest, 1973. 10.
3. Dózsa Endre: Elöljáró beszéd. Erdélyi Lapok, 1908. I. Idézi: Varró János i. m.
4. Az irodalmi társaságokról: Varró János i. m., Dávid Gyula i. m., Walter Gyula: Erdély és
Bánság irodalmi és kulturális egyesületei. = Pásztortűz Almanach. Kolozsvár, 1925. 254—270.
5. Juhász Gyula: Ady és A Holnap. = örökség. Bp. 1958. I. köt. 238.
6. Szervezői: Szávay Zoltán, Vermes Ernő költők, Lengyel László újságíró, Gálos Rezső irodalomtörténész, Pogány Mihály a Temesvári Hírlap, és Lovas Antal a Neue Temeschwarer
59

Zeitung főszerkesztője, Róth Ottó szociológus, szociáldemokrata vezető, Nóvák Rezső festő,
Biirger Ernő ügyvéd és Manojlovics Tódor, ismert szerb író. Vő. Kubán Endre: Emlékezés
a Dél Irodalmi Társaságra. Korunk, 1967. 1121—1124.
7. Varró i. m., Németh Andor: Emlékiratok. = A szélén behajtva. Válogatott írások. Bp. 1973.
562.
8. Tolnai Gábor i. m. 72., S. Nagy László: Harc a végeken. Kolozsvár, 1930. 22., uő.: A „Keletirodalmi és művészeti társaság. Erdélyi Szemle, 1918. 2. sz. 13., A „Kelet" irodalmi és művészeti társaság tisztikara és tagjai. Erdélyi Szemle, 1918. 2. sz. 20.
9. Különösen az Erdélyi Figyelő szorgalmazta a magyar—román közeledés ügyét. Az 1. szám
Itt vagyunk cimü szerkesztőségi beköszöntője a következőket jelentette ki:
nem gyűlöletet hozunk és nem kalapáccsal jövünk, hogy éket verjünk a magyar és nem magyar testek
közé." A lap az erdélyi gazdasági élet, közlekedésügy és művelődés fellendítése mellett
érvelt, és figyelemmel kisérte a romániai politikai életet, sajtót és irodalmat is.
10. A Kalotaszeggel két nagyobb építészeti munkája között foglalkozott Kós Károly 1912. január
7—március 26-ig. összesen tizenkét száma jelent meg. Erdélyben, Budapesten, Debrecenben,
sőt Lausanne-ban és Chicagóban is voltak előfizetői. (Lausanne-i előfizetője az ott nevelkedő
Boncza Berta volt.) Vö.: Bajor Andor: Ki mondjon igazat, ha nem az ember. Beszélgetés
Kós Károllyal. Igaz Szó, 1968. II. 635—641., Kós Károly: A „Kalotaszeg" főmunkatársa.
Korunk, 1962. n . 1069—1071., Varró János: Kós Károly, a szépíró. Kolozsvár, 1973. 51—60.
11. Vö. S. Nagy László: Harc a végeken. Kolozsvár, 1930., uő.: Holtából nőtt élet. Egy irodalmi
szerkesztő emlékei. (Kézirat.)
12. Vö. Huszár Sándor: Az író asztalánál. (Szentimrei Jenő nyilatkozata) Bukarest, 1969. 12., Vita
Zsigmond: A transzilván irodalom útkeresései. Pásztortűz, 1936. 367—368.
13. Sándor József előadása az Országos Nemzeti Szövetségben 1904. nov. 5-én. Idézi Gyárfás
Elemér: Erdélyi problémák. Kolozsvár, 1923.
14. „ . . . ez új felfogásnak az unionisztikus magyar uralmat illető kritikáját teljességgel magunkévá tehetjük" — irja Gyárfás Elemér: Erdélyi problémák című könyve kapcsán. Szekfű
Gyula: Az erdélyi probléma. Napkelet, 1925. 453—4 1.
15. S. K. (Kós Károly): Erdély és a pesti közvélemény. Kalotaszeg, 1912. 2. sz. 1—5.
16. Vö. Tabéry Géza: Emlékkönyv. Kolozsvár, 1930. 19. Lásd: (—e—): Erdélyi levél. 1. sz.,
dr. Horváth Árpád: Az erdélyrészi iparfejlesztésről. 1—2. sz., dr. Alsó László: Erdély közlekedésügye. 1—5. sz., dr. Nagy Rezső: Az erdélyi árvizek és vizek szabályozása. 2. sz. stb.
17. Walter Gyula: Erdély irodalmi jelentősége. Erdélyi Szemle, 1917. 6. sz. 59—61., Finta Zoltán:
Levél a szerkesztőhöz. Erdélyi Szemle, 1917. 9. sz. 97., S. N. L. (S. Nagy László): Vita a erdélyi
irodalomról, uo. Vö. még: Walter Gyula: Erdély és az irodalom decentralizációja. Erdélyi
Szemle, 1918. 16—17. sz. 1—2., 18—19. sz. 9—10.
18.
19.
20.
21.

Szentimrei Jenő: Erdély írói. Híd, 1927. 96—100.
S. Nagy László: Nemzetiségek és kultúrközösségek. Erdélyi Szemle, 1918. 8. sz. 63.
Isac Emil: Háború és Irodalom. Erdélyi Szemle, 1917. 11. sz. 113—115.
Szentimrei Jenő id. nyilatkozata.

Az életmű pillérei
CSORBA GYŐZŐ: ÖSSZEGYŰJTÖTT VERSEK

Kivételes pillanat: az életmű, a négy évtizedes költői pálya lírai termését együtt
látni, több mint hétszáz lapon csaknem ugyanennyi verset. A kiadó is hangsúlyozza
a külsőre is szép kötet jelentőségét: a burkolón Weöres Sándor ajánló sorai olvashatók, a verseket arcképek, fotók előzik meg, és a költő önvallomása, pályarajza
követi. Nehéz helyzetben van a kötet olvasója, méltatója. Szabott terjedelemben
hogyan jellemezhetné — jelentőségéhez mérten — Csorba Győző költészetének egészét? Helyzetét nehezíti — bár személyes ajándéknak tekinti —, hogy az utóbbi három évtizedben kortárs olvasója lehetett e lírának, s A szó ünnepe óta megjelent
Csorba-kötetekről írásban, folyóirat-kritikákban is elmondhatta véleményét. Válaszszuk hát kényszerítő megoldásnak, hogy arról szóljunk, ami az összegyűjtött versek
olvasójának leginkább ú j : a kötet elején elhelyezett legrégibb, és a kötet végén álló,
a legutolsó kötet, az Észrevételek óta írt versek vizsgálatát. Így nemcsak az említett
kényszerítő okoknak engedünk, de vizsgálódásunk ú j szemponttal is gazdagodhat.
Azzal ugyanis, hogy figyelmünket a költő negyven évvel ezelőtti pályakezdésére, legrégibb verseire, valamint költészetének mai állapotára, legfrissebb jellemzőire fordítjuk, minden költői út egyik alapkérdésének, a honnan-hová kérdésnek a közelébe
jutunk. Az életmű két tartópillérének körüljárása a vizsgálódás módszerét is megszabja, az összehasonlítást és azt a két hipotetikus kérdést, amelyre választ várunk:
miben változott négy évtized alatt Csorba Győző lírája, illetve melyek költészetének
az indulással egybevágó, ma is meglévő, maradandó vonásai, „állandósági jegyei"?
Első kötete, a Mozdulatlanság 1938-ban jelent meg. (A kötetből a jelen gyűjteménybe átmentett tizenöt vers — az eredeti mintegy harmada — most a Prelúdium
közös címet kapta.) Második verseskötete, A híd panasza 1943-ban látott napvilágot.
(Ennek anyagát már csaknem hiánytalanul ma is vállalja a költő.) A pályakezdés
éveinek irodalmi viszonyait így (jellemzi Weöres Sándor: „ . . . a magyar költészet
égboltján a zeniten Babits Mihály, kialakulóban Szabó Lőrinc, Erdélyi József, Illyés
Gyula. József Attila halott volt már, ám alig ismerték. Innen visszatekintve, csodálatos esztendők voltak. De benne élve: vidéki szürkeség, országos munkanélküliség,
általános kilátástalanság, közelgő elnyomás és küszöbön fenyegető háború." S tegyük
hozzá: ez a kor a magyar irodalomban az úgynevezett harmadik Nyugat-nemzedék
színrelépésének az ideje. Az a nemzedék — Weöres, Rónay, Takáts, Kálnoky, Jankovich, Toldalagi, Tatay, Sőtér, Thurzó nemzedéke — készülődött ekkor, amelyhez
Csorba Győzőt is ma szívesen sorolja a kritika. Akkor azonban Csorba számára a
költői indulás teljesen társtalan, rokontalan, magányos vállalkozás volt. Csak első
könyve megjelenése után ismerkedik meg az akkor ugyancsak Pécsett élő Weöres
Sándorral, kerül kapcsolatba Várkonyi Nándorral és a Janus Pannonius Társasággal, majd vesz részt a Sorsunk szerkesztő és irodalomszervező munkájában.
Nemzedéktársak ösztönző-segítő támogatása, mozgalmas irodalmi élet nélkül is
a fiatal Csorba láthatóan igen jól tájékozódik a kor magyar lírájában. A Nyugat
61

első nemzedéke — Babits, Kosztolányi, Tóth Árpád és mások — által kikísérletezett,
meghonosított és diadalra vitt verseszményt fogadja el ő is,-azt a verstípust, amit
röviden impresszionisztikus lírának szoktak nevezni. Első versei szín-, hang- és
illatélményekkel vannak teli, közöttük több a portrévers s a természetet, az évszakok változását megidéző költemény. A költő fölfedezi a szólás, a megnevezés, a
költői látás erejét, a hasonlatteremtő képességet, a nyelvi többértelműség lehetőségét. A versek apró képekből állnak össze. A versnyelv uralkodó eszköze a hasonlat,
a jelző, a szinesztézia.
Már a korai versekben tettenérhető Csorba lírájának két uralkodó motívuma, a
halál- és a természetélmény, de mindkettő még a későbbitől erősen eltérő megfogalmazásban. A nagy család (kilencen voltak testvérek) a kötődés,- a valahová tartozás
igényét táplálta benne, a korán megismert gyász viszont (tízéves kora óta félárván
nőtt fel, legidősebb bátyja korán meghalt, unokahúgát is elvesztette) a veszteség
érzését mélyítette el, sőt a túlélőben még valami rejtett, titkos, megnevezhetetlen
önvádat ébresztett. A korai versek másik jellemző motívuma a természetközelség.
Költészetének ez az élményforrása a Dunaszekcső-szigeten, a „vadkerten" töltött
gyerekkori nyarakra vezethető vissza. A versekbe gyakran beszűrődnek a falusi és
a vízi élet képei, az istálló, a szekér, a cséplés, a fürdés, a zátony, a sziget. Ez a
természetlíra még.nem mutat túl önmagán: szépségét a képformálás, a megragadás,
a megírás öröme s valamiféle tér- és időnélküliség, a „megmeredt" mozdulatlanság adja.
Van Csorba első kötetében egy vers, Egy halott költőhöz a címe, s ajánlása így
szól: József Attila emlékének. Ne feledjük: József Attila halála évében egy huszonegy éves fiatalember írta a költeményt. Jogos büszkeséggel emlékezhetett vissza a
költő is: „alighanem az első, kötetben megjelent búcsúztató". Egyetlen versből könynyelműség lenne messzemenő következtetést levonni, viszont ne becsüljük le értékét
se. Csorba Győző nem akkor írta zászlóra József Attila nevét, amikor az divattá lett,
hanem a költő halála évében. S nem az érett költő került József Attila vonzáskörébe,
hanem a fiatal, pályakezdő lírikust segítette saját hangjának megtalálásában. Még
akkor is, ha a mai vizsgáló tekintet az erősen József Attilá-s képeket, szókapcsolatokat veszi észre először: „falánkul anyját falta fel", „ijessz rám", „légy merész",
„úgy lóg benne a lelkem, mint száradó ruhák" (kétszer is), „Az I s t e n t . . . régen szívemben mindig megtaláltam", „Százezerévek zúgó mélyein, / lám, úgy forgott a múlt
miértünk ...", „Ügy szeretlek,... ahogy a víz a gödröt" . . . Ugyanis sokkal fontosabbnak látszik az a fölszabadító hatás, amely a költő szemléletében bekövetkezett.
A természet, az impresszionista fény- és hangérzetek továbbra is jelen vannak
Csorba lírájában, de a kezdő kép után mindig belép az „én", s míg az első kötetben
még teljesen hiányzik az önmegszólító verstípus, most uralkodóvá válik, s a természeti kép (például a híd, a fa képe) egyre gyakrabban tölti ki a vers egész terjedelmét, s a költemény egyetlen nagy terjedelmű hasonlattá, jelképpé szerveződik.
A „Mindenséggel mérd magad" igénye (maga a Mindenség szó is megjelenik Csorbánál) egyre teljesebb és határozottabb megvalósulássá érik költészetében. A létezés,
az emberi élet kérdései kerülnek előtérbe, a költői impressziókat fölváltják a világ
és az ember viszonyát faggató kérdések. Ha külső benyomás indítja is el a verset,
a kép nem marad meg puszta képnek, a portrévers elmélyül, s a személyiség, a
sors, a létezés kérdéséig jut el a költő. Kialakul az a sajátos, Csorba Győzőre jellemző, önelemző, önvizsgáló verstípus (majd az Ocsúdó évek strófáiban lesz uralkodó), ahol az életrajzi indítást filozofikus, elmélkedő, általánosító rész, kadenciaszerű lezárás követ, illetve az a másik sajátos versépítkezési forma, ahol az általánosítás a vers kezdő, indító motívuma: „Ki szomorú vesztésre készül, / kell, hogy
gyűjtsön vigasztalókat..." „Aki sok szépet mondott el' hiába, / szűkszavú lesz vagy
n é m a . . . " A költő második kötetét egy hosszabb versciklus zárja, egy szerelem
„lírai története", „naplórészletei": az élmény fölszabadítja hangját, megnyitja a szólás zsilipjét, de az önvizsgálatot, az önelemzést is élesebbé teszi benne.
Csorba költészetét a legkezdetibb időtől nagy formai érettség, biztonság és kul62

turáltság jellemzi. Részben ez tette alkalmassá a versfordításra, s bizonyára a műfordítói gyakorlat jótékonyan visszahatott formakultúrájára. Pályája kezdetén verseit gyakran szövik át magyaros, rímes formák, zenei ritmusok; A híd panasza
végén álló Naplórészletek
viszont az időmértékes metrumok változatos és magabiztos kezelésére adnak kitűnő példát.
Aki a gyűjteményes kötetben a legújabb versekre lapoz, leghamarabb talán a
formai változásokra figyel föl. Rímes, kötött forma alig fordul elő, annál több a
szabad vers, sőt a prózavers. Rím, interpunkció, kötött strófaképlet nélküli versek,
tört sorok, kihagyásos mondatok, rusztikus, „barbár dallamok" követik egymást. Az
átalakulás természetesen már korábban megindult, de most nem a váltás kezdetét
és okát kutatjuk, csupán mai megnyilvánulására figyelmezünk. A szabad vers persze „
— jól tudjuk — nem jelent kötetlenséget, formátlanságot, inkább másfajta törvények jelenlétét követeli meg a versben. Csak látszatra „kopárak", csak külsőre „dallamtalanok" ezek az ú j Csorba-versek; az illik e lírára, amit Weöres Sándor mond:
„inkább rejtett, benső dallamú líra".
A formával együtt a versnyelv is megváltozott. A képekben és hasonlatokban
dúskáló stílust egy „puritánabb", dísztelenebb, alakzatokban gazdag nyelv váltotta
föl; a képes beszéd helyére egy szinte fogalmi nyelv került. Eszközei az ismétlés, a
hiányos mondat, az ellentét, s az önmegszólító formát csaknem teljesen kiszorította
az egyes szám első személyű közlés. „A kifejező eszköz akkor a legjobb, ha a legtalálóbb. Eszményem: a tömör, szigorúan funkcionális fogalmazás és versszerkesztés"
— vallja Csorba. S eszményét sikerült megvalósítania. Ebben a költészetben minden
törvényszerű, és semmi sem esetleges. Ha egy versében szerepel valahol egy helynév
(„Rostocktól Cataniáig vagy Knokkétól Banja Lukáig"), biztosak lehetünk, hogy
valóban járt e helyeken a költő; ha leír valahol egy személynevet („Odüsszeusz is
elmaradt Mózes Pista is elmaradt"), mérget vehetünk, hogy így hívták a hajdani
diáktársat.
A formai és a nyelvi változások mellett mi látszik leginkább változatlannak e
lírában? Az, amit Weöres Sándor már a fiatal költőben fölismert: Csorba Győző
„feltétlenül valódi költő, hazugságmentes, abszolút lírikus". S többé-kevésbé változatlan e líra „tartalma", problémavilága: ma is „a megválaszolatlan végső kérdésekről, a hamleti lét vagy nemlét dilemmáról" szól. Persze nem módosulások nélkül.
Az ú j versekben a világ konkrétabb, a tér és az idő kézzelfoghatóbb lett, a világ
és az élet jelenségeinek megismerése, a rejtélyek, a mélységek fölfedése, megnevezése került előtérbe. Megnőtt a versek drámai intenzitása, katartikus ereje. Megváltozott a versek időtényezője: régen jobbára jelen idejű volt ez a költészet, most
a visszapillantás, a számvetés, a múlt és a jövő szembesítése kap szerepet. „Régen
magam sem találtam, / lassan eltakar mindent körben árnyam" — írja. S a mások
elvesztése miatti fájdalom saját veszendőségérzésének ad helyet: „önnen ürességembe
majdhogynem belehullok / Időzavar szívzavar lélekzavar" — fogalmazza meg érzését. De a szorongás növekedésével, személyessé válásával fölerősödik az élet szava
is, az egyetemes elmúlással, a pusztulással szembeállítja az egyetemes reményt, az
élet mindennél nagyobb értékét. „Mi erősebb: a szálló vagy a dög-madár?" — kérdezi egyik költeménye kezdő sorában. S ugyanitt fogalmi eszközökkel is megfogalmazza hitét: „Mert hiszek az élet halhatatlan bölcsességében."
Azzal, hogy Csorba Győző költészete egyre inkább egyetlen gondolatra koncentrál, csak látszatra lett „egyhúrúbb". Hiszen a hamleti kérdéssel minden részlet kapcsolatba hozható: a szerelem, a család, a természet élménye is. Így, a létkérdéseknek
alárendelve válnak e lírában az emberi kapcsolatok „tápláló védő nem fogyó"
erővé, „várak"-ká (ahogy újabb verseinek egyik-cikluscímét nevezi), s az „elvesző
kert" (ez egy másik ciklus címe), a növények, a virágok, a fák pedig jelképekké,
hogy a példa erejével hirdessék: „figyelni és tanulni tőlük" kell. Hol van már ez a
hang a korai versek impresszionisztikus képeitől, portréitól? Nem nézni, figyelni
kell a kertet — hirdeti a költő —, hogy megtanulja a törvényt. Mert az emberi élet
drámáját, az elmúlás szomorúságát a természet törvényei oldják föl. Egyetlen kő63

darab is (hogy az összegyűjtött versek záró darabjának háromszor megismételt gondolatát idézzük) hordozhatja a tanítást: „Az üdvösségbe régen bekerültem, az üdvösségből nem vagyok kiűzhető."
Ma még nyilvánvalóbb, mint korábban, amit Csorba magáról mond: „Végzetesen
lírai alkat vagyok. Mindehhez így közelítek." E költészet a személyesség, az elmélyedés és a kimondás, a meditáció és a megnevezés legvégső határait érte el. S éppen
ezáltal tud szólni mások nevében, mások helyett és másokhoz is. Csorba lírája a
közösséghez szól, élni segít. Ez a költészet „színeváltozásának" egyik nagy csodája.
S ez teszi Csorba Győző költészetét a kortárs magyar líra egyik legjelentősebb teljesítményévé. (Magvető, 1978.)
TÜSKÉS TIBOR

Gyalog hódított világ"
FODOR ANDRÁS: A BÁBU VÉRE

A kócos versek, festett vérzések, hivalkodó önmutogatások divatja közepette
valóságos felüdülés Fodor András új verseit olvasni. Múzsája a megemelt természetesség: a banalitás kérkedését éppúgy kerüli, mint a rendkívülivé feszített pillanat romantikus pózait. Sohasem szólamos, sohasem programos: az ő versében gondolat, közérzet, kép szerves egység, egyetlen test. Költészete már rég maga mögött
hagyta Sturm und Drang korszakát (ha az Arany János-i szentencia fordítva igaz is
szerzőjére: több az érdem, mint a hírnév). Ü j verseskönyvére is jellemző az egyenletes, bicsaklásoktól mentes, magas átlagszínvonal, valamint e szint kivételes meghaladásának képessége. Kötetéből néhány vers minden bizonnyal versantológiák
kedvenc darabja lesz, így például a Panoráma: a Tragédia londoni vásárának, vagy
Illyés Kacsalábon forgó várának mai, hetvenes évekbeli parafrázisa, vagy a címadó
költemény, A bábu vére, amely metaforát és hasonlatot, élményt és példázatot,
szubjektív és objektív lírát oly szerencsés módon játszik egybe. A többnyire rímtelen jambusból, a sorok és strófák belső logika szerint változó terjedelméből nem
a metrum harsány, hanem a nyelv mélyebb és gazdagabb zenéjét halljuk. Lírájának
ma már a jelentősége is megmérhető: a realista életképköltészet bensőségességét,
halk érzelmességét mélyíti a gondolati tisztaság és valami — József Attilára emlékeztető — fogalmi pontosság irányába. Hangvétele, versbeszéde mással össze nem
téveszthetően a sajátja.
A világ Fodor András számára nem elembertelenedett, elidegenedett, rideg, végzetszerű hatalom, hanem — otthon. Persze nem problémamentesen; eseményeit,
állapotait, változásait az idill önfeledt naivsága helyett a dráma feszültsége szervezi. Itt minden emberarcú: a lét — élet, „lélekké bűvölt anyag"; az idő — út,
amelyen járunk; a hang — gyereksírás vagy éppen dal; a föld — kert, mely nekünk terem. Mottóként lehetne föléje írni: „A működés több, mint a lét." Fodor
lírája emberi kapcsolátokban, humánus viszonylatokban lélegzik, általuk gazdagodik.
Az élet az ő számára nem pusztán az önkibontás, önérvényesítés eszköze, hanem a
kollektívum összteljesítménye, melyet nagy emberi példák vezérelnek: a hittevő „teljes rokon" Bartóké, aztán Fülep Lajosé, a „zengővárkonyi királyé", az „égöv homlokú" Németh Lászlóé; tér és idő, melyet a gyakorlati erkölcs, a „Jóügy" mindennapos vállalása tesz számunkra lakhatóvá. A költő úgy jár-kel benne — hogy egy
64

megkapó képét idézzük —, mint „titkos orvos", cikázva kliensek százai között. „Ha
bennünk meg nem testesül, mire való a világ csodája" — kérdezi egyik, ars poétikának is beillő versében. A testté váló ige keresztyén misztériuma így világiasodik
el, laicizálódik: lelkek egyességévé, szellem és szív összetartozásává. A költői világképben legfőképp az „érintő teremtés" michelangelói törvénye érvényes — a világ
átemberiesítése. Magány, elhagyottság sohasem alaphelyzet, legföljebb a pillanat
múlékony sorsállapota. Mert „ha kicsaljuk a tárgyak derűjét", a lét is megigazul.
Mértéke, mércéje — „az eszelős szenvedély" helyett — a „szenvedély eszmélete", az
emberrel arányos köznapi tevékenység, környezetünk s általa önmagunk morális
építése:
Nem kell a meghatódó
emlékezés szép gesztusa,
sem a rajongó szentté avatás.
Nekem csak úgy igaz a szeretet,
ahogy az élőkért parázslott.
Az embersorsban való pátoszmentes otthonosság, eszmék és hitek józan középszere
egyszersmind szemléleti tágasság is. A kötet ciklikus rendje — az életpálya, a szülőföld és a nagyvilág egyre táguló körein át a történelmi jelenlét nagy egzisztenciális
kérdéseinek megválaszolásáig — egyre messzibb horizontokat villant meg. Megvalósul az emberi harmónia: eleven gyökérzet és bő lombosodás elválaszthatatlansága, a
szűkebb és tágabb pátriához való hűség, ragaszkodás, valamint egyetemes távlat és
humánus teljesítmény összhangja.
Fodor András lírája a „jelenlét összefutó drámáját" bogozza. Vajon tragédia-e
avagy csak melodráma, amit megélünk? „Milyen jóhírt jelent Istenének a misszionárius, látván jövendő lakomát, hol szeretetének csontjait vidáman hátradobva,
megeszik eleven testét a térítettek?" Miért nem lázad „a robbanásig gyűlt alázat?"
Kínzó dilemmákat szül a negatív, ellenfuturista sebességélmény is, a világot hatalmába hajtó „tehetetlen gyorsulás" törvénye. Az oly életforma, melyben minden „a
változás pórázán fut", s közben nincs ideje szembenézni önmagával, csak száguldó
vonatai vannak, de állomásai már nincsenek. Korunk ellentmondásosságában a költői álláspont, magatartás többnyire a tárgyilagos szemlélőé. Nem bírója, hanem
tanúja akar lenni az időnek. De a ráció szigorát kitörés és alázat, lázadás és belátás
lefojtott érzelmi robbanóanyaga aknázza alá. Sors és pálya fáziskülönbségének két
megoldása lehet: „még egyszer célbafogni, mit ád az ismeretlen", vagy alávetni
magunkat „az éltető közöny fogaskerekének". A játék fontosabb-e avagy a bábu
vére, a sors, föladat predestinációja, elrendelése, avagy a lélek menekülő, öngyógyító
ösztöne? A „zuhatag álom" vagy a „gyönyörű hiány"? De a költő igazi próbája
mégse a lét súlytalansági helyzetének elviselése, hanem az emberi egyensúly meglelése.
A drámának Fodor András lírájában katarzisa is van, nemcsak konfliktusa;
megoldása is, nemcsak feszültsége. A vívódás elnyeri a „folytatódás kegyelmét",
eljut a végső számvetés nyugvópontjáig:
mert láttam eszelős fény violáin át is,
hogy nem tudunk mást kifeszíteni
a kezdet és a vég közé,
csak a fölérző tiltakozást,
csak a magunkra vállalt
élet
merényletét.
Száraz garattal is forog tovább a megállíthatatlan malom, s tiszta búzát őröl: szerelmet, munkát, barátságot. Cél, eszköz átváltható pénzre, érdekre, de nem csereérték a hit. A tiltakozás verse a Nem! Ady szavára felel: nem hullhatunk ki ocsú5 Tiszatáj

65

ként a becsület szitáin. Megszenvedett életelv ez, nem üres, gépies retorika. Szándék
és tapasztalás egyaránt hitelesíti.
Fodor költészete esztétikummá emelt, gondolat és morál megszűrte köznapiság.
Kontrollja a zene éteri tisztasága. Disszonanciái vannak, de önellentmondó következetlenségei nincsenek. Lírai összhangzattanának szabálya — színek, ritmusok, képék
intuitív, szeszélyes eklektikája helyett — a megtervezett rend; látvány, érzelem és
eszme egymást átható világossága. Valamiféle szavakkal nehezen definiálható lebegés
föld s ég között. Zártság és egység, melyet se stílusbeli modor, se poénkereső kaland
nem bont meg. A vers megmarad az itt és most konkrétságában, de föléemelkedik a
rendezetlen valóság kaotikus szintjének. Majd mindig a dialógus, az önmegszólítás
szituációjából szárnyal föl; mint beszéd, lényeggé nemesített aktualitás. Motorja az
őszinteség szívverése, élet és mű példás azonossága. (Szépirodalmi, 1978.)
GREZSA FERENC

Konrád György: A városalapító
Konrád György új regénye nem könnyű olvasmány, mint ahogy nem volt az
A látogató sem. Egymást váltja benne egy életsors elbeszélése, a „városalapító"
mérnök múltjának mozaikszerű felelevenítése, valamint olyan belső monológszerű
futamok, melyek esszéisztikusak gondolatiságuk, és líraiak hol expresszív képeik, hol
szabad képzettársításos, látomásos előadásmódjuk okán. Ha e két, párhuzamosan
futó szálat szétválasztanánk, külön-külön olvasnánk, akkor döbbennénk rá igazán
összetartozásukra. Konrád ugyanis ezúttal is olyan középponti figurát teremtett, akit
tevékenységi köre és látásmódja különleges illetékességgel ruház fel. Bizonyos szempontból mindannyian „látogatók" vagyunk, s mind városalapítók is, legalábbis „jövőalapítók". S hogy a jövőről közvetlenül, mégis kevés szó esik, az már Konrád koncepciójának következménye: a jövő itt a jelen és a félmúlt súlyaival, nehezékeivel
van megterhelve, bizonytalanok kontúrjai, aggodalmak, kételyek, keserűségek kapcsolódnak hozzá. A főalak tehát bizonyos tágabb, átvitt jelentést is hordoz:-a múlt
terheit, a jelen gondjait és a jövő esélyeit a műszaki értelmiségi, a „jövőtervező",
az alapító-építő horizontjával szemlélteti.
A személyiségtörténet és az esszé bonyolult összefonódása, egymásra vonatkozt.atottsága, kölcsönös egymást kiegészítése mellett nehézséget okozhat az olvasónak
maga az írói modor is. A hosszú mondatok, a zaklatott, vibráló felsorolások, szubiektív hevítettségű groteszk vagy költői halmozások nagyobb léptékű, kissé szokatlan. feszített olvasási módot kényszerítenek ránk. (Ami persze kevésbé lepi meg az
úiabb költészetben jártasabbakat.) De ha sikerül átvenni a lírai-esszéisztikus részek
ritmusát, akkor annak lendülete, sodra valóban megragad, képes gondolat- és érzelemsorokat elindítani, reakcióra kényszeríteni. Anélkül, hogy direkt módon befolyásolni, mozgósítani szándékozna, mert hisz hanghordozása többnyire levert, szkeptikus. A tények sorakoztatása, a beállítások váratlan fintorai nyugtalanítóak, és bár
külön-külön tartózkodóak, objektívek, egészében felrázó, ingerült kitöréseknek minősülnek.
Kinek, minek szól ezen felindult, szinte sürgető ellenkezés? Szól a mulasztásokkal. bűnökkel teli múltnak. A fasizmusnak, a világháborúnak, a személyi kultusz
időszakának. De szól a figyelmeztetés a jelennek is, amely a XXI. század városait
és embereit tervezi, formálja. Arról az elodázhatatlan feladatról van szó, hogy az ú j
66

társadalom ú j várost szervezzen maga köré, „környezetbe fogalmazott történetfilozófiát". Hogy a mába mentett forradalmiság „az egész fennálló kultúra gyakorlati kritikája legyen" a technikától a filozófiáig. Hogy az ú j társadalomban az állampolgár
ne végrehajtó, hanem felelős alkotó, „válalkozó" legyen. Hogy a „tékozlás akkor is
kizsákmányolás, ha nem él tőle jobban senki sem". Hogy a bürokrácia elleni , harc
mindaddig nem lehet eredményes, amíg „nem törekszünk önmagunkkal tőlünk független és mérhető ellengépezetet szembesíteni". Hogy ne a hivatali mechanizmusban
ismerjük fel a közakaratot. Hogy nem érhetjük be a „fogyasztók kommunizmusával",
ami „célnak ábrándos, ábrándnak szegény". Hogy olyan készenlétre van szükség,
amelyben „minden játékos tanulja meg átélni szerepében a teljes emberi drámát".
A városalapító elégedetlensége tehát mindaz ellen szól, ami bürokratikus, kényelmes, felelőtlen, s az alkotó, szuverén személyiség nevében kér részt a jövőből még
akkor is, ha gyakori elégtelenségünknek is tudatában van: „Nem a dolgok csekélyek, én vagyok csekély bennük."
A regény azzal figyelmeztet a teremtő közösség, a cselekvő humanizmus, a
konstruktív rugalmasság, a bátorság és őszinteség fontosságára, hogy világa mindennek csak ellenkezőjét mutatja fel. Zord, kegyetlen, kietlen közeget kell érzékelnünk folyton, hiányoznak az emberség melegebb, a győzelem derűsebb színei. Sokszor mintha valami túlvilági tájon járnánk: a kiismerhetetlenség, a homályosság, az
értelmetlenség bénító és elbizonytalanító szférájában. A lírai futamok különös szépsége ebből fakad időnként. Ez a lidérces, álombeli világ olykor a mi világunkra,
jelenünkre, közelmúltunkra emlékeztet. S a kísérteties megjelenítés nem zavart
okoz, hanem nyomatékosít. Igaz, marad a műben ennek következtében valami elvontság, túlzsúfoltság, amit nem ellensúlyozhatnak az epikus részek, a plasztikus, a
metszően pontos leírások. (Bravúrosan megoldott, megrendítő fejezetek mellett vannak ennek a szálnak rutinszerű fordulatai is.) De a csapongás, kaotikusság nem föltétlenül a művészi alakítás, érlelés hiánya. Utalhat ez olyan szándékra is, hogy a
„betonrengeteg"-be került városlakó szemléletét adja vissza, akinek szemhatáráról
csaknem eltűnt a természeti világ, s akinek szemében, sajátos légszomja következtében, a város rémmé, fenyegető szörnyeteggé vált.
. A próza intellektualizálásának jelentős és eredeti kísérlete A városalapító. Bizonyos megoldásait érezhetjük kérdésesnek, de egészében érvényesnek és hitelesnek
kell elfogadnunk. A művésznek minden bizonnyal joga van a saját, olykor szélsőséges, stilizált vagy egyoldalú élményét is közreadni, főképpen akkor, ha időszerű és
közéleti problémákat érint. Fontos, hogy a regény elvont sémája, a főhős időnként
spekulatív gondolkodása ne vezessen a műértelmezés leegyszerűsítő és hibás alternatívájához. A városalapító képzeletbeli városát ugyanis éppoly helytelen volna
jelenünkkel teljes mértékben azonosítani, mint azt tagadni, hogy e város célszerűtlensége, ésszerűtlensége, haszonlesése, nevetséges túlbuzgósága korunknak szóló
figyelmeztetés. „Elutazhatom bárhová; bőröndömben és arcom ráncaiban viszem
magammal.városomat, akár egy jellemhibát, beleöregedtem, kaparhatom, nem tudom
magam megkülönböztetni tőle." Ez mutatja, hogy milyen széles jelentésű szimbólum
a város. Jelenti környezetünket és jövőnket, munkánkat, rajongott és utált feladatainkat, még tágasabban lelkiismeretünket, cselekvésünk, s a számonkérés terét, a
veszélyeket és a kételyeket, de az igazmondás és a kötelesség parancsát is. (Magvető,
1977.)
IMRE LÁSZLÓ

5»

67

Annus József: Húsvéthétfő
„Nem nézet ez, hapsikám, hanem tapasztalat", mondja a Húsvéthétfő
kiábrándult hősnője a hisztérikus nagyjelenetbe fulladó házibulin a csöndesen szemlélődő
Börcsök Ferinek, s valamiképpen ez a tapasztalat, az empíria közvetlensége különbözteti tán meg leginkább Annus József írásait napjaink prózájának főbb irányaitól, melyekben a tapasztalat mellett vagy helyett többnyire eluralkodnak a különféle nézetek. Nem mintha mások nézetes munkája megett nem állana fedezetként
a tapasztalat valósága; Annus ellenben többnyire vállalja az empíriát a maga nyers
közvetlenségében, s ez a különbség. A Húsvéthétfő, a Kisharang vagy a Klumpák
például olyan szemléletesen mutatja meg a magukramaradt s érzelmeikben kifosztott öreg parasztok csöndes tragédiáját, ahogyan csak Lakatos Vince tévéremekelésében láthattuk legutóbb. Igaz, rajtuk, kettőjükön kívül más írókat nem igen foglalkoztatott ez a keserves tapasztalat, a nagy életformaváltás országos, népgazdasági
szempontból bizonyosan elhanyagolható, de sok-sok ember életében kínos feszültségeket s fájdalmakat okozó következménye.
Az életformaváltás paraszti sorból munkássá vagy pláne értelmiségivé egyébként sem túlságosan gyakori „téma" irodalmunkban. Szó se róla, „fényes szellős",
..népművészeti" és „táncházi" nézetben gyakorta megjelenik a paraszti hagyomány
aktualitásának problémája, ámde a konfliktusról, mely szülőink értékrendjének s a
mai ízig-vérig urbanizált élet gyakorlatának ütközéséből származik, alig-alig szólunk. Annus József viszont éppen ezt a konfliktust érzékeli s ábrázolja elsősorban.
A kötet címadó kisregénye, a Húsvéthétfő kettős szálon haladva fejti fel a
konfliktust. Az egyik szál a legidősebb fia — az építészmérnök Börcsök Feri — városi lakótelepi otthonába húsvéthétfőn látogatóba érkező öreg parasztasszony szemérmesen szép, meghiúsult ajándékozási kísérletét meséli el, a másik a kisebbik fiú
— az orvos — keserű „dolce vita"-ját. A két szál egymásbaszövődése három életformát, három összeegyeztethetetlen értékrendet szembesít. A hatvanas évek nagy
paraszti megkönnyebbülésében szívós munkával pénzt — valóságos kis vagyont '—
gyűjtenek a szülők, hogy gyerekeiknek adhassák; a nagyobbik fiút, aki még maga
bőrén érezte a régi világ keservét, fölháborítja ez a szükségtelen s oktalan jóság, illetve
a benne pénzre váltott felesleges gürcölés; a kisebbik fiú, akit életformája költekezésre csábít, természetesként fogadja el, sőt kéri a pénzt, mint ami neki „jár". Éppen
ez a szó, ez a „jár" vezeti a konfliktus háromfelé futó szálait egyetlen jól meghatározható pontba: miért érzik a régi szolgavilág kényszereitől fölszabadult s gyermekeikért most önként nyűgöket magukra vevő szülők s az ú j világ értelmiségi, illetve
„előkelő" köreinek költséges szokásait átvevő fiaik egyaránt úgy, hogy „jár" valami,
ami pedig nyilvánvalóan nem jár; miféle egyéni s kollektív beidegzések működnek
gyermekeiknek gyűjtő öreg parasztokban, míg nekik maguknak válik valósággal önigazoló létszükségletükké, hogy adhassanak annak is, sőt éppen annak, aki nem
igényli és fölháborodva utasítja vissza, s miféle jobb-híján-cinikus és „nagyvonalúnak" képzelt életmód késztetheti gyermekeiket, hogy mint nekik járóra számítsanak
szüleik verejtékes munkájának eredményére. Mert meg kell érteni mind a kettőt: az
életük értelmét adásban megtaláló szülőket, s az életük igazi értelmét nem találó s
költséges szórakozásokkal és vállalkozásokkal pótló s olykor — megint csak költséges — kiutat kereső fiakat. Ez a megértés fejtődik ki a Húsvéthétfő-ben,
ez fogja
össze a gondosan regisztrált empíriát. A kisregény erőssége ez a logikus szerkezetben előadott gazdag tapasztalati anyag; az alakok közül tán csak az anya egyedül
igazán eleven, igaz, hogy ő a kulcsfigura. De «az is lehet, hogy a többiek ábrázolását
a módszer határozza meg; Annus ugyanis ebben a kisregényében filmszerű vágástechnikával és időmozaikokkal dolgozik. Mai prózánk nagy része (bevallva vagy
akár anélkül, hogy tudna róla, Hernádi Gyula úttörő kísérleteit követve ebben) ilyes68

féleképpen készül; egyáltalában nem bizonyos azonban, hogy empirikus anyag gondolatilag strukturált elbeszélésére ez a legalkalmasabb módszer.
Úgy látszik mindenesetre, hogy a tapasztalat logikája hűségesebben közvetíthető
az érzelemvilág, a hangulat pontos rekonstruálásával. Jó szemmel vette észre és nem
véletlenül dicsérte E. Fehér Pál a „Tiszatáj" makói számában Annus Lélek-cukrászdáról szóló írását s benne az „atmoszférát"; Annus csakugyan ért hozzá, hogy akár
néhány szóval — mint szintén a „Tiszatáj "-ban megjelent műteremlátogatásában
Hézső Ferencnél — hiteles légkört s hangulatvilágot teremtsen. Előző, első kötetében is találkozhattunk az atmoszférateremtés jó néhány sikerült és szép példájával;
jelen kötetben tán a Kisharang és a Klumpák mutatja legszebben egy ilyesféle
„atmoszferikus" valóságmegközelítés lehetőségeit. Kivált a Klumpák tanulságos ebből a szempontból: voltaképpen „riport" egy pár ócska lábbeliről, de úgy, hogy egyszerű, tiszta, mértéktartó szavakkal ábrázolt légkörében ugyanúgy vagy tán jobban
fölidéződik a múlt paraszti nyomorúsága s a belőle származók mai különböző érzelmei iránta, mint valami jól dokumentált szociológiai tanulmányban. Azaz a novella
a hitelesség evidenciáját kelti, ezért is nevezhető „riport"-nak, s mert szépen és
ökonomikusán teszi, önmagától, mindenféle írói módszer vagy fogás nélkül fölemelkedik az „irodalom" magasába.
Az irodalmi igényű és hitelességű riport vállalásával Annus József hiányt pótló
munkát végez-végezhet szépprózánkban. Mert ügyesen fogalmazó tehetséges tollforgatónk ma is akad bőven, öregek s ifjak közt egyaránt. De az igazi jó riporter,
olyan, mint Romániában Beke György, vagy minálunk Tüskés Tibor és Mocsár Gábor, nagyon ritka, kivált a fiatalabbak között. Hiányzik hozzá az empíria iránti
mélységes alázat? A föltétlen hűség a tapasztalathoz? S tán még valami, ami a jó
riporter nélkülözhetetlen tulajdonsága, s amit Annus József a fülszövegben fogalmazott meg legpregnánsabban: „Társadalmunk — írja — erősen átformálódott, az
osztályos társak tán el is feledték, olykor el is tagadják a hajdan volt szegénységet.
Emlékeznünk kell pedig mindenre, hogy mérni tudjuk magunk. Emlékezőnek, igazat
szólónak szegődtem hát a nagy családhoz, amely a népem. Szegődtem, mondom, szolgálatra tehát, miként az ősök valamikor." (Szépirodalmi, 1978.)
VEKERDI LÁSZLÓ

Magányos portyázok, szabadcsapatból
GÁLFALVI GYÖRGY: MARAD A LÁZ?

Amikor néhány napi ismeretség után a padlásszoba tornácán együtt lehetett
énekelni az Internacionálét; amikor radírgumiból készült pecsét hitelesítette és öt
liter bor ára jutalmaztá a legjobb kéziratos verset; amikor öt-hat fiatalember vérszerződéses hangulatban megbolygatta a kisváros tunyulni látszó életét; amikor a
Madarasi Hargitán a ki-kihunyó tábortűz mellett önfeledten lehetett énekelni s táncolni; a m i k o r . . . — és nincs több amikor, nincs több gondtalan emlékidézés, múltba
révedés, vége az ifjúi évek siratásának, mert a szembenézés ideje jött el, sorakozóra
szól a hívás, hogy ki-ki vegye számba, mit jelentett neki az immár véglegesen
visszahozhatatlannak tűnő idő, s mit ér a jelen, a hasznosítható, tovább gondolható
múlttal együtt, vagy éppen — anélkül. Aki a szembenézésre, azaz önvizsgálatra
késztet: Gálfalvi György, akik pedig vállalják a vádlott (s olykor a vádló) szerepét:

•'

69

a- romániai magyar irodalom második Forrás-nemzedékének tagjai, név szerint:
Czegő Zoltán, Csiki László, Éltető József, Farkas Árpád, Kenéz Ferenc, Király László,
Kocsis István, Magyari Lajos, Molnos Lajos, Tömöry Péter és Vári Attila.
A Marad a láz? termékeny pillanatot ragad meg: azt az időt, amikor még elevenek az emlékek, sok a felidézni való, a tanulságok frissen kínálják magukat, ám
amikor már megmásíthatatlanul megtörtént mindaz, ami miatt nincs többé remény,
hogy még egyszer együtt élhessék át a közös munka és közös felfutás örömét. Gálfalvi könyve azt a pillanatot mutatja, amikor a volt barátok még ugyanarról álmodnak, de amikor már csak a fehér asztal mellett találkoznak egymással. A riporter
egy közösség felbomlásának okait kutatja, az összetartozás esélyeit firtatja. A lehető
legtermészetesebb módon, hiszen maga is tagja volt e csoportnak, szenvedő átélője
a kapcsolatok megromlásának, tehetetlen szemlélője az összetartó szálak meglazulásának. Nem is alakoskodik, nem veszi magára az igazságos ítélkező mezét sem; nem
igyekszik hűvös lenni. Nagyon is elfogult, nagyon is érzelmes hangokat üt meg, nem
titkolja, hogy visszasírja a múltat. A tüzet ne hagyjuk kialudni sem önmagunkban,
sem egymásban! — inti társait, barátait, a Czegő Zoltánnal készített interjú zárásaként, a Kocsis-beszélgetés végére pedig azt írja: „Jólesett volna, ha valaki ránk
szól: »Az ördögbe is, ti semmit sem változtatok«." Számára valóban lényeges a változatlanság illúziója. Ezért is tűzdeli tele mondatait kamaszosan csipkelődő megjegyzéseivel, ejt el egy-egy tréfásan komoly szót. Nyoma sincs itt a fennköltségnek, de
tárgyilagosságát sem a magázás hivatalos hangjával akarja bizonyítani, ha mégis ez
a beszélgetés tétje. Nem igazodik az interjúkészítés bevált sablonjaihoz, a kérdező
s kérdezett közötti egy lépés távolságot sem tartja vagy tartatja be. Jól hiszi, hogy
közvetlen, baráti hangon beszélve többre mehet. Mert többet megengedhet — például — magának.
Jellemezheti Czegő Zoltánt olyannak, mint aki mellett nehéz lehet huzamosabb
ideig élni; elmondhatja, hogy míg az Igaz Szónál együtt dolgozott Éltető Józseffel,
alig titkolt kajánsággal ellenőrizte időjárási prognózisait, szemébe mondhatja, hogy
vallásosan lustának tartják; Kenéz Ferencet úgy mutathatja be, mint aki fal — nem
eszik, nem harap, hanem fal! — a reggeliből; attól sem tarthat, hogy megsérti Kocsis Istvánt, ha elmeséli róla, hányszor megjátszotta már a neves drámaírót, a szívtiprót meg a dörzsölt fickót, miközben ő a hasát fogta a nevetéstől; megrökönyödhet, hogy a különben szépen és fűtötten beszélő Magyari Lajos milyen fásultan és
színtelenül diktálta — ahogy nem szokta meg: kapásból! — az egyik riportját;
mosolyfakasztóan nehézkesnek tüntetheti föl Molnos Lajost, s elégedetlenkedhet,
mert Tömöry Pétertől határozottabb és higgadtabb válaszokat várt. A Marad a láz?
interjúit ez a riporteri személyesség, ez a természetes hang élteti. S amit szolgálnak: az ügyszeretet.
Ügyszeretet: mindenekelőtt egy közösség s csak e közösség révén — után! — az
irodalom ügyének szeretete. Előbb a székelyudvarhelyi középiskolában együtt induló
tollforgatók jelentik a közösséget, aztán a kolozsvári egyetemen, majd az itteni Írótársaság Gaál Gábor-körében hozzájuk csatlakozók, végül a sepsiszentgyörgyi Megyei
Tükör lapalapítói, összesen tizenegyük, illetve tizenhármójuk ügyéről van szó — ha
a riportert és Szőcs Kálmánt, akit a kötetborító a nemzedék fájdalmas veszteségének mond, is ide számítjuk. De lehetne és kell is bővíteni a kört! — ahogy erre,
nem kis büszkeséggel, néhányan' utaltak is. A „háttérben maradt emberek'is hozzájárultak" a Gaál Gábor-kör hangulatához — szögezi le Éltető József; Farkas Árpád
szintén említi a tollforgatók mellé felsorakozott más érteimiségieket, és-erre a tág
körre, érdeklődésre büszke Magyari Lajos, amikor a Megyei Tükör indulására emlékszik. A „lapnak jelentős szerepe volt abban, hogy hazatértek az elszármazott
szakemberek, letelepedtek • az ingázók, erős mérnökgárdát toboroztunk". Közösségi
tettről, kohézióról, népszolgálatról beszélnek mások is —' az interjúkötet mindenekelőtt ennek a közös cselekvésnek az eredményeit mutatja fél, az emberi s alkotói
sikereket idézi.
0

Gálfalvi György érezhetően s bevallottan is azok mellett van, akik a Gaál Gáborosok vagy a Megyei Tükör körül kialakult „csapat" széthullásában az írónemzedék gyengülését, alkotói válságba jutását is látják. Bármennyire egyetért is azokkal
— Csiki Lászlóval például —, akik törvényszerűnek tudják, hogy az egyéniségük
egymás ellenére alakult ki, bármennyire is hisz Farkas Árpádnak, aki szerint az író
számára „a magárautaltság tudatát nem gyengíteni, hanem erősíteni kell, hogy kihozhassa magából mindazt, a m i t . . . beléje rejtettek az élmények", vagy elfogadhatja
a kérdező Király László véleményét, mely szerint az írói munka természeténél fogva
váltak szabadcsapatból magányos portyázókká — bármenyire igazat ad is nekik,
megilletődve mégis a közös emlékektől van, s rosszkedvű akkor lesz, ha valaki,
mint például Magyari Lajos, azt mondja neki, hogy hiányoznak a többiek. Gálfalvi
nem csupán a személyes találkozások ritkulásán kesereg, nem az emberi magányt
tartja.riasztónak — azt az egyedüllétet panaszoltatja el, amely alkotói terméketlenséghez, önbizalomhiányhoz vezet. Noha nem kételkedik a magányos portyázok eltökéltségében és szívósságában, szíve szerint azokhoz húz, akiknek, mint Molnos Lajosnak, hiányzik az irodalmi közösség melege, s akik úgy érzik, hogy alkotóként is
többre vitték volna, ha létezik egy munkára serkentő, „konkrét impulzusokkal" műveket követelő kör, baráti csoport. „Az irodalom olyan értelemben is közösségi tett,
hogy az alkotók korrelációban élnek, s kapcsolatuk befolyásolja egy-egy művük
megformálását" — fogalmazza meg Éltető József, s a kérdezőnek nincs ellenvetése.
Igaz, egyetértő szava sincs, de minden más kérdése erre a korrelációra, erre a kapcsolatra utal, ha az interjúalanyoknak a múltba kell is menniük példákért. A legnyíltabban a Kocsis Istvánnak feltett kérdés árulja el a riporter véleményét. Az iskolás ízű, Gálfalvitól szokatlanul naiv, szónokinak is felfogható kérdés így hangzik:
„Van-e olyan élményed, mely döntő módon kihatott pályád alakulására?" A választ,
persze, tudja előre. De mint másutt, itt is fontosnak tartja elmeséltetni, körülírni,
meghatározni, mit adtak egymásnak s mit ezáltal — vagy: ezáltal is — az irodalomnak a nemzedéktársak. Vagyis: mi az, ami az előttük járóktól, az úgynevezett derékhadtól, Bodor Páltól, Hajdú Zoltántól, Majtényi Eriktől, Márki Zoltántól és a többiektől, valamint a Forrás első nemzedékétől, Hervay Gizellától, Lászlóffy Aladártól, Páskándi Gézától, Szilágyi Domokostól megkülönbözteti őket?
Csiki László szerint ők sokkal közvetlenebb kapcsolatba kerültek a köznapi élettel, mint a költészet felől induló első nemzedék. Éltető József a hangsúlyozott társadalmi érdeklődést és a szókimondóbb, nyersebb hangot tartja nemzedéke megkülönböztető jegyének. Kenéz Ferenc érdemüknek mondja, hogy az elkötelezettséget
nem tankönyvekből ismerték fel, s hogy bebizonyították, az irodalom „másképpen is
lehet közügyi, mint az előző években". Farkas Árpád a népszolgálatot és. az erős
kötődést hangsúlyozza. Király László ugyancsak a szókimondásban jelöli meg fő
sajátságukat, és hogy egy „kötöttségektől és előítéletektől mentes irodalmi közélet
megteremtéséhez" akartak hozzájárulni. „A magatartás kötött össze, s nem alkotói
iskolát képeztünk" — állítja Kocsis István. Magyari Lajos pedig abban látja nemzedéke feladatát, hogy kibeszéljék „nemzetiségi sorsunk közérzetét, s . . . mozdítsunk
valamit a világon". Az általános fogalmazásban a mozdítás a tudatosítással rokon
fogalom: „Egy nemzet, egy nemzetiség életében különösen fontos, hogy tudatosítsa
a múlt, jelen és jövő szerves egységét." Egyedül Tömöry Péter ítéli úgy meg, hogy
„stílus, világlátás, gondolkodásmód tekintetében szöges ellentétei" voltak egymásnak
— szavahihetőségét azonban kétségbevonatja, hogy ő a nemzedék sértődött embere,
„örvendek, hogy kiléptem az irodalom szakbarbárai közül" — vág vissza azoknak,
akik érzése szerint nem álltak ki mellette, s akik ráadásul még ügyeskedőnek is
tartották. Mindezek ellenére végül Tömöry is azt mondja: egynéhány társát talán
most közelebb érzi magához, mint amikor egymás mellett éltek, s most is az ő
verseiket mondja fel — magának.
Van-e tehát specifikus jegy, nemzedék-e a nemzedék? — a kérdés megismétlése
kételyt fogalmaz. Nem csupán Tömöry kételyét. Azokét a kritikusokét is, akik a
romániai magyar lapokban többnyire nem recenziót írtak s nem is könyvismertetést
71

a Marad a láz?-ról, inkább csak tűnődtek egy kötet ürügyén. Mint Bodor Pál is, aki
azt kérdezi írása címében, hogy „Hová peregtek szét?", mármint e nemzedék tagjai,
s hamar megadja rá a választ is: „A romániai magyar irodalomba". Azaz — ha
jóindulatúan is, de — csak mosolyogni tud a széthullást felpanaszlókon, a nosztalgiákat táplálókon. Szembetűnő azonban, hogy az előző évjáratokról metaforikusán
beszél, száguldásokat, gyorshajtásokat, közlekedési vétségeket emleget — a Marad a
láz? szereplőiről viszont nyíltan kijelenti, hogy „nem volt kidolgozott filozófiai, esztétikai vagy más programjuk, amely tartóssá tehette volna összetartozásukat" (Korunk, 1978/2.). Kántor Lajos is kérdez az írása címében — Miről beszélnek „a fiúk"?
—, nem vállalkozik azonban arra, hogy különbséget tegyen csoport és nemzedék
között, definiálja e fogalmakat. Amit Gálfalvitól vár, alighanem maga is teljesíthette
volna, legalábbis részben: a miért nem marad a „láz", vagy miért kellene maradnia
kérdésének mélyebb társadalmi értelmezését, konkrétumokra támaszkodó megválaszolását. A feladat irodalomtörténészre vár, s nem riporterre! (Utunk, 1978. március
17.) Huszár Sándor az Egy forrásból hány patak lesz? című írásában (A Hét, 1978.
április 7.) az irodalomtörténészek feladatából is magára vállal valamennyit. Nem
kertel, nyíltan felteszi a kérdést: ez az egyedeiben és zömében nagyon tehetséges
írógárda egyáltalán nemzedék-e? A Magyar Irodalmi Lexikonból azt olvassa ki,
hogy igenis nemzedék, merthogy az első élményeik közösek s meghatározó szerepűek. De mert kételkedik, sikerül rátalálnia Komlós Aladár egyik könyvére, ahol az
szerepel, hogy a „nemzedék nevet igazában csak az a korosztály érdemli meg, mely
valami közös történeti feladat teljesítésére vállalkozott". Ilyen feladatot viszont
Huszár nem lát, ezért magabiztosan jelenti ki: „A tizenegy író remek gárda, de
nem nemzedék." Végül mégis másra hajlik, Komlós Aladárt idézve ismét, aki különbséget tesz pozitív töltésű, aktivitásra törő és hasonló vonású, de nem azonos
törekvésű nemzedékek között: „Amaz nevet kap (reformnemzedék, nyugatosok, népiek), emennek csak számot (második nemzedék) lehet adni." A véletlen még kezére
is játszott Huszár Sándornak: nem nevet, „csak számot" s éppen a másodikat lehet
tehát adni a megkérdezett Forrás-nemzedéknek.
Irócsoportosulás vagy nemzedék már most Király Lászlóéké, Farkas Árpádéké?
A kérdés akadémikusnak tetszhet. Hiszen akikről szó van, nemzedéknek mondják
magukat, akik pedig róluk beszélnek, megkérdőjelezik a megjelölés alapját. S akadémikus a kérdés, mert végül is — a művek fontosak igazán. Akik minden alap nélkülinek mondják a nemzedék különválasztását, az elfogulatlan társat, a szerkesztő
Csiki Lászlót hallgassák meg. Csiki mondja, hogy míg ő kispolgárpukkasztó kitörésekben harcolt társadalmi eredete ellen, s csak tengett-lengett az irodalomban, a
társai „határozott .arcélű, népi gyökerű, erős falusi élményvilágot őrző emberek voltak, s ezt tudatosan akarták íróként képviselni". Vajon ez az indulás s ez a képviselet nem elegendő-e a nemzedékké szerveződéshez? A szerveződéshez — s nem
az egyben tartáshoz!
Gálfalvi György könyve az együtt maradást sóvárogja, a baráti összetartozás
melegségét vágyja vissza — emberi s nem írói mulasztásokat emlegetve fel. S míg
alkotói úttévesztésekről, pálfordulásokról nem beszélhet, a Forrás második nemzedéke, úgy tetszik — nemzedék marad. (Kriterion, 1977.)
MÁRKUS BÉLA

72

Horváth Teri: Sári-gyöp
A színész — a színpadon — szerepeiben éli az életét; újrateremt alakokat, mozdulatokat, rég volt időket; mások sorsában, mások arcában mutatja fel újra meg
újra magát. Az író is gyakran rokon mód beszél magáról, életeket hasít ki magából,
hogy teremtett hősein keresztül megmutathassa egyetlen arcát. De van más lehetősége is: minden alakítást kerülve, minden szerepet elhárítva is vallhat: ez vagyok,
ezen az úton jöttem, ez az én igazi valóm. S ha színész beszél így magáról, közvetlenül, teljes emberi őszinteséggel, talán még a nagy szerepeinél is teljesebben
tudja felmutatni, írásban, a maga egyetlen életét.
Horváth Terikét, a színésznőt, nagy szerepekből ismerjük. Már az első magyar
színesfilmből belénk ivódott a képe: testvércsillagával, Soós Imrével együtt tűnt fel
a Lúdas Matyiban. Sok-sok alakban találkoztunk véle azóta a színpadon, volt —
többek között — Nyilas Misi és Szent Johanna és Pék Mária. Kedvezőbb csillagálláskor volt, hogy a hónap harminc napján 58 előadásban is játszott. S most, a
nagy szerepek ritkulása idején, szükségét érezte, hogy írásban is elmondja a maga
életét.
„Az én életem története" — hangsúlyozza az alcímben Horváth Teri. Az ő
élete története, de nemcsak magáról beszél; az ősökről és nemzedékéről az eleven
jelenről is.- Kiált a régen holt apák- nevében, és keresi ritkuló nemzedéke igazát.
Tisztasága, igazságkereső szenvedélye találta meg a kifejezés lehetőségét önéletrajzi
vallomásában.
Mert igazában vallomás ez a könyv; líra, a maga és családja történetébe rejtve.
A családja: egy a szegénység végtelen vonulásából. Az ősök mind-mind „jóról elkésett" kisemberek voltak, parasztok, csőszök, suszterek; születtek, haltak, életbe
kapaszkodtak; történetüket csak a csőszkunyhóig, a földig, a kapanyélig lehet
visszavezetni. Rokon sorsokról már sokat beszélt irodalmunk, de olyan lírával, olyan
azonosuló szeretettel, olyan jelen levő emlékezéssel, mint Horváth Teri, még a
nagyok is csak ritkán tudtak szólni. A szegénységet a szépségen keresztül mutatja
fel. Arcokat, emlékeket idéz, mindig lírával, mindig szeretettel. „Vincénkről", „Jancsinkról" beszél, régi búcsúkat, karácsonyestéket idéz, s még a természet dolgairól
is testvéri szeretettel beszél. A világban való nagy-nagy otthonossággal. Mintha
csakugyan övé volna az egész világ; a föld a füvekkel, fákkal, s az ég temérdek
csillagaival.
Gazdag életanyagából a jó rendező biztonságával válogat. Ügy ír, ahogy Móricz
Zsigmond jellemezte a nőírókat: a kezébe vett lámpással, szegeletről szegeletre,
emlékről emlékre világít, de csak az érdemes, a jelenetbe is rendezhető mozzanatoknál időzik hosszasabban. Nem leír, hanem elbeszél. S elbeszélő hangjának különös varázsa van. Valóságos, életbeli dolgokról szól, s történeteiből mégis mesei
hangulat árad; feszült idegekkel, eleven, húsbavágó kérdésekről beszél, s mégis a
fonóbeli mesemondó nyugalmas hangján. Megvan az a ritka képessége — erre már
régebben is utaltak —, hogy a saját tegnapi életére is mesemondóként tud emlékezni; nála a leírt szó a beszélt szó közvetlenségével bír. Mintha csakugyan „fennhangon" írna; mintha szájról szájra mesét, vagy éppen balladát mondana. „TJgy
mondom tollamba történeteimet — írja egyhelyt —, mintha mellettem állana valaki.
Mintha hallgatna v a l a k i . . . előtódulnak az én világomból asszonyok, emberek, jönnek-mennek, látni tudom őket, mint tesznek, vesznek. Hallom a hangjukat. Késztetnek engem, róluk írjak, helyettük beszéljek . . . "
Igen, ez a küldetéstudat is belejátszik Horváth Teri szépírói vállalkozásába. ír,
mert szereti az emberi szót, akár a madarak énekét; ír, mert könnyebb a szív, ha
kibeszéli' magát; ír, hogy ne tűnjenek el gondolatai nyomtalanul; s ír, mert ki szeretné beszélni a megöltek és elnémulók igazát is.
Könyvének egyik legszebb részében a fényes szellők korát idézi. Erről is beszélt
73

már irodalmunk számos változatban, de Horváth Teri emlékezése újabb színekkel
gazdagítja az alakuló képet. Szivárványos esztendők voltak: seregesen jöttek akkortájt a fiatal tehetségek, az ország minden tájáról, a nép minden rétegéből. Az egyik
pesti bölcsészkollégiumban például, a József Attilában, három fiatal költő találkozott egy szobában: Juhász Ferenc, Nagy László és Simon István. A szomszédos színészkollégiumban, a Horváth Ádám népi kollégiumban is nagy volt a sereglés: az
alapító tagok közül való Szirtes Ádám — többek között — Horváth Terikét mutatta
be a társaknak. Horváth Terike, mint napos, Soós Imrének nyitott kaput. Soós Imre
akkor jött a Hortobágyról, a konda mellől; pár hét múlva már négykezest játszott
a zongorán.
Tavasz volt, történelmi tavasz: kinyíltak a szegénység előtt is a zárt aranykapuk; nyílhattak, lombosodhattak a vágyak. Akkor indult el Horváth Terike is a
falujából, Rábatamásiból; akkor ébredt rá, hogy ő is valaki, hogy mennie kell, mert
rendeltetése van. S akkor talált a kollégium közösségében igaz barátokra. S méltó
célokra is. Természetes, hogy ezek az idők máig sem veszítették el ragyogásukat a
szemében. Történelmi hangulatokat, tanárok, barátok arcát villantja, többek között
Nádasdy Kálmán, Gellért Endre, Berek Kati, Szirtes Ádám arcát, s minden eddigi
kísérletnél igazabban, teljesebben mutatja fel Soós Imre szivárványos alakját és
fájdalmas tragédiáját. Olyan fejfát állít emlékezésében Soós Imrének, a korán pusztult színészóriásnak, mint Nagy László fejfásverseiben a sírba dőlt nemzedéktársaknak.
Horváth Teri keserédes emlékezése ezekben a fejezetekben hevül igazságtevő
vallomássá. Amit Soós Imre sorsán keresztül, 'a szuverén ember bátorságával felvillant, az történelmi súlyú kérdés: miként alakult egy fényesen induló nemzedék
sorsa. S egyben az író személyes kérdése is: miért, miként kerülhet szélre, perifériára egy fősodorban indult élet. Az élet változott, vagy a sodrás iránya?
A Sári-gyöpnek voltaképpen ez a legnagyobb kérdése. Ismételjük: történelmien
nagy kérdése, amelyre választ kellene keresni a színháztörténetnek és az irodalomtörténetnek is.
A kérdés élő, a végleges feleletet majd az idő adhatja meg. Horváth Teri tudja,
a nagy vállalkozásoknak még nem lehet vége. Változatlanul az életre szavazó lélek
bizalmával vezeti tollát s vallja: „a legrongyosabb élet is többet ér a halálnál".
Nehéz helyzetek lehetnek, de az ember négyet számol, s minden megváltozhat.
„Szeretem a csöndet — mondja egyik vallomásában —. Talán más lett a kor ízlése,
de én hosszútávfutásra rendeztem be az életemet. Belátom bölcsen azt is, hogy ahol
hegyek vannak, ott völgyeknek is kell lenniük. Biblikusán fogalmazva: hét bő esztendőt hét szűk esztendő követ. Én tartalékolok magamnak, annyi, energiát, hogy a
szűk esztendőkben kivárjam a bővebbeket." (Szépirodalmi, 1978.)
CZINE MIHÁLY

Lényegében és krónikaszerűen
GRANASZTÓI PÁL: VÁROSOK, KÉPEK, ZENE
„Feljegyezni, megörökíteni eseményeket, történeteket, lényegében krónikaszerűen", véli Granasztói Pál, könyve 117. oldalán, ez lehetett az írás eredete. De máris
pontatlanul idézek: „Arra gondolok, hogy az írás eredeténél is ilyesmi lehetett." Az
emlékiratok kotta szerint játszó merevsége az, ami Granasztói könyveitől oly távol
74

áll, gondolom hirtelen; a pillanat méltánylása, megteremtése, e teremtés méltányossága, mely a legapróbb egység másféleségét is elképzelhetőnek tartja, sőt, máris
belejátszatja a maga változatába: így lényegi és így krónikaszerű Granasztói Pál
szépirodalmi életműve. Az emlékiratok mintha épp a legizgatóbb elemükkel rekesztenének ki, olvasót; a Granasztói által újabb irodalmunkban dzsesszimprovizációk
eredetiségével megteremtett külön műfaj (sajnos az, mert kevés társ sorakozik fel
akár a közelébe is) a véglegesség mindenkori latolgatásával bocsát be, késztet arra,
hogy életemet elevenebbé tegyem. Hogy magam is hozzátegyem: „Gondolom hir. telen."
Csak azt nem szabad hinnünk, hogy itt bármit elhirtelenkedne az író. Granasztói
maga vall erről könyve 115. oldalán: „ . . . m i n d i g arra törekedtem, hogy a valóságból, a tapasztalásból szűrjek ki nézeteket, ha tetszik, elméleteket." S hozzáteszi: ki
igazodik el mármost abban, hogy erről a kérdésről homlokegyenest eltérő vélemények vannak, melyek szerint „az elmélet előbbre való, mint a tapasztalat..." A Városok, képek, zene úgy segít megint e döntés ügyében, hogy tapasztalati anyagot ad,
egy kiváló író jól meggondolt, de a pillanat hatására formálódó improvizációit, ennek
az indázó zenének egységes foglalatát: stílust, mely mintha továbbfejlesztésre alkalmas településtér lenne. Nem zaklat elméletekkel Granasztói; azt írja könyve 123.
oldalán: „ . . . otthonosabb . . . addig voltam, amíg a magam által is ismert valóság
visszfényét... láthattam képeken, művekben". A Granasztói-műfaj termékeny előnye, hogy követésre serkent, nem epigonságra; hiszen a rokon súlyú anyag valódi
hitelét csak a hasonló tehetség adhatja meg, s ez az adomány igen összetett: tudás,
tapasztalat, érzékenység, rend és kiszolgáltatottság, az élet magabiztos szeretete, a
létezés egyszerű formáinak élvezete, a társas magány szerencsésen termékeny közege
kell hozzá, és még sok minden, felszámlálhatatlan; s valami átfogó többlet, meghatározhatatlan. Ez utóbbi, egyes-egyedül ez biztosíthatta, hogy Granasztói immár
tizenöt éve ott áll, mind meggyőzőbben, azon a kivételesen méltányos helyen, mely
szakosodva szerencsétlenkedő „szellemi" civilizációnkban, a maga lehetőségei szerint
általános emberi összképet tár. A szerencsésen megválasztott hely, a méltányosságé,
olyan jutalom, melyet a rend szeretetének méltán kellene elnyernie; Granasztóinál
ez máris vigasztaló példát kínál, bátorítást saját szerény igyekezetünkhöz, s talán ez
az egyik helyes olvasási módja az ő gazdag könyvsorozatának, melynek mintegy
esszenciáját, különkalauzát adja a Városok, képek, zene. Ez az író a rendet olyképp
szereti, hogy megkeresi saját helyét, azt a pontos, érzékeny sugárzáslehetőséget,
ahonnét ő adhat valamit ennek a maga által is teremtett rendnek. Nem is az úgynevezett elméletekkel szemben táplált gyanakvás jellemzi a leginkább, hanem az
önösséget rejtő „objektivitások" szerencsés hiánya. Granasztói részéről nem külön
„gesztus", hogy meghív minket asztalához. (Egyébként: efféle „asztalokról" is igen
bensőségesen esik szó a könyvben; szellemi és természeti lényegű együttlétekről, ahol
a szerző több értelemben is vállalja a házigazda-szerepet; s ennek alapja elsődleg
az, hogy — mint már korán megállapították róla — szeretettel néz a tálba. Így
egészíti ki egymást a művében egyre inkább feloldódó magánember és az egyént
valójában formáló mű érzelemvilága. Kosztolányi kései költeményeinek életszeretete
jut eszembe Granasztói bensőséges szemléletéről. Nála is ragyogni kezdenek akár a
legapróbb dolgok; és szerényen idézik a csillagvilágokat. Hitellel, persze, csak a
városok méreteiig merészkedve, hál' istennek!) Nem külön gesztus vagy tartás tehát
ez a házigazdaság, hanem az egészséges, teremtő tanácstalanság velejárója: Granasztói állandóan kérdez, mert tudni akarja, ki ő maga. Nem tárgyakba vetíti ki a
személyiségét, hanem egy „nagyobb vendégség" elemeként fogadja el; és amit befogad, ennek jegyében rendezi. így alakul ki könyveinek utánozhatatlanul egyszeri
szerkezete is. Szerkezetté egyesülnek az egymást idéző képek: városok és nők élethelyzet-rokonsága, a dzsessz és Bach s az ócsai templom, Genthon István és Fülep
Lajos művészettörténész-egyénisége kerül egymás mellé, egészíti ki egymást vagy
fejleszti tovább, nagyobb renddé, a részletként maradéktalan hitelű alapelemet.
A könyv nyitó mozzanata máris a levegőbe emel, hogy megtudjuk: közelségre vágyik Granasztói, föld- és mozzanatközelségre, de már annak az embernek az óhajtá75

sával, aki megtanulta szervezettségükben is egynek látni a dolgokat. Így jutunk el
az öröm és a töprengés apróbb-nagyobb mozzanatain át valami ősképszerűhöz, amit
az anyafogalom családon túli kitágításával jelez Granasztói. A termékenyen társas
magány jegyében élnek benne az élet átmeneti fokozatai: család, közösség stb.; átmenetiségük felismerése révén hitelesebbek, mintha elemi adottságként léteznének;
a szervezettséget azonban az építész Granasztói nem fogja fel a vívmányok netovábbjának, hanem — a „felelősség" szó felelős használatát keresve — az emberi
élet, az otthonok megformálásának, fogyatékosságainak hordozója. S egyben: a továbblépés fokozata. Szólók és kettősök, összefonódó közös játék — ez a Városok,
képek, zene szerzőjének eszköztára. Lakható (mert: továbbgondolható, saját használatunkra egyéníthető) térré, látható képekké szerveződik könyvének élményanyaga;
és úgy lesz zenévé, hogy élményanyagként csak az alapdallam eljátszásának idejéig
marad meg, utána, mint a barokk muzsika vagy a dzsessz individuális kiszámíthatatlansága, e váratlanságok sosem önkényes rendje érvényesül, tulajdonképpen így
születik meg magasabbrendű minőségként. Ezért nem emlékiratok ezek; már a Vallomás és búcsú sem az volt; s ha mégis gazdagítják ekképp az olvasót, engem a
leginkább két tenorszaxofonos ritka szép együttjátszására emlékeztetnek: hogy ezt
egyszersmind hálás ajándékként adjam Granasztóinak, biztatásul mintegy, hogy amit
szeret, ami annyira — nem első vagy második, de számozhatatlan, rangsorolhatatlan
— énjévé vált, a nála huszonöt-harminc évvel fiatalabbak közt is tovább élni bír,
mondom. Coleman Hawkins és Ben Webster szaxofonkettőseit vélem hallani, mikor
ezt az oly kétarcúan egyéni életművet olvasom; az egyik szólam keményen, klaszszikusan, határozottan, de már-már ennek feloldását serkentve, önmaga meghaladására biztatva, kikezdhetetlenül tökéletes alap, s erre indázódik fel a romantikusabb,
fátyolosabb, el-elcsukló, olykor viszont épp így szinte felhördülő újabb hangszínlehetőség. Végsőkig leszűrt, példaszerű bizonyosságok; és ezek elevenségéből sarjadó,
egyenértékűen komplementer nyugtalanság, szenvedély, elbizonytalanodás . . . valami
nagyon esendően emberi és általános élményvilág szerveződik küzdelmesen hitelessé
a legújabb Granasztói-könyvben, mely talán a leginkább vendégszerető valamennyi
közül: mintha az írónak nyugalmat adna, hogy egyre tisztábban hallja saját dallamát és improvizációit, és ez utóbbiakkal m á r nem is annyira továbbfejleszt, mint
lehetővé tesz, serkent, meg-megnyit valamit, szintézise nyomán az újabb, a még
újabb, már nem mindenben őt érintő „helyi értékek" elemzése válik időszerűvé. Az
európaian gondolkodó fiatalabb értelmiség példaképének tekintheti Granasztói teljesítményét; és pótolhatja, ha bírja, ami a magyar szellemi horizont olykori szűkösségei miatt, a század első évtizedének környékén született szellemi nagyságaink — de
még az őket követő nemzedék szemléletéből is hiányzik. Tovább és tovább! az őszinteségben, a részletek más-más területének feltárásában, egyáltalán, ebbéli igyekezetünkben : ez Granasztói könyvének szerető biztatása. Nyílt, felnőtt, kultúrát és
„natúr" életet természetesen egybeérző gondolkodást tanít; s megindít valami olyan
érzékenységgel, mely a valóban jeles francia vallomástevők regényesen tárgyszerű
sajátja. (Szépirodalmi, 1976.)
TANDORI DEZSŐ

76

Törzsek, hajtások
FÉJA GÉZA VALLOMÁSAI

Tamási Áron utolsó, félbeszakadt művében, a Vadrózsa ágában még egyszer
sorra veszi kortársait, barátait, jellemzései kivétel nélkül telitalálatok: „Elmenvén
tehát a Centrál kávéházba, ott találtam Kodolányi Jánost, kinek a tehetsége szikrázott és az esze mindenkit megborotvált. S ott találtam Féja Gézát is, a Dózsa tisztelendő alvezérét. És ott ült a bozót közepén Illyés Gyula, a bessenyőivadék, akinek hiúzszeme mindig és mindenütt azt figyelte, hogy miképpen lehetne megtartani ezt az országot, melyet Árpád hiúzszemekkel szerzett nekünk. Illyés mellett
Szabó Lőrinc, a műveltsége köpenye alól bírálgatott mindenkit. Ott zajongott Szabó
Pál, mint egy bihari úrverő h a j d ú . . . " Persze a Tamási-dokumentumokat közlő
Illés Endre is megjegyzi, hogy ezek az írók így együtt, „ilyen sűrű bozótban" soha
nem időztek a Centrálban. A visszaemlékező Tamási Áron azonban mégis egymás
mellett látja őket, s joggal. Valamiképpen ez a már-már idilli egymás mellett élés
jellemzi a Féja Géza új könyvében (Törzsek, hajtások) megidézett alkotókat is:
Füst Milán portréját Fábry Zoltáné követi, Sinka István után pedig Szabó Pálról
szól Féja Géza. (Talán mondanunk sem kell, hogy micsoda különbség van Füst és
Szabó Pál, Fábry és Sinka között.) A kötet mégsem eklektikus, a széttagoltság, az
izoláltan létező sokféleség helyett az egységet sugallja, a magyar irodalom egyik
nagy nemzedékéről (nemzedékeiről) ad képet. Kortársakról, barátokról, harcostársakról ír, nem rejtőzik hát a tanulmányíró hűvös objektivitása mögé, írásaiból
szüntelenül föltör a líra, a vallomás. Nem száraz akadémiai értekezések, nem „szabályos" tanulmányok Féja munkái. Izgalmuk, érdekességük hasonlít az emlékiratokéra: egy jelentős személyiség szűrőjén keresztül jutnak el hozzánk irodalmunk
egy — immár történetté lett — korszakának jelenségei, „öreg vagyok már, az én
magatartásom egyre inkább az emberi megértés, öklök egyenesítése kézfogásra." —
írja Féja Géza egy helyen. Könyvének hősei nem ritkán csatáztak egymással, Féja
sem volt kevésbé híres bajvívó. A vitákban félelmetes ütéseket osztogató most
megértőn nyújtja kezét.
Vitázni persze — ha kell — most is vitázik. Krúdy Gyulát a „valótlanságok és
kétes hitelű anekdoták hínárjából" próbálja kiszabadítani. Lenézte-e Krúdy a „kétkezi embereket"? Mi volt Pékár Gyula támadásainak hátterében? És hát mennyit
is ivott voltaképpen Krúdy Gyula? A pletykaízű kérdéseket pedig sorolhatnánk
tovább. Ám téved, aki azt gondolja, hogy a komoly ítészi feladat megkerülésével
pletykákkal, intimitásokkal foglalkozik Féja Géza. A „bizalmas" dolgok az író személyiségének jobb megértését segítik elő, s az életen keresztül az irodalomhoz jutunk. Bosszantja tehát az írót a Krúdy körül ólálkodó, a műre is árnyékot vető
dzsentrilegenda. Nem kevésbé heves az a düh sem, amit Robotos Imre Csinszkakönyve vált ki belőle. „Léda és Csinszka egyaránt vállalták egy nagy szenvedély
tűzpróbáját, különben emberek voltak, mint mindannyian. Vállalásuk azonban rendkívüli lénnyé avatta őket, és tiltakozom, hogy éppen ezt a rendkívüliséget tagadják
meg tőlük." Konok igazságkeresés munkál benne. A legendaoszlatás, a rágalmak
visszautasítása viszont nem csap át idealizálásba, Krúdyból sem csinál „szentképet
Máriapócsnak". Visegrádi esték című regényével is mai vitáinkhoz szólt hozzá, a
mostani kötetben olvasható műhelytanulmányban (Egy regény keletkezéséről)
a
Kossuth—Görgey-kérdésben — mintegy a Németh László-i álláspontot visszhangozva — fejti ki véleményét.
Takaros breviáriumot lehetne összeállítani Féja Géza azon megállapításaiból,
melyek a jó író, a jó mű kritériumaira vonatkoznak. A meghatározó jelentőségű
Ady-élmény „a viharzó, roppant szenvedélyeket" görgető irodalom iránti vonzódást
77

magyarázza. Az igazi író Féja szerint újabb és újabb élmény után sóvárog, ellenkező esetben „élő mű" helyett „csak kérészéletű tákolmányt" hoz létre. A tehetség
azonban önmagában nem elég, a megmunkálás legalább olyan fontos: a henyeség,
az elnagyoltság csak kemény bírálatot érdemel. A műben a valóság mellett az író
valóságának is benne kell lennie. Hangsúlyozza Féja a hagyomány szerepét, fontosságát, de az epigonizmust elutasítja. , , . . . a nagy formátumú író, miként a folyam,
valahonnét jön, és valamerre megy. Mennél erősebb, annál többet vállal a mából, és
sodor a múltból, a legkülönbek pedig mindig »az idők teljességét« hordozzák."
E sorok Féja előző tanulmánykötetéből, az 1970-ben megjelent Lázadó
alkonyatból
valók. Az újabb kötet minden tekintetben folytatás, ugyanaz az irodalomszemlélet
jellemzi, mint a hatvanas években született munkákat. A kontinuitás úgy is megvan, hogy jó néhány íróról — így Krúdyról, Móriczról, Fábryról, Szabó Pálról,
Illés Endréről — ismét fontosnak tartja, hogy közölje gondolatait. Nem irodalomszemlélete módosult, kiforrt az már évtizedekkel ezelőtt. Eddig ismeretlen tények
megvilágítása, ú j szempontok alkalmazása, az újragondolás öröme és izgalma a d j a
ezeknek az írásoknak az érdekességét. A Törzsek, hajtásokban például olvashatunk
egy tanulmányt A Sinka-kérdés címmel, a költő ellentmondásos életútja és pályája
azonban változatlanul izgatja. (Legutóbb éppen a Tiszatájban értékelte ismét —
Görömbei András kismonográfiája ürügyén — Sinka életét és munkásságát.)
A népiség kulcsszó Féja Géza szótárában. Farkas Árpádról írja: „Népi költő
minden ízében, anélkül, hogy szónokolna e r r ő l . . . " Nem frázisokkal dobálózó népieskedésről van hát szó, népszolgálatról inkább, a szó Balogh Edgár-i értelmében.
Igaztalan vád, hogy Féja változatlanul a — már a 30-as években is bírált — szimplifikált, a népet a parasztsággal, a népit a parasztival azonosító világnézet és történelemszemlélet képviselője. Elhamarkodott kijelentések helyett célszerűbb Féja
szövegeinek olvasása! 1965-ben írt Simon István-esszéjében a népiségről, annak mai
szerepéről beszél: „Feltörését a harmincas években talán senki sem fogadta olyan
igenlő szenvedéllyel, mint e sorok írója. Egykorú véleményén mit sem változtat,
de jussot érez ahhoz, hogy további szerepéről véleményt mondjon. Azok a költők,
akik a harmincas évek népiségét próbálják megújrázni, régi élményeiket a d j á k
másod- és harmadleöntésben, egyre halványabban, erőszakoltabban, nem viszik
előre, amit kezdtek, legfennebb fejlődését zavarják. Holott a korszerű feladat: a
történelmi múltú népiség átváltása jelenvaló történelmi értékké. [...] ma a népiség
egyik lényeges feladata: az ú j történelmi helyzet vállalása és tudatosítása." Hol
van itt az egyoldalú, a történelem menetével mit sem törődő paraszti orientáció?
Vagy idézhetjük a Törzsek, hajtások élére tett önéletrajzi esszét (Pálya vagy sors?),
mely szerint a főkérdés: „a nép történelmi szerepének biztosítása, értékeinek befogadása a »magas« kultúrába, nem pedig: a falu vagy a város? Egység, szüntelen
bővülés acsarkodó széttagolás helyett." Hol van itt az urbs kultúráját lenéző, öntelt
bezárkózás? Füst Milán igazán nem tartozott a népi írók közé, Féja mégis elemzést
ír A feleségem történetéről, s a regényt a magyar próza csúcsai közé sorolja. (Füst
Milán kőtáblája.)
A Törzsek, hajtások jelentőségét növeli, hogy Féja Géza fölújította és megerősítette ifjúkori munkásságának két jellegzetességét: a határokon kívüli magyar
irodalom és a fiatalok felfedezését. „E sorok írója valamikor a nagy szétszóródás
után előőrsként figyelte a világ négy táján zsendülni kezdő magyar irodalmakat, és
boldog volt, ha ú j érték jelentkezéséről adhatott hírt. Most múltja fölé hajol, a
jelent figyeli, a jövendő emberi útjait arányozza. [...] És ugyanolyan hivőn vallja,
mint egykor, hogy ismét érdemes vigyázni." A kötet címadó írásában Kós Károly
életművét méltatja (transzilvanizmusának megkülönböztető, plebejus vonásait hangsúlyozza), Tamási Gáspár önéletírására csodálkozik rá, Műfaj születik alcímmel
Sütő András könyvéért lelkesedik, de Bálint Tibor regénye is értő elemzőre talál
benne. A külföldi — elsősorban a romániai — magyar irodalom fellendülése, az
Erdélyben, a Vajdaságban és' Szlovákiában teremtett értékek sora indokolja, hogy
„az egykor vállalt hivatás ismét időszerű lett".
78

Irodalomtörténeti tény, hogy Féja Géza a magyar irodalom olyan alakjainak
írói kibontakozását segítette elő, mint Tamási Áron, Szabó Pál és Sinka István.
Hősies patrónusi tevékenysége nélkül egész XX. századi irodalmunk lenne szegényebb. Ám ne higgyük, hogy ez a felfedezői munka könnyű volt és elegáns. Egy
Féja Géza — egy „nagy gége", ahogy Németh László írta — kellett ahhoz, hogy a
homályból föltűnő ismeretlen tehetségek értékeire fölfigyeljenek. Ez a múlt is magyarázza, hogy amikor Féja a 60-as, 70-es években egy fiatal alkotó mellé áll,
ugyanazzal a szenvedéllyel szól, mint harminc-negyven évvel azelőtt. Nemzedékek
egymáshoz való kötődését szolgálja így, ha példáját többen követnék, irodalmunk
folytonossága is zökkenőmentesebb lenne. Mert kimondhatatlanul jó érzés Farkas
Árpádnak, Gion Nándornak, Sárándi Józsefnek, Veress Miklósnak vagy Bari Károlynak, hogy — a közbülső nemzedékek nem ritkán hűvös hallgatásával mit sem
törődve — Féja Géza nyújt nekik kezet. Nem a különböző értékek egybemosása van
e gesztus mögött. A fiatalokban — a már megvalósult eredmények alapján — a
lehetőséget villantja föl, „jobbik énjükre" hívja föl a figyelmet. Hogy is kaphatna
nála ugyanolyan minősítést az éppen csak megkezdett pálya és a már befejezett,
lezárt oeuvre? Sárándi József és Sinka István munkássága például.
A kötet utolsó két ciklusában világirodalmi tanulmányokat, illetve a „honalapítók" közül néhányat bemutató portrékat olvashatunk. Korunk prózájában Féja szerint két nagy vonulat van: „az egyik az elidegenedés, és a közöny halálos veszedelméből hoz hírt — Kafka és Camus a két csúcsa. [...] A másik nagy vonulat: Wilder, Bulgakov, Böll az ember ú j telítődéséről tanúskodó géniuszok."
A Honalapítók cím alatt összegyűjtött írások ugyancsak változatos tematikájúak, időben Dózsa Györgytől Erdei Ferencig ívelnek. Éppen a kötetzáró, Erdeire
emlékező munkában, a Csillaghullásban írja le ismét Féja ezt a két szót: „történelmi realizmus". Amikor — évtizedekkel korábban — először hangoztatta a történelmi realizmus követelményét, süket csönd fogadta. Most pedig örömmel látja,
hogy például a vásárhelyi művészek már ennek szellemében dolgoznak. S ez az
igazi öröm: látni, hogy azok az elvek, amikért a Horthy-korszakban még pereket
(emlékezete szerint hetet) indíthatott ellene az államügyész, ma törzseket, hajtásokat éltetnek. (Szépirodalmi, 1978.)
OLASZ SÁNDOR

Juhász Béla: Irodalom és valóság
Ha valaki — nagy kutató kedvében — megvizsgálná egyszer a címadás kliséinek
változatait, úgy lehet, elképesztő hiányát állapítaná meg a kiadói ötletnek és leleménynek. „Irodalom és valóság": amikor a marxista esztétika így-úgy elsajátított
fogalmaival keményen vagdalkozó publicista, sőt a gyarló dilettáns szótárában is az
„alapréteghez" tartozik a kifejezés, akkor — bármily képtelenség is — kiüresedett
fordulattá, holt sémává merevül. Juhász Béla könyvének címe nem vonz, nem befelé
hív, nem kelti érzékeinkben a kíváncsiság ingereit — pedig pontos, a lehető legpontosabb. Az újabb magyar irodalomnak arra a részére vonatkozik, amely eszmeiség és
világkép tekintetében a legtöbbet örökölt a hazai irodalmi progressziótól. Irodalom
és valóság ez esetben tehát nem művészetfilozófiái-esztétikái érintkezések formáiként
értendők, összekapcsolásuknak eszmei-világnézeti tartalma van, az irodalomnak bizonyos aktív funkcióját jelentik. Azt a mozzanatot, amely más, mint a műélvezet, más,
mint a gyönyörködtetés: beavatkozás. A nem túl szerencsés címadás mögött átgondolt és egységes irodalomfelfogás fogja össze a kötet írásait: olyan értékközpontú
szemlélet, amely az irodalom társadalmi hatékonyságán méri a műalkotást. Ez a
határozott marxista beállítódás nyilatkozik meg Juhász Béla tanulmányaiban (Szabó
Pál, Sarkadi Imre), polemikus szerkezetű műelemzésében (Solohov: Csendes Don),
arcképszerű kritikáiban (Illyés, Veres Péter, Calgóczi, Fekete Gyula), de alkalmi
jellegű írásaiban is (Fiatal íróink helyzetéről, Folyóirat „vidéken"). Óhatatlanul felmerül ilyenkor a kérdés: hogyan integrálja ez a szemlélet az irodalmon kívüli tényezőket, hogyan építi be a kiemelt funkció minőséget kritikai stratégiájába?
Juhásznál a világnézeti jellegű értékfelfogáshoz — az alkotói „cselekvést" nézve
— rendre morális értékelvek csatlakoznak. Az esztétikai-eszmei és erkölcsi értékek
összekapcsolásáról azt hangsúlyozza újabb irodalmunkban, amit személyes meggyőződése szerint maga is vállal: „A magyar irodalom történelmileg kialakult főirányának továbbvitelét, a ma igényeihez alkalmazását; az irodalom közösségi, társadalmi
funkciójának, a nemzeti tudat alakításában betölthető szerepének vállalását, szolgálatát, kötelességszerű felfogását." Ezért lehet kiindulópont Szabó Pálnál a valósághoz
való szorosabb kötődés, Sarkadinál a magyar prózai epika hagyományára való rátalálás, vagy Fekete Gyulánál a történelmi mozgások érintkezési pontjainak kiemelése. Juhász Bélának mindig sikerül megoldania, hogy a műalkotásban minden
lényeges eszmei, világnézeti elemet szerves, esztétikai alakító mivoltában .mutasson
föl, azaz: hogy bebizonyítsa „esztétikai belsődlegességüket".
A legkézzelfoghatóbban
ez a Talpalatnyi föld átdolgozásának értékelésében mutatkozik meg: a drámai jellegű lezárás élesebbre állítja a regényben mindvégig jelenlevő osztályellentéteket,
katartikus fordulatot ad az epikus folyamatnak. Az esztétikai belsődlegesség szemléletes feltárása épp azért lényeges, mert az irodalmi mű szempontjából nem az a
döntő, hogy Szabó Pál általában milyen világnézeti fejlődésen ment át, hanem az,
hogy a regény fiktív világában szerves tényezőként, esztétikailag átlényegítve tűnik
föl a tényleges eszmei radikalizálódás. Nagyjából ugyanez zajlik le a Csendes Don
elemzésében is. Grigorij Melehov regénybeli pályája, nem pedig osztálya történelmi
szerepének elvi tétele adhat választ e sors tragikumának mértékére: Melehov ú t j a a
prózai imagináció szintjén életszerűen és megrendítő emberi példázatban teljesedik
be. Az osztályjellegű gondolati tartalom leghitelesebben — és természetes egyediséggel — a belsődleges esztétikumban nyilatkozhat meg. A Csendes Don-elemzés a
hatvanas évek terméke, állításainak nyomatékát tehát az adott kontextusban kell
látnunk: e korrekciók sokban hozzájárultak irodalomszemléletünk, a marxista kritika hajlékonyabb, alkalmazhatóbb normáinak megszületéséhez.
o
Az irodalomszemlélet hangsúlyosan közösségi-társadalmi alapozottsága mellett
erős műnemi-műfaji vonzódásról is számot ad Juhász könyve. A próza, azon belül
is az újabb magyar regény kérdései kerülnek figyelme középpontjába. Azt a vonalat
80

követi nyomon, amely mindenekelőtt Móricz Zsigmond (és részben Németh László)
regényeiben nyerte el epikai karakterét, s a hatvanas években tett kísérletet a poétikai struktúra korszerűsítésére. Ha csak a regényalkat változásainak 1945 utáni ritmusát, főbb sajátságait nézzük, akkor részben talán vitatható eljárás mindezt a
Sarkadi-életmű alakulásán modellálni. Szerencsés viszont A gyáva középpontba állítása: a hatvanas évek kisregénytípusának par excellence formája — poétikai sajátságainak tüzetes feltárásával — nemcsak a konszolidáció időszakának moralizálóintellektuális prózáját világítja meg paradigmatikus érvénnyel, de hozzájárul a modern kisepikai alakulatok poétikai modelljének meghatározásához is. Igazságtalanok
volnánk a szerzőhöz, ha nem említenénk a Szabó Pál-elemzések poétikai eredményeit. Ott azonban nem fogadhatjuk el a regénytípus megjelölését. Nem a faluregény
fogalommal van baj, hiszen az elsődlegesen az életanyag, a tárgy és a téma specifikumát jelzi. Nem így a kollektív regény: ez az elnevezés túlontúl is kötődik a dos
passosi típushoz. Tagadhatatlan, hogy kollektív világkép építi a Talpalatnyi föld, de
még az Isten malmai epikus terét is, hiszen Szabó Pál valóban naiv elbeszélő, a
megjelenítésben döntő szerepe van valamiféle mitikus paraszti-közösségi emberképnek. A kollektív regény viszont — normaképző világirodalmi mintáiban, de még
Nagy Lajosnál is — a megjelenítés teljes objektivitásán, a látvány elfogulatlan, pontos „leképezésén" alapul. A naiv elbeszélőtől tehát aligha várható ilyen jellegű tárgyiasság, különösen nem Szabó Páltól, aki — jól látja Juhász Béla — olykor a népmesék védettségével viszi előre kedvelt hősét. Márpedig aki erős elbeszélői eszközökkel „belenyúl" a regény világába, a főhős pályáját kedvezően módosító epizódokat iktat közbe — az alapvetően szubjektívabb epikus, mint a kollektív regény
írója. Mindazonáltal a vizsgálódás így is közelebb vihet Szabó Pál regényeinek pontosabb alkati leírásához, ám itt ez a kategória csak nagy óvatossággal — szerintünk
egyáltalán nem — használható.
De nem önmagukért valóak azok a poétikai vizsgálatok sem, amelyek hozadékát elsősorban a Sarkadi-regények és -novellák elemzései mutatják. Mert valóban,
fontos ugyan e kisregénytípus poétikai sajátságainak megjelölése, csakhogy Juhászt
itt nem a leíró szempont vezeti. Az adott művek elemzőjeként is láthatóan azt
kutatja, mik az optimális lehetőségei a Móricz-féle ábrázoláselvek korszerű átformálódásának, milyen alternatívák állnak a modern magyar regény azon típusa
előtt, amely nem mond le a valóságanyag realisztikus feldolgozásáról. A hatvanas
évek prózája a szemléleti intellektualizmust, az erkölcsi megközelítést illetve —
nagy nyomatékkal — parabolikus formákat vette célba. Juhász Béla valamiképpen
olyan — tételesen persze meg nem jelölt — regénymodellre tekint, amelyben a
konkrét, akár empirikus valóságanyag érvényes epikai szervezőelvvel találkozik,
mégpedig a mű esztétikai egységét esetleg a regénytest redukciója árán is biztosító
perspektivikus metszetszerűséggel. Ezért nem enged az intellektuális problémalátásnak, ha nincs „jellemteremtő" fantázia" (Mesterházi: Férfikor), s ezért figyelmeztet
másfelől a parabolikum absztrakt jelentéstartalmainak kiüresedésére
(Kamondy
László). Az értékviszonyítás a kötet többi hasonló írásában is ebből a koncepcióból
nyeri alapjait (Galgóczi, Fejes, Fekete Gyula stb.).
Amikor Juhász mintegy behatárolja tárgyát; a „valóság eleven vonzásában"
született, a „beavatkozó", a „közéleti-közösségi logikájú" irodalmat — mindig két
mozzanatot keres a művek eszmei üzenetében: az állítást és a pozitív értéket. S nem
véletlen, hogy mindezt annál az írónál emeli ki a legtöbb azonosulással, akinél ezek
az eszmei-ideológiai és művészi normák példaszerűen szerveződnek esztétikummá:
Illyés Gyulánál. Az egyébként tárgyszerű kritikai narráció is csak ilyenkor válik
személyesebbé, hiszen Juhász Béla irodalomszemlélete — eredetét tekintve és módosulásaival együtt is — illyési csillagzatú: „Bármiről szólva is — közelében marad a
gondolatnak, hogy az igazi irodalom, az igazi művészet és a jó irányú társadalmi
mozgás valamiképpen, szükségszerűen kapcsolódik egymáshoz." (Szépirodalmi, 1977.)
KULCSÁR SZABÖ ERNŐ
g Tiszatá]

Portrék és fejlődésképek
GONDOLATOK TURCZEL LAJOS LEGÚJABB KÖTETÉRŐL

Ha valaki csak kicsit is jártas és ismerős a szlovákiai magyar irodalom elmúlt
— harminc esztendőt felölelő — történetében, számára nem ismeretlenek Fábry
Zoltán egykori, önvádló megjegyzései és figyelmeztetései (Emberek az
embertelenségben, Harmadvirágzás előszavai stb.), hogy tudniillik még nem készült el a csehszlovákiai magyar irodalom rendszerező és összefoglaló irodalomtörténete. (Igazát
erősíti, hogy a romániai és jugoszláviai magyar irodalomé évekkel előbb már meg
is jelent!)
Ez hiány még ma is, de egyre több a biztató jel. Ezeknek egyike: Turczel Lajos
most megjelent kötete, a Portrék és fejlődésképek. A kötet címének második fele
(„fejlődésképek") már konkrétan utal e hiányzó és összefoglaló törekvésre. Olyanra,
amit éppen ő nyújtott, de társadalomrajzzal: Két kor mezsgyéjén (1967). Egyáltalán
nem egyszerűsíteni kívánjuk a problémakörök kínzó lényegét, ha azt írjuk, hogy
annak a fejlődéstörténeti rajzába kell illeszteni az irodalomtörténeti (és kritikatörténeti) fejlődésképet. Mert mit is ölel föl Turczel Lajos mostani kötete? Portrékat,
fejlődésképeket,
valamint könyvkritikákat
és kapcsolatrögzítéseket.
E legutóbbi
ugyancsak az irodalomtörténeti összefoglalás igényét sugallja, hiszen nemzetiségi
irodalomról, annak történetéről lévén szó, különösképp jelentkezik az együttélő néDek irodalmának, kultúrtörténeti históriájának és politikai kapcsolatai feltárásának
szükségessége (különösen értékes a Fucik és a csehszlovákiai magyarok, A szlovák
műfordítás útja 1945—68 között, A magyarországi Magyar Írás kapcsolata a csehszlovákiai magyar irodalommal. A Hét, vagy a Kós Károly című tanulmány.)
Nem udvariatlanságból más csehszlovákiai magyar szerző, irodalomtörténész
iránt: engedtessék meg, hogy ezúttal elsősorban Turczel Lajos korábbi munkáira s
jelen cikkeire koncentráljunk. Tulajdonképpen a portrékat is a megfelelő helyükön
— bele kell olvasztani az elkészítendő irodalomtörténeti szintézisbe (gondolunk itt
például az Írás és szolgálat, és főként az Írások mérlegen című Turczel-kötet tanulmányaira, eszmefuttatásaira). Hadd ismételjük: Turczel Lajos a társadalomtörténeti
és kultúrtörténeti alapvetést jó tízesztendeje elvégezte. Az már benne is tovább bővült és gyűrűzik, ennek bizonyítéka a számos, azóta megjelent — és legújabb kötetében nem szereplő — írás, a Fejlődésképek című nagy fejezet, amely szemléletmódjában, aspektusában és bőséges dokumentációjával igen sokat nyújt a szóban
forgó irodalomtörténeti összefoglaláshoz.
Kibontakoznak a különböző korszakok: A csehszlovákiai magyar
valóságirodalom (mely eredetileg Az éhség legendája című publicisztikai-szociográfiai gyűjtemény előszavaként jelent meg), szinte ennek folytatásaként következik az Észrevételek a Sarló irodalomszemléletének
és irodalompolitikájának
kérdéséről. Pillanatig sem lehet vitás: a legtöbb disputát kiváltó témák egyike a Sarló kialakulása,
annak iránya, fejlődése stb. (különösen reflektorfénybe kerül ez 1978-ban, a gombaszögi sarlós zászlóbontás 50. évfordulóján). Kétségtelen, e két témakörhöz kitűnően
kapcsolható, sőt csakis ehhez kapcsolható a Fábryról írt cikk, a Simándy Pálról
készített tanulmány, a Győry Dezső-kötet kommentálása, és nem utolsó sorban a
már jelzett Fucik-tanulmány. A korabeli csehszlovákiai társadalom mozgásáról adnak képet ez írások.
így kell és lehet „átemelni" a Fejlődésképekbe a Petőfi-cikket a Kapcsolatrögzítésből, hogy A csehszlovákiai magyarság Petőfi-képe a két világháború
közöttel
imponáló, jelen-múlt kapcsolatot gazdagon dokumentáló fejezetet nyújtson. A pozitív tényanyagot felsorakoztatva és rendszerezve, a Horváth János-i legjobb hagyományokra bukkanunk, ötvözve egy új, Horváth Jánosnál nem tapasztalható eszmei82

séggel: a történelmi és dialektikus materializmussal (itt kötődik a könyv a Két kor
mezsgyéjén-hez!), a marxizmussal. Itt és ebben áll Turczel Lajos ú j kötetének, e
könyv eszmeiségének lényege: a pontos filológia és a marxizmus szellemisége.
Csak félve tesszük fel a kérdést: éppen, mert oly szuggesztív hatású a csehszlovákiai (1945 előtti és utáni) irodalom számtalan vonulata, a Petőfi-fejezetet kivéve, nem aránytalanítja a kötetet a Kassa—Kazinczy-, avagy a Kármán-, valamint
a Tompa-fejezet? Feltesszük a kérdést, noha a cél világos: a hagyományok szerepe,
és — mint Turczel Lajos ki is mondja — a korszerűség példája (Kármán). Annyit
e törekvés is bizonyít: nagy lélegzetű előszó keretében mintegy a csehszlovákiai
magyar irodalom és irodalomtörténet előképét, előtörténetét lehetne ezzel megteremteni. Bizonyos folytonosságot, és — Csehszlovákia létrejöttével — egy minőségi újnak elemzését és bemutatását. Hogy mindezek után érjen el a mához, hiszen Darkó
István, Szabó Béla, Egri Viktor vagy Sas Andor bemutatása után már következik az
ú j nemzedék, ú j gondokkal, ú j vonásokkal, új írói arcéllel (Ozsvald Árpád, Duba
Gyula stb.). Komoly, nagy vállalkozása a kötet a csehszlovákiai magyar irodalom
történetének, és jelentősége, szerepe csak inkább növekszik, ha minduntalan rábukkanunk a manapság oly időszerű hídszerep jelenlétére és fontosságára, hiszen a
szlovák műfordítás útja erre szép és nagyszerű példa.
A további számvetésekben, bizonyára Turczel Lajos is bővíteni, gazdagítani
fogja az itt leírtakat. Nem veszi majd zokon, ha egynémely megállapításával vitába
szállnak. De az irodalom történetírás, ez a kifejezetten kollektív, gondolkodó-alkotó
munka csak így gazdagodhat. így minden újabb, hasznos meglátást köszönettel kell
nyugtázni, miként most mi is ezt tesszük Turczel Lajos kötetével kapcsolatban.
Kívánva neki, hogy be tudja fejezni az elkezdett munkát: egy nagyívű pálya újabb
szép szakaszát! (Madách, 1977.)
KOVÁCS GYŐZŐ

A Magyar História-sorozat három új kötetéről
BITSKEY ISTVÁN: HITVITÁK TÜZÉBEN
„Könyvünk a reformáció magyarországi megjelenésének, elterjedésének, harcainak történetét igyekszik követni, de szükségképpen a mozgalom ellenfeleivel, a 16—
17. századi magyar ideológia- és művelődéstörténet másik pólusán elhelyezkedő
ellenreformációval is meg kívánja ismertetni a magyar múlt szellemi áramlatai iránt
érdeklődő olvasókat." — A szerző szerény célkitűzése az ismertetésben hangsúlyt
érdemel: még mindig, népszerű összefoglalásban is, ritkaság, hogy együttes feldolgozásban olvashassuk a magyarországi reformáció és ellenreformáció történetét. Ha
nem is a folyamatnak a 18. századig ívelő egészét, de legfontosabb, körülbelül
1520—1620 közé eső évszázadát ilyen együttes szempontú feldolgozásban tárja elénk
Bitskey István.
Ez a század eszmei fejlődésének dinamizmusában a legújabb korral vetekszik.
A nyugati kereszténységhez tartozó Magyarországban néhány évtized alatt elterjed
a reformáció német, lutheri (evangélikus) irányzata, s vele csaknem egyidőben
alakul ki a svájci, Kálvin nézeteire támaszkodó (református) egyház, hogy azután
az 1570-es évektől a szentháromságot tagadó (unitárius), sőt újrakeresztelő, szom6*

83

batot ünneplő szekták hódítsanak — immár nem is a római egyház hívei, a katolikusok, hanem az ú j hiten levő protestánsok körében. S a folyamat nem ér véget:
az irányzatok egymással is csatáznak, ellentámadásba lendül a h a j d a n kizárólagos
katolikus egyház, s nemcsak támad, hanem részben meg is újul. Bitskey körképe a
rövid terjedelem mellett is teljes. Talán nagyobb hangsúllyal . említenők, hogy
mindez nem papok, szerzetesek, városi vezetők és fejedelmek hatalommal nagyon is
összefüggő ügye csupán, hanem tömegek hite és szenvedélye is. Elgondolkoztató,
hogy a 16—17. századi vallási vitairatok példányszáma nemcsak az írni-olvasni
tudás akkori állapotát, hanem a kiadások abszolút példányszámát tekintve is bátran
összehasonlítható a mai filozófiai kiadványokéval! Az intenzitásában is páratlan
mélységű akkori szellemi mozgalom emellett — s ezt már nagy hangsúllyal említi a
szerző — az európai fejlődéssel nem a megkésettség, hanem az egyidejűség, sőt kölcsönhatás viszonyában áll! Az alapvető folyamatokat tekintve együtt haladtunk
Nyugat- és Közép-Európa mozgalmaival, sőt a protestantizmus elméletileg legkövetkezetesebb áramlatai, időlegesen nálunk találhattak otthonra, sőt Erdélyben még
állami elismerésre is! (S hogy ez így lehetett, visszautal az előző századokra, arra a
14—15. századra, amikor csökkent a szintkülönbség Magyarország és Európa legfejlettebb területei között — e korszakok egyelőre még hiányoznak a Magyar História
sorozatából.)
Mit nyújtott Magyarországnak — a lépéstartás érdemén túl — a reformáció és
ellenreformáció kora? A felekezeti szempontok alapján ítélkezők szerint a reformáció tragikusan „kettészakította" a magyarságot, illetve — a másik oldalról — ugyanezért az ellenreformációt marasztalták el, amely a 16. század végén protestáns országból a 17. század végére katolikus többségűt formált. Bitskey egyetemes történeti
keretekbe illeszti a hazai folyamatokat, s amikor bemutatja, hogy sem a reformáció,
sem az ellenreformáció nem volt provinciális jelenség, de nem is volt idegen import,
hanem — mint mindenütt — egyetemes igényű elveknek és a hazai társadalom eszmei szükségleteinek végső soron mindkét esetben sikeres szintézise. S az ellenfelek
mindegyikének a ^hazai társadalomba való szerves beilleszkedését mi sem bizonyítja
jobban, mint a magyar nyelvű művelődés lendületes kibontakozása, ahol csak időbeli, de nem lényegi az egyes áramlatok súlya és különbsége.
A korszak művelődéstörténeti jelentősége indokoltan kap nagy hangsúlyt a kötetben. Mégis, az értékelő részek szinte kizárólagosan művelődéstörténeti szempontból becsülik fel ezeket az egykorúan a teljes életet átfogó folyamatokat. Nagyobb
teret és nyomatékot érdemelt volna a reformáció (és ellenreformáció) politikai,
erkölcsi, gazdasági — egyáltalán: társadalomszervezeti jelentősége. Hiszen a korszakból éppen azért hiányzik a türelem, más szóval a vallásszabadság, mert a vallási
nézetek egyúttal meghatározott társadalomszervezeti elmélettel és gyakorlattal t á r sultak. A kétféle vallás nem azért nem élhetett egymás mellett, mert hiányzott a
türelem eszméje, hanem azért, mert a kétféle hitből következő kétféle társadalomszervezet nem élhetett egymás mellett: Kálvin nem tűrhette Genfben a szentháromságtagadó Szervét Mihályt, de nem fanatizmusból égettette meg, hanem azért, mert
Szervét nem akarta a várost elhagyni. (Az erdélyi vallásszabadságot is nemcsak dicsérni, hanem magyarázni is lehetne — a társadalom mélyebb tagolódásának hiányosságaival.)
A könyv legnagyobb érdeme — az egyetemestörténeti beágyazottság mellett —,
hogy nemcsak az eszmék terjedését követi nyomon, hanem figyelemmel kíséri az
eszmék terjedését és fennmaradását biztosító intézményes
hálózat kialakulását is.
A reformáció ott gyökerezik meg, ahol a régi intézmények átvételével vagy ú j a k
teremtésével intézményes hálózatot sikerül teremtenie: elsősorban egyházi szervezetet, s' ennek alárendelten: nyomdát, iskolát, lelkészképzést. A reformáció legnagyobb
alakjai nemcsak az egyetemes történetben, hanem nálunk is azok, akik a hitviták
tüzét tűzhelyekben tudták állandósítani. S ahogyan Európa-szerte, úgy nálunk is a
17. század elején megkezdődik a harc az intézmények legfontosabbikáért, az államhatalomért. Bitskey nem részletezi a vallásháborúkat, inkább csak a végeredményt
84

rögzíti: nálunk a feudális rendiség kétpólusú államában az egyik pólus, a királyi
hatalom, az ellenreformáció bázisa lett, a másik, a rendi hatalom a protestáns erőket támogatta. A királyi hatalom, a Habsburgok kezén lévén, egy kontinens hatalmassága volt, így fölénye vitathatatlan. Az egyensúlyt a magyar protestáns fejedelemség, Erdély állította helyre. A 17. század elejétől-közepétől a felekezeti erőviszonyok nem a térítés, az agitáció függvényei többé, hanem — a szövetségi rendszerek folytán — egy európai méretű hatalmi játszma folyományai. Űj érvek, új
eszmék nem bukkannak fel többé, a hitviták véget érnek, s velük véget ér az a
művelődéstörténeti korszak is, amelynek bemutatására Bitskey István vállalkozott.
(A további, politikai történeti fejleményekről a sorozat már megjelent kötete, Péter
Katalin Magyar romlásnak századában című könyve számol be.)
Az arányos, sikerült összefoglalás érdemét növeli jól összeválogatott^illusztrációs
anyaga és egyenletes, nem annyira értekező, mint inkább elbeszélő prózastílusa.
Gondosan vezeti be olvasóját a ma már részben ismeretlen eszmevilágba, bőven él
fogalmi magyarázatokkal. Indokoltan részletezi olvasójának a szentháromságtant, a
szombatosság és az Ószövetség összefüggését és így tovább. Mindent persze az adott
keretek között nem lehet elmagyarázni. Hogy „Zwingli szerint az úrvacsora nem a
megváltói áldozat újrajátszódása, hanem csak arra való emlékezés", elemi iskolai
végzettséggel éppúgy megérthető, mint ahogy diplomásnak is rejtélyes maradhat.
A népszerűsítésnek mégvannak a maga határai. Bitskey azzal, hogy életközeibe
hozza, újra megjeleníti e számunkra esetleg alig ismerős elvekért folytatott élethalál küzdelmeket, felkelti az érdeklődést az ismeretlennek megmaradó iránt is. Sok
minden elhamvadt a hitviták tüzében, de a láng természetét is meg kell ismerni
ahhoz, hogy megérthessük: milyen roppant mennyiségben égetett téglákat a magyar
művelődés épületéhez. (Gondolat, 1978.)

BORECZKY BEATRIX: A MAGYAR JAKOBINUSOK
Magyar jakobinusok — a földrajzi jelző a nagy francia forradalom legkövetkezetesebb politikai csoportosulása mellett érezhető feszültséget teremt a jelzős szerkezetben. Talán éppen azért mondták már egykorúan jakobinusnak a Martinovics
vezette szervezkedést, hogy az elnevezés is sugallja a mozgalom állítólagos talajtalanságát, doktrinerségét. Boreczky Beatrix könyvének előszavában előrebocsátja,
hogy a kifejezést maga sem tartja szerencsének, s azt — a terminológiai újítástól
összefoglalásában mindvégig tartózkodva — a hagyományos értelemben használja.
Kik voltak tehát a magyar jakobinusok? Az államhatalom megragadására összeesküvő csoport? Polgári Magyarországot óhajtó, de a valóságtól elszakadt intellektuellek? Nemesi törekvéseket modern köntösbe öltöztető patrióták? — Boreczky
Beatrix az utóbbi évtizedek tudományos eredményeit nemcsak hasznosítva, hanem
egységbe foglalva méltatja és illeszti méltó történelmi helyére a magyar jakobinusokat. A mozgalom szerinte tágabb értelemben egy szélesebb bázisú, nemesi reformmozgalmat takar, amelyben a függetlenségi és a polgárosodás követelményeit részlegesen megvalósító követelések voltak a jellemzőek, s amelynek társadalmi bázisát
néhány arisztokrata, a birtokos köznemesség jórésze és az államhatalmi funkciókat
betöltő felvilágosult nemesi tisztviselőréteg alkotta. E nagyobb erejű, és ezért a
feudális Habsburg-abszolutizmus számára is nagyobb veszélyt jelentő mozgalmon
belül létezett egy szűkebb, már csak részben nemesi származású, és csaknem egészében polgári funkciójú (vagy éppen helyét nem lelő) értelmiségi hivatású (ügyvéd,
tudós, tanár) csoport, amely már valóban messzebb tekintett, s a francia forradalom
programját adaptálva végcélként a föderalizált, polgári demokratikus, független
köztársaság megteremtését óhajtotta. A két csoport I. Ferenc abszolutizmusának
kezdetén különböző erősségű szálakkal ugyan, de végre együvé kapcsolódott. A poli85

tikai akció egységét akkor — a célkitűzések erőteljes különbözősége folytán —
mégsem lehetett megteremteni. „Egy felkelés tömegerejét a köz- és kisnemesek adhatták volna, rájuk viszont nem lehetett számítani egy radikális átalakulásnál, amely
létükben fenyegette őket. íme Kossuth dilemmája ötven évvel korábbi kiadásban,
társadalmilag és gazdaságilag éretlenebb helyzetben! A lehetőség: minél több engedményt kicsikarni a nemességtől bal felé, de a radikálisok túlzásait is lecsillapítani,
hogy a nemesi tömegek ne riadjanak vissza a mozgalomban való részvételtől." Boreczky helyesen állapítja meg, hogy az egyetlen „megoldás" ez idő tájt a nem egyesíthető progresszió kettősségét tükröző kettős szervezet lehetett: Martinovics nem
doktriner alapokon, hanem a helyzet figyelembevételével teremtett 1794-ben kétfokozatú szervezetet: a szélesebb nemesi bázisú Reformátorok Társaságát és az elitet
tömörítő Szábadság és Egyenlőség Társaságát. Martinovics csak egy ilyen jellegű, a
szabadkőműves formákat átörökítő szervezet politikai hatékonyságában tévedett.
A Magyar História sorozatában megjelent könyv valóban históriát nyújt, nemcsak az értelmiségi reformereket mutatja be, hanem ellenfeleiket, az aulikus nemességet, a bécsi udvart, a klérust is. így a munka az 1790—1795 közötti magyar politikai történet egészét foglalja össze oly módon, hogy nyomatékos utalásokkal érzékelteti a gazdasági-társadalmi hátteret is. Indokoltan válik ki a folytonos, csak
alfejezetekre tagolt előadásból a főszereplők portréja, hiszen az abszolutizmus rendszerében jelentős szerepe van az uralkodók és testvéreik, Magyarország főhercegnádorai saját politikai koncepcióinak. Jórészt az ő lépéseik, politikai elképzeléseik
indítják tettre — közvetlenül, mint a reformokba kezdő II. Józsefnél, vagy közvetve, mint a legmerevebb konzervativizmust képviselő I. Ferencnél — a magyarországi reformer csoportokat. Általuk, az egymást váltó uralkodók politikai rendszerváltozást előidéző helycseréi nyomán íesz érthető (ha nem is menthető) Martinovics változatos politikai pályája is — az apátnak a historiográfiai előzményekre a
főszövegben is indokoltan utaló portréja a könyv legsikerültebb részei közé tartozik.
Az izgalmas események időrendi bemutatásában szívesen állna meg egy pillanatra a korszakkal ismerkedő olvasó, s szeretne keresztmetszeti tájékozódást kapni
a korszak állam- és jogrendszerének elemeiről. (Ügy, ahogyan az a
szabadkőművesség bemutatásakor történt!) Hiszen hány olvasó ismeri, milyen funkció volt az
ágens, a (címzetes?) apát, a személynök, az alnádor? Mennyien tudják, hogy mi a
különbség a „felségsértés" és a „hűtlenség" között, s hogy a perbeli „szóváltások"
— valójában írásosak? A ma már ismeretlen kifejezések mellett még mellékmondatnyi értelmezést sem nyújtó, egyébként olvasmányos kis kötet így nem annyira
népszerűsítő, mint magasabb szintű, egyetemi segédkönyv jellegű összefoglalást ad.
Ha a szerző felfogása és a sorozat jellege ennyiben — és csak ennyiben — nem is
fedik egymást, mindenesetre: e kötettel a magyar jakobinusok a legjobb úton vonultak be a magyar históriába. (Gondolat, 1977.)

LACKÓ MIHÁLY: SZÉCHENYI ÉS KOSSUTH VITÁJA
Könyve bevezetőjében Lackó utal arra, hogy a Széchenyi—Kossuth vita igazi
műfaja a dráma. Maga is dramaturgiai fogással él, amikor műve egész első felében
egy hosszú expozícióban a vita előtti Magyarországot és a vita főszereplőit mutatja
be — felvázolva azt az utat, amit a színpadra lépésig megtesznek, előzetes bepillantást engedve mellékes színterekre, eljátszatva a dráma előjátékát képező eseménysorozatot. Azért tekinthetjük a könyv felét dramaturgiai értelemben is expozíciónak,
mert ebben a részben Lackó gondosan ügyel arra, hogy ne foglaljon állást. Érezzük,
ahogy kifejlenek a majdan vitatandó kérdések, de a bármilyen irányban előzetesen
esetleg elfogult olvasó arra kényszerül, hogy a mű olvasásában — döntés híján —
86

egyre beljebb haladjon. Alapgondolatát, amely köré művét felépíti, azonban már
itt kifejti.
Lackó eszmetörténeti rekonstrukciója szerint Széchenyi — minden látszat ellenére — a politikán kívül próbálja megvalósítani a reformot, s ezen a tömegek (akárcsak a nemesség) mozgósításának ellenzése éppúgy értendő, mint a meglevő politikai
fórumok lehető kikerülése és a politikai szféra („politizálás") bevonásának elutasítása, amikor az ország polgári átalakulásáról van szó. Széchenyi minőségi, s nem
felszínes (például politikai propagandával könnyen elérhető) változást akar, fő célja
az emberek átalakítása, „felkészítése" a kapitalizmus korára. Széchenyinek a politikával szembeni szkepszise — ahogyan egész koncepciója — Lackó szerint két forrásból táplálkozik: az egyik a felvilágosodás 18. századi hagyományaképpen utasítja
el a konzervatív nemesi-rendi (nálunk „Bécs-ellenes") politikát (amely a hagyományos, feudális szemlélet béklyóiban tartja fogva az embereket). A másik a modern
tömegpolitika veszélyessége és kárhozatossága, amely a véres, erőszakos forradalmaknak a 19. századi romantika által levont tanulsága.
Széchenyi vitapartnere, eszmetörténetileg egy generációval fiatalabb kortársa,
Kossuth, bízik a nemesség reformhajlandóságában, a reform egyik fő feladatának a
politikai fórumok meghódítását tartja, többséget akar teremteni, a haladó politikai
célok érdekében tömeget (legalábbis sokakat) kíván mozgósítani. Végcélja neki is a
művelt, független állású polgárok és az általuk alkotott közösség, a nemzet megteremtése, de Kossuth szerint a politika nemcsak a végcélhoz visz közelebb, hanem
a végcélt is közelebb hozza, amennyiben a politikában részt vevőket átformálja,
iskolázza, a haladás elkötelezettjeivé teszi.
A Széchenyi—Kossuth ellentét ilyen újszerű megközelítése teszi lehetővé, hogy
a drámai feszültség a mű olvastán csak folyvást fokozódjék — tetőpontját a vége
felé érve el, hogy azután a kibonyolítást illetően a szerző ismét tömörítéssel éljen.
A dramaturgiailag hibátlan bemutatásért cserébe viszont két döntő ponton a valóság rovására kénytelen engedni az elemző. Az egyik, hogy — különösen könyve élső
háromnegyed részében — mellőzni kénytelen a konkrét vitakérdések bemutatását.
A könyvből alig értesülünk arról, hogy min is vitatkozott Széchenyi és Kossuth?
A szerző nyomatékosan utal arra, hogy e kérdéseket ismertnek tételezi — valójában
azért kénytelen bemutatásukat mellőzni, mert saját szempontjából túl hamar lenne
kénytelen állást foglalni. Hiszen ha elmondaná, hogy például Széchenyi (egyelőre)
ellenzi a népképviselet fokozatos megvalósítását, s Kossuth szorgalmazza azt; hogy
Széchenyi a kötelező örökváltság kérdésében nem foglal határozottan állást, míg
Kossuth sürgeti életbeléptetését, úgy e napi politikai kérdéseket illetően Kossuth
igazát mintegy „előlegeznie" kellene. A másik komoly, de nem véletlen, hanem a
mű belső logikájából hasonlóképpen fakadó hiányossága az ellentábor bemutatásának elmaradása. Mintha a kornak nem lett volna más főszereplője, mint Széchenyi
és Kossuth! Pedig Széchenyi „politikamentes" koncepciójának kialakításakor nem
csak a 18. századi felvilágosodás és a 19. századi romantika adaptációjáról kell beszélnünk, hanem arról a nagyon is tudatos politikai megfontolásáról, amely a Bécscsel való „ujjat húzás", vagyis a konfliktus kockázata nélkül próbálja megvalósítani
a reformot. Bécs, vagyis a birodalmi abszolutizmus, a könyvből annyira hiányzó
Metternich és köre viszont nem tűrte el még a Széchenyi elképzelte politikamentes,
„minőségi" átalakulást sem! Nemcsak a kaszinók és hírlapok létesítését gátolták,
amelyek valóban nyerhettek pártpolitikai színezetet, hanem a kulturális és gazdasági
létesítményeket sem. Egy színház, egy vasútvonal, egy hitelintézet létesítése legalább
ugyanilyen ellenzéssel találkozott Bécsben, mert a birodalom vezetése Magyarországban minőségi változást sem akart, éppen azt ellenezte, ami Széchenyi (alig titkolt)
célja volt: hogy Magyarország súlyát, annak arányát megnövelje a birodalmon
belül. Széchenyi „politikamentes" programjának hallgatólagosan feltételezett realitása tehát kezdettől kérdéses, mert a feudális rendiség egyik pólusát, a bécsi abszolutizmust semmiképpen sem tudja zárójelbe tenni. (Hogy a másik pólust, a magyar
rendiséget illetően mennyire bizonytalan a már válságba jutott nemesi rétegek

•'

87

Széchenyitől nekik szánt türelmes kivárása, amíg a polgári átalakulást a főurak
lassan végigviszik, Lackó már érzékelteti.)
S ha még hozzátesszük, hogy a mű első felét kitevő expozíció után, most m á r
a vitára térve sem szembesül közvetlenül e konkrét korkérdésekkel és nem foglal
azokban állást — mert ekkor, egy terjedelmes részben, egy múlt századi, politikailag
középszerű férfiú fiktív naplója mögé búvik — akkor nyilvánvalóvá válik, hogy
Lackó számára, a sorozat jellegével némileg ellentétben — nem a kor megismertetése a fő feladat, hanem a kor két szereplője csupán modellül szolgál alapvető
kérdésének; a politikum, a személyes szabadság és az emberi teljesség hármas kölcsönviszonyának elemzéséhez. E problémával minden gondolkodó ember szembenézni kénytelen, s ennek boncolgatása teszi Lackó könyvét izgalmas, mindvégig
érdekfeszítő olvasmánnyá. A két, sarkított, az egykorú valósággal ha nem is mindenben, de nagyban egyező típus: a politikától távolságot tartó, integritását őrző,
sokoldalú, de elszigetelődéssel fenyegetett Széchenyi és a politikában önmagát is
tökéletesítő, de közegében csaknem feloldódó, kompromisszumokra kényszerülő Kossuth. Nyilvánvaló, hogy e megközelítésben a „kinek volt igaza?" kérdése nagyon is
viszonylagos és lényegében meghaladottnak tekinthető. „Tudjuk: a vita idejére már
bebizonyosult: az egyik út, a Széchenyié, nem járható Magyarországon. 1843—44-ben
azonban egyre világosabb: a kossuthi út sem lesz diadalmenet" (241. 1.).
Lackó számára nem is az a fontos, hogy a politikailag realizálható útra Kossuth
lép, hanem az, hogy ideológiailag (mint a polgári átalakulás politikai koncepciójának kidolgozói) végső soron azonos szinten állnak: amennyire vitatható Széchenyi
teljes szkepszise a tömegpolitika alkalmazhatóságát illetően, olyanformán túlzott
Kossuth derűlátása a reform mögé egyöntetűen felsorakoztatható nemességre vonatkozóan.
Ugyanakkor mégsem feledhetjük, hogy nem csupán „modellek" álltak egymással
szemben, hanem valós, a könyvben hiányzó lélekrajzi elemzést is igénylő emberek,
továbbá — általuk csak reprezentált — valós politikai erők. Mindebből következően
Lackó a politika, politikum
kulcsfontosságú kifejezést kettős értelemben használja: részint a múlt századi mindennapi politika értendő alatta (ahol jellege —
rendi vagy polgári —, illetve progresszív volta szerint minősül negatív vagy pozitív
értéknek) és az önmagában vett politikum, mint az emberi teljességtől elidegenedett
szféra, ahol az emberi önkifejtés éppúgy nem valósulhat meg teljesen, mint ahogyan
maguk a célkitűzések sem. Utóbbi értelemben tehát a politika „úri huncutság",
negatív értéktartalmú kategória. E két értelmezés és a belőlük fakadó értékrendszer
nem ellentmondások nélkül rétegeződik egymásra a műben. Bármennyire halasztani
igyekszik is Lackó az állásfoglalást, s hamar lezárja azután magát a vitát, a napi
politika, a korkérdések szintjén Kossuth igaza érvényesül, míg a politikum elvetése
(legfeljebb kényszerből vállalása) egy másik szinten Széchenyi igazát sugallja.
Kossuth belső válsága 1844—46-ban és a politikába ekkortájt mégis belépő Széchenyi azután némileg megfordítja a modellekhez rendelt tartalmakat: Kossuth felismeri a politika korlátozottságát, ráébred program és politika dialektikájára, s
inkább programjának következetességéhez, semmint a könnyű részleges sikerhez
ragaszkodik. Széchenyi pedig, mivel hatni akar, alászáll a politikába, s ottani lépéseinek értékelései már nem egyértelműek: egy helyütt a szerző leszögezi, hogy „a
gróf teljesen védtelenné vált a politikai erőviszonyok hullámzásaival szemben"
(275. 1.), vádjaival és javaslataival mégis „reálpolitikusnak" számít (288. 1.). Pedig az
1844 utáni korszakban a valóban ambivalens „modellek" maguk kínálják a mű kétfajta politikafelfogásának és kétfajta értékrendszerének meghaladását. Erre azonban
nem kerül sor, mert a forradalom előtti évekre már csak oldalak jutottak a torlasztott szerkezetű könyvben. Ennek folytán sem a drámai tárgyalás késleltetett cselekményi konfliktusa nem jut el a tetőpontig, a forradalomig, sem a drámában ütköző
értékek rangsorát nem tisztázza írójuk. Mindezt azonban nemcsak az alapprobléma
századunk emberét mélyen érintő izgalmassága feledteti, s teszi élvezetes olvasmánnyá, hanem az elemzés részleteinek invenciózussága, fontos történelmi mozzana88

tok újszerű és helytálló értelmezése is, mint például a „szabadság" és „szolgálat"
konfliktusa Széchenyinél; világnézetének 18. és 19. századi rétegeinek egymásra
ötvöződése; a Hitel szándékolt és tényleges hatása; Kossuth egy beszédének internretálása; Széchenyi mechanikai és Kossuth vegytani hasonlatokkal érvelő társadalomszemléletének elemzése — bár az utóbbinál kifejtetlen marad, hogy Széchenyi
társadalomgépezete a változatlan feudalizmus kori alkatrészekkel (osztályokkal, rétegekkel) egybeszerkesztett polgári társadalom modellje, Kossuth vegytani hasonlatai
mélyén pedig a társadalom teljes, a rétegek átalakulására, mobilitására is számító
elképzelése áll. Mintaszerű és bravúros Széchenyi és Kossuth 1843-as közeledési kísérletének politikai és eszmetörténeti elemzése. Méltányolnunk kell emellett a műfaji kísérletet, vagyis azt, hogy Lackó könyv terjedelmű esszét írt. Végső soron
sikerrel: mindvégig van ú j mondanivalója egy kérdésről, melyről újat szakember
nem írt, és érdeklődő nem hallhatott évtizedek óta. (Gondolat, 1977.)
GERGELY ANDRÁS

89

Várdy Béla: Az újabb magyar historiográfia
Különös paradoxon, hogy épp a történettudomány historiográfiája nem követte
azt a nagy szakmai gazdagodást és eszmei föllendülést, ami a huszadik század közepén—második felében a tudománytörténetírást vitathatatlanul élre emelte a történeti
stúdiumok szerteágazó spektrumában. Nem mintha nem jelent volna meg a történetírás történetéről elég sok kompetens és szakavatott monográfia, elemző vagy a főbb
tendenciákat kiemelő összegezés. Ám ezek az analízisek és szintézisek úgyszólván
mind megmaradtak a témacentrikus ismertetés klasszikus keretei között, és nyíltan
vagy burkoltan rendszerint valamilyen meghatározott jelenlegi történészálláspont bevezetése vagy éppen apologetikája gyanánt szolgáltak. Azaz voltaképpen bővebb
irodalomismertetésnek tekinthetők, többé-kevésbé „történetileg" csoportosított és történész „sajátértékek" szerint „súlyozott" bio-bibliografikus eligazításnak, afféle rangosabb „segédtudománynak". Volt persze a tudománytörténetírás leghaladottabb ágának, a természettudományok történetének is egy ilyen vagy ehhez hasonló fázisa a
húszas-harmincas években, melynek jól ismert képviselője s méltán csodált csúcsa az
ötkötetes „nagy Sarton"; de épp ahhoz az ezerarcú és vonatkozások tömegét mozgósító fejlődéshez képest, amin azóta a szakma átment, tűnik szembe tán leginkább a
történettudomány történetírásának nagy elmaradása. És éppen ezért meglepetés és
örvendetes kivétel Várdy Béla könyve a két világháború közötti magyar historiográfiáról.
Nem mintha Várdy könyve nem szolgálna kompetens és gyakorlatilag teljes bibliográfiai eligazítás gyanánt, a könyv egy negyedét elfoglaló tudományos apparatúra
önmagában cáfolna minden ellenkező állítást. Ám ez a jegyzetekbe és függelékbe
szorult hatalmas könyvészeti anyag itt nem öncél, és korántsem ez a lényeg; ellenkezőleg, épp azért szorult ki a főszövegből, hogy ne zavarja a lényeget. S a lényeg
röviden az, hogy a két világháború közti magyar történettudomány nem holmi elszigetelt, hozsannát vagy ócsárlást érdemlő csudabogár volt, hanem általában követte,
hol szolgailag, hol alkotóan, a korabeli historiográfia nagy áramlásait, fejlődésvonalait, divatjait. Persze nem mindet és nem adaptálás nélkül; éppen ez a válogatás, és
a helyi történeti körülményekhez, valamint az öröklött történészhagyományokhoz
való igazítás határozta meg a két világháború közti magyar historiográfia spektrumát és arculatát.
Az öröklött történészhagyományok kialakításában természetesen döntő szerep
jutott a mindenkori társadalmi és gazdasági viszonyoknak; Várdy nem csupán hangsúlyozza ezt a gyakorta emlegetett tényt, hanem néhány találó s tömör sorban-oldalban mindig vázolja is a különböző irányzatok megett meghúzódó szociális és politikai realitásokat. S ezek a rövid s a mai honi marxista történettudomány eredményeire épülő tájékoztatások szolgálnak azután az eszmetörténeti tárgyalás és elrendezés alapjául. Ez a társadalomtörténetileg megalapozott, határozott és következetes
eszmetörténeti orientáció különbözteti meg leginkább Várdy könyvét a történettudomány történetéről szóló könyvek többségétől, ez emeli metodikai szempontból a
modern, valódi tudomány történetírás régiójába.
Eszmetörténeti szempontból a modern magyar historiográfia kialakulásában fontos és különleges szerep jutott a pozitivizmusnak. A pozitivista iskola jelentőségét
Várdy Béla lényegében R. Várkonyi Ágnes úttörő eredményei nyomán s értékelésének megfelelően összegezi; az iskola különleges szerepének fölismerése és önmagát
„túlélésének" föltárása azonban a jelen könyv egyik nagy érdeme. Várdy szerint
ugyanis a honi pozitivista iskola hatása sőt virágzása nem szűnt meg az irány elavulásával s fölbomlásával. Illetve valahogyan ez a fölbomlás maga is eleven vagy legalább termékenyítő folyamat volt: a pozitivizmus talaján nőttek ki s erősödtek meg
még a pozitivizmusellenes irányok is, mint például a Geistesgeschichte
különféle
90

változatai, s többnyire későbben is hordozták valamilyen formában ezt az örökséget.
S még fontosabb, hogy a pozitivista iskola szerves folytatásaképpen szerveződhettek
meg vagy bújhattak meg a diadalmasan előretörő szellemtörténeti irányzatokhoz
nem vagy csak látszólag csatlakozó ú j orientációk. Az erős hatás s a folytathatóság
egyik oka nyilvánvalóan a magyar pozitivista iskola józan megalapozottságában,
kiváló eredményeiben s nagy egyéniségeiben keresendő; Várdy tökéletesen látja s
ismételten hangsúlyozza, hogy mit jelentett olyan történészek jelenléte s példája,
mint Thallóczy Lajos, Tagányi Károly, Fejérpataki László, Károlyi Árpád, Márki
Sándor, Szádeczky-Kardoss Lajos, Marczali Henrik, Takáts Sándor, Acsády Ignác,
Kováts Ferenc, Békefi Rémig, Angyal Dávid, Erdélyi László. Fokozta hatásukat,
később akár a kiváltott ellenkezésen keresztül, hogy többen közülük radikális nézeteket vallottak s a polgárság haladó mozgalmaival rokonszenveztek; Várdy találóan
emeli ki a nagy pozitivista történészeket s a Huszadik Század-kört kapcsoló szálakat.
S hozzá többségük hosszú életű volt s olyan tekintélyes, hogy még tanítványaik előtt
is megnyíltak szavukra az állami, közületi és főúri levéltárak. A bőséges forrásanyag
szigorú tudományos földolgozásával felnövekvő generáció azután a módszerek mellett
a szemléletből is elsajátított egyet s mást; a tények kritikai tiszteletét például többségük akkor is megőrizte, amikor már rég másféle értékekhez igazította mestersége
művelését. Még a szellemtörténeti irányok nagymestere és királyság nélküli királya,
Szekfű Gyula is sokkal többet őrzött, mintsem általában hisszük a magyar pozitivista
iskola szövegekre és körülményekre figyelő racionalizmusából, ha nem másért, hát
a késő vénségéig töretlenül dolgozó Károlyi Árpád s a bécsi iskola iránti tisztelete
miatt. A Ceistesgeschichte mellett, illetve ellenében fölnövő ú j irányok fő képviselői
— Mályusz Elemér, Domanovszky Sándor, Eckhart Ferenc, Holub József, Szabó
Dezső (debreceni professzor), Hajnal István — pedig olykor kifejezetten, bár többnyire rejtetten folytatták a honi pozitivista iskola nagy hagyományait.
De valahogy azt a látszatot ne keltsük, hogy Várdy a pozitivista iskola függvényeként ábrázolja két világháború közti historiográfiánkat! Ellenkezőleg, az iskolaváltást hangsúlyozza, a Geistesgeschichte
diadalmas honi előretörését. A váltás
megett — a könyv társadalmi realitásokra figyelő szelleméhez híven s a honi marxista történetírás vonatkozó eredményeivel teljes összhangban — gondosan regisztrálja a két világháború közötti Magyarország kultúrpolitikai reorientációját s vetületeit személyi és intézményi szinteken; jól látja az Akadémia csökkenő s a Történettudományi Társulat növekvő szerepét, 'az egyetemi tanszékek, illetve a nagy
professzorok irányt alakító jelentőségét, a szervezett külföldi tanulmányutak szemléleti-metodikai hatását, a forráskiadások, a különféle sorozatok, kézikönyvek és
monumentális összegezések — elsősorban a „Hóman—Szekfű" és a Domanovszky
„jegyezte" Magyar művelődéstörténet
— szakmai és közönségformáló funkcióját,
elemzi és bírálja a népi írók — elsősorban Németh László — állásfoglalását a kor
uralkodó történészirányzataival szemben; egyszóval földeríti és vázolja azt az intézményi és szellemi közeget, amiben a kor magyar historiográfiája ,élt és hatott. Külön
bravúr, ahogyan mindig megtalálja az egyensúlyt a nagy történészegyéniségek és
eme tág értelemben vett „közegük" kapcsolatának ábrázolásában. Mesterien mutatja
be például a pozitivistaként fölnőtt Szekfű „megtérését" a
Geistesgeschichtéhez,
érzékeny és rejtett reagálását A száműzött Rákóczi-vitára, színvonalas alkalmazkodását a kor „neobarokk" ábrándjaihoz. Még sikerültebb tán s főleg hézagpótló Mályusz Elemér két világháború közötti munkásságának bemutatása: Várdy könyvéből
derül ki először igazán a nagy történész csak Szekfűhöz foghatóan mély és szerteágazó hatása a honi historiográfiára.
A két nagy történész — s mutatis mutandis Domanovszky és Eckhart — finom
vonásokkal megrajzolt szakmai portréja tán épp azért annyira eleven, mert Várdy
minden munkájukat hatásfüggvények hálózatában elemzi. Nem kurrens külföldi irányok rangos meghonosítóiként tekinti őket; azt mutatja be, hogyan hasznosítanak
saját céljuk érdekében egy-egy módszertani-szemléleti lehetőséget: a Geistesgeschichte-koncepciót vagy az ethnohistóriát, a „Kulturgeschichté"-t, illetve a modern
91

jogtörténeti-alkotmánytörténeti irányokat. A kor nagy honi történészei egyszerre
lépnek ezekkel az irányokkal; önállóan és ötletesen, alkalmazzák a honi történelmi
valóság autochton, saját követelményeinek megfelelő megközelítésére. Így aztán
Szekfű magyar szellemtörténete — melynek tiszta dilthey-i forrásait annyi joggal s
hozzáértéssel hangsúlyozza Várdy — korántsem holmi magyarított Gei&tesgeschichte,
és Mályusz adatok tömegével dolgozó, józan, s mindenféle divatos fajmítosztól tartózkodó ethnohistóriája minden tekintetben fölötte áll korabeli nyugati megfelelőinek.
Nem hallgatja el azonban tévedéseiket sem; Szekfű esetében például többször utal
rá, hogyan hódolt olykor a nagy történész a kortárs úri magyar közízlésnek, s még
Mályusz józan ethnohistóriai orientációjával kapcsolatban sem mulasztja el figyelmeztetni a leple alatt itt-ott tán belopható nemzeti-népi romantikára. Ám épp a
Geistesgeschichte, illetve a népiségtörténet másféle, mások által képviselt fölfogásainak elemzésével igazolja, hogy mégis, így is mennyire teremtően s a kor tudományos színvonalának — és a kutatás akkori korlátainak — megfelelőe\i közelítette
meg Szekfű, illetve Mályusz a magyar história alapkérdéseit; ezért válhatott m u n kásságuk-máig ható iskolák kiindulásává, össze kell csak hasonlítani Szekfű magyar
szellemtörténetével mondjuk a Minerva-kör
szintén rangos, de sokkal „geistesgeschichtésebb" irányzatát, Eckhart Ferenc modern szociologikus jogtörténeti irányával
a maradi nacionalista alkotmánytörténészek munkáit, Mályusz rendkívüli erudícióra
alapuló és kivételes történészinvencióval művelt népiségtörténeti orientációjával a
népi írók (Várdy által mindenesetre túlságosan „szabódezsősített") dilettáns történetszemléletét, s azonnal szembetűnik a nagy történészek — ismétlem: hibáik fölismerésével hangsúlyozott — jelentősége.
Várdy persze nem hasonlít ilyen durván össze se irányokat, se embereket, ennél
ő sokkal jobb és szakszerűbb történész. De ahogyan fölsorol, csoportosít, bírál és
értékel, az az olvasót mégiscsak összehasonlításra készteti. Kivált ha — mint jelen
recenzens — egészen másképpen vélekedik mondjuk a népi írók történelemszemléletéről. Németh László, Veres Péter, Erdei Ferenc, Illyés Gyula kétségkívül nem
történészek, de egész tanulmányírói sőt szépírói munkásságuk határozott történeti
látáson alapul, melynek kiforrott alakjában se Szabó Dezső mitikus „populizmusához", se Spengler civilizációs scifijéhez az égvilágon semmi köze sincsen, s ha
valamihez, hát leginkább ahhoz a józan s autochton értékeket hangsúlyozó népiségés népesedéstörténeti fölfogáshoz hasonlítható, melyet Várdy egyes-egyedül a Mályusz-iskolának tulajdonít. Ugyanis Szabó István, Ila Bálint, Maksay Ferenc, Kanyar
József, Wellmann Imre, Für Lajos, Trócsányi Zsolt s nem egy vonatkozásban — s
igen magos fokon — Benda Kálmán és Szűcs Jenő munkásságában kereshető tán
leginkább az említett négy nagy író történetfilozófiájának szaktörténészi megfelelője,
illetve lecsapódása. Németh László történetszemléletére pedig jól láthatóan — s többszörösen nyugtázottan — hatott Hajnal István.
Hajnal értő értékelése egyébként Várdy monográfiájának újból fontos és kiemelkedő eredménye. Várdy joggal hangsúlyozza Hajnal progresszív szociologikus történetfölfogását, mely azonban — elsősorban az Annales-kör eszméihez való hasonlóságán keresztül — sokkal közelébb állhatott a történelmi materializmushoz, mintsem
szerző — a mai honi historiográfia többségével egyetértésben — gondolja. Hajnalnál
— s bizonyos mértékben Eckhartnál — látható továbbá legpregnánsabban a tudatos
szembefordulás a német iskolák nagy hagyományaival; nemcsak a
Geistesgeschichtével s a Kulturgeschichtével,
hanem a Historizmus különböző válfajaival is, melyek
különben — kivált liberális polgári formáikban, mint például Friedrich Meinecke
vagy Walter Goetz munkái — valószínűleg sokkalta erősebben hatottak két világháború közti historiográfiánk javára (nem utolsósorban Szekfűre!), mint Várdy —
ismét teljes összhangban itthoni történész-közvéleményünkkel — gondolja és regisztrálja.
Ezek az inkább személyes jellegű kifogások persze nem érintik a könyv alapvető
megállapításait, és semmit le nem vonnak értékéből. Ellenkezőleg, még inkább kiemelik a könyv fontosságát, mert azt demonstrálják, hogy Várdy monográfiája meny92

nyire jól és szépen egyezik irányadó történészköreink fölfogásával. Hiszen Várdy
Béla — persze hosszas és alapos honi tanulmányok után — az Egyesült Álamokban
írta a könyvét, ahol a Duquesne egyetem professzora. S bár a szövegben ismételten,
s az előszóban külön is nyugtázza, mennyi mindent köszönhet némely vezető honi
történészeink (Pach Zsigmond Pál, Ránki György, Niederhauser Emil, Glatz Ferenc,
Várkonyi Ágnes) segítségének és tanácsainak, teljes joggal hangsúlyozza azt is, hogy
a végső interpretáció az övé, s nem egyezik szükségképpen az említettek véleményével. S csakugyan, a monográfia minden ízében erős és önálló történész-észjárásra
utal. A lényegbeli egyezés tehát fényes bizonyítéka, hogy — Pascal híres mondását
parafrazeálva — az igazság Duquesne-en és Budapesten szükségképpen azonos.
(Modern Hungarian Historiography. New York, 1976. Columbia University
Press.)
VEKERDI LÁSZLÓ

93

Vásártörténet — Hídivásár
A magyar néprajztudomány viszonylag későn eszmélt rá arra, hogy a vásárok
népi kultúránkat reprezentáló alkalmak. Vizsgálatuk a néphagyomány teljességének
megismeréséhez nélkülözhetetlen. Néhány történeti munka, majd hiteles néprajzi
gyűjtések, de inkább élménybeszámolók után csak a közelmúltban készültek el az
első rendszeres vásárnéprajzi tanulmányok. Végül a Vásártörténet — Hídivásár kötettel megszületett a magyarországi vásárok első monográfiája is. Méltán megérdemli ezt a minősítést akkor is, ha több vonásban eltér a monográfiák megszokott
jellegétől. Mindenekelőtt nem egy ember munkája, hanem a szerkesztőkön kívül
hété. Tanulmánykötet, jegyzetekkel, szakirodalmi mellékletekkel gondosan ellátott
írások gyűjteménye. A tanulmányok tárgya nem kizárólagosan a hortobágyi hídivásár. A kötet olyan módon monográfiája ennek az irodalomban, filmen, képzőművészetben, fényképen oly sokszor megörökített eseménynek, hogy azt igen tágas
háttérrel a magyar vásárok jelentőségének méltatásával, múltjuk számos fontos
mozzanatával ábrázolja, egyszersmind el is helyezi a magyarországi vásárok rendszerében.
Dankó Imre tanulmánya nagytáji keretet választott mondanivalója kifejtéséhez.
A Tiszántúl árucseréjének és a vásároknak a kapcsolatát tárja föl. A nagyobb összefüggések érzékeltetésére nyolc település vásárait közelről mutatja be, úgy válogatva,
hogy a vásáros helyek különböző típusaival ismerkedjen meg az olvasó. Csenger
például kistáj vásárközpontja, jelentőségét elsősorban átkelőhely volta adja. Nyírbátor már két kistáj találkozásánál fekszik, céhes és kisipara is fejlettebb, ennélfogva vásárai is nagyobb forgalmat bonyolítottak le. Hajdúnánás és Kisújszállás az
előbbi kettőnél nagyobb település. Mivel azonban gazdasági vonzáskörzetük alig terjed túl határaikon, vásáraik is helyi jellegűek. Sarkad vásárai viszont az országos
hírű gyulai vásárok úgynevezett elővásáraiként funkcionáltak, akár a berettyóújfalusiak, amelyek azonban kistáji találkozóhelyül is szolgáltak. Mezőtúr a Tiszántúl
legnagyobb vásáros helyei közé tartozott, jelentősége ilyen szempontból még Debrecenével is vetekedett. Dankó Imre a magyar vásárok és piacok, valamint az árucsere néprajzának egyik úttörője, akinek tucatnyi tanulmánya olvasható erről a
témakörről. Bőségesen adatolja tanulmányát, legfőképpen részletezi a debreceni vásárok történetét, és külön kiemeli a hídivásár kialakulásának körülményeit.
A hortobágyi hídivásár különben viszonylag kései keletkezésű. Korábbi, nem
hivatalos vásározások nyomán először 1892-ben engedélyezte megtartását a debreceni
tanács. Hamarosan a tiszántúli állatkereskedelem egyik legnagyobb találkozóhelyévé
vált. A nagyhírű debreceni vásárok egyik „kihelyezett" vásározási alkalmaként működött. Béres András tanulmánya azt a fejlődési folyamatot rajzolja meg levéltári
dokumentumok alapján, és néprajzilag is jellemzi a Dankó által csak nagyobb vonalakkal bemutatott hídivásárt.
Az általános néprajzi képből Katona Imre talán a legsajátosabb összetevőt választotta írásának tárgyául, a vasár folklórját. Ezúttal a folklort igen tágan értelmezi, ami a tárgy szempontjából eredményes. Nem csak a vásározással kapcsolatos
népköltészeti alkotásokat (például szólásokat, közmondásokat) tekinti át, hanem a
vásárokon fölbukkanó minden figurát, eseményt, jelenséget számbavesz, amely a
vásárok népszokás jellegét gazdagítja, folklorisztikus színekkel érdekesebbé teszi.
Üttörő tanulmánya a szakirodalom gondos átvizsgálásán kívül fontos saját gyűjtésekre is támaszkodik. Sok-sok idézettel, népköltésbetéttel átszőve szinte megjeleníti
a vásárok, sokadalmak tarka forgatagát.
Takács Lajos egyetlen irányban folytatja Katona tanulmányát, a régi vásárokban rendszeresen előforduló históriásokról ír. Ezeknek a kései igriceknek a tevékenységé hatott az utolsó évszázad népköltészetére, különösen az ú j stílusú balladák
94

alakulására. Ugyanakkor a hírközlésnek, hírvivésnek egy nagyon régies formáját
tartották fenn a közelmúltig.
Tárkány Szűcs Ernő Katonához hasonlóan úttörő tanulmányt közölt a kötetben.
A vásárok jogi népszokásait foglalta össze elsőként. Részletes tényanyaggal mutatja
be, milyen gondos munkát igényelt az illető helység közigazgatási szerveitől egy-egy
vásár előkészítése és lebonyolítása. Kiderül a tanulmányból, hogy legtöbb helyen a
szokásjog szerint jártak el, illetőleg azt foglalták rendeletekbe. Tárkány Szűcs tanulmánya több kisebb fejezetre tagolódik. Ezek mindegyike kutatási feladatok kijelölését is elvégzi, hiszen a téma annyira földolgozatlan, hogy erre is kell gondolni.
Végül Jenkey Gábor és Letényi Árpád foglalja össze röviden a hídivásár 1966
óta történt fölújításának és a hozzákapcsolódó idegenforgalmi látványosságoknak a
történetét.
Ugyanis az olvasó idegenforgalmi célokat szolgáló kiadványt tart a kezében. Ha
ezzel a közléssel kezdte volna az ismertető ezt az írást, talán sokan azonnal tovasiklottak volna a következő sorok fölött. Joggal. Az idegenforgalmi kiadványok
ugyanis jelentős hányadban sok-sok kívánalmat maguk után hagyó, alacsony színvonalú munkák. Különösen ha népi kultúráról van szó, hajlamosak értéktelen, színvonaltalan, de néphagyománynak tartott „árut" reklámozni. A hídivásárról szóló
kötet éppen ellenkezőleg, követendő példa, igen magas színvonalú propagandául
szolgál kiadójának, a Hortobágyi Intézőbizottságnak és természetesen magának a
Hortobágynak, valamint a jórészt idegenforgalmi látványosságként több mint tíz
esztendeje fölújított vásárnak. A tanulmányokat szépirodalmi betétek, Illyés Gyula,
Arany János, Tóth Endre, Veres Péter, Oláh Gábor, Tamási Áron, Nadányi Zoltán
versei és prózái választják el egymástól. Ebből a sorból csak Móricz Zsigmond
hiányzik. Nagyszámú szép fényképfelvétel is található a kötetben. Nagyobb részük
az utolsó huszonöt évben készült, szinte filmszerűen elevenítik meg a vásárt. Kár,
hogy nincsenek lokalizálva, holott több városban, más-más évszakban és évben
készültek.
A Vásártörténet — Hídivásár kötet néhány év múlva keresett és ritka könyv
lesz. Tartalma és szép kivitele egyaránt ezt jósolja. Bevezetőjét Ambrus István, a
Hajdú-Bihar megyei Tanács elnöke, előszavát Angyal László, a Hortobágyi Intézőbizottság titkára írta. A szerkesztést Szöllősi Gyula és Tóth Endre végezték. A kötetet részletes angol, orosz és német nyelvű összefoglalók zárják.
KÓSA LÁSZLÓ

95

FILM

CSOÓRI

SÁNDOR

Égy félfordulat hátrafelé
Az a hat játékfilm s az a néhány útszélre sodródó forgatókönyv, amelyen Kósa
és Sára neve mellett ott szerénytelenkedik az én nevem is, nemcsak a szakma és
a nyilvánosság előtt, de saját kérgesedő szigorúságom előtt is, .följogosítana arra,
hogy filmírónak érezzem magamat. A versíróval egy bőrbe kötött filmesnek, aki
ha esővel, hószakadással, földbe ásott gyerekkel vagy egy ló megrázó pusztulásával
a k a r j a kifejezni mondanivalóját — a képzeletét megtestesülni l á t h a t j a a vásznon.
S néha bizony olyan csillagászati összegek ráfordítása árán, hogy a h á t a m is borsódzik bele.
Ki ne irigyelne ezért a kivételes helyzeti előnyért! K i ne cserélne velem fejet
és sorsot a kilombosodó dicsőség reményében!
A nagyvonalúan tágas feltételek ellenére én azonban folyamatos zavart érzek.
Zavart és bizonytalanságot. Mintha a vászonra fölírt nevem másvalakié volna.
Másé a történet, a párbeszédek, a féligazságok szelleme.
Könnyű volna ezt a mélyre húzódott idegenséget elintézni azzal a kéznél levő
közhellyel, hogy ez így természetes, mert a leforgatott film annyira elüt a könyvtől, mint a bábból előpillangózó lepke a hernyótól, hiszen az elkészült filmben m á r
ott van egy valóságos táj, a környezet holdudvara, a színész, a rendező egymással
ötvöződő képessége, egyszóval az a mozgalmas és hitelesítő többlet, amely a képzelet csontvázát eleven élettel ruházza föl.
Tagadhatatlan, hogy az íráshoz viszonyítva mindezek mérhető távolságot és ú j
minőséget teremtenek. Csakhogy ezek az „új minőségek" az én esetemben sose
voltak annyira újak, ahogy azt az általános tapasztalat alapján hinni lehetne, mivel
a rendezőim nemcsak írótársaim, de a barátaim is, akiket akármilyen helyszínekre
hurcolna is a képzelet, a félálom, a szertelenség, még szélsőséges indulataikban se
szökhetnek meg a figyelmem elől. Nem beszélve arról, hogy szökésre csak írás
közben vállalkozhatnának, amikor még minden megtörténhet, mert a forgatás feszültségében már bajos lenne egy egészen más dramaturgiára fölfűzni a jeleneteket.
Valami más okát kell tehát keresnem a zavarnak. Mást, mint ami kizárólag
Kosára, Sárára és rám vonatkozna. Mást, mint ami a m ű f a j r a vagy a m u n k a módszerünkre.
*

E jegyzeteket idehaza írom, Zámolyon. Illetve csak írnám, mert a „ritka vendéget" ötpercenként kizökkentik a kerékvágásból. Hol anyám nyit be s elmondja,
hogy zörgetett be hozzájuk egy ismeretlen, részeg motoros, aki pénzt a k a r t tőlük
éjnek idején kicsikarni, hol egy rokon kisfiú, aki a tévé képernyőjéről m á r ismert,
de „eredeti mivoltomban" csak most lát először. Míg a rokonság alapkövét rakom
le vele s megforgatom, ahogy negyven évvel ezelőtt a felnőttek engem is megforgattak ugyanitt, ugyanebben a szobában, a filmes életemmel kapcsolatban t á m a d t
96

gondolataim szép lassan szétszélednek. Ami az imént még földerengett, most visszazuhan saját csöndjébe. Bármilyen gondolatszikránál fontosabb lesz a gyerek csodálkozó szeme, lassú oldódása; emlékeim magamról; fontosabb a falról rámnéző
tükör, amely — isten csodájaként — egyetlen karcolás nélkül úszta meg a háborút.
A házunkat szétvetette egy ágyúgolyó s minden ripityánkra törött: az almáriumok,
az ágyak, a sarokpadok, a kászli, a székek, de a tükör úgy került elő a romok
alól, mint földrengés után egy csecsemő, gőgicsélve. Annyira megörültem neki, hogy
el is felejtettem: szétszakadt dunyhák, birsalmaroncsok, pohárcserepek, törülközők,
borotvák, gyászkendők, gerendahulladékok halmán állok. Igen, egy filmkép a múltamból: fiú, tükörrel a romok fölött. A határban halottak, az udvaron fölfújódott
disznóhullák, kicsírázott faldarabok, de egy meztelen kamasz úgy áll a megmenekült, fényes tükörrel a világ közepén, mintha Isten küldöttje volna.
Elhessentem a képet, aztán a rokon fiúval kilépek az udvarra. Apám a kútnál
áll, nyolcvanöt évesen, kezében horog, készül vizet meríteni. De a hosszú, póznaszerű horoggal az égre mutat.
— Oda nézzetek! Gólyák. Megjöttek végre!
A három nagy madár ott köröz Szijártóék kertje fölött. Lomhán, mintha lassított filmen lebegnének.
— Sose fogyok ki a csodálkozásból — szólál meg apám — amikor látom őket.
Bejárják a fél világot! Be a tengereket, be Afrikát és annyi idegen ország hegyei
és síkságai után is visszatalálnak. Ekkora kölök lehettem, mint ez a Laci gyerek itt,
amikor Csík Pista bátyáddal, odaveszett szegény a Piavéba, fogtunk egy fecskét.
.0 kapta el, aztán gyorsan a kezembe nyomta: itt van, Sándor, markold, csak
agyon ne szorítsd! Már futott is be a házba s egy darab piros rongyot hozott ki
meg egy ollót. Akkor értettem meg, miben töri a fejét. Vágott a rongyból egy kis
szalagot és rákötötte a fecske nyakára: na, pajtás, mehetsz! S a következő tavaszon, mit ad isten, beállít a mi fölnyakkendőzött fecskénk. Ugyanabba a fészekbe,
ahol megfogtuk, de a tavalyi piros rongydarab már olyan fehér volt, mint a hajam.
Kifakult a nagy napsütésekben, esőkben.
Újabb filmképek rajzása: a gyerekkézben. remegő fecske közelije. Az ujjak
börtönrácsa. Az egykedvűen káráló, álmos tyúk az istállóban. A szalmapattogás.
Az olló hóhéri billegése a fecske szeme mellett. A nyolcvan évig elélő gyerekizgalom föltámadása a megjelenő gólyák láttán. A kút. A kútban tükröződő árnyékok.
Az idő, az idő halála, az égre bökő horognyél példabeszéde.
Valami hirtelen belémkattan. Egyszeriben megérzem, hogy száraz logikával is
megtalálhattam volna a filmmel kapcsolatos zavarom és idegenségem magyarázatait, de az ész-okok csak részben világították volna meg az ős-okot. A tükör, a
gyerek, a kút, a fecske, az idő s apám égre sikló tekintete azonban most mindennek más értelmet adott. Arra döbbentett rá, hogy forgatókönyveinkből hiányzik a
személyes életem és élményeim forrósága. Ha egyik-másik kocka megmutat is belőlük ezt-azt, csupán csak töredékeket csillant meg, soha valami egésznek a lendületét, vakságát, hitét. Soha azt, amiért kutyául megkínlódtam, aminek a titkát
én törtem föl erős szívdobogások közepette. Húszéves korom óta két nagy iskolám
volt, akár végváriaknak a vitézi élet. Egyik a szerelem s a másik a politika. Szerencsés éppenséggel egyikben sem voltam. Csaltam, csalódtam, hiúságomat kerékbetörték. Voltam házasságtörő és kijátszott férfi. Ádáz nagymenő a kapcsolataimban
s rajongó balek a politikában. De sokkoltató is. Éltem két nővel együtt évekig,
határtalan szabadságban. Jóváhagyásuk boldog menlevelem volt a szokásos, féltékeny herce-hurcák ellen. De egy napon fölrobbant ez a tökéletesnek látszó éden,
amelyben otthonosság, otthontalanság egymást váltották izgalmasan. S mi más következhetett utána, mint a megsokszorozott pokol, önpusztítás és aljasságig fokozódó gyűlölség. Történetekben és szenvedélyekben egyaránt. Leforgattunk hat filmet s hol van legalább az egyikben is egy nő, akibe a néző beleszerethetne; aki
egyedül utazik a karácsonyi vonatokon, részeg és magányos férfiak között, csakhogy
nyugalmas ünnepet ajándékozzon? Vagy hol van egy másik nő, akitől félni kell,
7 Tiszatáj

97

mert előcsalja belőled a szörnyeteget? Hol van a nyarakból az az ámokfutó nyár,
amikor a Magas-Tátráig fölfutottam egy lánnyal, mert azt akartam, hogy igazi
vízesést lásson, ha már álmodott róla? A Tízezer napban nincs. A Földobott kőben
csak árnyéka van. Az ítéletben egy tisztességgel és gyöngédséggel megáldott nő j á r kel, aki inkább Dózsa árvábbik énje, mint a szerelmese. A Nincs időben pedig csak
egy-egy apácából bújik elő a nő pillanatokra, a rendező utasítására, és egy cipőjét
javíttató kurvából. S hasonló a helyzet a Hószakadással és a Nyolcvan huszárral is.
S ahogy a szerelem, ugyanúgy kimaradtak a politika izgalmas, feszült élményei is. Kimaradtak a háború, a menekülés, a halál közelképei. Az ötvenes évek
sorvasztó légköre, a decemberi sártengerbe vető zámolyi parasztok Hieronymus
Bosch-i nagytotálja. Egy-egy jövőt akaró férfi elkeseredett hadakozása a szakadékba
zuhant eszmék kimentéséért. S mi került be a filmjeinkbe például ötvenhatból is?
Az igazi dráma helyett kétfelé érvelő illusztrációs képsor. A lázadók érvei és a
lázadókat leverőké. Tehát nem sok. A szövetkezetesítés megcsavargató nagy korszakából már valamivel több, de dráma ebben a témakörben se juthatott emlékezetesen szóhoz, csupán a drámára utalás formájában.
Jól emlékszem még a Tízezer nap és a Földobott kő körüli, évekig elhúzódó
vitákra. A filmekben levő tragédiát úgy értelmezte a főhatóság, hogy az a rendszert
feketítené be; hogy a politikai rend akkori állapotán ejtene foltot. Végül mindkét
filmet egy művészetellenes alku segítette a közönség elé. A tragikus mozzanat
csakis azon az áron maradhatott benne Kósa és Sára filmjében, ha szépen keretbe
illesztjük. Mivelhogy a keret átértelmezi és megszelídíti a drámát. Mit szépítsem:
kiheréli. Épp azáltal, mert múlt idejűvé avatja. A jelen idejűség legkövetkezetesebb
műfaját átengedi a tegnapi napnak.
Szabad-e csodálkoznunk ezek után a nézőn, aki ógva-mógva, csalódottan hagyja
el a mozit? Vagy el se megy moziba? A múlt idejű dramaturgia bárhol a világon
a cenzúra legravaszabb formája. Hogy miért? Azért, mert ismert és megengedett
érzelmekkel bonyolít le tragédiát, vígjátékot, sőt dokumentumfilmet is. Holott ú j
információk, ú j érzelmi fölfedezések nélkül nincs semmiféle művészet. Se regény,
se vers, se film. Ü j konfliktusok nélkül ugyanúgy érdektelenségbe úszkálnak az
események, mint ragadozó cápák tengeri akváriumban. Uszonyuk, foguk ugyanaz;
talán még félelmetes képzeteket is keltenek, de ezek a képzetek m á r az öngerjesztés világába tartoznak, mert az akváriumi cápák, elveszítve maguk körül a nyílt
vizeket, egy befejezett történet szereplői csupán.
A máról szóló magyar filmekben sok az ilyen öngerjesztéses megoldás. A küzdelmes dramaturgiát egy mintha-dramaturgia
helyettesíti. Minden olyan, mintha
igazi volna! Igazi a cselekvés, igazi a fölháborodás, igazi a szenvedély, a gúny, a
szorongás. Pedig csak megengedett! Hiszen egy-egy film alaptörténete s részelemei
is csak olyan valóságmozaikokból szerveződhetnek össze, amelyeken ott áll a jóváhagyás pecsétje: ezt és ezt a gondolatot, ezt és ezt az életbeli tényt mostantól
kezdve föl lehet- használni, mert már megbirkóztunk vele. Ezt és ezt a korlátot már
le lehet bontani, mert sikerült kimondanunk rá az ítéletet. De ha én például valamelyik barátom más országból való áttelepülésének a hajmeresztő történetét szeretném megírni filmnovellának, mert a kelet-európai lét elhallgatott abszurditásait
ezáltal tudnám elgondolkodtatóan kifejezni, már eleve szánakozó mosoly fogadná
ötletemet. Hova gondolsz? Ahhoz, hogy ez a sistergő, de nagyon is időszerű téma a
film számára fölszabaduljon, előbb a politikának kell tisztába tennie a dolgokat.
E késleltető módszer különös lélektani csapdákat állít az alkotók elé. Nem az
esztétikai, hanem a társadalmi igazság oknyomozóivá válnak. Holott egy film sosem attól izgalmas, tanulságos és átformáló erejű, hogy mekkora a közvetlenül kimondható igazságok vízállásszintje, hanem attól, hogy a kimondható vagy a kimondhatatlan igazságok közt élő emberek mit éreznek, mitől szenvednek, mitől
gubóznak be, vagy mitől veszik észre a remény közeledő vonatzaját. Amit értünk
és tudunk: emlék. Még ha igazságnak nevezik is közben. A művészet igazi kötelessége tehát nemcsak az, hogy megtudjunk vagy kimondjunk valamit, hanem, hogy
98

meg is változzunk tőle: féljünk, örüljünk, legyintsünk, ordítozzunk vagy gunyoros
mosollyal engedjük továbbgördülni a világot. Mert a valóság csak bennünk válik
valóságossá. És időszerűvé is!
A film — adottságait tekintve — a jelen idejűség műfaja. De ezt a jelen idejűséget csakis azáltal éri el, ha ismeretlen dolgokat boncol. A jelen látszata mögött a
jelen eldöntetlen konfliktusait. Antonioni Nagyítás című filmje lassan a tizenötödik életévébe lép. Másfél évtizedes múlttal a háta mögött már meg is vénülhetett
volna, én mégis maibbnak érzem sok hetvenes években elkészült filmnél is. Mindenekelőtt azért, mert Antonioni egyszerű története mélyén ott villódzik jó néhány
korszakos fölismerés. Elsőül az, amit az egész mű metaforája közöl: minden előhívott kép alatt ott van egy újabb s egy még újabb kép: egészen a valóság hátborzongatóan titkos mélységéig hatoló képek, amelyeknek a lényegét már szinte
lehetetlenség is föltárni. Ennél persze semmivel sem kisebb erejű a másik fölismerés, az, hogy korunkban még a legrejtelmesebben végrehajtott gyilkosságokat is fölfedezhetjük, de a tettesek kiléte általában ismeretlen marad. Példa rá a Kennedy
gyilkosság is! A Nagyításban minden társadalmi tény, igazság, minden köznapi
szenvedély: munka, szerelem, ivás, nemiség ezeknek az egyetemesen érvényes gondolatoknak a mennyezetvilágításában tűnhet csak elénk.
Tehetség kérdése az ilyesmi, vagy a helyzeté is? Ügy értve a helyzetet, hogy a
Nagyítás filozófiáját, korszerű közérzetét — mondjuk — egy Kelet-Európában megszülető történet ledobná magáról? Ez valószínű! De ugyanilyen valószínű, hogy az
itt születő történetek egy vaskosabb, lomhább, érdesebb egyetemességnek ajánlhatnák föl csontvázukat.
Nézzük, milyen természetű alaptörténetekre gondolok. Semmiképoen se kivételes, rendkívüli, különc történetekre. Ellenkezőleg, a leghétköznapibbakra. amelyekbe
naponként belebotlunk. Például egy gázolásra. Évekkel ezelőtt X. Y. pártvezető az
autójával elütött egy kamaszfiút. A fiú a helyszínen meghal. A pártvezető idegileg
beleroppan a sorscsapásszerű balesetbe. Kivételesen becsületes, hasznos ember hírében állt eddig is: megrendülése most méginkább megnöveli körülötte a rokonszenvet. Kiesése a munkából zavart okoz. Erkölcsi és anyagi kárt. Munkatársainak az a
céltudatos gondolata támad, hogy ennek a véletlen szerencsétlenségnek a főnökük
semmiképpen se eshet áldozatul. A kamaszfiú halálát már úgyse lehet jóvátenni.
Azzal a legkevésbé, ha felettesük, bűntudata enyhítésére, letölt másfél évet vagy
többet a börtönben. A pályája végérvényesen kettétörik. A tragédiát újabb tragédiával tetőzni komor fényűzés lenne. Az egyetlen ..megoldás tehát: valamiképpen
tisztára mosdatni egy becsületes embert. De kérdés: elfogadja-e ezt egyáltalán? '
Ha szálkás, érzéketlen és hatalomtól megszédült ember volna, elfogadná. Sőt, valószínű, hogy a szerecsenmosdatást ő szorgalmazná legszívósabban. Az összeroppanásból fokozatosan ocsúdó pártvezetőt a környezete választás elé állítja: vagy a lelkiismerete tisztaságát, vagy a közösség hasznára folytatandó munkáját választja.
Hosszú rábeszélések után az illető kötélnek áll. Beleegyezik abba, hogy a közlekedésrendészet segítségével találjanak számára valamilyen látszatmentséget. Meg is
találják. És úgy látszik, hogy a bíróság is föllélegzik, amikor fölmentheti a pártvezetőt. Igen ám, de a fölmentés alól mégiscsak kilátszik a cinkosság lólába. S a
hamis indokokkal megvédett férfit ettől kezdve kettős bűntudat gyötri. Befelhősödnek a napjai. Kapcsolatai megromlanak. A halott fiú szüleit elég sűrűn látja,
tehát felejteni se képes. De a váratlan fordulat ezután jön. A . tisztára mosdatói
között akad egy-két ember, aki elkezd visszaélni a gyöngeségével. Előbb-utóbb
észre kell vennie, hogy a kezükbe került. S- azáltal, hogy magasabb célokra figyelve
elfogadta a törvénytelenséget, magát fosztotta meg a törvények, az emberi szótartás
s a tisztesség jogától. Az önmagával szembekerülő ember két esztendő múlva öngyilkos lesz.
E mindennapos történet legalább annyira közhelyszerű, mint a Nagyítás meséje.
De legalább annyira alkalmas is, hogy egy Kelet-Európát jellemző filozófia és közérzet hordozórakétája legyen. Aki egy ilyen történetet a csiklandóssága miatt kép7*

99

zelne vászonra, meddig juthatna? A publicisztikus igazságokig! A mai napon kimondható igazságok ütköző faláig. A rendőrség, a bíróság, továbbá a jól ismert
hatalmi módszerek egyformán megkaphatnák a maguk botütéseit. Az elkészült filmet a néző kíváncsian végignézné s bólogatva jönne ki a moziból: ez van. Mit >
érne az egész! A társadalmi igazságok földerítésénél és kimondásánál sokkal de
sokkal mélyebbre kellene hatolni. A lélektan, a politika, a filozófia mélyrétegéig,
ahol a személyi kultusz bugyrai sötétednek. A film egyik alaptétele az lehetne,
hogy ahol a bűnt az erényre hivatkozva akarják elpalástolni, az értékek r e n d j e
helyet cserél. Vagy ennek a gondolatnak egy másik vetülete: ahol a bűnt nem büntetik meg nyilvánosan, ott a bűnnel vagy így, vagy úgy, de mindig vissza lehet
élni. A Nagyításhoz hasonlóan ebben az esetben is létre jöhetne az a bizonyos esztétikai határtalanság, amely az egyik előhívott kép mögül fölszínre dobná a másodikat, a harmadikat, a negyediket. S mindez, ami első látásra politikai minőségként kavardulna föl a filmben, nem maradna meg politikának, mert ellenpontként,
mint az igazi létdrámákban, ott dohogna a halál, a véletlen, a kiszolgáltatottság, a
hatalomnak kiszolgáltatott hatalom, a féltékenység, az érdek, az álöltözet nélküli
életösztön, mely a politikai ösztönről leszakadva, a film főszereplőjét oidipuszi elszántsággal sodorná végzete felé.
De nézzünk egy még szűkebb világban lejátszódó történetet, amely ha nem
hatolunk a mélyére, pletyka szintű csámcsognivaló marad.
A film a Debrecen környéki tanyavilágban játszódna a hatvanas évek végén.
• Négy főszereplője lenne: két fiatal tanító házaspár, huszonhat-huszonnyolc évesek.
A főiskola elvégzése után együtt határozzák el, hogy a tanyavilágba mennek tanítani. Lelkesedés? Hivatástudat? Szó sincs róla! A sarat, a sötétséget, az isten háta
mögötti világot azért vállalják, mert minél gyorsabban szeretnének megtollasodni.
A keresetük mellett annyi disznót hizlalhatnak, amennyit erővel, idővel s a tanulók
segítségével győznek; s annyi csibét, tyúkot, kacsát, pulykát nevelhetnek, amennyit
a tanítólakás körüli mező és a jóízlés elbír.
Mind a négyen célratörők, talpraesettek. Van élményük és elképzelésük az
értelmiségi életről, s a modern világról. Az egyik nő már belekóstolt a nyugati
életformába is: bejárta Svájcot, Németországot, Hollandiát. A lefokozott életet is
annak a vigaszában és reményében vállalják el, hogy minél előbb elfelejtve a
békakuruttyos éveket, belevessék magukat a mozgalmasabb- világ sodró áramába.
Aszkéták egy szabadabb életforma érdekében.
A két házaspárt nemcsak a közös terv melegíti össze, hanem a közös sors is.
• Mivel idegenek a környéken s az ott élőkkel csupán félmondatokkal érintkeznek,
egyre láthatóbban rákényszerülnek egymás barátságára. Ügy élnek, akár a jóházból
való hajótöröttek. Hat kilométerre laknak egymástól s kezdetben harmadnaponként, később azonban már naponként találkoznak, hogy együtt üssék el az eseménytelen, hosszú estéket. Egyszer egyikük, másszor a másikuk a házigazda.
Az első időkben a pénzkeresésnek van valamiféle suhantató pátosza szemükben, de ez a ' pátosz elég hamar meghanyatlik s versengéssé alakul. Kimondatlan
titkos futóversennyé: ki a világravalóbb s ki ér előbb a célba? De mint ahogy
minden nagy eszmének akadnak járulékos tünetei, az ő magánelképzelésüknek is
akadt: a kártya és az ivászat. Gyerünk minél előbb zsákba dugni a napi teendőket: a tanítást, a moslékkavarást, elő a kártyacsomagot — éppen négyen vannak!
— s mellé a konyakot vagy a bort.
És nem is kell olyan kimerítően sok időnek eltelnie ahhoz, hogy a nagy terveket dédelgető házaspár elfeledkezzék mindarról, amit a láthatárra rajzolt maga
elé. Hogy az ital és a játék naponta ható bódulatában föllazuljon, „ne féljen a f a r kastól" sem, ne féljen semmitől se s ha netán úgy alakul a játszma, hogy a bankot
becsületből is meg kell ütni, még ha a legutolsó családi vagyon: a feleség lesz is a
tét, hát megüssék. S az elkártyázott feleség nemcsak jelképesen lesz a szerencsés
nyertesé, ott marad éjszakánként mindaddig, amíg a f é r j vissza nem nyeri. Micsoda
világvárosi találékonyság és szabadosság a vakondtúrásos tanyák szomszédságában!
100

A vak pocsolyák és a kutak közelében! Látom az elképzelt film egyik mellék jelenetét: a tanítólakáshoz közeli tanya padlásáról egy munkaképtelen beteg anya nézi
második világháborús távcsővel a kukoricásban kapáló lányát. Nem azt ellenőrzi,
dolgozik-e a lány, hanem azt, hogy nem ólálkodnak-e körülötte férfiak. Mert ha
egyszer az a kis ribanc lány megízleli a testi szerelmet, fogja magát és odébb áll.
Ö pedig ott marad egyedül, csúzosan, rossz vesével, szuvasodó szívvel, magatehetetlenül. Középkori lányféltés itt, kétszáz méterrel arrébb viszont huszadik századi
szabadszerelem! New York-i, párizsi, amszterdami könnyedséggel!
Micsoda beszédes képlet s alkalom egy filmrendezőnek ez a zárt helyzet! Mármár laboratóriumi! Minden, ami ma izgat bennünket és az ingünk alá fúj, szóba
hozható lenne egy ilyen közegű filmben. Szerelem, kultúra, magány, érzékiség,
modern világ és elmaradt világ, hivatástudat és érdek, legfőképpen pedig az a
tévútra került gazdagodási vágy, amely a két házaspár sorsán át az országot is jellemezhetné. Távoli eszmét lehetne ilyen műben szembesíteni egy tudatosan vállalt,
lecsökkentett léttel. Illúziót és hamis alkut. És végül átélhetően megmutatni a törvényszerűen bekövetkező belterjes tragédiát, amely az értékek szétzüllése után gyilkossággal ér véget.
Gyilkossággal?
Akármennyire ismerik is rendező barátaim a tanyavilágot — Sára készített is
róla dokumentumfilmet — a fönti történetet mosolyogva tolnák el maguktól. Ismerik a témaelfogadás lélektanát s nem akarnak évekig hiábavalóan dolgozni. Nem
elég, hogy a fiatal tanítók harácsolok és kapzsiak, még gyilkolnak is? Mit szólnának a szülők? Mit a világ? Ilyen filmekkel népszerűsítsük a földkerekségen a szocializmust? Nincs olyan elfogadó szerv, amely egy vázlat alapján jóváhagyná a
filmet s kibontását, elmélyítését az alkotókra bízná! Raszkolnyikov gyilkolhat. Hamlet is. De egy téveszmétől megbicsakló, fiatal magyar tanító nem!
Mit jelent ez?
Azt, hogy egy történetnek sosem az esztétikai mezeje tárul föl a dramaturgiák
előtt, hanem a politikai. A megrendülés emberi esélyét így előzi meg az esetek
többségében a megfontolás. A sors kiszámíthatatlan ló- és halálugrásait a taktikus
lépegetés egyről-kettőre.
Tizenöt éves filmes tapasztalataim után a velejét is megfogalmazhatom ennek a
művészi gyakorlatnak: vásznon csak az lehet megrázó, aminek a földelését nagy
körültekintéssel biztosítják az alkotók vagy a művelődéspolitika irányítói. Jó mai
filmjeink hellyel-közzel még igen, de áramütéses, nagy filmjeink emiatt a fábólvaskarika-elv miatt nem születtek.
*

A politika megengedő módja a jelenben ható közérzet földolgozása helyett a
félmúlt vagy a történelmi múlt felé szorította a magyar filmet.
Egyik tanúja, illetve „áldozata" voltam ennek a folyamatnak. Magamban mindig hadakoztam a történelmi film ellen, de a sors szamárfül mutogatása közben
eddig már négy múltban játszódó filmre is odakerült a nevem. Mintha életemmel
is egy különös élettörvényt fogalmaznék: az ember nem az, aki lenni szeretne, vagy
akinek hiszi magát. Az ítélet, a Nincs idő, a Hószakadás és a Nyolcvan huszár is
kissé a rugdalódzásom ellenére magzott föl. Kezdetben mindegyik ellen berzenkedtem, de munka közben már odaadással dolgoztam rajtuk.
Mi az eredetük ezeknek az egymással tusakodó érzelmeknek az emberben?
Nyilvánvalóan, valamiféle elintézetlenség. Valami, ami nemcsak bennem, de a
körülöttem csikorduló világban is ellentmondásos. Valami folytonosan bekövetkező
üzemzavar.
Szabó Miklós történész a magyar filmek történelemszemléletéről írt cikkét így
kezdi: „Párizsban a Pantheonban egymás mellett feküsznek a Francia Forradalom
halottai és a restauráció publicistái. Szemléletesen mutatja ez, hogy a francia köz101

véleménynek a forradalom óta eltelt közelebbi múlttal sincsen már közvetlen. kapcsolata. Nem kavar fel érzelmeket, nem kötődik aktualitásokhoz. Valóban múlt."
Ezzel szemben Kelet-Európában — különösen a lengyeleknél és nálunk — a
történelem legalább annyira a szükségszerűség és a cselekvés terepe, mint a jelen
idő. Miután semmi se zárult le véglegesen vagy megnyugtatóan a múltban — se
forradalmak, se békeidők — a századokkal előbbi döntések f á j d a l m a ú j r a és ú j r a
kiújul, mint a derékfájás, rossz idő jöttén. Mohácsot, mint tudjuk, a sorozatos és
bűnös országvesztések, országdarabolások kínja őrzi. Kossuth és Széchenyi vitáját a
lojalitás és a függetlenségvágy örökösen kirobbanó válságai. így aztán amit nem
szeretünk, azt is kénytelenek vagyunk magunkhoz ölelni, mert a megváltásunkat
csak abban a közegben kísérelhetjük meg, ami a megváltásunknak akadálya is
egyúttal.
A félmúlt és a történelem aránytalanul nagy térhódítását filmjeinkben tehát
csak részben magyarázhatjuk a kortársi politika korlátozó hatalmával. Mert bármennyire igaz is, hogy a félmúlt vagy a még távolabbi idő a politika szemszögéből
nézve kevésbé kényes, mint a mindenkori jelen, a lélektani és érzelmi érvényessége
azonban az elevennél is elevenebb. 1849-ben megsebez bennünket a cári beavatkozás. Ha az ország Világosnál csak forradalmat veszít, könnyebben kiheverhette volna
az akkor keletkezett lelki sérülését. De minden későbbi bukásunk, kiegyezésünk
eredetét visszavezethetjük a szabadságharc leverésére.
Ez csupán egyetlen példa a sok közül. Ilyen alapon megemlíthetnénk a trianoni
békediktátumot, Horthyék háborúba lépését, a sztálinizmus mostanáig kiható torzulásait. Csupa-csupa összerágott, de meg nem emésztett ügye közgondolkodásunknak
s ábrázoló művészetünknek.
A két irányból ömlő víz elől természetesen olyan szárazföldre húzódik el az
ember, ahol nagyobb védelmet, biztonságot és széttekintési lehetőséget remél.
4c
Tehát kényszer és föladat sodort bennünket Sára Sándorral utolsó filmünkhöz,
a Nyolcvan huszárhoz is.
A téma első körbenyargalása mindkettőnket megnyugtatott: politikai gondok
nem tornyosulnak elénk, mint előző filmjeinknél. A második megközelítésre azonban
már világossá vált: politikai gondok helyett komoly esztétikai gondokkal kell megküzdenünk.
Rögtön az első akadályt a stílus tisztázása jelentette: mennyire legyen v.agy
mennyire lehet történelmi a film? A korszak ízig-vérig romantikus: megtehetjük-e,
hogy kilúgozzuk a történetből a romantikát? A romantika általában erkölcsi tartás,
szembefordulás a tehetetlenkedésekkel, az adottságokkal. Csakhogy nálunk a romantika nemes változatait is körüllengi Jókai fehér szakálla. Könnyű lenne ezt leborotválni nekünk a Nyolcvan huszár történetéről, de igazi b a j nem az anyaggal
van, hanem a magyarok történelmi tájékozatlanságával. A történelmi analfabétizmus arra kényszeríti a történelemmel foglalkozó filmest, hogy a művészi élmény
mellett egy formásán kérekülő történelemórával is megajándékozza a nézőt. Gyakran egy pótvizsga anyagával. Filmjeink ettől nehézkesebbek a kelleténél.
Fölszabadító példának ígérkezett Jancsó—Hernádi Szegénylegényekének a módszere. A szikár, a könyörtelen, az idegeket kitapogató módszer, amely alapjaira vezeti vissza a történelem folyamatait, a lelki történések végösszegét adja, s úgy egyszerűsít, mint ahogy a hentes, illetve egy sebész egyszerűsít, ha csontot bont ki a
húsból. Az értelem hideg előkelősége jellemzi ezt a módszert, amely mégsem érzelemellenes, ellenkezőleg épp az érzelmeket tartja állandó feszültségben. Amikor
ennek a módszernek a zsinórjára akartuk fölhúzni a szökevény huszárok drámai történetét, rá kellett ébrednünk, hogy ez lehetetlen, mert amíg Jancsóék a terror megszületését és vele párhuzamosan az árulás mechanizmusát vizsgálták, a hatalom és
erkölcs gonoszul bezáruló körét, a farkasverem pillanatát, mi épp a zárt helyzetből
102

való kitörés lezajlását. Az önmagát nem ismerő elhatárolás lelkiállapotát, amely
csupán a célt ismeri.
Ha lemondunk a történetiségről, illetve a föntebb említett történelemleckéről,
egy rendkívül izgalmas parabolafilmet forgathattunk volna a huszárokról. Ma és
mindenkor érvényes mondanivalóval. Tudniillik a hazaszökésük történetében ott
lappang egy elgondolkodtató s vérlázító allegória: akadnak olyan helyzetek, melyekben a cselekvő ember nem az igazi küzdelemben bukik el, hanem abban az előharcban, amelybe azért kezd bele, hogy a küzdelem jogát kiverekedje és a közvetlen cselekvés színhelyére eljuthasson, de nem jut el, mert már útközben fölőrlődik.
Egy ilyen szerkezetű és mondanivalójú film talán jelen idejűbb lett volna, mint
amit végül is elkészítettünk. De mi egy filmparabola helyett olyan történelemmetaforát igyekeztünk megfogalmazni, amely bár az 1848—49-es eseményekhez kötődik, mégis ráillik minden előbbi és későbbi föllobbanásunkra. A Rákóczi-szabadságharc kezdetére, lezajlására s végére ugyanúgy, mint az 1918—19-re. Mert hogyan
is kezdődtek a mi forradalmaink? Ügy, ahogy a remek színpadi művek: a sorstól
kikényszerített cselekvés mindig igazolhatta magát a tűrhetetlen sorssal s föladatot
a szereplőknek az erkölcsi érzék adott, nem a történelmi. így aztán a vég is a tragédiák törvénye szerint következhetett el mindannyiszor. A Nyolcvan huszár történetét nekünk a tizenhárom aradi vértanú s a dárdával átszúrt Petőfi holtteste mellől kellett leforgatnunk. Erkölcsi végösszege nem is lehetett más, mint a fizikai
leveretés és az erkölcsi győzelem ellentmondásos drámájából kiszikráztatható gondolat: a tragédiákat nemcsak a szereplők helyzete, hanem az akarata is meghatározza. Negyvennyolc eszmei képének a finomítása helyett Sárával mi ezt a tragédiát
túlélő akaratot szerettük volna filmünkkel szétsugározni.

TORNAI

JÓZSEF

A látó és törvénykereső
ARCKÉPVÁZLAT SÁRA SÁNDORRÓL

Talán soha nem érthetjük meg a képzettársítások természetét. Gyerek- és diákkoromban gyakran tettem meg vasúton az utat Dunaharaszti és Budapest között.
A vonatablakból látható fák, dombok, házak, átjárók képe olyan ismerőssé vált számomra, mint anyanyelvem szavai, mondatai. Elég volt csak egy pillanatra kilesnem
a vonat jobb vagy bal oldalán, elég volt csak egyetlen házsarkot, sorompót, bokrot,
lejtőt vagy rétet meglátnom: máris pontosan tudtam, hol vagyok. De ahogy minden
nyelvnek kivirágzanak története, irodalma folyamán a legszebb, legkülönösebb szavai,
képei és kifejezései — nyugodtan nevezhetem ezeket a nyelv halhatatlan ünnepeinek is — ugyanígy fedeztem én föl magamnak Haraszti táján egy-két dombot, bokrost, facsoportot, futóhomokos részt, melyet a leginkább szerettem, amin sose siklott
át a megszokástól a szemem. Különösen egy kis akácos domb kifejezése — talán
„mondatának" is hívhatom — volt az, amit nemcsak hogy gondosan megnéztem
napról napra kétszer, de már alig vártam a vonat indulása után, hogy megláthassam. Erre a kis dombra, azokra a vékony akácokra, az alattuk burjánzó gazra majdnem mindig rásütött a följövő vagy a lemenő nap és élesen megvilágította a homo103

kos, valójában rideg alföldi tájrészlet minden vonását. Emlékszem, hogy egyik évben állt ott a fák között — ősz volt már — egy megrozsdásodott, magjahullatott,
árva napraforgó is.
És ezt a lehajtott tányérú, szomorú, téli napraforgót láttam én meg, évtizedek
távlatából, Sára Sándor Vízkereszt című filmjében. Ez a napraforgó ugyanaz volt:
arról a haraszti dombról került bele a Vízkereszt havas, hideg világába. S ebben a
jeges, szeles síksági tájban nekem -annyi ismerősséget, otthonosságot sugallt, amenynyit csak az elhagyatottságnak, árvaságnak, menthetetlenségnek ilyen jelképe sugallhat. Ráadásul azt is elevenen, fájdalmasan éreztem: milyen szép ez az alföldi, téli
táj, és benne a közelről, gondosan fényképezett, kicsavart fejű napraforgószár.
Látásnak és jelentésnek olyan egységével lepett meg vele Sára, amilyeneket jobbára
csak versekben szoktam meg addig. Hogy a külső, egészen tárgyias kép belső, mégpedig egyénien belső is lehet: arra ez a Sára-meglátta napraforgó tanított meg.
Nem rabolta, nem zsákmányolta el magának ezzel a világ képeit és tárgyait,
tájait és emberi arcait, mert éppen a szépség és tárgyiasság többletével megáldva
rögtön át is engedte nekem, vagy akárkinek, akármelyik nézőjének, aki magáénak
akarta. Így született meg a kettős lénye: a kameramozgatóé és költőé. Mind a kettő
felelt a másikért, és mind a kettő eltakarta a másikat. Élt, dolgozott, gondolkozott a
kevés beszédű, szakállas, zömök Sára, aki sokat dohányzott és szinte minden érzelmét elrejtette: a számomra tipikus rendező, operatőr, szóval a filmes. S ha nem
filmesről volna szó, azt mondhatnám: közben láthatatlanul működött benne a
teremtőerő, a költő. Csakhogy éppen a teremtése nem lehetett láthatatlan, akár
Gaál István Sodrásban című filmjében fogalmazta képpé a Tisza-partot, a nyári
napsütést, a falu fehér tűzfalait, akár Kósa Tízezer napjában a parasztudvart, a
kocsit húzó lovakat, a temető óriási naprendszerhez hasonló, halottak napján körbekörbe lobogó gyertyáit, vagy a vízbeállított, csizmás, esőkabátos, kétségbeesett férfiak arcát. Nem lehetett többé láthatatlan semmi, ami belül élt benne; nem, most
már éppen ellenkezőleg: mindent képpé, láthatóvá, mozdíthatóvá, színné és alakká
kellett változtatnia, ami benne szunnyadt. Képekké, jelenetekké, t á j - és arc- vagy
szobarészekké osztotta szét magát ebben a józan, jellegzetesen Sára Sándor-i önkívületben.
Meg kellett volna torpannia, egy más világ puszta hírhozójává kellett volna válnia, míg ennyi ezer és tízezer képet lefényképezett kint, amit belül meglátott, és
megszerkesztett bent, amit kívül fölfedezett. De vele nem ez történt. Sára, a láthatatlan rendező és a látható operatőr fokról fokra megtanult az emberi összeütközések, sőt az emberi történelem nyelvén beszélni. Persze, tudom én, hogy nagyon jó
közvetlen tanárai voltak: Jancsón kívül szinte mindenki, aki a modern magyar film
csúcsra emelői közé számít: Gaál István, Kósa Ferenc, Huszárik Zoltán, Szabó István és egy költőgondolkodó, Csoóri Sándor is.
A Feldobott kőben már "vallomást tesz a saját pályájáról. Meg meri mutatni,
hogy indul el a képek démonikus sodrásában. De nekem mégis az a kép ragadt meg
szememben, az a nagy zöld mező, az a minden fűszálával napban hullámzó-csillogó,
ahol az ú j falu házsorait kijelölik; vagy a szekérsaroglya, melyen a fekete hajú,
viharkabátos, gumicsizmás halottat, az ártatlant, bevonszolják a házak közé. Sára a
legjobb pillanataiban már akkor össze tudta házasítani az objektív üveglencsét a
drámával. S ha valaki azt hihette: eredendő világa a külső táj, az események szinte
térképészeti, vagy festői külvilága, meghökkenve és elragadottan figyelhette meg:
hogy győzte le, hogy vitte a lehetséges csúcsokig és mélyítette a részletek gazdagságáig azokat a megfoghatatlan és filmkockákban szinte elképzelhetetlen álmokat, révületeket, víziókat, amiket Krúdy és Huszárik Szindbádja szabadított a képzeletére.
Reménytelennek érzem, hogy ezt a kizárólag képekből, látomásokból, képzettársításokból összeszövődő filmet bárhol megállítsam és kiemeljem belőle
Szindbád—Latinovits tartását, arcát, alakját, kezét; a számtalan nő ruháját, mosolyát, a nyarat, az
őszt, a halált, a szerelmes asszony forró ujjait a jégvirágos üvegen, holttestét a havon, a félig befagyott vizű malomnál; Szindbád fölbukását a székesegyházban, an104

gyalok, orgonafújtatás közben. Mondom: reménytelen volna; csak azt érzem biztosan: Sára ettől a filmtől kezdve jól beszélte a képek és a sorsok egymástól elválaszthatatlan nyelvét, a tárgyak-dolgok és az emberi érzelmek filmes tájszólását. A képek átlényegítésének varázslatát végleg megtanulta.
De őmaga ekkor még gyakran volt eszköz, közvetítő; mások akaratának és világának megvalósítója: a kevés operatőr lelkével fölfegyverkezett, aki mindig odaadja
magát a másik rendező álmának. Ilyennek láttam a Hószakadásban, az Árvácskában,
a Budapesti mesékben: szinte sercegtek a szememben sárgái, zöldjei, pirosai, fehérjei. Az emberi bőr, a gesztus és a természet, a föld anyaga úgy támadt életre, mégpedig számtalan, sokalakú életre a kamerája előtt, mint aki nem tud betelni a már
megteremtett világgal és lényeivel, növényeivel, formáival. Telítettséget sejtettem
meg ezekben a kölcsön adott látásokban, recehártya-költeményekben. Ez az étvágy,
érettség és telítettség még kicsit tétován nyúlt, nyújtózkodott igazi célja után a Pro
patria nevetséges hősi emlékmű szobraiban, a Holnap lesz fácán groteszkül elveszített paradicsomának fáiban, vizeiben, női és férfi testeiben.
Sára kereste, amihez gyerekkorától, a legsajátabb közösségétől kapott éhséggel
és céltudatossággal hozzá volt kötve: a természet, a történelem, a magyar lehetőségek és lehetetlenségek szépségét, iszonyúságát: értelmét és drámáját. Először a
madéfalvai székelyek nagy, közös példáját akarta a maga eszközeivel fölmutatni.
Erre akkoriban nem kapott módot.* És akkor Csoóri Sándorral nekilátott pontosan
az ellenkezőjének: a külországi hadba menni nem akaró madéfalvaiak katarzisával
szemben a külországból ugyanolyan, sőt még nagyobb indulattal, megakadályozhatatlanul hazakívánkozó, hazamenekülő 48-as huszárok fölmagasztosításának. Sára
ebben a filmben végre megtalált mindent, ami az ő emberi egyetemessége: a túlvilágian gyönyörű és félelmetes hegyeket, felhőket, a végtelenül le- fölhajló füvű
réteket, a fákat, erdőket, a lovak sokaságának elevenségét és halálát, de főként az
olyan régen mindnyájunknak .hiányzó, utoljára talán az otthoni, falunkban megszagolt, megélt közösségi, összetartozási érzést; azt, ami minket, magyarokat is képes
éppenúgy a legmagasabb erkölcsiségig tökéletesíteni, mint a nagy példaadó nemzetek fiait.
A nyolcvan huszárban van egy képsor: a magyar határ felé tartó huszárok, már
több veszteséggel és próbával maguk mögött, váratlanul megpillantják a távoli égboltozatig csúcsosodó havasokat. Azt mondja ekkor a kapitányuk: „Fiaim, mostantól
kezdve már csak az Úristen a tábornokunk!" Olvastam ezt a mondatot s a hozzá
tartozó helyszínleírást a forgatókönyvben is. Ott azonban nem mondta azt, nem
mondott nekem annyit, mint a kész filmben. Ahogy Sára a fölfelé néző, megfáradt,
de még bízó katonaarcokat végigfutva, megmutatva, hirtelen átugrik kamerájával a
természetre, a hegyekre, a megmászhatatlan sziklahátakra, pontosan, és csak a képi
feszültség és drámaiság erejével mindazt belémsugallja, amit ő az általános emberi
és magyar lehetőségről — lehetetlenségről gondol.
Attól az egy szál árva, téli napraforgótól, a kis, alföldi domb havától ezekig a
láthatárt bökő, fehér hegygerincekig hajtotta Sárát a szeme látása és a történelmi
törvények kutatása. A Nyolcvan huszárral az újabb magyar filmtörténet ért el
egyik nagy pillanatáig.
És Sára? Sára Sándor előtt, úgy érzem, még nagyobb, rejtettebb hegyek, síkságok nyíltak meg.

* Ma már éppen ezen a témán dolgoznak.
105

KOVÁCS

ISTVÁN

Előkép egy filmhez
Mérhetetlen a történelmi idő. Mutatói — megannyi kard — a végtelent r o h a mozzák; elhúznak sorsok, események síkjai előtt, áthatolnak sorsokon, eseményeken.
Keresztüldöfik a pilleembert; ragadják jövőnek nevezett múltba, m ú l t n a k becézett
jövőbe, elragadják a semmi üveglapjai alá. Az öntudattalan seb, mint a sipoly,
nyomtalan behegged, a genny fölszívódik a szívburokba és az agysejtekbe. Csak
így bűvölhetők aranyporrá a vérrögök, csak így tölthetők meg velük „világtörténelmi
nagyságok" homokórái. A menekülők alól elfogy az út, huzatos árnyékot vet r á j u k
a barlangrajzokon évezredező c s ö n d . . . a holdra hat világrész, óriási katonai térkép
feszül, nyílhegyeibe akad az ember. Bekerít bennünket a t ö r t é n e l e m . . .
„Ha Görgeynek lett volna két g é p p u s k á j a . . . " — sóhajnál igazabb a v i l á g b a j nokság meg nem adott góljára emlékezni, s hallgatni tisztességesebb, mint képregénybe legyinteni politikai életműveket, s szánalmas véleménybuborékokat f ú j dogálni a zsurnalizmus szétnyammogott szalmaszálain; hogy „Széchenyinek volt
igaza, mert ha, amennyiben, n e t a l á n . . . " ; „No, de viszont, ellenben K o s s u t h . . . "
A történelmi t u d a t nem egészen a történelmi ismeretek függvénye, az utóbbiak
mégis fontosak. Lehetséges, aki a kökösi hídon átmegy, hirtelen többet megérez
Gábor Áronból, mint aki átlapozza a szakirodalmat. De a hídon megtett lépések csak
akkor vihetnek tovább, ha a könyvtárba is elvezetnek. A tüzeléstől megrepedt ágyúcsövek nem csupán a csata hevére vagy az öntés technológiai hiányosságaira u t a l nak, a tüzérek életvonalát is megrajzolják. Tudnunk' és éreznünk kell b e n n ü k a
múlt életet és halált sormintázó elektrokardiogramját; az élő és élettelen tenyerek
vonalai csak így lényegülhetnek egyetlen rajzolattá. A múlt tudata létünk idejébe
emel, azaz megsemmisíti a múltat. S a jellem, a műveltség? A megtanult nyelv
h a j d a n ostromlott várakat menthet fel, az olvasott könyv — eredményes őrjárat, az
igazság mellett való kiállás — semmissé tett fegyverletétel, az emberi kézfogás —
felrobbantott krematórium.
A történelmi tudat önmagunk tevékeny fölfedezése, cselekvésünk vagy tehetetlenségünk, igazságunk vagy hamisságunk, tisztességünk vagy aljasságunk szembesítése. A tudattalanság a jelent fogyasztja — millió irányból. Fogyasztja a közösséggé válás lehetőségét — a mozdulatlanság ezer és ezer satufejébe szorítja az
embert. A történelmi idő így válik mérhetetlenné, s így leszünk játékszerei.
A történelmi tudat felelőssé teszi az embert. Döntéséhez nem szükségesek az
úgynevezett „történelmi idők". Döntésével teremthet történelmi időt. Mert az úgynevezett „történelmi idők" közösségi döntéseit is egyéni döntések előzik meg. Az
egyén dönt, s nem pedig — mint tűnik — az események á r j á v a l sodortatja magát.
Becsap bennünket, hogy a döntés többnyire alig felfedhető, gyakran villanásnyi,
többnyire csendes, s ezért azt hisszük, valamiféle misztikus külső kényszer alatt
történt. Félrevezet bennünket, hogy az ember — döntésével együtt — elvész a
tömegben...
Egyéni és közösségi döntésről szól a Nyolcvan huszár című film. Nyolcvan ember
döntésének lehetünk tanúi — szembesülhetünk cselekedeteikkel, sorsukkal. A f i l m a
XIX. század nagy európai forradalmainak idején játszódik. Igaz, 1848 októberére
Palermo, Párizs, Berlin barikádjai m á r visszaépültek az .úttestbe, de Bécs — a
magyarországi események hatására — ismét forradalmi tűzben ég, a F r a n k f u r t i P a r lament még tevékenykedik, Velence szilárdan tartja magát, Piemont se mondott le
egységesítő tervéről, s még Galíciában sem hunytak ki a forradalmi szenvedélyek.
V. (Agyalágyult) Ferdinánd hiába szentesítette az áprilisi törvényeket, Jellaéié
szeptember 11-i támadása bebizonyította, hogy az kényszerű színpadi gesztus volt
106

csupán. Magyarország szakítást jelentő háborúra kényszerül a bécsi udvarral, önvédelmi harcot folytat. Ugyanakkor Galíciában, Csehországban, Stájerországban, ÉszakItáliában magyar egységek állomásoznak császári zászlók alatt, s hiába várják, hogy
a császár és király „áldásával" hazakerüljenek. Holott a részben idegen katonasággal
megrakott forradalmi Magyarországon szükség lenne rájuk — a délvidéki harcok
kirobbanása után egyre nyilvánvalóbban. A Batthyány-kormány először a törvényes
úton kéri a magyar csapatok hazavezénylését. Majd a helyzet elmérgesedésével Kossuthék emisszárusok révén hazahívó leveleket juttatnak el az idegenben állomásozó
egységekhez. De megindulnak azok anélkül is, ahogy Lenkey százada is hívószó nélkül — vagy legalábbis bizonytalan üzenetre vágott neki a veszélyes útnak.
Ennyit a film eseményeinek előzményeiről, amelyek ily „történelmi leckeszerűen" nincsenek celluloidszalagra rögzítve. Mi Paál Farkas huszárszázadát megszállóként ismerjük meg: éppen egy galíciai kisvárosba vonul be, ahol nem különb
szerepet szánnak neki, mint az ott állomásozó olasz gránátosezrednek és osztrák
gyalogezrednek: féken kell tartaniuk a tavasz óta forradalmi feszültségben élő helyi
lakosságot. (Ahogy a pest-budai kaszárnyákba beszállásolt horvát, olasz és osztrák
egységeknek a magyar főváros lakosságát kellett volt szemmel tartaniuk.)
Akarva-akaratlanul mégis a huszárok robbantják fel a néma tömeget, amikor
szökött bajtársukat megvesszőzik. Amikor pedig kevéssel ezután már a tüntetőkre
sem emelnek fegyvert, Leopold Krüger tábornok is érzi, hogy „bomlasztó métely"
vert fészket az alája rendelt huszárszázadban. De mi hathatott ily erjesztőleg a
huszárokra? A március után kelt otthoni hírek, az országot fenyegető háborús veszedelem nyomasztó érzése, a lakosság iránti rokonszenv, az utóbbi fél év eseményeinék hatására tudatosult egyéni sors, a téren lejátszódott eseménysor? Bizonyára
mindez együttesen.
Tudatában, indulásában minden bizonnyal Paál Farkas a legkiforrottabb hős,
aki nemcsak a fegyvertelen tömeg gyilkolására képtelen, de rövid habozás után szökött huszárjaival is sorsközösséget vállal. A szabadságharc egyik sajátos tiszttípusát
képviseli Bódogh Szilveszter. Az események hatására szakítani tud kritikátlan császárhűségével, el tudja dobni a tiszti becsület kiürült tömlőjét, egy új, erkölcsileg
magasabbrendű ügy vállalásáért, mely lehet, hogy nem a tudatos forradalmáré, de
minden esetben a tisztességet és tisztaságot szomjazó emberé. (És a forradalmak
derékhadát sok esetben ilyen jellemek alkotják.)
A film, nem csupán az 1848—49-ben hazaszökött vagy szökni próbáló huszáregységek históriájának véres, dicsőséges eseménymozaikját rajzolja ki. Kicsit az
egész szabadságharc történetét jelképezi. A nyolcvan huszárnak csak egy része jut
haza, hogy ú j harctereken, ú j lobogó alatt, ú j eszmékért küzdjön. Többségük elesik
a magyar határ előtt lezajlott csatában: a megmaradtakat megtizedelik, néhányukat
kivégzik. Ha a hazaszökő huszáregységek történetét áttekintjük, mindegyik mozzanatra találunk példát.
A Nyolcvan huszár nem kalandfilmnek készült, ahogyan a huszárok se kalandvágyból szöktek haza, de menekülésük izgalma előttünk is életet nyer; nem kosztümös dokumentumjáték vagy színes „történelmi film", de erőtere a történelem is. (Miként háttérül Tanów egykori piactéri házai és a Tátra csodálatos völgyei, hegyvonulatai szolgálnak.) Egycsapásra nem akar tudatot változtatni — csak elgondolkoztatni. Rádöbbenteni a tudathiányokra. Vállalja a kockázatot, hogy ez esetleg szakadékot robbant
a befogadó és a film hősei közé. Mert lehet, hogy a történés pillanatában képtelenség
velük azonosulni, s m é g i s . . . — lehetetlen nem azonosulni velük. Akit átütnek a
vállalás emberi és közösségi drámájának szilánkjai, hidat fog verni a szakadék fölé
— talán már az utolsó pisztolylövés e l ő t t . . . Lehet, hogy csak u t á n a . . . Egy perccel,
egy órával, egy nappal, e g y . . .

107

MŰTEREMLÁTOGATÁS

Pataki
Ferencnél

—
—
—
—
—
—

Az Élet egy része vagyok.
Ami a meggyőződésem ellen van, azért nem mozdítanám az
El kell ahhoz menni, hogy vissza lehessen térni.
A rendcsináláshoz közelebb vagyok, mint a bolyongáshoz.
A madarak hangját is le kell festeni.
Az ember elő fog majd jönni.

ecsetet.

— Az igazat mondjuk, vagy a szépet?
— Mindig csak az igazat.
— Kemény műfaj az igazság.
— Akkor is.
— Az igazat fested, vagy a szépet?
— Az igazat is, a szépet is szeretném. Ámbár a festő akkor se téved nagyot, ha
azt mondja: a szép igaz, és az igaz szép. Lehetősége van rá, hogy az legyen.
— Van-e külön Pataki-igazság?
— Ha van, az csak a nagy igazsághoz közelítő lehet. Nincsenek kis igazságok,
apró igazságok, fiókigazságok.
— A valódi és a vélt igazság néha elkerülheti egymást. Van, aki a gondolt igazságért is hajlandó tűzbe menni, vagy egy életen át festeni.
— Én úgy gondolom, a kép igazsága a fontos mindig. Velem egy a kép igazsága,
szeretném, ha együtt közelítenénk a nagy igazsághoz.
— Egyszerűsítsünk: ami meggyőződésed ellen v a n . . .
— Azért nem mozdítanám az ecsetet.
— Kimondani könnyű, de a te képeidből nehéz kiolvasni ezt a szigorú törekvést. Kevés kapaszkodót adsz az idegennek.
— Azzal mentem magam, hogy olvasni tudó ember kell hozzá. Külön ábécéje
van. Aki nem érti az ábécéjét, nehéz annak a mondat végére eljutnia.
— Miért festesz?
— Én is szoktam kérdezni saját magamtól. Nagy kerülő kellene hozzá, hogy
108

elmondjam. Vegyük ezt a képet: Föld és ég. Ebben benne van, amit keresgélek. Sok
út is van rajta, folt is, de ahogy én nézem, mozog.
— Kérhetek magyarázatot?
— Küzdelemnek érzem, annak értem én ezt a munkát. Nem úgy, hogy én küszködöm a vászonnal, meg a festékkel. Benne élek az Életben, az Élet egy része
vagyok. Ebből a helyzetből, gondolkodva vagy tépelődve csak az jön ki, nagy küzdelem az Élet. Egyik célom, hogy ezt a küzdelmet megmutassam. Nem állóképekről
van tehát szó, mozgó, mozgékony valamiről. Nem tagadom, a magam küzdéséről is.
— Nehezen festesz?
— Közben is óriási a küzdelem. Inkább azt mondanám, sokat dolgozom. A jó
és a rossz, a fény és az árnyék küzdelme van a képeimen. Nem tudom, kiderül-e,
hogy ebből a küzdelemből én inkább a fényt próbálom befogni. Tudatos tett, fölismerés.
— Az első ilyen kép mögött már ott állt a filozófia teljes fegyverzetben?
— Késznek látszik a tétel, de hosszú ideje érik. Volt idő, amikor sötétnek, nagyon feketének láttam ezt a mozgó világot. Nehezen indultam, nagyon nehezen.
Nehéz pillanat, amikor kikerül az ember Ábrahám kebeléből. Amikor nem tanulmányokat, nem föladatokat old meg, hanem kint van a küzdőtéren. Volt egészen
kilátástalan állapot is. Aki túl van rajta, annak könnyebb. '
— Meglep, amit mondasz. Sikeres embernek hittelek.
— Kívülről nézni befelé egy ablakon egészen más. Nagy erényt nem csinálok
belőle, de sok mindént végigszenvedtünk a családdal, keményen, szegényesen. Meglátszott a munkámon is.
— Csak a festésből élsz?
— Megint igen.
— Magad akaratából?
— Két évre visszatekintve sok volt, amit vállaltam. Jött a munka, elmaradt
a festés.
— Meg lehet élni az ecsetből?
— Nem én csinálom egyedül. Csak két évig voltam állásban.
— Számbavetted már, miről mondasz le?
— Nem számolgatom. Bútorra nem gyűjtök, nem költök. Ezt a részét ne számoljuk, ne is adjunk vele glóriát a festőnek. Az embernek szüksége lenne a munkahelyre. Nem a gondja-nyűge hiányzik, a másik emberrel való kapcsolat sokkal
inkább.
— Milyen kapcsolatod van a világgal? Itt ez a ház a k ö r ú t o n . . .
— Madárháznak is mondjuk. Mindenki kifelé néz belőle. Aki kigondolta, azt
hitte, a közös munka akkor valósul meg legjobban, ha együtt vagyunk. Ha eszébe
jut valami, átszalad a másikhoz. Ez a legnehezebb. Ha valaki messzebb lakik,
könnyebb megtalálni, mint itt átlépni.
— Szeged alkotó légköre? összetartanak, akiknek a fejében ketyeg valami?
— Ügy gondolom, igen. Hogy ez nem elég intenzív? Az utóbbi években érezhető,
hogy mozog itt valami. Nagyobb az igény a szakmánk iránt, nagyobb a befogadás
is. Abban persze nem vagyok biztos, hogy pont ebben a házban élőknek kell ezt
megvalósítaniok.
— A házbeliek igénye?
— Szeretnék, ha nagy munkát is bíznának rájuk. Képességük van hozzá. Ne
szépítsük, ez a gondolat nem találkozik mindig a vezetők gondolatával. Többre
képes ez a társaság, mint amennyit várnak tőle. Ha gyűlések vannak, ezt mindig
elmondják. Senki nem a műteremben akarja tartani, amit csinál. Itt a malom,
őrölne. Létrejött egy üzem, termel, de nincs piaca. Nem hiszem, hogy van, akitől
nem vásároltak volna, nem erről van tehát szó. Valami nemesebbet kellene csinálni,
ez az igény dolgozik. Nem is elsősorban a megélhetésért, azért inkább, hogy beépüljünk saját városunkba.
— Térjünk vissza a szellemi közösségre. Van ilyen?
109

— Van. írók, festők, színészek. Könnyen barátkozó ember vagyok, ha érdeklődik valaki, megmutatom a képeimet. Közlekedési nyíltság lehet az alapja, elég sok
barátom van. Megtalálom velük azt a szellemi összhangot, amit akár szellemi tápláléknak is mondhatunk.
— Hallani ilyet is Szeged művészetéről: fölfelé tekint, Pest-imádó, utánfutó.
— Van magyarázat rá. Gátlások dolgoznak bennünk. Az itt élők egy része helyben tanult. Ragaszkodunk a helyhez, kell is ez a ragaszkodás, de igen lényeges: el
kell menni ahhoz, hogy vissza tudjunk jönni. Kell a kitekintés.
— Hol jártál?
— Jugoszláviában — a tenger, Belgrád, Zágráb —, Erdélyben, Lengyelországban,
Olaszországban, Franciaországban. Múzeumot, gyűjteményt, amit lehetett, megnéztem. Azért lettem festő, hogy a szememet használjam. Barátot ha találok, az jobb,
de egy vonatozásnak vagy egy városnak más a képe: elmozdultam a helyemről. Aki
mást is lát, élesedik a szeme, fényesedik az optikája. Ha elmegyek, magamra jobban rálátok egy kicsivel. Ha be tud épülni mindez, akkor tanulmányút volt. így
jártam be Magyarországot, és még fogom.
— Mi kötődik hozzád legjobban?
— A Tisza. Ahol vagyok.
— Tehát Szeged?
— Kialakul egy szellemi közösség, ez vihet előre. Nem bohém társaságra, jó
vacsorák gyülekezetére gondolok. Amíg nem volt marasztaló ez a környezet, kilökődtem. Most vállalom, hogy szegedi vagyok. Jobban, mint amikor csak képeket küldtem a tárlatokra. Kicsiben az ország: itt születtem, itt kell meghalnom. Nincs máshol ilyen Tisza.
— Tisza—Maros találkozása?
— Festettem. Ott tanultam meg úszni. Amikor gyerek voltam, minden vasárnap
a Sárgán voltunk. Legkorábbi gyerekkori emlékem is a Tisza.
— Juhász Gyula?
— Elég későn találtam rá. Petőfi adta a tudatot, a Tisza több annál, hogy víz
folyik benne. Juhász Gyulának a pipacsos verse, a Magyar nyár 1918, ez kapott meg
először.
— Ezért lett piros a tükrös kép?
— Egyszer csak előjött Juhász Gyula. Ez a vonal lehet a Tisza, ez a folt Szeged,
de nincs köze valójában a térkép vonalaihoz. Kiállításomnak — 1975-ben — ez volt
a jelképe, a tükör.
— Belenézek a tükörbe, és Juhász Gyulát látom benne?
— Van egy alapgondolatom, régóta. Nemcsak magát látja, aki tükörbe néz.
Másfajta tükör ez, a tükröződés. De beletettem mást is. Kiállításokon látni, sok
szép kép előtt megállnak az emberek, és megfésülködnek. Az én képem: a magam
találkozása is Juhász Gyulával, de beleloptam azt is, hadd fésülködjenek meg
benne, ha akarnak. Ha tudnak. Belenéz valaki, és szembetalálja magát egy nagyon
nagy emberrel. Lehetetlen, hogy el ne szégyellje magát. Még nem láttam, hogy
valaki megfésülködött volna benne.
— Ady?
— Alkalom: itt volt az Ady-év. Székely Aladár fényképeit nézegettem, voltam
Csúcsán, Zilahról sokat tudok, a Meszes aljáról, a Meszesről — anyósom zilahi.
A pöccintést az évforduló adta, de Ady bennem volt. Amikor Dózsa-év volt, Dózsát
is festettem. Vállalom így is: a művész alkalmazott.
— Olvassuk le a képről: mit mond neked Ady?
— A harmadik részen, Léda fölött van a költő: az üstökös. Megjelenik mindhárom fölött. Számomra ez Ady Endre.
— A tiszta, fehér alap?
— A végtelen.
— Az első rész?
110

\

— A mindszenti ház. Ismerem az ilyen házakat, közöm van hozzájuk. Nekem
beszédes a ház.
— Középen? o
— A koszorús költő, a szép ember?
— Honnan vetted ezt a koszorút hozzá?
— Régi, szúette faragott tükör fölső dísze. Ciráda. Öt ilyen ciráda övezte. Mi
nem így koszorúzunk.
— Alatta?
— A piros a vér. Elindul a rossz, lidércfigurák, sejtformák: a rémség. Elindul
a szervezeti pusztulás a szépfiú és a koszorú alatt.
— A harmadik?
— Léda. Itt kapcsolódik össze a vér és arany. Léda az extra nő, akibe Ady beleakadt. Fején a kalap: színt szándékosan nem tettem bele.
— Léda alatt?
— Megint a költő. Itt legalul, a tubus: a beteg Ady.
— Nem értem.
— Nézd meg jól. Megmintáztam, a tubus a kalapja.
— Bolondériának gondolják: kiürült a tubus, ide ragasztottad. Ha konzervdobozból festesz, talán azt ragasztod oda?
— Aranyokkerből mintáztam meg: a halál előtti állapot.
— Beszéljünk a másik képről is. Üzenetek. Mi közöd Derkovitshoz?
— Nagyon szeretem. Pályám indulásánál példa. Mint Petőfi, József Attila, Radnóti, Juhász Gyula, Ady, Nagy László, Juhász Ferenc, Takács Imre, Weöres Sándor,
Illyés Gyula, Van Gogh, Cézanne, Picasso, Egri József, Bernáth, Kmetty, Nagy István és az Ősember.
— Biztosra veszem, ha mást kérdezek ebben a házban, ezek a nevek akkor is
elhangzanak.
— Az igazságot mondták ki, az alapvető emberi igazságot, azért lehetnek példaképek. Nagyon gazdag élet a mienk, ha ilyen gazdag az örökségünk.
— Igazság a valóság talaján állhat. És a szép? Elvárják a festőtől, hogy szép
képet fessen.
— De ha nem tud? Ha csak a csúnyát tudja? Ha meg akarja mutatni, hogy a
szépségnek ára van? Az igazság fontosabb, mint a szép. Ha van egy virágzó fa,
hatalmas, szép: hatalmas igazsága van, és szép is. De ha azt mondom, háború?
Pusztítást látok, ennek a valóság-igazság bemutatása fontosabb. Ez nem tud szép
lenni. A halál angyalát, ha angyalnak festem is, benne van a halál, és az rút. Itt a
Pusztulás című képem. A szépség itt száműzött, és a harmónia is.
— A küzdelem?
— Van most is, hogyne volna. Kutatom azokat a megoldásokat, amelyekből az
jön ki, hogy a jó felé vágyunk. Biztos vagyok benne, megyünk is a jó felé. És a
szép felé is. A Tavasz című kép is küzdelem. A természet is küszködik önmagával,
hogy ágat bontson, virágot nyisson. Ebben több a szép, de iszonyatos erők mozognak benne. Sok utat jártam már, és még járok is.
— Most hol tartasz?
— A rendcsináláshoz közelebb vagyok, mint a bolyongáshoz. Nem éles a váltás,
mint a kulcsfordítás, de van. Egy ideje mondogatják: és az ember hol van?
— Tegyük föl a kérdést most is!
— Várjuk ki! Amit eddig csináltam, ha tájkép is, nem embertelen. Se fű, se fa,
se virág nem volt az. De az ember elő fog majd jönni. Nem azért, hogy ne kérdezhessék, hol az ember. Valamit most megtaláltam, erre vigyázok, mint a kis madárkára. Az elröpülhet, de kalitkába nem lehet bezárni. Érzem, ez a megtalált utam.
Jobban érzem, mint öt évvel ezelőtt.
— Optimista vagy?
— Egy életen át nem lehet csak feketét látni. A madarak hangját is le kell
festeni.
111

— Rokonod a festészetben?
— A gimnáziumi indulásnál erős példaképem Németh József és Szalay. Emberi
és művészi alapállásuk. Ügy látszik, messze eltávolodtam tőlük, d e én belül most is
érzem Németh súlyos mondanivalóját.
— Ok érzik veled a rokonságot?
— Ezt nem tudom. Vegyünk egy példát. Van egy család, te vagy a legkisebb.
Ha felnősz is, testvéreid között kölöknek érzed magad. Mindig meg akarod csinálni,
amit ők már megvalósítottak, de az mindig más lesz.
— Híred?
— Viccesen mondtam már, nincs baj a híremmel, már benne vagyok a lexikonban. Már csak dolgoznom kell.
HORVÁTH DEZSŐ

A szegedi Egyetemi Könyvtár tudományos közleményeinek első füzete
jelent meg nemrég. Lengyel András a
könyvtár valamennyi Móra-kéziratát
feldolgozta: leveleket, jegyzeteket, kiadott és kiadatlan cikkeket, dedikációkat gyűjtött össze. Űjabb hasznos kiadvány segíti ezután a Móra Ferenc
életművével foglalkozó kutatók munkáját.
A marosvásárhelyi Igaz Szó jelentős kezdeményezésére hívjuk föl olvasóink figyelmét: a folyóirat negyedévenként mellékletet
ad ki, melyben a fiatal romániai magyar
írók, költök, esszéírók, kritikusok munkáit

112

közli. „Természetesen nem miniantológiákra
gondolunk, hanem olyan összeállításokra,
amelyek hiteles képet nyújtanak a fiatalok
gondjairól, alkotó mindennapjaikról, arról a
szellemi pezsgésről, amely
Csíkszeredától
Szatmárig vagy Temesvártól Brassóig az ország különböző városaiban egyre eredményesebben működő magyar irodalmi köröket élteti." — olvashatjuk a beköszöntőben.

Korábban hírül adtuk már, hogy folyóiratunk közli a júniusi szegedi irodalmi tanácskozás
referátumait
és a
hozzászólásokat. Technikai okokból erre majd következő (októberi)
számunkban kerül sor.

