2009 FEBR 0 1

6

X p s ^ S T

3 •É V FO L Y A

Kiss Anna,
Báger Gusztáv,
Tandori Dezső,
Zalán Tibor versei
Bitó László,
Ferdinandy
György,
Kibédi Varga Áron
prózája
Szörényi László
tanulmánya
Beszélgetés
Gyüdi Sándor
színházigazgatóval
Kass János
metszetei

2
2009. február

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Iliász t c

nka

Nemzeti Kulturális Alap

i n ternet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIII. ÉVFOLYAM, 2. SZÁM
2009. FEBRUÁR
KISS ANNA: Fehér rókám; Rege rejtem ..............................

3

KIBÉDI VARGA ÁRON: Napló ................................................

10

TANDORI DEZSŐ: II. szerencsétlenkedés (Saját víziló: a látó
más. Ómás); Jön, jön! A Kosztolányi–125! ................

22

ZALÁN TIBOR: c-átirat .........................................................

27

FERDINANDY GYÖRGY: Ej uhnyem ......................................

29

BÁGER GUSZTÁV: Mag-kezdemény; Kháron; A végítélet ...

32

LÁZÁRY RENÉ SÁNDOR: Armand Régnier gyászballadája,
Ajánlás; Hétköznapi klapancia ...................................

34

BITÓ LÁSZLÓ: Káin zarándoklata ........................................

36

KABDEBÓ TAMÁS: Pillanatkép a Kölni Dómban; Csuka;
A regényíró tiltakozik költői minősítése miá ...............

44

TURCZI ISTVÁN: Rózsás vers (Pista bácsi és a modern,
magyar árnyak); Kezdődik (Hajnal Anna szavai közt
sétálva; 1907–1977–2007); Mintha mozdulatlan
lenne; A távozó ............................................................

45

ÖRÖKSÉG
SZÖRÉNYI LÁSZLÓ: Karddal és pennával (Janus Pannonius és a Hunyadiak) ..................................................

49

MÓSER ZOLTÁN: A megbízott Mátyás király (Példabeszédek és jeles mondások Galeotto és Dugonics András
alapján) .......................................................................

57

PAJORIN KLÁRA: Mátyás és Beatrix (Hatalom és házasság) ..............................................................................

68

KRITIKA
TÓTH ÁKOS: Visszajáró ének (Kiss Anna: Az úrnő ezüst
ujja) .............................................................................

77

HALMAI TAMÁS: Korrajz önarcképpel (Tőzsér Árpád: Szent
Antal disznaja) ............................................................

90

SZEKÉR ENDRE: Kovács András Ferenc: Hajnali csillag peremén ..........................................................................

92

HANTI KRISZTINA: Elbeszéltetett (Jókai Anna: Elbeszéltem I–II.) ....................................................................

95

IMRE LÁSZLÓ: Szajbély Mihály: Intermediális randevúk
a 19. században ...........................................................

99

MŰVÉSZET
SÁRKÖZI MÁTYÁS: Hatvan éven át a szépség és az értelem
szolgálatában .............................................................. 102
HOLLÓSI ZSOLT: Nem a próza rovására erősíti az operát
(Beszélgetés Gyüdi Sándor karmesterrel, a Szegedi
Nemzeti Színház főigazgatójával) ............................... 103
Szerkesztői asztal ............................................. a belső borítón

ILLUSZTRÁCIÓ
KASS JÁNOS metszetei a címlapon, a 9., 26., 43., 67., 77., 94.,
98. és a 112. oldalon

KISS ANNA

Fehér rókám
Fehér rókám,
lélekdobom,
szélben
forgolódó
napom,
hová jutunk
el a havon,
hol adunk túl
a bánaton,
fehér rókám,
lélekdobom,
szélben
forgolódó napom,
ejéej,
szélben
forgolódó napom,
hóban
forgolódó napom,
még az álom
sem nyugalom,
még az álom
sem nyugalom,
szélben
forgolódó napom,
hóban
forgolódó napom,
ejéej,
még az álom

4

tiszatáj
sem nyugalom,
amíg jár a
bánat-malom,
még az álom
sem nyugalom,
ejéej,
fehér rókám,
lélekdobom,
szélben
forgolódó napom,
hová jutunk
el a havon,
hol adunk túl
a bánaton,
fehér rókám,
lélekdobom,
szélben
forgolódó napom,
ejéej,
szélben
forgolódó napom,
hóban
forgolódó napom,
hová jutunk
el a havon,
hol adunk túl
a bánaton,
szélben
forgolódó napom,
hóban
forgolódó napom,
ejéej,
kinek kell
bánatra bánat?,

2009. február

5
túl ezüst
pénzzel dobálnak,
kinek kell
bánatra bánat?,
ejéej,
fehér rókám,
lélekdobom,
hóban
forgolódó napom,
hová jutunk
el a havon,
hogy adunk túl
a bánaton,
fehér rókám,
lélekdobom,
szélben
forgolódó napom,
ejéej,
szélben
forgolódó napom,
hóban
forgolódó napom,
hová jutunk
el a havon,
hogy adunk túl
a bánaton,
szélben
forgolódó napom,
hóban
forgolódó napom?,
csak a
szivárvány a
havon,
ejéej!

6

tiszatáj

Rege rejtem
Fű, a fű,
a fű-világ,
lármafák, csak
lármafák,
nagy, világos
domb alatt
holtan is
felkél a had,
nagy, világos
domb alatt
nagy, világos,
lomha dob,
háta kétfelé
hasad:
hogy elvész
apánk, a nap!,
hogy elvész
apánk, a nap!,
nagy, világos
domb alól,
míg a föld
felboltosul,
holttal elvegyül
a holt:
hogy elvész
anyánk, a hold!,
hogy elvész
anyánk, a hold!,
orca-dombok,
párosak,

2009. február

7
mik ma érmén
látszanak,
nagy, világos
domb alatt
holtan is
felkél a had,
mert a
fészekalja nép
egyik föld,
a másik ég,
egyik föld,
a másik ég,
egyik föld,
a másik ég,
nagy, világos
domb alatt
nagy, világos,
lomha dob,
háta kétfelé
hasad: hogy
egy fűszál
sem marad!,
hogy egy fűszál
sem marad!,
nagy, világos
domb alól,
míg a föld
felboltosul,
háta kétfelé
hasad: hogy
egy fűszál
sem marad!,
hogy egy fűszál
sem marad!,

8

tiszatáj
mert a
fészekalja nép,
egyik föld,
a másik ég,
egyik föld,
a másik ég,
egyik föld,
a másik ég,
orca-dombok,
párosak,
mik ma érmén
látszanak,
nagy, világos
domb alatt
holtan is
felkél a had,
nagy, világos
domb alatt
nagy, világos
lomha dob,
háta kétfelé
hasad:
hogy elvész
apánk, a nap!,
hogy elvész
apánk, a nap!,
nagy, világos
domb alól,
míg a föld
felboltosul,
holttal elvegyül
a holt:
hogy elvész
anyánk, a hold!,

2009. február

9
hogy elvész
anyánk, a hold!,
fű, a fű,
a fű-világ,
lármafák, csak
lármafák,
nagy, világos
domb alatt
holtan is
felkél a had!

10

tiszatáj

KIBÉDI VARGA ÁRON

Napló
2007
November 15.
Freiburgban az egyetem minden évben rendez egy francia–német fórumot. Idén a főelőadó az egyik leghíresebb mai német filozófus, Peter Sloterdijk volt. Arról beszélt, hogy
származhat-e valamilyen előny abból, ha egy nép elveszít egy háborút. Napóleont idézte,
aki sok országot győzött le úgy, hogy abból az illető országnak haszna támadt. A hadsereg
nyomában érkezett Egyiptomba Champollion, aki megfejti a fáraók írását. Hollandiában
Napóleon testvére alapította meg 1808-ban a tudományos akadémiát, amelyik már készül
ünnepélyesen megemlékezni a kétszáz éves fennállásról. És így tovább. Sloterdijk különös
esetként említette Olaszországot, amelyik az első világháborút elvesztette volna a monarchia csapataival szemben és csak a szövetségesek segítségével győzött. Ekkor viszont úgy
tett, mintha győztes volna és ennek köszönhető, hogy kifejlődött egy heves nacionalista
ideológia filozófusok és művészek között, hogy jött Mussolini.
November 18.
Eszembe jut egy vicc, amit a negyvenes évek elején meséltek Budapesten. Két hadijelentés
ugyanazon a napon. A német: „Csapataink New York külvárosaiban harcolnak.” Az olasz:
„Légi haderőnk sikeresen bombázta Máltát.”
December 20.
Utrechti kollégám és barátom, a filozófus Philipse úgy véli, hogy tudományosan be tudja
bizonyítja Isten nemlétét, most pedig azt olvasom, hogy Kurt Gödel, a modern logika
egyik nagymestere, híres eldönthetetlenségi elméletével végső fokon az ellenkezőjét próbálta bizonyítani.
December 23.
A világirodalom Dante, Shakespeare, Goethe, Balzac, Tolsztoj: öt ország, öt nyelv. Már
a spanyolok se tartoznak egészen bele (Calderon), de Ázsia végképp nem, az 1001 Éjszaka
kivételével (ez is egy nyugati félreértésen alapul). Miközben Algériában és Tokióban elvárják a fiataloktól, hogy ismerjék Molière-t, tőlünk senki sem várja el, hogy ismerjük Nizamit, Háfizt, Marasakit, Rusztavelit, azaz az arab, a perzsa, a japán vagy a grúz írókat.
December 25.
Amikor rosszkedvű vagyok és az az érzésem, hogy semminek sincs értelme, mindig a nyelvhez fordulok. A nyelv vigasz, egy idegen világ, idegen, de izgalmas, nem tudunk meg-

2009. február

11

szabadulni tőle, hozzánk tartozik. Eszembe jut például horgol és horkol, vagy pedig azon
töröm a fejemet, hogy mi a különbség szidni és leteremteni, lehordani és szemére hányni
vagy szemére vetni között.
December 28.
Pünkösd = győzelem Bábel fölött.
December 31.
Első és utolsó: mit jelent ez a két szó. Az első előtt mindig volt már valami, az eredet ismeretlen. Barlanglakók? Az utolsó gyakran szomorú vagy félelmetes: utolsó vacsora, utolsó
ítélet. De ez sem egészen biztos. Utána is jön valami vagy Valami.

2008
Január 6.
A vallásalapítók mindig közösségekre gondolnak, miközben a mai társadalom egyénekből
tevődik össze, még akkor is, ha napközben együtt dolgoznak. Sok szociológus és filozófus
írt már az individualizmus győzelméről a huszadik században. Munka után sörözni talán
igen, de vasárnap templomba nem nagyon járnak együtt, fölég a városiak nem, tehát ma
már a világ lakosságának legnagyobb része. A mai hívő a Miatyánk helyett inkább azt
mondaná, hogy: Énatyám.
Január 9.
Freiburg belvárosában egy kis utcában van egy a Szentlélekről elnevezett söröző: „Heiliggeiststüble”. Sokan látogatják, főleg kövér idősebb asszonyok.
Január 21.
Olvasom Újfalvi Sándor önéletrajzát, amit 1855 körül írt. Sok érdekes részletet tudhatunk
meg a tizenkilencedik század eleji erdélyi életről, a hétköznapokról és híres személyiségekről (Wesselényi, Teleki, Bethlen családok).
Önéletrajza elején Újfalvi nagyszüleiről ír. Nagyszebenben élő nagyapja 62 éves korában újra házasodik és megkéri egy 42 éves özvegyasszony kezét. Történik ez 1759-ben és
akár a szerző, én is „az akkori levelezési és társalgási modor jellemzésiért” idézném itt
a választ. „Aug. 31-én datált s hozzám bocsátani méltóztatott levelét az úrnak 8-ik szeptemb. vettem; kedvesen és nagy örömmel; annyival is inkább, minthogy tapasztalom belőle terhes dolgai között is szenvedhető egészségét az úrnak, melyet Isten ő szent felsége
erősítvén, tartson meg továbbra is, tiszta szívből kívánom. Emellett levelében tett és nekem jelentett hozzám való szíves indulatját egész alázatossággal köszönöm, és kívánom,
hogy az mindeneken szabadosan és hatalmasan uralkodó Úristen, akiben én gyermekségem óta minden reménységemet helyeztettem, és aki énvelem sok keserves változásaim
között is sokszor édes atyai kegyelmességét megismertette, adjon nekem erőt arra, hogy
én az úrnak teljes életemben örömét nevelhessem, megtartván és nevelvén emellett az úrnak hozzám való szívességeit is: hogy szent rendelése szerint való egybekelés után végezhessük páros életünket őfelsége szent nevének dicsőségére, éltünk örömére, lelkünk üdvösségére. Ha méltóztatik az úr szebeni újságokkal bővíteni, kedvesen veszem; amidőn

12

tiszatáj

pedig Isten ő szent felsége alkalmatosságot szolgáltat arra, hogy én az úrnak kedves személyét szegény házamnál megtisztelhessem, tartom nyereségemnek. Addig is pedig magamat az úrnak tapasztalt szívességébe ajánlván, vagyok az úrnak becsülettel való igaz
szolgálója, árva Zsombori Borbála. – Palatka 9-ik Szept. 1759.”
Egyébként Ujfalvi Sándor nagynénje volt a botrányos életű Újfalvi Krisztina, akiről az
unokaöcs szemérmesen keveset mond, de akiről többet tudunk meg Weöres Sándor antológiájában („Három veréb hat szemmel”, 1977), aki több nagyon szép versét is közli.
Weöres szerint „kalandosan és botrányosan élt, talán többet demonstrálva, mint amennyi
valóban történt, hogy a szűkös és képmutató ál-erkölcsben zsugorgókat felháborítsa,
a tisztességben raboskodó erdélyi társadalmat zaklassa. Ma úgy fogalmazhatjuk: a nők jogaiért küzdött. És mint a korabeli anekdoták mutatják: meg akarta nevelni a férfiakat
egyenességre, helytállásra. (…) Ahogy botrányos volt az élete, botrányos volt a temetése is.
Amikor holtteste csukott koporsóban felravatalozva feküdt, öreg inasa hirtelen megörült:
fölugrott a koporsóra és meglovagolta, a temetési közönség szeme-láttára.”
Január 23.
Még a 2006-os költözködésünk kései és váratlan következménye, hogy most előbukkant
a papírtömegben Lengyel Balázsnak egy levele, amelyet 1993. május 6-án írt nekem, abból
az alkalomból, hogy elküldtem neki „Szépen” című verseskötetemet. Felesége, Nemes
Nagy Ágnes ekkor már nem élt, de a hetvenes években többször találkoztunk, Budán és
a Balaton mellett. Sokat meséltek az Újholdról, a Rákosi-időkről és Nemes Nagy Ágnes még
verseskötetem előkészítésében is segített, átnézte a verseket, tanácsokat adott, hogy ezt
vagy azt meg kellene változtatni stb. Lengyel Balázzsal később még többször találkoztam,
de már nem személyesen, hanem csak hivatalosan, például írószövetségi rendezvényeken.
Tavaly halt meg, és amit verseimről mond, tudomásom szerint sehol sem közölte. Ezért
ideírom:
„Kedves Áron, Köszönettel vettem köteted, melynek nem annyira „Szépen” a címe, hanem „az új költészet felé”. A szavak ellentétes vagy különös iránya, dubiozitása, többletértelme, melyet szinte-szinte már Ady is alkalmazott az ellentétes irányú, egymást megsemmisítő szavakkal. Persze te többre, némileg másra törsz. Igaz, hogy mint Mallarmé
a hallgatás határán tartózkodsz és „a lényegről csak fosztóképzővel beszélsz” (Lásd Nemes
Nagy Ágnes jellegzetes fosztóképzőit!). De azért a verseket szemelgetve, olykor az az érzésem, hogy a költészetnek más útja is van. Konkrétabb, a létezést meghatározóbb útja. Bár,
ahogyan újra és újra belefogok egy-egy versbe, olykor és főleg a lezárásnál szinte gnosztikus léttudatot fogalmaznak meg, pl. „a gyötrelem jeleit hívják – nincstelen álmainkat átkozzák serényen” vagy: „készülnek a maradandóság hajlékai – készül a kimeríthetetlen
áradat” vagy: „nevek halála nagyvilág”. Másfelől, hogy valami kritikusat is mondjak: a bonyolulttá tett, bizonytalanná ferdített többlettartalom olykor (többnyire kiváló, sőt telitalálat), lásd „az eseménytelenség híg árnyéka”, de amikor azt írod, hogy „tagolva és tökéletesen, mint amikor Tantaluszt betűzni kell”, ez nekem kicsit túl súlyos közlés (nekem
mint olvasónak töprengeni kell.)
De az, amit írsz, csakugyan új költészet. Nem „szép”, hanem érdekes, felkavaró kötet.
Köszönöm, hogy elküldted. Gondolkoznivalót adtál.”

2009. február

13

Február 29.
Egyetlen városban se laktam eddig, ahol annyi ingyen újságot osztogatnak, mint itt Freiburgban. Minden szombaton és vasárnap egy meglehetősen vastag újságot talál mindenki
a postaládájában, igaz, főleg meglehetősen érdektelen helyi hírekkel: egy gyerek kiesett az
ablakon de nem halt bele, egy idősebb asszony lopott egy üzletben, megnyílt egy új hentesüzlet, stb. Van ingyen tévéújság is és minden hónapban egyszer megjelenik egy ingyen
kulturális folyóirat, amelyben színházi előadásokról, koncertekről, könyvekről lehet nagyon nívós ismertetéseket, illetve előjelzéseket olvasni.
Március 8.
A kisebb vállalatok tulajdonában levő kisebb teherautókon feltűnően sok a hosszú és
részletes reklám. Ezt másutt eddig nem láttam. Nemcsak a cég neve szerepel, plusz az,
hogy villanyszerelő vagy…
Március 15.
Amikor Észak-Erdélyt visszacsatolták Magyarországhoz, pontosabban 1943-ban, leutaztunk Kolozsvárra, mert anyámat nagybátyám ott kezelte az egyetemi klinikán. Három
emlék:
– a lovaskocsi ami a pályaudvarról nagybátyám lakására vitt, végigment a „Zokogó
Majom” vendéglő előtt (később Bálint Tibor regényének lett a címe). Nagyjából ugyanebben az időben tűnt fel nekem Veszprémben a „Büntető Borozó”.
– a klinikán nagybátyámra várok. Egy idő után megjelenik a nyílegyenes, hosszú folyosó végén, fehér köpenyben közeledik gyors léptekkel, mögötte majdnem futva jön,
ugyancsak fehér köpenyben, kb. tíz fiatal asszisztens, köztük több csinos lány.
– március 15-én a nagytemplom előtt a himnuszt énekeljük. Előttem egy tízéves fiú áll
és nem énekel, bizonyára egy kíváncsi román gyerek. Odalép hozzá egy férfi és leken neki
egy nagy pofont. Vajon ő volt-e Funar?
Március 20.
Amikor franciát tanultam az amszterdami egyetemen, borzasztóan unalmas és érdektelen
dolgokat kellett tanulnunk, pl. történelmi hangtant (melyik században és hogyan lett a latin „aqua” francia „eau” [ejtsd: ó]). Az irodalom tanszékvezető professzora csak kedvenc
íróiról, Taine-ről vagy Saint-Evremondról beszélt, meglehetősen unalmasan, az egyetlen
aki izgalmas előadásokat tartott, az ő fiatal asszisztense volt, egy állandóan dohányzó
francia. A terem mindig tele volt, amikor cigarettával a szájában Sartre és Camus műveit
ismertette, azaz még élő írókét, ami abban az időben az egyetemen nagy ritkaság volt.
(A Sorbonne-on 1950 körül egyetlen huszadik századi íróról nem tartottak előadást!).
Később Párizsban a Champs Élysée-n egy autó elé vetette magát. Az amszterdami kultúrintézet titkárnője szerint azért lett öngyilkos, mert képtelen volt megírni a doktori értekezését. Amikor ezt Sophie-nak mesélem (aki erősen kétségbe vonja ezt a magyarázatot),
hirtelen még a titkárnő neve is eszembe jut, akire ötven év alatt egyszer se gondoltam.
Március 27.
Idem. Milliónyi agysejtjeink rég elfelejtett, de jól tárolt anyagukkal mintha éppen hajnalban, alvás és ébredés határán aktiválódnának különösen. Ma reggel félálomban megfej-

14

tiszatáj

tettem az összes holland szakszervezet kezdőbetűit, az általánosét, a katolikusét, a protestánsét – így ment ez régen Hollandiában, mindenki külön menetelt –, még a legkisebbikét is, a kommunista szakszervezetét: EVC, azaz Eenheid Vak Centrale. És mindez az
ötvenes–hatvanas évekre nyúlik vissza.
Április 11.
Az egyik amerikai elnökjelölt keresztneve Barack.
Április 22.
A „ruha” talán a legkülönösebb magyar szó. Mi köze van a ruhához a beruházásnak? Annak, hogy valakit felruháznak vagy éppen megruháznak?
Május 1.
A Magyar Narancs május 1-jei száma közöl egy interjút Szuper Leventével, a nagyon sikeres magyar jégkorong-válogatott kapusával. Arra a kérdésre, hogy minek köszönheti a sikeres védést, azt válaszolja, hogy szerénynek kell lenni és hinni kell Istenben: „minden
este lefekvés előtt beszéltem Istenhez (…) De az imádkozás nagy részét anyukám elvégzi
helyettem.” Nem nézi a meccset, hanem a kertben sétálgat és imádkozik fia sikeréért.
Május 11.
Pünkösd a Szentlélek ünnepe. De miért beszélünk mi magyarok a Szentlélekről, mikor
a többiek Szentszellemről beszélnek: „heiliger Geist”, „saint esprit”, „holy spirit”? Talán
azért, mert magyarul a Szentlélek szó szebben hangzik?
Május 13.
A detroiti szimfonikusok mai előadását egy robot-karmester vezényli. Minden jegy elkelt
elővételben.
Június 2.
Meghalt Fejtő Ferenc. Amikor 1954-ben ösztöndíjjal Párizsba utaztam, megkérdeztem
a müncheni Szabad Európa rádiónál dolgozó barátaimat, az Új Látóhatár szerkesztőit, hogy
szerintük kivel vegyem fel ott a kapcsolatot (többen ui. Párizsból jöttek át szerződéssel
a rádióhoz). Két nevet említettek, Fejtő Ferencét és Hatvany Bertalanét. Hatvany mindig
vasárnap kora reggelre hívott, reggeli nélkül rohantam a metróhoz, hogy eljussak idejében
tizenhatodik kerületbeli előkelő lakásához. Megállás nélkül cigarettával és whiskyvel kínált (harapnivaló semmi). Tao te King fordításáról mesélt (amit a müncheniek később ki
is adtak). Teljesen kimerülve jöttem el tőle. Fejtő Ferencnél egészen más volt a helyzet,
ő koktélpartikra hívott meg, ahol sok híres párizsi értelmiségivel találkoztam (hogy híresek,
ezt csak később tudtam meg). Arra is emlékszem, hogy nagyon tetszett a felesége. Fejtővel
jóval később is találkoztam, tartott egyszer előadást a hollandiai Mikes Kelemen Kör egyik
szeptemberi kongresszusán.
Június 8.
Mendlik Éva magyar szobrászművész most ünnepelte nyolcvanadik születésnapját. Éva
Mendlik Oszkár, a Hollandiában ma is neves festőművész unokája, aki Bánffy Miklóssal

2009. február

15

volt annak idején jó barátságban (Bánffy Kun Béla elöl hozzá menekült 1920-ban). Három
Mendlik lány élt Amszterdamban, mind csinos, és a szülök időnként meghívtak jó magyar
vacsorára egy pár amszterdami menekült magyar diákot (pl. Tóth Miklóst meg engem),
akik kis ösztöndíjjal és általában rossz koszton éltek. Éva volt a legidősebb, és hozzá egy
mulatságos emlék fűz. 1954-ben ugyanabban az időben voltunk Párizsban; ő egy műteremben dolgozott, én disszertációmat írtam. Esténként időnként elmentünk egy éjjeli
mulatóba a Place Pigalle-on, ahova ingyen beengedtek és még két ingyen italt is adtak diákoknak, azzal a feltétellel, hogy pontosan tízkor ott legyenek: az oda benéző turistának,
vendégnek nem szabad üres termet látnia. A második feltétel persze az volt, hogy féltizenkettőkor, amikor már volt egy pár fizető vendég, mi diszkréten távozunk.
Június 15.
Meghalt egy híres német festő, a nevére nem emlékszem, csak arra, hogy barátja, a Párizsban élő spanyol képzőművész Arroyo szerint halála előtt pár nappal egymástól függetlenül
négy barátja küldött neki egy-egy képeslapot. Erősen hasonlítottak egymásra és mindegyik egy távolodó csónakot ábrázolt. Görög mitológia? Kharón ladikja?
Június 19.
Ma délben egy kávéházban találkozom egy itteni germanista kollegával. Nyugodt, kissé
unalmas ember benyomását kelti, de közben hihetetlenül aktív. Új-Zélandban egy kis vidéki egyetemen spanyol irodalmat tanít, Mexikóban a huszadik századi német-mexikói
irodalmi kapcsolatokról beszél és ott most éppen egy spanyol nyelvű könyvét adják ki erről a témáról, Kanadában pedig németül tart előadást. Itt Freiburgban unta a középszerű
germanista kollegákat, ezért elvállalta a francia kultúrintézet vezetését. Mikor mondom
neki, hogy ez az állandó rohanás-repülés az egészségét veszélyezteti, azt válaszolja, hogy
attól nem fél, mert tíz éve vett egy telket Franciaországban, és ott maga épít házat, méghozzá beépített uszodával. Mellesleg rengeteget publikál, ezt láttam az interneten. A kétórás beszélgetés teljesen kimerít, szédülök, ahogy megyek haza.
Május–június
Freiburgban két hónapig mindenki megállás nélkül spárgát és epret eszik. A spárgáért
van, ahol sorban állnak. Lehet kapni négy euróért, de tízért is. Mikor június végén Sophie
szüleihez érkezünk Bretagne-ba, látom, hogy itt nem eszik, de még csak nem is nagyon
tudják, hogy mi a spárga.
Július 1.
Sophie édesanyja három éve Alzheimer-betegségben szenved. Ez eleinte csak abban mutatkozott meg, hogy keveset beszélt, könyveket nem olvasott, az újságokat meg csak lapozta. Én kedvenc íróit, Balzacot és Baudelaire-t diktáltam neki, és ezt nagyon szerette. Az
utcára se akart kimenni, én vittem sétálni, úgyhogy rám támaszkodott és beszélgettünk.
Később már csak a házon belül mozgott, most pedig már az ágyából sem tud felkelni.
Ugyanakkor szellemi képességei megmaradtak, kedvesen mosolyog Sophie-ra és a húgára,
akik beszélnek vele; nagyon halkan, de ő is beszél hozzájuk, mondja, hogy szép idő van,
vagy hogy valamelyik étel nem ízlik neki. A szellemi stimulálásra nagy szükség van, sokat
kell mosolyogni, beszélgetni.

16

tiszatáj

A test romlása mellett a szellemi épség megmarad, ez a szörnyű. Néha suttog egy pár
szót. Mindenki jól van (tout le monde va bien), mondja neki Sophie, és erre az anyja válasza: „et moi aller oust” (én meg megyek gyorsan kifelé).
Ha jól tudom, Puskásnak is Alzheimere volt és Hugo Clausnak is, annak a híres belga
írónak, aki a Le Monde szerint e miatt a szellemi visszafejlődés miatt öngyilkos lett. Szeretném tudni, hogy erre hogy volt képes. (Anyósom mozogni se tud).
Július 6–11.
Pár napra Párizsba utazom, meghívtak egy nemzetközi kongresszusra (International Association for Word&Image Studies), hogy tartsak egy előadást. A résztvevők legnagyobb
része francia vagy angolszász, de megdöbbentő látni, hogy hány más országból jöttek emberek, még akkor is, ha maguk fizetik a költségeket és nem meghívott előadók. A részvételt és (sok esetben mindössze húszperces) előadásukat ugyanis fel lehet tüntetni az
előmenetelhez elengedhetetlen CV-ben. Volt itt észt, román, portugál, de még izlandi és
chilei is.
Egyik este egy nyolctagú társasággal vacsorázom, és velem szemben egy harminc év
körüli nő ül. Látszik rajta, hogy nagyon fáradt, mert mindennap korán kel és rengeteget
dolgozik. Munkája abból áll, hogy tanácsokat ad nagyvállalatoknak: miként vehetnek
észre gyanús pénzügyi tranzakciókat-átutalásokat (fehérre mosás). Néhány éve létesült
ugyanis ebben az ügyben egy nemzetközi megegyezés, főleg a svájci és luxemburgi bankok
hanyagsága miatt.
Szállodaszobám a harmadik emeleten van. Alattam tőlem balra a második emeleten
egy erkélyről egy pocakos fiatalember nézi a csekély és nem túl érdekes utcai forgalmat:
két-három nyakkendős férfi útban munkahelye (vagy haza) felé, egy pár rakodómunkás
vagy kövér öregasszony. Mint egy Balthus-festményen. Bármikor nézek ki az ablakon, este
tizenegykor vagy reggel nyolckor, a pocakos fiatalember mindig ott van és néz.
Július 8.
Pár napja meghalt Párizsban kilencvenegynéhány éves korában Albert Cossery egyiptomi
író. Regényeit franciául írta, de mind Kairóról szólnak, az ottani szegények sorsát, a gazdagokkal szembeni harcát és furfangjait írja le. Párizsban hatvan éve ugyanabban a szállodaszobában lakott és Saint-Germain-des-Prés legnevesebb kávéházaiban és vendéglőiben étkezett (Café de Flore, Armani Caffe). Többször láttam ott, mindig hosszasan nézett,
mintha azon törné a fejét, hogy nem ismer-e engem valahonnan. A francia sajtó hosszasan
megemlékezett róla, és természetesen kiadták azonnal összes művét, hat regényt. Az egyiket most megvettem és elolvastam, egy elegáns kairói tolvaj kalandjait meséli el: kimondottan tetszett.
Július 14.
Mint mindig, idén is megnézem a televízión a francia nemzeti ünnepen a katonai felvonulást. Ha mindezt Moszkvából közvetítenék, bizonyára elég ijesztő lenne, így azonban,
mint a francia nemzeti büszkeség jele, tűrhető. Az elnököt rengeteg külföldi vendég vette
körül, tőle jobbra a japán miniszterelnök, balra az egyiptomi elnök ült, és meglepetésemre
azt vettem észre, hogy srégen Mubarak mögött a második sorban mindjárt Gyurcsány Ferenc látható. Közelebb, mint Angela Merkel.

2009. február

17

Július 18.
Jeanne, Sophie nagynénje a breton tengerparton él, ír és olvas németül és oroszul, de csak
franciául beszél. Álmomban magyarul beszélget Krasznahorkai Lászlóval. Utána meg én
kísérem Laura Busht, az amerikai elnök feleségét a parlament felé, mert eltévedt a kihalt
pesti utcákon.
Július 22.
A breton tengerparton mindennap megyek úszni, de gyakran járok uszodába Freiburgban
is. Az úszás maga meglehetősen unalmas tevékenység, úgyhogy közben azzal foglalkozom,
hogy számolok: számolom azt, hogy mint mellúszó hány csapással érek a 25. ill. 33 méter
hosszú medence egyik végéről a másikra, de még a hullámzó óceánban is számolom a csapásokat és összehasonlítom az uszoda eredményeivel. Végül teljesen belezavarodok, de
nem baj, mert így az úszás legalább nem unalmas. Vajon mit csinálnak úszás közben a nagy
bajnokok, mint Mark Spitz vagy Laure Manaudou, akik nálam ezerszer több időt töltöttek,
illetve töltenek a medencében, hogy ne unatkozzanak?
Július 25.
Régebben vitatkoztam egyszer egy tanárommal, aki azt állította, hogy a fejünkben minden
gondolat vagy megfigyelés azonnal szöveg formájában jelentkezik. Ez szerintem nem igaz.
Ha látok az utcán egy kövér nőt, ha ízlik az ebéd, ha eszembe jut egy régi esemény, ha az
emberi test romlandóságára gondolok, nem jelenik meg azonnal bennem a kövér, az ebéd,
a betegség szó. A régi esemény pedig gyakran vizuális és nem verbális emlék, egy kép jelenik meg a fejemben, egy utca, egy szoba képe. A (sokszor pontatlan) szavakra csak akkor
van szükségem, ha másokkal akarok közölni valamit. Most olvasom, hogy Einstein pontosan ugyanezen a véleményen volt. Max Wertheimer pszichológussal órák hosszat beszélgetett arról, hogy hogy alakult ki benne a relativitáselmélet. A fejében először bizonyos
jelek és képek jelentek meg, csak később próbálta meg a gondolatokat szavakban is kifejezni.
„Hanni Kureishi” és „Kilenc-negyedtíz”: félálomban hirtelen mégis megjelenik két szó
a fejemben, valószínűleg azért, mert semmi közük sincs egymáshoz. A pakisztáni regényíró nevét épp most olvasom egy francia napilap irodalmi mellékletében (nagy betűkkel és
egy nagy fényképet is közölnek), ugyanakkor arra gondolok, hogy Sophie-nak sürgősen
meg kell mondanom, hogy holnap délelőtt hánykor kell elindulnunk.
Július 29.
A tengerparton háromféle fürdőzőt lehet megkülönböztetni. Van, aki messzire kiúszik,
van, aki csak lubickol a hullámok között, három-négy méterre a parttól, hogy lehűtse magát, és végül vannak azok, akik legfeljebb a térdükig mennek be a vízbe. Mindez a Balaton
mellett, különösen a somogyi oldalon, egészen másképpen fest. Fél órát is mehetünk befelé anélkül, hogy a térdünkig érne a víz; én így nagy beszélgetéseket folytattam többek
között Fodor Andrással és Berend Ivánnal.
Július 31.
A francia autóutakra jellemző, hogy rengeteg a körterelő. Egyesek szerint azért, mert
a franciák anarchisták, nem ügyelnek a vörös lámpára, és sok baleset lenne, mert nem las-

18

tiszatáj

sítanának le; mások szerint éppen ellenkezőleg, a körterelőnél le kell ugyan lassítani, de
utána általában gyorsan kell kihajtani, sokkal fegyelmezettebb és ügyesebb autósokra van
tehát szükség.
Augusztus 3.
Sophie szüleinél, a breton tengerparton mindig sokáig nyaralunk, legalább két hónapot.
A hosszú nyaralásra a várás jellemző. Most gyakran várom Sophie-t, amikor lassan eteti
beteg édesanyját, akinek ennie kellene, de sokszor nincs étvágya, de a várás már egyébként is része a hosszú nyaralásnak. Van, akit a hirtelen nyugalom megöl, mivel azelőtt
rengeteget dolgozott; van, amikor férj és feleség rájönnek, hogy nem szeretik igazán a huzamos együttlétet, ami otthon a mindennapi munka közben nem tudatosodott bennük.
Én most itt nem ilyen drámai esetekre gondolok. Várok a tengerparton a homokban,
mert csak akkor akarok beúszni a vízbe, amikor végre előbújik a nap a felhők mögül, várok arra, hogy elmúljon az apály, hogy ne legyenek olyan nagyok a hullámok. És közben
nézem az eget, a felhők formáit, hallgatom a hullámverést. A hullámverés ritmusa, mint
minden ritmus, mindig ugyanaz és egy kicsit más. Egy vallásos élmény. (Delphine-t, Sophie húgát ez a különös zaj a dalai lámára, a buddhizmusra emlékezteti.)
Várok és élvezem ezt a várást. Szép. És egyben metafizikai állapot. A mulandóságra, az
élet értelmére gondolok, az az érzésem, hogy a nagy misztikusok élete is így telt.
Augusztus 6.
Mindenki naponta vásárol újságot, a boltok rengeteg hetilapot is ajánlanak, sokszor több
száz is ki van téve a „Relay” polcain. Az egyik legnagyobb példányszámban elkelő például
a „Gala”, mely kizárólag pletykákat mesél a pillanatnyi hírességekről: melyik fotómodell
állapotos, melyik milliomos vált el, melyik színésznőnek született ikre, stb. Ezeket a híreket tudni teljesen felesleges, a közönség másnap már el is dobja ezeket az újságokat, csak
a brazil őserdőben kénytelenek egyre több papírt termelni. De kérdés, hogy a komolyabb
politikai hírek ismerete annyival fontosabb-e? Miért hasznos tudnunk, hogy ma Mauritániában államcsíny zajlott le, hogy Líbia pár napig nem szállított olajat Svájcnak, hogy Argentínában tüntettek az áremelkedések miatt?
Hogy a sajtóban mennyi a mindannyiunk számára teljesen fölösleges információ, erről
már írtam egyszer a naplómban, de nem hagyhatom szó nélkül, ha végigmegyek a polcok
előtt nap mint nap, hiszen én is vásárlom rendszeresen ezt a másnap már ki is dobott és
csak maximum félig elolvasott papírmennyiséget.
Augusztus 8.
Úgy élek itt nap mint nap, mintha egy görög tragédiát néznék, bizonyos fokig be is vagyok
vonva a darabba. Yvette-nek, Sophie anyjának most már hónapok óta tartó agóniája, a rokonok mosolyognak, amíg mellette vannak, de a sírás kerülgeti őket, sokszor zokognak is,
mihelyt kimennek a hálószobából és hogy valami eltérítse a figyelmüket, elkezdik felületesen lapozgatni az újságot, vagy a híreket nézik a tévén. (A hírek Franciaországban egyébként különösen unalmasak, mert fél órát kell megtölteni, és ha nincs fontos anyag, az
arcachoni osztrigák minőségéről beszélnek hosszasan). Ez is hozzátartozik a tragédiához.

2009. február

19

Augusztus 10.
A bécsi testőrírók közül Báróczi Sándor műfordításait már Weöres Sándor figyelmembe
ajánlotta annak idején, Bessenyei György pedig kedvenc íróim közé tartozik. Most éppen
1777-ben megjelent A filozófus című vígjátékát olvasom. Egy Pontyi nevű „igaz magyar”nak titulált idősebb és nevetséges vidéki úr kivételével a darabban csak nemesi családból
származó fiatalok szerepelnek, közéjük tartozik Párménió, a filozófus is. Elsősorban az
ő szerelmi ügyeik bonyolódnak. Angyélika, Párménió húga, így írja le Szidaliszt, aki a vígjáték végén a filozófus felesége lesz:
„olyan szép, mint a kiderült tavaszi nap; magas homloka a nemes erkölcsöknek
méltóságát s királyi székét mutatja; szemeinek mélységébül okosság tetszik ki, melyeknek külső tüzei szelíd érzékenységeket mutatnak; hószín bőrire fekete szemöldökeit a mosolygó természet gyenge ujjaival rántotta két részre; felemelkedett mellének fejérsége
minden kék erecskét megmutat, s a lehellések alatt csendesen dagadoz; teste, dereka,
válla, sugár termetének lehető tökéletességét mutatja, állásában olyan, mint a cédrus,
járásában hasonlít a kevély szarvashoz; tekintetiben ifjúság, okosság, szelídség, nyájasság, mély gondolkodás, fájdalom, édesség egyszerre mutatják magokat, ifjú szépségének
oly méltósága van, mint valamely magasra felnyúlt egyes ág tetején kinyílt rózsának”.
Augusztus 12.
A nevek varázsa. Párizsban egy fogorvoshoz jártam, akinek Archibald volt a keresztneve.
Londonban élő unokaöcsémnek most született egy fia, akit a szülei Nathanaelnek neveztek el. Talán még érdekesebbek a városnevek: milyen szépen hangzik Tihany, Révfülöp,
Törökszentmiklós. És különösen vonzó a helynév, ha a várost nem ismerjük: a német
autópályánál egy kijárat: Freudenstadt, Bretagneban Guémené-Penfao (erről a névről az
a Guémené hercegnő jut eszembe, aki a tizenhetedik században egy francia bíborosnak
egyetlen szeretője volt; egyetlen, ezt a bíboros maga emeli ki emlékirataiban!).
Ha aztán a várost mégis megismerjük, az majdnem mindig nagy csalódás. Ez történt
velem, amikor külön megálltam Chateauroux városában, amelyik Jean Giraudoux egyik
regényében mint egy egészen csodálatos hely szerepel. És végül ott vannak gyönyörű írónevek, mint a francia Saint-Denis de Saint-Evremond vagy a német Christian Knorr von
Rosenroth. A megismerés itt is csalódás: mindkét író meglehetősen érdektelen.
Augusztus 14.
Egy erdélyi magyar folyóiratban olvasom a következő mondatot: „Meggyőződésem, hogy
a bizalomalapú kapcsolatok szeretetalapja minden egyéb energetikai összhangnál tartósabban és hatékonyabban képes organizálni az emberek közötti kapcsolatokat.” Hogy
tud a „szeretetalap” „kapcsolatokat organizálni”? Mit organizál egy alap? Bizonyára arról
van szó, hogy a szeretet a legjobb alapja az emberek közötti kapcsolatoknak. De miért kell
ezt ilyen bonyolultan mondani? Okosabb? Tudományosabb?
Augusztus 16.
Nem mindig jó az idő a breton tengerparton, a sok nyaralót tehát szórakoztatni kell. Erre
két rendezvény különösen alkalmas. Egyrészt az általában kéthetenként megjelenő hol kisebb, hol nagy cirkusz, bohócokkal, oroszlánokkal és a többi hagyományos kellékkel, másrészt a „vide-grenier”, magyarul padlásfelrámolás. A falu nagypiacán mindenki bérelhet

20

tiszatáj

egy pár négyzetmétert és ott kirakhat mindent, amit ki akar dobni, azaz olcsón megpróbál
eladni. Ma is volt egy ilyen vásár, rengetegen jönnek, bár az áru általában érdektelen:
rozsdás kampók, régi képeslapok, csészék, könyvek. A legérdekesebb talán még egy pár
példány volt egy a háború alatt a németek által engedélyezett, azaz kollaboráns újságból.
Augusztus 18.
Gyerekkorom óta kísérnek bizonyos márkanevek: Nivea, Alfa Romeo, Philips, Oetker. Úgy
tűnik, időtlenek. De vajon mióta? Voltak kétszáz évvel ezelőtt is márkanevek?
Augusztus 24.
Maryam, apám, második felesége kilencvenéves korában halt meg, de végig megőrizte
frissességét, olvasott, főzött, kiállításokra járt stb. Mondta, hogy korát csak azon veszi
észre, hogy körülötte ritkulnak a sorok, barátok, barátnők, ismerősök mind eltűnnek. Ezt
veszem észre most én is. Ismertem Siklós Istvánt, Weöres Sándort, Pilinszky Jánost, Nemes Nagy Ágnest, Lengyel Balázst, Fodor Andrást, Garai Gábort, hogy csak az írókról beszéljek. De ki él még nálam idősebb? Kevesen. A könyvhéten találkoztam megint Heller
Ágnessel, és él Tóth Miklós, akihez szoros barátság fűz 1949 óta, valamint Flór Ede festőművész barátom, akik – úgy tűnik – legyőzhetetlenek.
Augusztus 25.
Itt derül ki, hogy nem vagyok francia. Halkan és gyorsan beszélő embereket nem értek
mindig meg; azt hiszem, hogy ellentmondásokba keverednek, és később kiderül, hogy
nem, csak rosszul értettem őket. Pilinszkyt, emlékszem, amikor franciát tanult (azért,
hogy eredetiben olvashassa Simone Weilt), a homonímiák nagyon zavarták.
Augusztus 27.
A francia ősz különlegessége a „rentrée littéraire”. Hetekkel előre jelzik már az újságok,
hogy augusztus végén és szeptember elején milyen regények jelennek majd meg. A mediatizált írók (Christine Angot, Amélie Nothomb) regényeiről előre lehet tudni, hogy melyik
nap lesznek kaphatók a könyvkereskedésekben. Magyarországon van az ünnepi könyvhét,
és a kiadók sok könyvet pont előtte adnak ki, Németországban van a frankfurti könyvvásár, de „rentrée” nincs. Ez a francia jelenség valószínűleg a négy nagy őszi irodalmi díjjal függ össze, a díjazott könyvek kiadói rengeteg példányt adnak el.
Szeptember 2.
József főherceg volt apám főnöke, és amikor apám 1945 nyarán megtudta, hogy Regensburgba menekült és ott a Thurn und Taxis hercegek kastélyában lakik, elhatározta, hogy
felkeresi, és engem vitt magával. Vilshofenben egy tehervonatra kapaszkodtunk fel, személyvonat nem volt, ott ült mindenki egymás mellett a porban. A főherceg barátságosan
fogadott, panaszkodott, hogy előkelő rokonai reggelire csak egy tojást adnak neki, és főleg
a súlyosan megsebesült fiáról beszélt, akit orosz katonák elvittek és összevertek. Szépen,
„tősgyökeresen” akart magyarul beszélni: arra világosan emlékszem, hogy a fia „elpáholtatásáról” beszélt.

2009. február

21

Szeptember 4.
Olvasom, hogy az angol kormánynak egyre több gondot okoz, hogy fiatal angol turisták
külföldre, főleg Spanyolországba, utaznak, és ott egész éjszaka isznak, és reggel a rendőrség szedi össze az utcai padokon horkoló tökrészeg angolokat. Ezt én magam is láttam
már vagy tíz évvel ezelőtt Ibiza szigetén. A mulatságos az az eset volt, amikor egy fiatalember el akart különülni ezektől a honfitársaitól, és amikor fizetnie kellett egy (angolul
valószínűleg nem is tudó) spanyol boltosnak, „how much?” helyett azt kérdezte tőle:
„What do I owe you?” (mivel tartozom Önnek?).
Szeptember 9.
Ülök egy váróteremben és hogy ne kelljen a várás közben a sokszor piszkos és mindig felületes-unalmas folyóiratokat nézegetni, amelyeket az orvos asszisztensnője rak ki a pácienseknek, elhoztam magammal az El Paìs irodalmi mellékletét, és abban egy hosszabb
cikket betűzök Marina Cvetajeva tragikus életéről. Én, a Németországban élő magyar spanyolul olvasok egy orosz költőnőről, mindaddig, amíg az orvos nem hív a rendelőjébe,
ahol majd németül kell előadjam neki, hogy miért jöttem. Hogy lehet egyszerre ilyen sok
különböző világban élni? Van-e ma, a telekommunikáció korában, még olyan ember, aki
csak egy világban, egy nyelven belül éli le életét?
Derridát a hetvenes években meghívtam Amszterdamba, hogy tartson egy előadást
nálunk az egyetemen. Utána feleségem megkérdezte, hogy hány nyelven beszél. A válasz:
csak franciául. Ez persze nem ellenpélda, mert olvasni más nyelven is tudott, hiszen – hogy
csak egy példát említsek – Heidegger műveit jól ismerte.
Szeptember 27.
Általában mindig több könyvet, de legalább két regényt olvasok egyszerre. A véletlen úgy
hozta, hogy most két magyar bestsellert olvasok egymás mellett, Markovits Rodeon 1927ben megjelent Szibériai garnizon című regényét, amit 14, és Dragomán György tavaly
megjelent A fehér királyát, amit viszont 28 nyelvre fordítottak már le. A „bestseller” szó
negatív kicsengése ez esetben zavar: mindkét könyv komoly irodalmi alkotás! Markovits
Rodeon könyvét Budapesten vettem meg júniusban, Dragománnal személyesen is találkoztam. Mindkettő erdélyi író, az első oroszországi hadifogságáról, az ott dúló polgárháborúról számol be gyorsan pattogó, asszociáló mondatokkal, a másik egy tíz év körüli
gyerek szemével írja le, ugyancsak gyors, egyfajta belső monológként futó mondatokban
a Ceauşescu-kor borzalmait. Nemeskürty irodalomtörténetében hosszan ír Markovitsról,
szeretné „visszahozni az irodalmi köztudatba”.

22

tiszatáj

TANDORI DEZSŐ

II. szerencsétlenkedés
S AJÁT VÍZILÓ : A LÁTÓ MÁS . ÓMÁS

Óma németül nagymamát jelent.
Csak úgy tudom.
Ah, a németség. Felejtem a névelőket is.
Az angol, a francia, a lengyel, az orosz nyelvről
nem, is beszélve. Talán a felejtés is egy saját
víziló (így hívtuk a víziót, anno, valami
nehézkes, de kedves ízét csínáltunk,
egy ilyen dolgot a tündér tüneményből, s nem
volt-e ígazunk; ís), benne ott vannak azért
csodák is, még egy meseregény, egy Chandler,
Paddington, jó, persze, a felejtés luxus,
s nem az, ha jóidtól megszabadít, melyek
nem javak, mégse. De ezt hagyjuk.
Író nemcsak kritikusoknak nem válaszolgat,
tippeket (magáról) sem ad jó ízléssel, s mégis
történik ez. Magam például, fene tudja,
hogyan fogtam (tudom! de nem elmondható)
egy bizonyos regényem, virtuális regénynyel benne-általa (a regény, virtuális
regénynél, persze, e. p. regény, kisssregény
dolga ott volt, az irodalom egyetlen mindig,
ahogy e szót 1968-ra első verskötetemről
leirtották, nagyobb baj se legyen), e bizonyos
regényem… hagyjuk. Németség: láttam a ZDF
(kettes német adó) úgynevezett színházcsatornáján
(itt kellene mondani: theaterkanal) egy különöset.
Micsoda víziló! kiáltottam. Mintha a rendező,
díszlettervező egy doboz fedőfestéket,
6–8 tempera alapszínt kapott volna húsvétra,

2009. február

23

mint egykor én, tízévesen, jutalomként (nem
érdemes részletezni), és ezzel a készlettel
festett volna jókora monokróm felületeket:
fal, fák, kapu, folyó, rét, porond, kellékeket
– egy pokrócon kívül – nem nagyon hoztak be
a többnyire párosával megjelenő szereplők, akik
– rájöttem – egy Csehov-darabból és egy Gorkijból
(két darab ment így, váltogatva, egy hónapon át)
voltak. Természetesen aktusok a nyílt színen nem folytak, de irányultak erre az illetők, vagy meggyőzték
egymást, ne, meg miért ne, tönkrementek, tönkre
voltak menve (gyakorlatilag, lelkileg), és pergett
az egész, stilizáltnak nem hatott, natúr volt,
nem kiszámított, Csehov és Gorkij (!),
kavargott, általam fel nem fogható cél
nélkül (volt hátrább egy folyó, színpadi
ünnepségre készültek, avagy nyaraltak, Gorkij: Nyaralók, Csehov: Ivanov? Platonov? de a Három nővér,
a Cseresznyéskert, a földöntúli Virginia Woolf csoportvilága, maga-szerencsétlensége, s mind a nem annyira kilógó
szerelmi, nemi vagy szublimált (szoc., ambíc. stb.) szálak
világboga, ilyen volt, bár vízilovak nem folyókáztak hátul.
S a személyek nem régészeti leletek után kezdtek
kutatni nálam – akik e csehovi világ vízilovából
s Virginiáékét nem feledve, éspedig de mennyire
nem, létrejöttek, nem is jöttek, ott voltak,
mint egy kibontakozó víziló, ezt nem részletezem,
kecsesebbek talán, már ha! –, nem a föld sugárzását
mérték, nem a csehovi világot élték, hanem
…na ja. Nem volt jellemük, semmi szándékuk,
céljuk (?), vagy hát ők tudják, én nem.
Nem akartak (nem akartam velük) semmire rámutatni,
nem akartam (ég óvjon! Gott behüte) olyat mondani,
hogy nekem ennyi az ember (nem ennyi, de nem tudom mennyi, s mi az, hogy „ember”), a cselekménynél
sokkal kevésbé fárasztó, automatikus akciócselekmények
is képzelhetők, nem vitás. Megtoldottam azonban
ezt a virtuális regényt a másik réteg, másik sík
(hah! másik?) regénytörténésével, ott is pusztulás
következik be, most akkor nem mondom el, istenem,

24

tiszatáj
közepes ötlet, ahogy a dolgok összefüggenek,
hanem hát nálunk még mindig elég jó ötlet,
a régi írók anekdotáztak, a még régebbiek
olvashatatlanok lassan, vagy csak nagyon lassan
olvashatóak, és mi is azzá leszünk, kevés kivétellel,
meg ráadásul a regény/virtuális regény alaprétegei
mögött – Csehovék mellett – a nálunk nagyon be nem futott Evelyn Waugh is ott van, csak ez elszabadultabb.
Egy víziló vágtat a temperapusztán, de jegyzetekbe
fullasztom, mert egyáltalán nem akarom ezt
állítani a jónépről, magamról se, hogy csak ezt
állíthatom a jónépről, megjelenik Atyaisten,
rosszall engem, de megbocsát, aztán a hülye kereskedelmi
társasjátékot eljátsszuk („Neked mégis ki a legszebb,
a legjobb…”), közöljük (ezerrel többet találtam ki,
ennyi fért) a sajtóvéleményeket (Durci Delnő, Boston Bögözd
stb. magazinokéit), és kész. A folytatással zárul
majd az ügy, ahol nagy meglepetés lesz, ám
le is lepleződöm: én nem tudnám? ily dolgokban
mérsékelten vagyok csak zseniális, kultuszom
pedig a földi lovak voltak; maradtak a medvék s madarak.
És akik itt a szokott irályt várták: háromszor
ütött-el-majdnem-autó (busz stb., terepjáró etc.)
az utóbbi hónapokban.
Győzelemről ki beszél?! Csak kibírni! mondja Rilke.
S én sem akartam virulni már rég semmi könyvemmel,
kedvem is elfogy róluk, le, hamar, később,
és ha 70-től homályt és kevés fáradalmat (Rilke, is)
akarnék csak, azt mondom magamnak: „Víziló! E vízilót
is, hogy 70, előbb még meg kell élni, érni, és az nem
biztos.” És, íme, még magunk sem tájékozódunk együtt (Rilke:
egyet; nem értünk egyet), itt a váratlan betáncoló Lalala
Human Steps, nem-is-megfejtendő cselekményével a Velazouez
kis múzeuma c. darab utólag igazolt. S mi minden van még!
(Megjegyzés: Ómás: célzás szerző kicsit túlfavorizált
kötetének kezdőversére. Hommage. A szöveg – e szöveg –
szerző általi gondozása, értsd elolvasása, a meghőkölés
stb. során ment a színházcsatorna, ezúttal festészettel.

2009. február

25

És szerző elgondolkodott: nem kell-e máris magyarázat,
s nem csupán a túlhangsúlyozódó olaj-és-pénz reáliák
korszakában, de telt-múlt időkben, nem kell-e mentség
Motherwell mester motívumainak? Rothko mester majdnem
monokróm, Ad Reinahrdt mester teljesen monokróm, a mezőfestők – nem tehenek a réten, kolomppal, netán szagoskép! –
műveinek? Picassón kívül szinte mindennek? Rossz esély,
hogy örökké tréfálni kéne. Szép Ernőt, Kosztolányit
ismertetve is, talán J. A. az egyetlen, aki e vidámvásárinak
ellenáll. Nem állok ellent, még hogy engem világomat jelentő
deszkák alá beszállásolva mentsenek a megszállóktól! Semmi
megszállottság. Készséggel mondom, Ómás: „Ki szedi össze
váltott vízilovait”, mondom a satöbbit. Se, értsd: roppant,
megroppanatlan mag. Meg hát jócskán meg is roppant, de még
nem buszkerék alatt vagy szecskában, csontsalátaként. De még!)
Ah, ma is e’ a klumpa!
Egy cipőben (félcipőben) járok
(egy éve, alig volt tél,
most meg túlnyár ez az ép észen).
Lazán: 2008 május (de lesz-e 2009 db?)

Jön, jön! A Kosztolányi–125!
„Már meg. Bocsássatok.
Már megbocsássatok.
Társatok eseng,
ez, mi lecseng.
Jaj, túl hamar
megy át bronzba a kar.
Egészséges bronzarcok
tér szobrain, kavarcok
és karcok, karcosok,
lépcsőn amott lebotyog.

26

tiszatáj
Kis kút bugyog,
valóság.
Nem érnek rá, hogy ne tudják,
panaszolja druszám.
A mi időnkben ez természetes
volt, a tömör és a részletes.
Akkor jött a cifrás, az esedékes
helyett az esetleges éktelen,
az este-reggel ékes.
Nem érnek rá, hogy ne tudják?
Na tessék.
Hát akkor tudják meg, azaz plusz.
Itt jutsz – hova? Csak tétova
bizonyíték itt, mire lesz,
ki esz, mi esz, mit tud, mit – – –
Ma már fogalmam sincs, mi ez
az egész. Nincs rá a rész.”
x

Én/se/tudom/több/é/a-/-z/irod/alom/mi/rejó
El/ment/ah/a/jó. (Arany János erre: „Ajjó…!”

2009. február

27

ZALÁN TIBOR

c-átirat
BÁNK

Te Isten!

TIBORC

Ő tonnaszámra szarja teli
szánkat, széjjel az agyunk,
szívünk s a fejünket,
éppenséggel mintha mindenik porcikája
egy-egy ürítő-gép volna; sok
arctalan – s ő az arcátlan köztük;
olykor azt hinné az ember,
hogy tán a móri gyilkost viszik, úgy körül
van véve elvbarát maszkos bitanggal;
s mi már egy műanyag felest is csak
ketten tudunk hitelből rendelni
bajunkra ótvar korcsmánk nyirkos homályán.
De ezt már… mintha elébb
mondtam volna,
s ha mondtam, már akkor
is, bizton, mintha untam mondani volna.

BÁNK

Te isten! Vagy… én is mondtam már?

TIBORC

Mondtad, és mondtad rá, ismétlés
a tudás anyja. Rendben,
kapaszkodj csak bele egy fasz kis mondatba,
mi addig takarja előled, mit látnod kéne,
míg rá nem csukódik pillád a nemlétre.
Folytathatom? Fajtám a tétem!
Úgy értem,
el kellene pirúlniok, midőn
páncélozott verdákon útaznak kátyús
mindennapjainkon és foszladozó
lelkünkön át, egész a bankjukban
őrzött milliárdjakig, s tovább.
Én nem alkusz, a minden

28

tiszatáj
seggnek teszek panaszt: mert az összes,
ami felhalmozódott ott,
s bukásuk után őket majd tovább is a
pénz-istenek asztalánál ülteti,
tudható: véres verejtékünk gyümölcse az.
Lelkemre mondom, ha legalább
képmútatásban adnák kissé alább,
nem táncikálna annyit csontzenénken
id-s-oda a töméntelen sok báb s a láb,
s nem lenne úgy átlátható,
mint hazudoznak közös miccenésre.
Legalább pányvát köthetnének a röhögésre,
mi belőlük felszakad, midőn a gyászunk
látják lent, s zajlik közben
nemtelen nászuk a nemtelennel fent.
Solidarność, kiabál a lélek azon
nyomorúltakért, kiket kiállhatatlan
adósújtásaikkal, rossz törvényeikkel,
korrupt hivataljaikkal a sírba döntenek:
nyugdíjasok, hajléktalanok, törékeny lelkek
akár a kóbor kutyák, ínségükben sorra döglenek.
Na, mi van, nagyúr, miért
nem vartyogod most, te istenek, te istenek!
Megmentőként érkeztél te is,
de máris tele a töke mindenkinek veled!

2009. február

29

FERDINANDY GYÖRGY

Ej uhnyem
Párizsban volt egy magyar könyvesbolt. Azokban a boldog békeidőkben, amikor
még könyveket olvastak az emberek. Almássy. Lehet, hogy éppen az, aki kettős
ügynöknek állt a háborúban, és aki élete végére angol lett és beteg. Mert eredetileg ez is Párizsban élt, és Almássy védett név: nincsen belőle sok.
Secko jedno. Az én időmben már egy hirtelenszőke fiatalember, B. Zoltán volt
a boltos, a cég neve pedig Société Balatonra változott. Almássyból csak a pecsétnyomó és egy ütött-kopott cégtábla maradt. A hatodikon az is, mint a nóta
mondja, egy emeletet kapaszkodni kellett, mert a lift, mint minden párizsi házban, itt is csak az ötödikig szállított.
De nem is ez itt a lényeg. Aki magyar betűre vágyott, tudta így is, hogy hol keresse. A lényeg a negyed volt, mint ma mondják, a megtalálhatóság. A Grange
Batelière pedig, ahol a Balaton fészkelt, mondanom se kell, jó negyed. Nem Franzstadt, de kilencedik kerület. Folyami hajósok ugyan már nem dokkolnak errefelé,
de az utca neve, a Bateliére, őrzi még a nevüket.
Nekem annak idején a Volga menti dal, az emlékezetes ej uhnyem jutott róluk
az eszembe. Micsoda ízlésficam! Nem mentség rá, hogy 1956 után mindenről
ugyanaz ugrott be annak, aki mint én, napkeletről érkezett.
Rövid kis utca, alig százméteres. Almássy a 12. alatt található, de még előtte,
a sarkon, működött egy másik magyar firma is: egy étterem. Bevallom, hogy engem ez a sarok, a paprika, jobban vonzott, mint a hatodik emelet. Itt a földszinten cigányzene szólt, és aki betévedt, potom pénzért paprikás csirkét és Gundel
palacsintát ehetett.
De most nem erről beszélek. A francia lányok, akiket a paprikával szédítettem, külön fejezet. Diák voltam és költő. Ebben a minőségemben pedig jobban
kellett hogy érdekeljen a paprikás csirkénél a Société Balaton.
B. Zoltán üzlete másfél apró szobából állt. Vasrács védte az ajtót, mert a párizsi magyarok azokban az időkben betörésből éltek. És hát hová törjön be az ember, ha nem az ismerőseihez?!
Boldog békeidők: még a nehéz fiúk is szerették a könyveket! És én is, természetesen. Ha leemelem a polcról Eckhardtot, Füst Milánt vagy a Hét évszázad
magyar verseit, lám, beléjük van írva, vastag, fekete ceruzával, hogy 64F, azaz
Frank, és 3k, azaz kötet. B. Zoltán szálkás betűi körbejárták a fél világot. Nála,
a Grange Batelière-ben vásároltam az első könyveimet.

30

tiszatáj
*

Ami a polcokat illeti, lehet, hogy volt a sorok között valamiféle rend. Ezt azonban
egy kívülálló nem állapíthatta meg. Első látásra antikvárium, ócskaságok gyűjteménye volt ez az Almássytól örökölt lerakat. Egy jó kereskedő azonban kiismerte benne magát. Előbányászott bármit: szótárt, filléres regényt, enciklopédiát, pillanatok alatt. Igaz, hogy aki ide betért, ritkán tudta, hogy mit akar. Neki,
Zoltánnak kellett a vevőknek segíteni.
Ő maga, úgy tűnt, már mindent elolvasott. Gulácsy Irént és Gogolák Lajost.
Sápadt fiatalember volt, még alig negyvenes, de a hirtelenszőke hajából már csak
egy hosszú, rebellis tincs maradt.
Sokat beszélgettünk, a boltban nem volt nagy a forgalom. Jó dolog, ha az embernek idegenben egy ilyen sokat tapasztalt beszélgetőtársa akad.
Ám ez nem minden. Mert a háttérben nyílt a szobának egy szűk, magas, amolyan lichthofra néző ablaka. Alatta pedig, cérnaspulnival az ölében, horgolt egy
apró, almakerek öregasszony, B. mama. Az ő hangját nem hallottam soha. Csak
néha nézett fel, de arra emlékszem, hogy valahol a plédek és a réklik között két
koromfekete szem világított.
Fölötte, úgy, mint egy családi képen, állt B. Bácsi, a férje. Télikabátban, kalapban, nyáron is. Ősöreg volt már, legalábbis nekem. Ebben a huzatos udvari
szobában nagyon fázhatott. Ő sem volt kifejezetten beszédes, de ha megszólalt,
mindig mondott valami fontosat.
Példának okáért, hogy kassai, azaz felvidéki a B. család, és ha igaz, még az én
őseimmel is rokonok. Máskor, amikor mi a szabadságról beszéltünk – mi másról
beszélhetett volna, aki akkor és onnan érkezett! –, megjegyezte, hogy ez a fene
nagy szabadság nem egyértelmű dolog.
Ő – mondta akkor – csak a börtönben volt igazán szabad. Hogy miért? Hát,
mert ott tanult. Gondolkodott és olvasott.
Ezt azért persze nem hittem el neki. Húszéves koromban a szabadság volt az
istenem. Úgy tudtam, hogy amit lehet, azt szabad. És hát Párizsban sok mindent
lehetett.
Elfeledkeztem még az egyenlőségről is, ott Galliában. A testvériségről nem is
beszélve. Ki gondolt ilyesmire, 56 után, kint a vadnyugaton! Nekem, emlékszem,
még az is komikus volt, hogy B. Zoltánnak apja és anyja van.
Később persze a görög auktoroknál is megtaláltam B. bácsi töprengéseit. A diákjaimnak már azt tanítottam, hogy a szabadság alapja a tudás. Aki csak egy márkát ismer, magyaráztam, az nem tudja a legjobb autót kiválasztani. Minél tájékozottabb az ember, annál szabadabb.
De akkor, ott, a Szajna partján, mindez smafu volt egy hozzám hasonló vadzseninek. Még azt sem tudtam, hogy ez a smafu, amit ma már talán senki sem
ismer, francia jövevény: mi találtuk ki, és je m’en fous-t, mit bánom én-t, vagy
még inkább fütyülök rá-t jelent.

2009. február

31
*

Párizstól és a Balatontól messze kerültem. Bejártam a szigetvilágot és a trópusokat. Dolgoztam. Zoltán még sokáig küldözgette utánam a magyar lapokat. Azután
ez is abbamaradt.
Elmúltak az évek. Itt, az Államokban, már nem autómárkákkal bolondítom
a diákjaimat. Ahol nincs tömegközlekedés, nincs szabad költözködési jog. Legfeljebb csak annak, akinek pénze van. És mi értelme szabadságról beszélni ott, ahol
harmincéves részleteket törleszt egy egész társadalom?!
Ami a tudást illeti, ezen a kontinensen funkcionális analfabéták a diákok.
Néha elfog a kétely: így lenne rendjén? Lehet, hogy – 56-os veterán – idejétmúlt
sémák és hamis elképzelések rabja vagyok? A szabadság valóban nem egyszerű
dolog.
Még szerencse, hogy – mint B. bácsi mondta – gondolkodni szabad.
Az Óvilágba néha még visszalátogatok. Párizs nem sokat változott. Megnézem, hol lakik az asszony, akit szerettem, ellenőrzőm a régi otthonomat. Elmegyek a Grange Batelière-be is. A sarkon kávézó áll a Paprika helyén, és a 12.
alatt nincsen sem Almássy, sem Société Balaton.
Idegenben az ember hamar magára marad. Hogy itt, a hatodikon lett volna
egy barátom? Volt egy háza Normandiában, most ez is eszembe jut. Normandiában sose jártam, a címét nem tudom.
És hát ez a két kisöreg. Némák mind a ketten. Nincsen többé, aki Kassáról
mesélne fent a tető alatt.
Furcsa dolog egy emlék. Gyomorszájon vág, ha nem vigyáz az ember. Én pedig nem tudom megvédeni magam.
Melódiák kavarognak. Il y a longtemps que je t’aime. A francia asszony. Jamais je ne t’ oublierai. Soha nem foglak elfelejteni.
Ez pedig apám. Vasárnap reggel, szól a rádió. Rózsafa virít… Rózsika visít! –
Apa mindent kiforgatott. És nem az ablakom, hanem a paplanom alatt.
Marad az ej uhnyem. A gürcölés. A stílustörések, a pánt a vállamon. És B.
Zoltán? A barátság? Ma már tudom: egyedül, társak nélkül, csak földönfutó lehetsz, nem szabad.
2008.

32

tiszatáj

BÁGER GUSZTÁV

Mag-kezdemény
Bodnár György emlékére

Hát téged is utolért?
Vagy te érted utol?
Nincs több találkozás Piliscsabán?
Nincs több pontosan kezdett tanóra?
Nincs több PhD-s konzultáció?
Nincs több telefonos (rá)ébresztés?
Nincs több sétád a Wallenberg utcában?
Voltam a lakásodon többször,
hogy hallgassam bölcs szentenciáid
a kortárs líra dolgairól,
a tárgyias linkekről és a tradíció
elevenjeiről. Akik mi vagyunk.
Az új lipótvárosi háztetők magasában
a galambok röptét figyelve rámutattál,
a Kozmoszról nem csak „juhászi mértékkel” lehet írni.
Ünnepi beszédben, versben
a rövid is lehet hosszú.
Az angolszász close reading-től a cultural studies-ig,
mindent beépítettél világképedbe.
Nevetve definiáltad a sznobok allűrjeit.
Óvtál a tudós pökhendiségtől
és a súlytalanság egyszerű poénjaitól.
Kaffka Margitról is alaposan írtál,
ahogy egy szintézis-kedvelőtől elvárható.
„MOST KEZDEM”.
Utolsó telefonbeszélgetésünk során ezt rebegted.
Bennem is elkezdtél valamit.

2009. február

33

Kháron
Mielőtt megérkezett volna,
az álom megszakadt.
Miután megérkezett,
valami folytatódott.
Már kikötött a ladik,
mégis fölfelé zuhant.
Ami fölért, meghasonlott,
kigyúlt sötétség foglya lett.
Aztán leváltotta őt egy angyal:
felfújt egy gumimatracot.
Álmomban elaludtam, rémlik,
mintha a Titanic jött volna felém.

A végítélet
A Nyugat csupa depresszió.
Akár a „gazdag boldogtalanok”.
Már-már elfelejtik, ami jó.
A világ egy könyv? Tépd ki a lapod.

34

tiszatáj

LÁZÁRY RENÉ SÁNDOR

Armand Régnier gyászballadája
Eugène Labiche (1815–1888)
Életvidám vígjátékíró
És halhatatlan akadémikus
Halálára, 1888. január 13-án

Humorral élt, s meghalt Labiche.
Most már nevezzük őt Jenőnek…
Volt a fején egy kalap is,
Melyet lekapva s föltevőleg
Köszöngetett több röpke nőnek,
Míg fiákeren hazatért –
S mosolyból így gyűlt csöpp előleg
Egy olasz szalmakalapért.
Körmölt bohó börleszkeket,
Magát törvén száz színdarabba,
Örömhöz jól törleszkedett,
Kedélyt kevert a híg kaczatba,
S a bugris Páris így kaczagta
Ki szellemét s a hars affért –
Ó, mennyi czéczó, csinnadratta
Egy olasz szalmakalapért!
Huncut volt, s nem hamis Labiche:
Bohóczvigyort kent úri mázra…
Vidám művész ad is, kap is,
Császárkorban respublikázva
Vált régi fintort új grimászra –
Röhög a száj, de csal a térd,
S úgy reszket, mintha gúny imázna
Egy olasz szalmakalapért!

2009. február

35
AJÁNLÁS
Polgár, nevess, komédiázz ma!
Hadd hordja sanda a babért…
Labiche sírjából is kimászna
Egy olasz szalmakalapért
Franczia élczlapból fordítottam
a kedves lókötő, Labiche emlékére
Maros-Vásárhelyt, 1888. június 7–8.

Hétköznapi klapancia
A lég fagyos, ködös, deres.
A szó fehér s fölösleges…
Kristályzó percek belseje
Zimankós lelkek perselye,
S ha megjön, elmegy elseje –
Nem zörget ágat, csillagot,
S nem tisztaság, mit itthagyott
Kihűlt tereknek belseje,
Ürült a mennyek perselye,
S ha megjön, elmegy elseje –
Az ég kihalt, ma el se föd,
Hiába hívtad, el se jött,
Hiába vártad elsejét –
Csak rázd a mennybolt perselyét,
Mint sapka rongyolt belsejét
A koldus, rázd a perceket,
Szárnyaddal nem sepersz eget,
Mert nem vagy angyal – elsején
Merengj a semmi belsején,
A vers kifosztott perselyén.
(1909. január 2. – április 30.)

36

tiszatáj

BITÓ LÁSZLÓ

Káin zarándoklata*
Sok állattal találkozott Káin, miután szülőotthonából kiűzetve napokon át folyvást napkeltének tartott. Egyik sem viselkedett ellenségesen vele szemben, pedig
voltak közöttük izgága kicsinyek és méltóságteljes nagyok. Kíváncsian figyelték
őt, a fák és a bokrok vagy a sziklák mögül. Az első napokban zavarta ez az érdeklődés, attól tartott, mindannyian tudnak végzetes tettéről: „Nézzétek, itt jön a testvérgyilkos!” – olvasta ki a tekintetükből.
Aztán, ahogy napokon át nem találkozott magához hasonlatos, emberforma,
beszélő lénnyel, aki előtt kimagyarázhatta volna magát, egyre barátságosabban
tekintett vissza rájuk. Az állatok kíváncsiságát ekkor már annak tulajdonította,
hogy még sosem járt arra emberállat. Ez elkeserítette, de azért jó szívvel vette,
hogy vándorbotját nem kellett rájuk emelnie. A száműzött ezt az Uruktól kapott
jel védelmező varázserejének tulajdonította.
Amikor pár nap múlva – a víz csorgásának megnyugtató hangját követve –
egy kis csermely fölé hajolt, hogy megtöltse az apjától kapott, kiszáradt tömlőt,
megnyugvással látta: az Úr jele, a kis folt még mindig ott vöröslik a homloka közepén.
Mivel az állatok mind igen barátságosak voltak, felbátorodott, és szólott hozzájuk:
– Nem unjátok, hogy engem bámultok, nyulakra vadászó rókák és mindkettőjüket estebédjüknek szánó leopárdok? Ki hozta nektek hírül: erre jön a testvérgyilkos, rá várjatok?! Ki, ha nem az ég madarai? Legyetek átkozottak hát, szárnyaló hírvivők! De a vadon állataitól nem félek, amíg homlokomon Uram jele. És
ti, fák ágain játszadozó majmok, hozzám szólva mit makogtok? Meg kell tanulnom a nyelveteket, ha remélni akarom: egyikőtök felnő, és Évám lesz?
Válaszra egyetlen állat sem méltatta, de azért továbbra is hangosan szólt, önmaga bátorítására:
– Még megyek három napot, több mint harminc után az már nem sok. Ha
addig sem találok emberi lényre, letelepszem bárhol, és bármiféle jószágot magamhoz édesgetek: ha tud beszélni, ha nem. Sajnálattal fordultam el Ábeltől,
amikor arról győzködött: nem is olyan rossz egy engedelmes jerkével lenni. De én

*

Részlet a szerző Áldott vagy, Káin című, a tavaszi könyvfesztiválra megjelenő regényéből.

2009. február

37

nem törném be. Magamhoz szoktatnám, ahogy az anyját vesztett őzgida anyám
tejére szokott.
Anyám teje? Hol van az már! De mit tennék, ha megadatnék nekem egy új
kezdet? Tudnám, hogy serdülésemben vágyammal mit kezdjek? Érdemes volna
az élet göröngyös útján újra elindulnom? Tán lenne belőlem Ábel, és Ábelből
Káin? Mire megyünk, ha változik a szerep, de a sors marad? Vagy felülírhatja az
akarat? Jó a kérdés, de honnan jöhet rá válasz? Arra nem is várok: hangom,
bárha válaszra nem talál is, elűzi az elviselhetetlen magányt. Jó, ha fennhangon
szólok már csak azért is, hogy hallja az Úr, ha esetleg követ valahogy, láthatatlanul. Hadd hallja szavaimból: milyen nagy az én nyomorúságom. Már sokszorosan megszenvedtem, hogy öcsém megfékezésére túl súlyos követ ragadtam.
Ezen elgondolkodott Káin, mielőtt fennhangon szólt megint a pusztaságba:
– Miért küldtél utamra e világba, Uram, ha Évát magamnak itt sem találhatok? Miért hagytad, hogy éljek, ha nem adsz célt életemnek? Talán szüleimet is
csak azért alkottad meg, hogy lépten-nyomon próbára tedd őket, és botlásaikban,
gyötrelmeikben gyönyörködj? Te, aki kisgyermekeidként szeretted anyámat,
apámat, és mindenre okítottad őket, miért fordultál el tőlük, amikor felnövekedésük jelei kérdések özönét támasztották bennük? Nem válaszolsz? Nem baj:
fennhangon csak azért szólok, hogy életben tartsam a reményt: hangom elérhet
valahol egy szavaimat értő Évát. De erre talán válaszolsz, vagy rám olvasol még
egy átkot: Te, igenis Te ölted meg Ábelt apjával állítva szembe őt! És most, hogy
nincs, milyen jövő fakadhat gyilkosa ágyékából, akit a száműzetéssel megfosztottál jövőjétől? És miért lopod meg éjszakáimat: miért hagyod, hogy a sötétben
Ábel álljon elém. Miért? Hogy életéért cserébe éjjeleim békességétől fosszon
meg? Mit érhet el ezzel: talán a holtak világában célt ad a létnek az élők bűntudata?
– Azért jelensz meg nekem éjjelente, öcsém, hogy a bennem csiholt félelem
meggyőzzön: vétettem ellened? Így áltatnád magad azzal, hogy te ártatlan vagy?
De elég volt ebből, nem engedem, hogy a halottak világából érkező éjjeli látogató
megrontsa életemet!
Elhatározása meggyorsította Káin lépteit. És gondolatai árját is:
– Lehet, hogy nem bosszúra vágyva jelenik meg álmaimban öcsém, hanem
csupán figyelmeztetni akar valami veszélyre, amely abból fakad, hogy nem hallgattam rá, mielőtt apám életére tört. Miért nem merem átélni álmomban azt
a napot, amikor Ábel megosztotta velem tervét? Talán attól tartok, hogy ő életre
kel, és én halok meg, ha meghallgatom? Ezért riadok fel álmomból, valahányszor
félholtra vert kosának keserves bégetését hallom? Attól félek, hogy én leszek az
a kos, ha hagyom, hogy álmom folytatódjék? Megváltozhatott volna a múlt, ha
Ádámnak elmondom, mit tervez ellene kisebbik fia? Talán ezt kell megértenem:
mi lett volna, ha… Talán mégis megnyugvást nyerek, ha hagyom, hogy álmom-

38

tiszatáj

ban újraéljem a napot, mikor öcsém fölkért: legyek apánk ellen a szövetségese? –
töprengett, majd engedett a fáradtságnak, és lefeküdt egy fa árnyékába.
Hagyta, hogy elnyomja az álom. Hamarosan hallani vélte az Ábel elől menekülő kos keserves bégetését, de most nem riasztotta fel, mint éjjelente mindig.
Látta magát magvakat ültetni a Kintvilág zsíros földű, termékeny mezején. Öccse
futott feléje:
– Elmenekült az a dög. Láttad? – kérdezte lihegve, pontosan úgy, mint hetekkel az előtt a nap előtt, amikor Ádámra támadt.
– Remélem, sosem éred utol. Cafatokban lógott a bőre, csoda, hogy megtört
hátával még mozogni tud – hallotta Káin saját hangját, majd ismét Ábelét:
– Fogd be a szád, vagy te is kapsz egyet! – emelte rá a kos vérétől vöröslő buzogányát Ábel. – Kicsodád ő neked, hogy mellé állsz, ellenem? Különben is, kosom van kettő, annyi elég.
– Akkor miért akarod ezt is betörni?
– Csak elrettenteni akarom a jerkéik védelmére kelő kosokat. Egyikük nemrég
a karám falának támadt, hogy asszonyaimat kiszabadítsa.
– Asszonyaidat? Komolyan mondtad a múltkor, hogy jobb egy jerkével is…,
mint a semmi? Elment az eszed, Ábel, mióta – ahogy mondod – pásztorkodásra
adtad a fejed?
– Te könnyen pofázol, hiszen tudom: Éva olykor magához enged. Ne tagadd,
hiszen láttam.
Káint meglepte, amit öccsétől álmában hallott, mert éberen nem emlékezett
ezekre a szavakra, miként azokra sem, melyeket a saját hangján hallott vissza:
– Leskelődsz is? Hogy mire nem vagy képes?!
Aztán látta magát, amint zavartan elfordul, majd lehajol, hogy elültessen még
egy magot, ahogy ez valójában megtörtént. Erre Ábel akkorát rúgott a hátsó felébe, hogy orra bukott. Ábelen látszott, mennyire meglepi, hogy – életében először – sikerült bátyja fölé kerekednie.
Ettől kezdve minden más is tisztán tárult Káin elé, amire addig nem akart
visszagondolni: öccse a bunkóját vállmagasságban suhogtatva ugrált előtte, mialatt ő ide-oda hajladozva igyekezett feltápászkodni, kikerülni az ütéseket.
– Most megkapod! Vagy talán nem emlékszel arra, anyánk drága nagyfia,
amikor parancsára fülön fogva vittél vissza hozzá? Ezért most megfizetsz! – fenyegetőzött Ábel, és többször megpróbálta megütni Káint.
– Nesze, nesze! – kiáltotta, de egyre nehezebben forgatta a nehéz husángot.
Álmában Káin látta magát, amint sikerül öccséhez ugrania, és elkapni a derekát.
Erősen szorította magához, hogy megfékezze.
Ábel adta fel hamarabb.
– Még nem bírok veled, de láthatod, nem vagyok már gyerek. Nekem is éppannyi jogom van Évához, mint neked, ha már más asszonyt nem teremtett nekünk Urunk.

2009. február

39

– És Évára is úgy kényszerítenéd magad, mint a jerkéidre?
– Úgy beszélsz, mintha tudnád, hogyan kell akaratodat asszonyállatra kényszeríteni…
– Éppen eleget tudok, öcsém! A minap erőt vettem magamon, és noha a karámjaid kibírhatatlanul bűzlenek, mindent szemügyre vettem. Felfedeztem a bűz
forrását is: több állatod vérző sebét legyek meg férgek lepték el. S amelyik a földre
rogyott, azt a többiek megtaposták. Elviselhetetlen látvány volt.
– Szóval te engedted ki őket! Én meg a kosukat vertem agyon…
– És egyetlen karámba kényszerítetted vissza a többit, ahol alig tudtak mozogni. De ha két karámot fontál össze indákkal, miért tartasz oly sok állatot az
egyikben, a másikban pedig csak egyetlen törött szarvú kost?
– Épp erről akarok veled beszélni, Káin: már rég megtanultam, hogy egy karámban két kos nem fér meg.
Káin most először fogta fel, miért nézett rá öccse olyan jelentőségteljesen,
amikor nyomatékosan hozzátette: – Mondta Urunk, hogy sokat tanulhatunk az
állatoktól.
– Ugyan vajon mit tanulhatsz rabságba vetett, agyonkínzott juhoktól? – kérdezte ekkor Káin.
– A fiatalabb kos idővel legyőzi az addig uralkodót, hogy a jerkéihez jusson.
– Csak nem magadra és Ádámra gondolsz!? De hiszen apád ő, s kétszer olyan
erős, mint te!
– Ketten elbírnánk vele…
Káint éppúgy megdöbbentették Ábel szavai, mint amikor első ízben hallotta
őket. Fel is riadt álmából. Vagy legalábbis azt hitte, felriadt. De aztán hallotta
öccsének adott válaszát:
– De akkor is ketten maradnánk – amire addig nem emlékezett.
Vagy nem akart emlékezni, mert öccsének úgy tűnhetett, hogy elfogadja az
apjuk elleni szövetséget. Talán ezért részletezte tovább a tervét Ábel:
– Egyikünk ezt a Kintvilágot kaphatná meg, melyet Urunk Ádámra hagyott,
amikor kiátkozta őket a kertjéből.
– És a másikunk?
– A másikunk meg Évát – állt elő végül Ábel meggyőzőnek hitt ajánlatával.
Káin álmában újraélte, mennyire megbotránkoztatta, amit az öccse mondott.
De még ennél is jobban megdöbbentették tulajdon szavai, amikor még mindig
minden indulat nélkül, szinte közönyösen megkérdezte:
– Nem gondolod, hogy ebbe Évának is lenne beleszólása?
– De hiszen téged magához enged!
– Az más…
– Miért volna más? – kérdezte végül Ábel a beállt csendben. És Káin alig
várta, hogy hallja a maga hangját, mert emlékezett rá, milyen bölcsnek érezte válaszát:

40

tiszatáj

– Téged fiaként szeret jobban nálam, ezért nem enged magához.
– Miket beszélsz itt összevissza? – értetlenkedett Ábel.
– Amikor megszülettem, nem tudta, mit kezdjen velem az anya nélkül felnőtt
Éva: mellére nem csak etetni vett. Meg aztán… De nem ítélkezhetünk fölötte, hiszen mit sem tudhatott az anyaságról. Lánytestvért sem teremtett neki a Kert
Ura, akivel aggodalmait megbeszélhette, érzéseit megoszthatta volna, amiképpen
te meg én megtehettük.
– Emlékszem, de most sem értem, miért ne lennék Évának éppolyan jó, mint
te, ha magához engedne.
– Nem erről van szó…
– Hát miről?
– Üljünk le, de előbb tedd le azt a buzogányt! Nem lesz rá szükséged. Amit
mondani akarok, mindkettőnkről szól: miután anyám testéből kiszakadtál, rájöttem, hogy jómagam is ekképpen jöttem a világra. Akkor helyettem téged ölelt
mellére anyám, én meg keservesen üvöltöttem, így olykor engem is magához
vett. És derengeni kezdett, hogy korábban is a mellére szorított, akkor is, ha nem
voltam éhes.
– Most hazudsz, ugye?
– Arra is emlékszem, hogy akkoriban barlangunk közelébe sem engedte
Ádámot. Az ennivalót, amit reggelente hozott, egy távolabbi kőre rakatta le vele.
Csak akkor kezdtem megérteni, miért, amikor egyre gyakrabban veszekedtek.
– Ádám, a sokkal erősebb, miért hagyta Évát…?
– Sosem fogod megérteni, amíg juhaidban leled társaságod: van más erő is,
Ábel, mint amit a karodban érzel.
– Össze kell fognunk, aztán osztozhatunk Éván.
– Elment az eszed? Mit képzelsz rólam? – hallotta önmagát Káin, és érezte
álmában a felháborodást, melyet akkor élt át, amikor mindez valóban elhangzott.
Majd további szóváltásukat is hallotta:
– Mit képzelek? Azt, hogy megnézheted magad, bátyám, ha apánknak elmondom…
– Lehet, hogy tudja…, de azt is, hogy nincs számomra más asszony.
– És számomra van? Miért nem szült ágaskodó vágyamnak helyetted lányt
anyánk? Vagy azt hiszed, örökre megelégszem bégető jerkékkel, akik utódokat
aligha adnak nekem? Hát tudd meg, Káin: Urunk csak rám számíthat, hogy töretlen akaratommal megvalósítsam tervét: a mindenek fölött uralkodó férfiúi világot.
Ábel e szavait csak álmában hallotta Káin. A valóságban nem hangzottak el.
Sem az, amit utána kiabált öccse, miután dühösen magára hagyta:
– Ha ezt akarod, legyen hát köztünk háború!

2009. február

41

Káin erre azonnal felriadt, és ijedten nézett körül. Aztán megnyugodva látta
a napos tájat, amely békésebbnek, vonzóbbnak látszott, mint eddigi útja bármely
napján.
– Igen, ez történt, mielőtt Ábel apánk életére tört, – mondta magában, miután eltöprengett álmán. – Látnom kellett újra arcának minden rezdülését, hallanom minden kimondatlan szavát, s megértenem minden hátsó gondolatát. Hát
én? Tehettem volna másként, mint ahogy tettem? Nagyravágyó öcsémet úgysem
békíthettem ki sorsával. Jobb, ha tovább indulok, ha már magam mögött tudom
a tűző napot.
Elindult, de gondolatai vele maradtak.
– Elmondhattam volna apámnak, mit tervez ellene kisebbik fia? Csak áskálódom öcsém ellen, gondolhatta volna Ádám. Mégis hibáztam, hogy hallgattam,
még ha attól kezdve szüntelen apámmal jártam is az erdőket-mezőket: vigyázó
szemem elől el nem tévesztettem őt. A kérdés mégis kérdést szül: a mindenre
eltökélt Ábel szavainak hallatán vajon tudnom kellett volna, hogy csak az ő élete
árán védhetem meg az apámét? Avagy arra számítottam, hogy Apám mellé állva
megszabadulhatok nagyra törő öcsémtől? Igazán nem sejtettem, hogy az a hirtelenében felkapott kő kiolthatja az életét? – efféle gondolatok gyötörték, de aztán erőt vett magán, és az önvád helyett más kérdések kezdték foglalkoztatni:
– Ha elnyerjük is mások bocsánatát, mire megyünk vele, ha magunknak meg
nem bocsátunk? Ezt szolgálhatja a vezeklés, ez a hosszú, keserves út, amelyre
Urunk küldött? Vándorlásom során már másodszor tekint le rám a telihold:
a megvilágosodás és a remény. Most már belátom: szükségem volt ennek az útnak
minden lépésére, hogy megszabaduljak az önvádtól és a kételyektől, hogy öcsém
élete árán mentettem meg apámét. Álmomban újra hallottam Ábel szavait, de
akkor miért érzem, hogy még mindig szólni akar hozzám? Talán a holtak világából másképpen látja a múltat?
Hirtelen úgy érezte: egy lépéssel sem bírja tovább. Lerogyott egy tamariszkuszfa árnyékába. A nap már majdhogynem útjának végére ért, amikor Káin meghallotta magában Ábel hangját:
– Tőlem a „megbocsátok” szót nem hallhatod, mert nincs mit megbocsátanom. Nem vetted el az életemet, mert abban a világban, amelybe beleszülettem,
nem volt életem. Most, hogy benned élek, és a te szemeden keresztül látom Évát,
tudom: ha apámat is, téged is legyőztelek volna, őt akkor sem kapom meg soha.
Mindannyiunkénál erősebb az ő akarata. Ezt akkor el nem hihettem, de azóta
többször eszembe jutottak szavaid: „Van más erő is, Ábel, mint amit a karodban
érzel!” Te talán tudod, bátyám, mi az az erő, amely Évában lakozik? Igaz, lehet,
hogy ezt is tőled hallottam, vagy a te szavaid vezettek rá: az ő ereje annak tudata,
hogy ő az Éva, az Életadó. Mi, férfiak, csak elvenni tudunk életet, adni nem. Ez
a különbség a férfiember és az asszonyember között. Még megmenteni is csak
úgy tudtad apánk életét, hogy az enyémet elvetted. Élj helyettem is, Káin! Meg-

42

tiszatáj

bocsátásomat azzal nyered el, ha személyemben nem az irigy gyűlölködőre emlékszel, ahogy életem utolsó éveiben láttál, hanem gyermekségemben, amikor
imádattal tekintettem fel rád.
*

Másodnapjára – a nap delelésekor – majdhogynem elállt a vándor szívverése:
lábnyomokat vett észre a homok porában. Emberi lábnyomok voltak, kétségtelenül. Megijedt, mert azt hitte, a sajátjai lehetnek: akármennyire vigyázott, hogy
útját mindig napkelte felé vegye, nem kizárt, hogy az egyenes út helyett, gondolataiba merülve, nagy kört tett meg. Hátranézett, és látta: saját útjának irányát
keresztezték a lábnyomok. Megpróbált belelépni az előtte fekvőbe: kisebb volt az
övénél. Egy Éváé lehet, gondolta boldogan. De aztán másik, nagyobb lábnyomot
is észrevett.
– Ádám és Éva? – kérdezte magától: – Itt is harmadik leszek? – érezte, amint
a keserűség tölti el szívét, majd egész lényét. – Most mit tegyek? – töprengett. –
Kövessem utam Urunk által megjelölt napkeleti irányát, vagy kövessem ezeket
a nyomokat?
Így gondolkodott Káin, miközben kezével beárnyékolt szeme a messzeséget
fürkészte. Ahol a homok a semmibe veszett, valami zöldellt.
– Ha azok fák vagy bokrok, víznek is kell ott lennie – biztatta magát, laposra
fogyott tömlőjét tapogatva. – Elmegyek odáig, hiszen szükségem van vízre. Ha
nem találok engem társukként befogadó emberekre, onnan is tovább mehetek
napkelte felé, ahogy Urunk akarta.
Amiként elhatározta, akként is tett. De amint közelebb ért a fákhoz, látta,
hogy a lábnyomok elkerülték a kis oázist, és hamarosan azt is megtudta, miért:
állati csontvázak fehérlettek a homokban, és még több a fák között. A víz kútját
övező kövek mellett pedig feküdt valami, amit még sosem látott, de felismert:
csakis egy ember csontváza lehetett. A koponya tátott szája mintha figyelmeztetni akarta volna az arra járókat, hogy ne igyon a kút vizéből az, aki élni akar.
– Iható vízhez kell jutnom még ma, legkésőbb holnap – gondolta Káin. –
Azok, akik ezt a helyet elkerülték, tudhatják, hol csillapíthatják a szomjukat.
Jobb, ha tovább követem lábuk nyomát.
Így történt, hogy Káin még aznap felért egy alacsony hegysor gerincére,
ahonnan letekintve elállt a lélegzete. Alig hitt a szemének: többször is megdörzsölte, de újra és újra ugyanaz a kép tárult elébe:
A hegy tövében, olyan közel, hogy akár lekiálthatott volna hozzájuk, emberek
álldogáltak! Hosszú zarándokútján többször elképzelte, hogy emberi lényekkel
találkozik, de hogy egyszerre ennyivel, erre sose gondolt volna. Ennyi ember látása nagy félelemmel töltötte el.
Háromszor hatig és még háromig jutott el számolásukban, de közben még egy
további érkezett hozzájuk.

2009. február

43

– Rám várnak tán? Urunk valamiképpen a tudtukra adta, hogy itt várjanak
a testvérgyilkosra? Hány Ábel lehet ilyen sok ember között? Ha vannak is ott Évák,
hogyan találhatnám meg az enyémet? És hány Ábellel kell megharcolnom érte? –
Káin levegőért kapkodott, mert úgy érezte, egyszeriben iszonyú súly nehezedik
a mellkasára.
De szorongását valójában más kérdések okozták:
– Vagy lehet, hogy ezek is mind száműzöttek? Hogy a földönfutó gonoszok
világába küldött Urunk? Ha tudott e világ létezéséről, miért hitette el velünk,
hogy rajtunk kívül nincs több emberi teremtény a földön?
Lelke mélyén megsejtette: egész világa, mindaz, amit eddig igaznak tudott,
amiben eddig hitt, homokvárként omolna össze, ha meglelné a választ az utolsó
kérdésére.

44

tiszatáj

KABDEBÓ T AMÁS

Pillanatkép a Kölni Dómban
Kis szerecseny a nagy gót templomban cuclizza a fehér tejet.
Jóllakik, a cucli szájából kibuggyan, gőgicsél, böfög, rámnevet.
Kilencóra harminc: Agnus Dei – anyja karjában emészti a fölöstököt.
Exultate Jubilate énekli a kórus Mozartot a fejünk fölött.

Csuka
Tófenék tigrise
sásvadonban lakó
kannibál és bakó;
kis icig snicigek
féltsétek pikkelynyi éltetek:
les és eljő értetek
a zöldhátú gestapó

A regényíró tiltakozik költői minősítése miá
Aki verset ír, az nem biztos, hogy költő
S aki költő, az nem biztos, hogy verset ír:
A szöveg, a papírt ákombákommal kitöltő
Jelezhet zenitet, jelezhet nadírt.
A líra csupa felhevített próza,
S a próza: jegelt líra, mi dermeszt papírt.
*

Szerzőnknek ezúton gratulálunk 75. születésnapja alkalmából.

2009. február

45

TURCZI ISTVÁN

Rózsás vers
P ISTA BÁCSI ÉS A MODERN , MAGYAR ÁRNYAK

Ma végre rózsás kedvemben vagyok,
Ha nem vigyázok, lesz vers is, szent bolond,
No nem az a széllel bélelt, mártirfényű,
Mit a novemberi napfény világi glóriába font.
Nem lesznek benne rózsák: vad-, gyepü-, ebrózsa,
Sem tövisek, páratlanul szárnyalt levelek,
Meta-eufóriába áztatott, ajándék töltőTollamat nem szántja mélyen lírai üzenet…
Mi lesz benne, ha szinte semmi sem? Például
Pista bácsi és az önző, nehéz tudású sejtelem,
Hogy az „ómódi” rapszódiák, dalok és elégiák
’91 óta, lassan tizenöt év, hiába utaznak velem,
Hogyha találkozunk, valahol Cambridge
És Róma között, hol a modern, magyar árnyak
A bukolikus vérrel itatott időben kedvükre leszállva
Vigaszra, versre a múzsák küszöbén megálltak,
Méltómód köszönthessem őt. Rózsás hangulatban,
A perctől ihletetten mesélhessem a történetet,
Mit csak Piroska hűs mozdulata, ahogy teát tölt
S a szentendrei kert bólogató fái rejtenek.
Szakmáztunk, mint mindig. Rím-hímtagok
Csendes csatája zajlott: arra, hogy „nagy láz”,
Vajon Babits, Tóth, Radnóti vagy Lőrinc
Mondana-e jobbat, mint a „székesegyház”?

46

tiszatáj
Azután Ben Jonson, Molière köntösébe bújva
Mutatta meg, ki miért s miért nem, összetéveszthető.
A múzsák tárgyában utóbb csak annyit mondott:
„Legnagyobb ihlető erő már régóta a határidő!”
Hát ennyi. Közben kinézek az ablakon;
Hópelyhek, idén először. Kicsik és nagyok,
Akár az emlékek: lehullnak, eltűnnek lassan.
Ma végre megint rózsás kedvemben vagyok.

Kezdődik
HAJNAL ANNA SZAVAI KÖZT SÉTÁLVA ;
1907–1977–2007

Hetven év hollózó hűség.
Altató kagylóbúgás, mégis ébren.
Csöndáldozat. Az idő csak
csiszolt kő a szél szemében.
Mint a madarak, a levegő gödrein
átzuhanva kicsit még megpihen.
Nem indul délnek vándorútra
az egyformák közt másmilyen.
Visszatartja meglelt könnyűsége,
a másik önmagával azonos viszony.
Áttetszőn áll a kettős homályban.
Lakható szíve csillag-garnizon.
Hová is vigye vétkét, ha van.
Minek pörögni, mint a trenderli.
Megtért magába. Maradása okát
ősi képek igazában meglelni.

2009. február

47
Mert nincsen mód választani.
Hangtalan nyílik és zárul a mély.
Csak az látja az éj fodrozatlan
fényét, akiben nő a szenvedély.
Feljött a hold, mint rendesen.
Megadja a módját, látod.
Színezüst tükröt minek is tartanál.
Tiszta az ég. Kezdődik ragyogásod.

Mintha mozdulatlan lenne
Egy kis szobor tűnik fel az idő kőrengetegében: befont hajú, redőzött ruházatú
nőalak, a vállán madárral. Lehetne leány is, olyan légies. Ritkán süti nap; egy
hatalmas tölgyfa lopja előle a fényt. A leány, akár kormozott üvegen át a hó.
A madár szinte fekete. Nem szimbolikus, nem baljóslatú, csak fekete. Talán az
árnyak rétegei miatt látszik sötétebbnek, talán a szemlélő látja így. A leány ma
szótlan, és bánatosan komoly, s mint aki hosszú sétát tett a tóparti úton, nem
egészen olyan, mint szokott, valahogy hiányzik, hiányzik onnan, visszavágyik
a régi séták emlékeibe, padokra, tisztásokra, nála némább kődarabok és jeltelen fák közé, más szélhez és más illatokhoz bújna és megszólítaná a számára
ismeretlen, színes madarakat, különféle neveken becézné és bátorítaná őket,
vagy inkább önmagát bátorítaná, félkész mozdulatából ez derül ki, ez a félénk
bizonytalanság, ó, de miért is nézne vissza, nem mozdul, ami nem ugyanaz,
érzi, mintha mozdulatlan lenne, beletörődésében ott kószál a remény, hogy
minden egyedül töltött pillanattal könnyebben eljut, eljut a Szóig, az egyetlenig,
amely befont haját kibontani képes, elsimítja ruhája redőit és enni ad a vállán
felejtett fekete madárnak. Valamikor szerették; töredezett sziklákon üldögélt,
ezüstös derengésű kavicsok között hallgatta a bíborba mártott alkonyati vizek
susogását, aludt és táncolt, virágot szedett és énekelt, imádkozott és szeretett,
ismerte a testét, a vér zarándokútját, a felfedezett mozdulatok ritmusát, a viszszafojtott lebegést, a szavakban sorakozó hangokat, felszakadó lélegzetének
forró hullámait, a szégyenlős mosolyt, az égbolt ráomló könnyűségét. Ismerte
önmagát. Ilyenkor volt, hogy élt, ahogy a füvek és virágok élnek, és most nagyon szerette volna látni önmagát, ahogyan nincs ott, ahol van, vállán a fekete

48

tiszatáj

madárral, nincs ott, és nincs az, ami lett, ami már megtörtént vele, és ami nem
történt meg és soha nem is fog, hiába törne át a késő délutáni napfény az öreg
tölgy sűrű, könyörtelen levelein. Szerette volna megtenni azt a hosszú sétát
a tóparti úton, még egyszer, még utoljára, és eljutni a körkörösen örvénylő víz
átlátszatlan mélységeibe, eljutni önmagához, bárhová, csak el.

A távozó
A csönd egy hely a távozó szemében,
Törékenyebb, mint bármely faág,
Lombok közt rejtőzve rémületében
Eltűnik, úgy mutatja meg magát.
Rajzolatlan szavak világossága,
Ami ha belőle egyszer felragyog,
Megmutatja, miért maradt árva.
Kőtömbön egy név: ő nem is én vagyok.
Megteremti akkor égi mását,
Ellensúlyozni, ha mást nem tehet,
Öröktől rendelt barangolását,
És kitölteni a hiány alkotta teret.
Ugyanaz volt, lesz, ami van.
Belülről égő, önmagányi fény.
Át látszik, néha megcsillan,
Mint egy kavics az idő tenyerén.

Örökség
SZÖRÉNYI LÁSZLÓ

Karddal és pennával
JANUS P ANNONIUS ÉS A H UNYADIAK

Egészen különleges évfordulóhoz közeledünk.* Szeptember 7-én, vasárnap lesz ugyanis
a szigetvári hős, Zrínyi Miklós halálának 442. évfordulója, amely mindennek nevezhető,
csak nem kereknek, azonban mégis alkalmat ad, hogy a hős születésének 500. évfordulójára emlékezzünk, mert hiszen azt tudjuk, hogy 1508-ban született, de azt nem tudjuk,
hogy az év mely napján. Márpedig az is tudni való, hogy Zrínyi halála nem a maga, krónikákból tudható és rekonstruálható formájában vált a nemzeti emlékezet részévé, hanem
azon apoteózis alakjában, amellyel dédunokája, a költő Zrínyi Miklós dicsőítette meg. Abban az eposzban, amely kétségtelenül mai napig a legnagyszerűbb magyar hősköltemény.
A hősköltemény, vagy hősi eposz iránti igény az újkori világirodalomban a humanizmus hajnalán ébredt fel. Azok a költők és teoretikusok, a humanizmus és a reneszánsz
törvényadói közül, akik gyakorlatban írtak hőseposzt, vagy állították össze szabályait,
természetesen a felülmúlhatatlan és mindenképpen utánzandó Vergiliusra, kisebb mértékben a Vergiliust követő római költőkre támaszkodtak gyakorlatukban vagy fejtegetéseikben; valamivel később pedig, a görög irodalom újrafölfedezése után Homéroszra is.
Ezen elméleti meggondolások között igen fontos hely illette meg természetesen az eposzi
főhős személyét, illetve az eposz befejezését. Mivel ezen klasszicista irodalomelmélet – elsősorban latin nyelven – egészen a 19. század első feléig tovább élt nálunk, és döntő módon befolyásolta mind a hazai latin (újabban bevett kifejezéssel neolatin), mind a nemzeti
nyelvű irodalmi termést, ezért nem indokolatlan, hogy egy 19. század eleji gimnáziumok
számára írott, több kiadást is megélt költészettani tankönyvből idézünk, Grigely József:
Institutiones Poeticae című könyvéből (1816). A szerző megvizsgálja a maga helyén azt,
hogy az eposz cselekménye miképpen lehet kitűnő és szerencsés. Az utóbbival kapcsolatban gondosan megvizsgálja azt az esetet is, amikor valamely eposznak szerencsétlen a vége.
Ez kétféle módon történhetik: valamilyen bűn révén, avagy pedig bűntelenül. Az első
megoldást hibásnak tartja, amely ellen működik az eposz lélektani és pedagógia főcéljának, vagyis a lelkek erényre való ösztönzésének. Példaként hozza fel a római írók közül Statiust, akinek Thebais című eposza a két egymás ellen harcoló fivér mindkettejének
véres halálával végződik. A másik rendhagyó megoldást azonban nem ítéli el! Hiszen szerencsétlen véget ért például sok vitéz hős mártírhalált szenvedve a haza védelmében,
ilyenfajta cselekmény tehát lehet hőseposz méltó nyersanyaga! Megerősítésül még magát
Senecát is idézi: „Az igazságos, de szerencsétlen férfiú, ha szerencsétlenségében vitéz és

*

Eredetileg elhangzott Ozorán, 2008. szeptember 5-én.

50

tiszatáj

nagylelkű, az Isten szemében igen kedves és igen méltóságos látvány lehet.”1 Azért nagyon
figyelemre méltó ez az állásfoglalás, mert gondos mérlegelésen alapul, hiszen a szerző az
eposz jó vagy rossz végével kapcsolatban könyve egy korábbi helyén a leghatározottabban
visszautasította a humanista olasz költő Maffeo Vegio kísérletét, aki írt egy 13. könyvet
Vergilius Aeneiséhez, amelyben megénekelte az eposz szerinte elvarratlan szálaiból fakadó következményeket, a végén magának Aeneasnak halálát és megdicsőülését, azaz
apoteózisát. Azt mondhatjuk tehát, hogy a költő Zrínyi a szigetvári hős dédapa halálát
a klasszicizmus által még elfogadható, noha rendkívüli felfogásban és befejezéssel énekelte meg.
Jelenlegi ismereteink szerint a korszerű, vagyis a klasszikus, görög-római mintákhoz
igazodó hőseposz létrehozásáról és tárgyáról folytatott vitákban igen előkelő és kezdeményező szerepet játszott Janus Pannonius. Ferrarába kerülése után nem sok idő múlva
költői levélváltást folytatott a nála pár évvel idősebb és már igen nagy hírű, szintén latin
nyelven író költővel, Tito Vespasiano Strozzával. A vita kiinduló pontja a szerelmi költészet értéke vagy értéktelensége volt. Az olasz költő ugyanis írt egy szép verset arról a gyűrűről, amelyet kedvesétől kapott. Janus ezért megtámadta, és egyrészt azt igyekezett tudatosítani, hogy a szerelmi zálog, vagyis a gyűrű önmagában is veszélyes, mert mágikus
erejével leköti a költőt a szeretett nőhöz, akitől azután nem tud szabadulni, másrészt igazi
költő ne is írjon nőkről, vagy nőkhöz, mert a nők a legveszedelmesebb gyilkos fajhoz tartoznak, fel is sorolja a mitológia összes démoni és ártalmas hősnőit. Sokkal ajánlatosabb
a hősi témák választása. Idézzük, Kerényi Grácia fordításában, azokat a sorokat, ahol az
ajánlatképpen felsorolt ókori történeti témák mellett következnek a Janus által ajánlott
kortárs események, méltó epikus témákként.
És ha a régieket nem kedveled, új is adódik,
híres férfiakat bőven ajánl ez a kor:
itt a király, Alfonz, a neves Malatesta-család sok
sarja, s Modena jeles városa, herceged is.
Polgárháboru dúl ma Bolognában, s ura ellen
éppúgy fellázadt Génua: róla is írj;
foglald dalba Firenze, Velence hadát, s kik a kígyós
büszke vezért zengik, lépj soraikba legott.
S fegyvert fogtak a jogtiprók, a hitetlenek ellen
bátran a pannónok, lásd, igaz Istenükért:
róluk is írhatsz, hadd őrizze a fennmaradó hír
harcaikat s elesett, nagynevü hőseiket;
ott küzdött a vitézek közt s elhullt a király is,
vallásunk, az örök szent Atya bajnokaként.
Nem gyürkőzhetem én neki ily fontos feladatnak:
most lepi első por harmatozó paripám;
ily veszedelmes pályán sokkal jobb, ha te vágtatsz,
mert a porondot jól ismeri már a lovad.

1

Josephus GRIGELY, Institutiones Poeticae […], Budae, 1816, 56.

2009. február

51
S hogy ki nem mondjam: síma vizen próbáld ki vitorlád,
s égig emeld a dicső Estei-ház fiait!2

Meg kell jegyezni, hogy – noha az olasz költő Strozzi először visszautasította a Janus
által ajánlott eposztervet, azután azonban nekilátott Borsias címen Borso d’Este herceg
életének hőseposzi feldolgozásához, amelyen azután szinte egészen hosszúra nyúlt élete
végéig dolgozott és amely teljes formájában csak nemrég került elő. Őt magát a szakirodalom már felfedezte abban a minőségében, hogy előfutára az olasz reneszánsz legnagyszerűbb epikus vonulatának, a regényes lovageposzt művelő Boiardo és Ariosto, majd
a hősi és a lovageposzt összeötvöző Tasso Ferrarához és az Este-ház dicsőítéséhez kapcsolódó költészetének; mi nyugodt lélekkel hozzátehetjük azt is, hogy Strozzit viszont Janus
biztatta, hogy erre az útra lépjen! Viszont szemügyre kell vennünk a felajánlott kortárs
témák közül az egyetlen magyart, vagyis a várnai ütközetben hazájáért és a kereszténységért hősi halált halt I. Ulászló király történetét. Ez mint epikus téma, pontosan megfelel
annak a teoretikusok által ritkának, de elfogadhatónak tartott sémának, amelybe Zrínyi
Miklós, a költő is belehelyezte dédatyja történetét, a szigetvári ostromot.
Megállapíthatjuk, hogy Janus egyáltalán nem valami egzotikus témát kínált föl itáliai
kortársának, hiszen egész Itália és Nyugat-Európa visszhangzott a tragikus várnai ütközettől, amelyben nemcsak a fiatal lengyel–magyar uralkodó esett el, hanem a híres humanista bíboros, Giuliano Cesarini is, aki pápai küldött, azaz legátus minőségben tartózkodott a király oldalán. Igaz, hogy Vitéz János, Janus nagybátyja IV. Jenő pápához intézett
egyik levelében, amelyet Hunyadi János nevében fogalmazott, a király és a bíboros mártíriumát, illetve az egész csatavesztést összekapcsolja a magyarokat, illetve az általában keresztényeket sújtó isteni büntetés motívumával: „Mindazonáltal úgy illik, hogy magunk is
mély megrendüléssel sirassuk el vezéreink fájdalmas sebeit – királyunkra és dicső fejedelmünkre gondolok, továbbá az egész világ előtt tisztelendő atyára, Giuliano legátus úrra –,
akiknek a rendíthetetlen vitézségéhez méltó hatalma szinte a tulajdon vállán hordozta
e nép üdvösségét. Minthogy azonban igen gyakran emlékezetembe idézem ama meggyőződésemet, hogy háborúban nincs hőstett veszedelem nélkül, és hogy a csélcsap szerencse
újból visszatér: épp ez a fájdalom kelt bennünk bátorságot a jövőt illetően – jóllehet a mostani eseményeket sem a mi elpuhultságunk, nem is a törökök vitézsége idézte elő, miközben az emberektől és fegyverektől csaknem üresen hagyott csatatéren nem az ellenséges katonaság, hanem az isteni ítélet mért reánk csapást, és csak a mi bűneink miatt maradtak erősebbek a barbárok.”3

2

3

Ianus Pannonius de annulo, ad Titum Vespasianum Strozzam – Janus Pannonius a gyűrűről, Titus
Vespasianus Strozzahoz, 181–200. sor, in: Jani Pannonii Opera Omnia – Janus Pannonius összes
munkái, Közrebocsátja: V. KOVÁCS Sándor, Az 1972. évi válogatott kiadás átdolgozott és teljessé
bővített változat, Tankönyvkiadó, Budapest, 1987, 269.
Levél, amelyet Hunyadi János, akkor erdélyi vajda és kapitány stb. nevében küldtek Jenő pápa
úrnak, hogy nyújtson segítséget a fegyveres erők újjászervezéséhez Magyarország hadseregének Várna vára mellett, a tenger közelében elszenvedett veresége után, amelyben elesett Ulászló
király úr és Giuliano pápai legátus stb. in: VITÉZ János levelei és politikai beszédei, válogatta,
a szöveget gondozta, a bevezető tanulmányt írta BORONKAI Iván, a jegyzeteket írta: BELLUS
Ibolya, fordított: BELLUS Ibolya, BORONKAI Iván, Szépirodalmi Könyvkiadó, Budapest, 1987,
63–64.

52

tiszatáj

A várnai csatáról tehát nem született eposz! Noha az esemény irodalmi vagy legendás
visszhangja nem maradt el, még olyan változatot is számon tartanak a lengyel kutatók,
hogy Ulászló csak halottnak tettette magát, majd éjjel elmenekült és hosszú bujdosás után
végül Portugáliában kötött ki, azonban nagyon sokáig magának Janusnak a nevéhez kötöttek viszont egy olyan csak a 16. században keletkezett sírverset, amelyben maga a halott
király szólal meg és a saját, a pápa és a legátus által rákényszerített esküszegést vádolja
a csata vészes kimeneteléért. Idézzük Arany János fordításában:
Cannaet római vér, az enyim Várnát örökíté;
Ember, okúlj innen: vétek az esküszegés,
Engem is a papság ha nem indít béke-törésre,
Most Magyarország nem hordana ozman igát.
(Ha az ebben a versben megfogalmazott vád, illetve önvád igaz volna, akkor Ulászlót e
bűne önmagában kizárná az elfogadható epikus tárgyak közül, a fentebb ismertetett teória
értelmében.) Vitéz nem ilyenfajta bűnre gondolt, amikor Isten büntetéseként állítja be
a vereséget. Gondolata úgy értelmezhető, hogy bibliai alapon a magyarokra is érvényes az,
ami a választott népre, a zsidókra, a próféták szerint, azaz, hogy Isten – javító célzattal –
idegen, pogány népeket használ választott népe megzabolázására. Már pedig a Zsigmond
király és császár halála utáni állapotokat Vitéz és köre anarchiának tartotta; a püspök
nagyváradi humanista körében részt vevő magyar, olasz, horvát, görög, osztrák, lengyel
humanisták között pedig állandó vitatéma volt a várnai csata és Ulászló szerencsétlen
sorsa. A nemzeti bűnnek ezt a felfogását örökli ezután a reformáció és a barokk történetírása és költészete, sőt ezt szentesíti mintegy Kölcsey Hymnusa is: Hajh, de bűneink miatt
/ Gyúlt harag kebledben… Persze Kölcsey már nem Várnában látja az ősbűn, illetve ősbüntetés példáját, sokkal inkább a nemzeti megoszlásban, abban, hogy a magyarság egy
része önként elfogadta a török szolgaságot: Majd töröktől rabigát / Vállainkra vettünk. Ha
a 19. században előjön Várna említése, az többnyire már ironikus, vagy még annál is
keserűbb; Arany János például a Rangos koldus című, 1877-ben írott versében így jellemez egy lezüllött dzsentrit, aki fiktív jótékony aláíró ívvel házal:
Erre ívet von ki zsebből,
Szép a kalligráfia,
S megmutatja, hogy hová kell
A nevét beírnia,
Ki Deákkal és Tiszával
Óhajt lenni egy lapon;
„Mi jótékony célra?” kérded;
„Nemes a cél, mondhatom:
„Egy dicső ház végső sarja –
(Tudja: Várna, meg Mohács…)
Nem lehet, ha birtok már nincs,
Sem szijjgyártó, sem kovács.
Volt, igaz, még egy tenyérnyi:
De a rozsda és aszály…

2009. február

53
No, meg Homburg, s a zsidóság…
Hanem a rang: az muszáj.”
Végre látod, az egészből
Hogy mi lóg ki: a „fizess!”
Fanyalogva mondod: „Itt van,
– Nem telik sok – pár tizes.”
Te örűlsz, hogy így kiszurtad
(Ami nem volt) a szemét:
Ő örűl, hogy a népkonyhán
Meglesz mára az ebéd.

Janus azonban nemsokára továbbfejlesztette, még Hunyadi János életében, egy magyar nemzeti tárgyú eposzról szőtt tervét; itt már saját maga elé tűzte azt a feladatot,
amelyre olasz költőbarátja, Strozzi nem vállalkozott. Ugyanis a mesterére, Guarinóra írott
dicsőítő költeményében az isteni férfiúként ünnepelt hőst azzal kecsegteti, hogy hazatérvén Magyarországra templomot emel neki szűkebb szülőföldjén, a Dráva partján, ahol ő
maga fogja főpapként hirdetni a mester dicsőségét, aki úgy varázsolta újjá a világot, hogy
visszahozta az alvilág, illetve a keresztény kifejezéssel élve a pokol tornáca sötétjéből az ott
raboskodó ókori nagy írókat, a görög és latin nyelv hőseit, azaz megtanította újra méltóképpen beszélni és önmagát kifejezni Európát. Ez a Vergiliusra visszamenő, de továbbfejlesztett kép a templomépítéssel értelmező úgy is, hogy Janus dicsőséggel fogja alkalmazni
és bevezetni a középkorias Magyarországon Guarino humanista korszakfordulót eredményező művelődési reformjait. Költői célt is tűz ki azonban maga elé: eposzt fog írni Hunyadi Jánosról, főleg annak hősies téli hadjáratáról, mivel a magyar hős fogja végleg elűzni és kiszorítani Európából a barbár törököt. A két dolog, Guarino humanista reformja
és Európa felszabadítása viszont Janus szerint ugyanannak az isteni tervnek része: hiszen
Guarino születését, pontosan azért engedélyezte az ég, mert őt szemelte ki a múzsák, azaz
a kultúra megmentőjéül pontosan abban a percben, amikor a törökök behatoltak Európába és elfoglalták Görögországban a múzsák lakóhelyét is. Hunyadi hősi harcai nélkül
Európa nem tudna újjászületni.
Kényszerítő erővel kell e ponton feltennünk azt a kérdést, hogy Magyarországra való
hazatérése után Janus miért nem valósította meg e tervét Hunyadi fiának, Mátyásnak
uralkodása idején?! Nem arra gondolok most, hogy felvessem az állítólagos magyar történeti eposz, az Annales (Évkönyvek) létének vagy nemlétének a kérdését, amelyet a Zsámboki János állítása alapján régebben Bécsben még láttak és ezért a kutatók egy része feltételezi, hogy megvolt, Janus valóban megírta, csak elveszett, vagy a mai napig lappang.
(Pajorin Klára kolléganőm ennek a kérdésnek egyébként is külön tanulmányt szentelt.4)
Arra gondolok, hogy Janus, ha Mátyás nevében szólt, akkor kitűnően forgatta mindazokat
az érveket, amelyeket a király szükségesnek ítélt az európai közvélemény befolyásolására:
leginkább az Antonio Costanzi olasz költőnek írt válaszversben, amelyben világosan meg-

4

PAJORIN Klára, Janus Annalesának legendája, in.: Humanista műveltség Pannoniában, szerk.:
BARTÓK István, JANKOVITS László, KECSKEMÉTI Gábor, Pécs, Művészetek Háza-PTE, 2000,
73–78.

54

tiszatáj

határozza Mátyás igényét az apja által játszott szerep folytatására és kiteljesítésére a törökellenes harcban, Magyarország és egész Európa védelmében és ez a szerep nem csupán
hősi, hanem irodalmi szempontból teljesen hőseposzi is. Ha viszont a saját nevében szólt,
akkor bonyolultabbnak és kaotikusabbnak ítélte a világot, semmint hogy megválthatónak
tarthatta volna akármilyen, hagyományosan fejedelmi és méltóságteljes, tehát epikusan
korrekt szereplő fölléptetésével. Erre a legnagyszerűbb példa Az árvízről írott magyarországi elégiája (De inundatione). Meg kell jegyeznem, hogy magyarul helyesebb volna
A vízözön címmel fordítani. A Janus által jól ismert, Mátyás által vezetett törökellenes,
moldvai, horvátországi és erdélyi lázadók ellen indított, csehekkel és lengyelekkel folytatott háborúkon túl az Itáliát emésztő belháborúk és a távolabbi nyugatot is szaggató harcok a költő szemében itt a világ végpusztulását előidéző hatalmas özönvíz látomásában
összegeződnek. Tehát egy olyan természeti katasztrófa kozmikussá nagyított és a görög
filozófia bizonyos tételeivel alátámasztott képébe rendezi a történelmileg megtapasztalt
európai zűrzavart és békétlenséget, amellyel nem szállhat szembe, amelyet nem háríthat
el semmiféle hagyományos eposzi hőssel, legyen bármekkora is. Az eposzból a költő ezen
a ponton átlép a mítosz világába. Ennek megfelelően fő mintaképe Ovidius, a maga Átváltozások-beli vízözönével. A végén azonban, ha a régi világ pusztulását nem is akadályoztathatja meg semmiféle hagyományos hőssel a költő, megteszi saját magát és nővérét egy
majdan megszületendő új világ létrehozóivá: ők menekülnek föl a legmagasabb helyre,
amely még kiáll az özönből és a hátuk mögé hajított kövekből születik újjá a férfiúi és a női
nem, úgy, mint a mítoszban Deucalion és Pyrrha köveiből. Ebből a vad, világvégi vízióból
sem marad ki Magyarország, hiszen a költő a költemény egy pontján felajánlja a haragvó
istenségnek, midőn látja hazája teljes pusztulását, hogy fogadja el az egész emberiség
helyett a magyar nép áldozatát engesztelő ajándék gyanánt; ez a gondolat tulajdonképpen
oldalági továbbfejlesztése a konstanzi zsinat atyái által Magyarországnak adományozott és
oly nagy jövőjű „Magyarország a kereszténység védőbástyája” dicsérő kifejezésnek, amely
szállóigévé vált. Megjegyzendő, hogy valószínűleg a formulát tartalmazó oklevelet az az
Pier Paolo Vergerio, az isztriai származású, humanista fogalmazta, aki a zsinat után Magyarországon telepedett le és akinek Vitézzel szőtt barátsága indította el az egész magyar
humanizmust, és ő adta még azt az ötletet is Vitéznek, hogy Vergerio barátjához, Guarinóhoz küldje ki tanulni zseniális unokaöccsét, Janust. Vergerio volt az is, aki Magyarországra átültette a maga Petrarca kultuszát, azét a Petrarcáét, aki az éppen Vergerio által
kiadott eposzában, az Africában teremtett meg az első humanista eposzmodellt, benne
többek között a hazáért meghalt hősök apoteózisával.
Janus és Mátyás viszonyának végzetes és tragikus megromlása a maga egészében ma
is rejtély. Kétségtelenül megnevezhetők politikai okok, akár Janus kancelláriai hatalomgyakorlásában, akár külpolitikai tájékozódásában. Ezekről viszonylag sok érvényeset tárt
fel az utóbbi időben Kubinyi András5. Kell azonban egy olyan személyes oknak is lenni,
amit igazából nem ismerünk. Az okot nem, de a hatását igen: ez a hatás pedig a Janusban
kialakuló rettegés. Ennek megdöbbentő bizonyítéka egy rövidke, négysoros epigramma,
amely a legutóbb megjelent kritikai kiadásban a 328. számot viseli, és Kurcz Ágnes magyar fordításában ez a címe: Verseiről (De carminibus suis).

5

Vö. pld. KUBINYI András Mátyás király, Vince Kiadó, Budapest, 2001.

2009. február

55
Hogyha kifáraszt már ölyvek-nyulak untalan ismert
kurta meséje, tekints arra, mit írt a spanyol.
Megleled ott, az egész könyvben, mily gyakran enyelgett
Afrika vadjának szája előtt a nyuszi.6

Az itt emlegetett spanyol természetesen a hispániai származású római epigrammaíró,
Janusnak e műfajban legfőbb mestere, Martialis. Ami pedig a nyuszi történetét illeti, valóban az antik költő epigrammáinak első könyvében végig, öt különböző versben is olvasható a vérfagylaló história. Idézzük például a 14-es darabot:
A jószívű oroszlán.
Láttuk, Cézar, oroszlánok mily játszva enyelgnek,
Mert az aréna neked bémutat ilyeneket,
Amikor a nyájas fogak által megragadott nyúl
Visszakerül s a nyitott szájba be- és kioson.
Vérszomjas vad az ily zsákmányt hogy’ tudja kimélni?
Ámde tiéd ez a vad: meg lehet érteni hát.7
A vérszomjas zsarnok Domitianus császár szerette a római proletariátust – televízió
híján – amfiteátrumi játékokkal szórakoztatni, ahol például living show is volt, azaz a Pasiphaet játszó színésznőt egy fatehénben meghágta a bika, továbbá különlegesen idomított
állatokat is felléptettek. Janus nemes egyszerűséggel tehát olyan nyulacskához hasonlítja
magát, akit éppen csak azért nem marcangolnak szét ellenfelei, mert az uralkodó még
nem parancsolt rájuk. Elképzelhetjük azokat a jó hangulatú országtanácsi üléseket, ahol
a püspök és a király valamin összekaptak…
Ha visszalapozunk egy percre a Strozzi gyűrűversére írott Janus-féle ellenvershez, láthatjuk azt is, amikor végül is elfogadott és megvalósított javaslatot tárgyalja, azaz az Esteház dicsőítését, akkor az Estéket éppen békeművük miatt magasztalja, uralmuk alatt a béke
áldásait látja megvalósulni. Magyarországon Mátyás folyamatos háborúi miatt természetesen ilyen látomása nem támadhatott.
Ha Janus maga nem is írt, nem írhatott nemzeti hőseposzt, felkeltette iránta az igényt
és dicsénekeiben részben példát is mutatott rá. (Főleg a Jacopo Antonio Marcellora írott
panegirikusában, igaz hogy nem magyar, hanem rómaiasított velencei „nemzeti” tematikában.) A kereszténység és hazája védelmében hősi halált halt hőst majd megteremti
a költő Zrínyi; Várna mint szimbolikusan katasztrófajelkép helyére pedig a történelem
oda állította Mohácsot. Nem Kölcseyt idézném most, nem is Adyt, inkább Ottlik Gézát:
„Tíz órára járt az idő. Szép, nyári éjszak volt, úsztunk csöndesen lefelé a Dunán.
A mohácsi csata négyszázadik évfordulója közeledett éppen. Fura dolognak látszik talán vereséget ünnepelni, de hát aki a győzelmét ünnepelhette volna itt most, a hatalmas
ottomán világirodalom, már nem volt meg. A tatároknak is nyomuk veszett, sőt időköz6

7

Iani Pannonii, Opera quae manserunt omnia, Volumen I, Epigrammata, Fasciculus 1, Textus,
Edidit, praefatus est et apparatu critico instruxit Iulius MAYER, Similia addidit Ladislaus TÖRÖK, Balassi Kiadó, Budapest, 2006, 200; Janus Pannonius, i. m. 225.
Marcus Valerius MARTIALIS, Epigrammáinak tizennégy könyve a Látványosságok könyvével,
bevezetéssel és jegyzetekkel magyarul tolmácsolta: CSENGERY János, Budapest, MTA 1942, 59.

56

tiszatáj

ben, szinte a szemünk láttára, a szívós Habsburg-császárságnak is. Megszoktuk hát, hogy
egyedül ünnepelgessük vesztett nagy csatáinkat, melyeket túléltünk. Talán azt is megszoktuk, hogy a vereséget izgalmasabb, sűrűbb anyagból való és fontosabb dolognak tartsuk a győzelemnél – mindenesetre igazibb tulajdonunknak.”8
De megmaradt ihlető erőként Janus költőileg legmerészebb javaslata is, hogy az által
klasszicizáló módon hunoknak nevezett magyarok váljanak az emberiség megváltóivá,
mintegy krisztusaivá. Petőfi néha így gondolkozott a szabadságharc idején, Márai Sándor
pedig így írt a magyar forradalom után, 1956 decemberében, a Mennyből az angyal című
versében:
Mondd el, mert ez világ csodája:
Egy szegény nép karácsonyfája
A Csendes Éjben égni kezdett–
És sokan vetnek most keresztet.
Földrészek népe nézi, nézi,
Egyik érti, másik nem érti.
Fejük csóválják, sok ez, soknak.
Imádkoznak vagy iszonyodnak,
Mert más lóg a fán, nem cukorkák:
Népek Krisztusa, Magyarország.
És elmegy sok ember előtte:
A katona, ki szíven döfte,
A Farizeus, ki eladta,
Aki háromszor megtagadta.
Vele mártott kezet a tálba,
Harminc ezüstpénzért kínálta
S amíg gyalázta, verte, szidta:
Testét ette és vérét itta –
Most áll és bámul a sok ember,
De szólni Hozzá senki nem mer.
Mert Ő sem szól már, nem is vádol,
Néz, mint Krisztus a keresztfáról.
Különös ez a karácsonyfa,
Ördög hozta, vagy Angyal hozta –
Kik köntösére kockát vetnek,
Nem tudják, mit is cselekesznek,
Csak orrontják, nyínak, gyanítják
Ennek az éjszakának titkát,
Mert ez nagyon furcsa karácsony:
A magyar nép lóg most a fákon.9
8
9

OTTLIK Géza Iskola a határon, Móra Könyvkiadó, Budapest, 1988, 371.
MÁRAI Sándor, Összegyűjtött versek, Helikon Kiadó, Budapest, 2000, 326–327.

2009. február

57

MÓSER ZOLTÁN

A megbízott Mátyás király
P ÉLDABESZÉDEK ÉS JELES MONDÁSOK G ALEOTTO ÉS DUGONICS A NDRÁS ALAPJÁN

Akit valamivel megbíztak, az megbízott. Mátyás királyt azzal „bízta meg” a nép, hogy az
igazságot közvetítse, sugározza évszázadokon át. De mással is megbízták. Sándor István
írja, hogy a történeti mondáinkban „ha Szent László a hit bajnoka, Mátyás király az értelemé. Okosabb, ravaszabb, mint bárki az országban, és eszét jól használja: mint igazságos
uralkodó a szegény nép érdekét szolgálja. Se szeri, se száma a sok mondának, amelyekben
őfelsége álruhában járja az országot.” 1
Az álruhás királyt, aki qui pro quo útján válik felséggé, jól ismeri a mondavilág: Keleten Naszreddin, Nyugaton pedig Sacchetti novellája alapján Valois Fülöp az igazságtétel
képviselője. (A német Nagy Frigyes, az osztrák II. József, az angol Földnélküli János, az
orosz Rettegett Iván, vagy Nagy Péter, a svéd XII. Károly, az Ezeregyéjszaka híres kalifája,
Harun al Rasid: ők mind álruhában járták országukat.)2
A kutatók szerint valamennyi Mátyás-anekdotánknak kimutatható a vándor rokonsága, elágazódása. De a magyar Mátyás a környező népek mondáiban is fellép: például
a szlovén folklór első számú hőse ő.3 „Ez nem csökkenti a történetekkel érzett közösségünket, mivel csak olyan jellemző események ruházódtak rá, amelyek annyira illenek hozzá,
hogy vele is megtörténhettek volna.”4
Erre példa a Mátyás lustája, vagy lustái szólásmondás. Az adoma úgy tudja, hogy
Mátyás király egyszer tréfás kedvében összekerestette országában a három leglustább embert, és egy házat adott nekik, hogy ott kedvükre kilustálkodhassák magukat. Egyszer
azonban tűz ütött ki a lusták házában. Már bent is javában csapkodtak a lángok, amikor az
egyik lusta megszólalt: – Talán mégis el kellene innen menni. A másik csak vállat vont:
– Majd elvitet bennünket a király, ha szüksége van ránk. Végre a harmadik, a leglustább,
méltatlankodva letorkolta őket: – Ugyan hogy nem restellitek beszéddel fárasztani magatokat? – Mondani sem kell, hogy mind a három lusta bent égett a házban.
„Ez a kis tréfás történet – persze nem Mátyás királyhoz kapcsolva – a világirodalom
legrégebben ismert anekdotái közé tartozik – írja O. Nagy Gábor a Mi fán terem? című
könyvében. – Egy, a Kr. u. III. századból fennmaradt, Philogelos nevű gyűjtemény tanúsága szerint már a régi perzsák és az ókori görögök is ismerték. A középkorban alakultak
olyan változatai is, amelyben a lustákat nem éri el a méltó büntetés, hanem a lustasági
1
2
3
4

Sándor István: Történeti monda. In Magyar Néprajz. V. 163.
Kriza Ildikó: Rex iustus – Rex clarus. In Hunyadi Mátyás. Bp., 1990. 372.
Magyar Zoltán: Halhatatlan és visszatérő hősök. Bp., 2001. 129.
György Lajos: Anekdota. In. A Magyarság Néprajza. III. 140.

58

tiszatáj

verseny győztese még jutalomban is részesül, egy egész birodalom örököse lesz. Nem nehéz meglátni, hogy az adoma ebben a formájában is maró gúnyt tartalmaz: arra céloz,
hogy a császárok a világ leglustább emberei. Nálunk a XVIII. század vége óta Mátyás királyhoz kapcsolódik a történet. Ebben része van talán Ráday Gedeonnak, a felvilágosodás
egyik magyar előkészítőjének is, aki verset írt az adomából, és már Mátyás lustáiról beszél. Azóta úgy él a magyar köztudatban, hogy a leghíresebb lusták, akik még azt is restellték, hogy saját életüket megmentsék, Mátyás király lustái voltak.” 5 (Ez a közmondás
szerepel Mikszáth Szent Péter esernyője című regényében is.)
A mesék és trufák Mátyás királya jól ismert. Az viszont engem is meglepett, hogy
mennyi példabeszéd és szólásmondás őrzi emlékét. Ezeket majd mind Dugonics Andrásnak s az 1820-ban megjelent gyűjteményének köszönhetjük.6 Siriska Andor írta róla, s erről mindenki itt meg is bizonyosodhatik: „A közmondások unalmas egyformaságát Dugonics igen sok jegyzettel frissítgette, most adomát, majd történeti apróságokat s más mulattató magyarázatot közölt utánuk, hazai és külföldi, a jelen és az ó világból egyaránt.
Magyar anekdotái leginkább Mátyás király korából valók, mi azt bizonyitja, hogy Dugonics nem egyszer hallgatta a népi előadásokat, melyekben Mátyás az egyetlen.”7
De ezek nem elsősorban közmondások, hanem a címe szerint is példabeszédek, a legtöbbször anekdoták, amelyek nagyjából egy forrásból táplálkoznak. Ahogy az alábbi magyarázatokból is kitűnik, Galeotto Marzio könyvéből származnak. Köztudott, hogy Mátyás
király, aki udvarában a humanizmusnak az Alpoktól keletre legtekintélyesebb központját
teremtette meg, tudósokkal, művészekkel vette körül magát. Köztük volt Janus Pannonius
egykori tanulótársa, Galeotto Marzio is, aki 1460-ban látogatott először Magyarországra
szerencsét próbálni, s mivel számításaiban nem csalódott, több alkalommal is visszatért.
1461 márciusában családjával Magyarországon, Janus Pannonius oldalán találjuk. 1461 és
1486 közt gyakran tartózkodott Mátyás király udvarában. 1485-ben Itáliában írta De
egregie, sapienter, iocose dictis ac factis regis Mathiae (Mátyás király jeles, bölcs és elmés mondásairól és tetteiről) című művét, melyet Korvin Jánosnak ajánlott. (kiad. JUHÁSZ László, Lipcse, 1934.)
Innen való tehát az alábbi, közel két tucat példabeszéd és jeles mondás, amelyek magyarázat nélkül alig érthetőek. Ezekben, Dugonics szavait kölcsönözve, Mátyás király ábrázatja, szava, és teste álladalma mindenkor a’ dologhoz alkalmaztattatott.
1. Apja fia.
Mátyás királynak attya Hunyadi János, ki akarván fiát a’ tanúlás végett kül országokra
küldeni, e’ feleletet vette: hogy ő annak akarna tanítvánnya lenni, kinek fia lenne. Már kis
korában által látta Mátyás: mi haszna a’ kóborlásoknak, és minő fesletségekkel jönnének
az Ifiak országjokba vissza.

5
6

7

O. Nagy Gábor: Mi fán terem? Bp., 1963. 222.
Dugonics András: Magyar példa beszédek és jeles mondások. Szeged, 1820. Az itt olvasható közmondások (egy kivétellel) ebből a gyűjteményből származnak, s ezért a helyesírásuk ahhoz igazodik.
Siriska Andor: Magyar közmondások könyve. Pécs, 1891.

2009. február

59

2. Meg felel magáért.
Mátyás király még kisded korában királyosdit játszván a’ gyermekekkel, mivel magáért
mindenkor ki tett, a’ többitűl királynak tétetett. Ezt nem jó szívvel vévén a’ Játék mester,
ki a’ gyermekek között leg éltesebb vólt, és maga vágyott a’ királyság után, maga ült a’ királyi székbe; Mátyást pedig egy alacsonyabb székre maga mellé ültette. Erre Mátyás föl
nem háborodott; hanem csendességgel csak azt mondotta: hogy ő magáért mindenkoron
meg fogna felelni, meg is mutatni azt: hogy nem a’ hely teszi az embert nagygyá; hahem
a’ nagyra menendőtűl veszi minden böcsűletét a’ hely is.

3. Szó szaporító.
Mátyás királyhoz (szokás szerént) sok külső országi tanúlttak iparkodtanak. El jött a’ többi
között olyan is, ki országunkban az ékesen szóllást akarta tanítani. Hogy ez magát a’ király
előtt nevezetessé tegye; azt igérte: hogy ő akár minő csekély dologrúl is hosszasan tudna
szóllani. El fordúlván tölle Mátyás, azt mondotta magyarúl: (melly nyelvet ama’ nem
értett) még a’ Csizmadiában se szeretem, ha egy kis lábra nagy csizmát varr. Ezzel ki adott
a’ hosszasan szólló Tanítón.

60

tiszatáj

4. Akkor felelly, mikor kérdeznek.
Mátyás király a’ szolgáknak locsogássait el únván, meg parancsolta nékik: hogy csupán
csak akkor szollyanak, mikor őket valamirűl kérdezi. Egykor el küldé az egygyikét az akkori tárnokhoz: hogy őtet ebédre hívja. El jövén az ebédnek üdeje, jelen voltak mindnyájan a’ tárnokon kívűl. Elő szólíttya Mátyás a’ szolgát, és meg kérdi tőlle: el hitta é a’ tárnokot? El hittam Uram felele a’ szolga. Ismét a’ király: hát el jön é? erre a’ szolga: ő azt mondotta: hogy sok foglalatosságai miatt ma nem jöhet. Fel pattanván Mátyás: hát te (úgymond) errűl nem szóllhattál valamit? Nem (felele a’ szolga) mivel errűl nem kérdezett
nagyságod.
5. Vérré válik, mint Barátban a’ lencse.
Azt mondgyák Mátyás királyunk felől: hogy két Barátot csak azért zárattatott bé szobáinak
egygyikébe: mert nálla előljárójok ellen azt merték meg panaszolni: hogy őtet örökké lencsével tartya. Ezeket a’ király egy két nap meg koplaltatván; harmad’ napra lencsét adattatott nékik, meg parancsolván a’ lencse hordó inasnak: vigyázna a’ Fráterekre: mit
szóllanának egygyütt. Ezek a’ lencséhez hozzá látván, azt jó izűen meg ették. Hogy az inas
(ki deákúl nem tudott) szavokat meg ne értené; azt mondották magyaros deáksággal: Véré
válet; az az: bizon jó ízűen meg ették legyen a’ lencsét, szünetlen azt mondván: hogy vérré
válik bennök.
6. Nincs májja, mint a’ Csóri csukának.
A’ Csóri vendég fogadóban (mely Fehér Vármegyének egy Magyar falúja) soha a’ vendégek
csuka májját nem ehettenek; mert a’ szakácsné (igen szeretvén a’ meg sűltt májat önni)
maga emisztette el, azt akarván a’ vendégekkel el hitetni: hogy a’ Csóri csukának semmi
májja nem lenne. Mátyás király semmi májat nem evett, nem ugyan azért, mintha nem
szeretné, hanem (Galeottusnak írássa szerént) kis korában két embert látván, kik a’ csuka
májon vér folytáig össze vesztenek, meg fogadta légyen: hogy soha nem fogja azt önni.
Egyszer még is a’ Csóri vendég fogadóba (midőn a’ csukát bé hozták) a’ szakácsnétúl
a’ csuka májat kérdezte. Akkor mondotta a’ szakácsné: hogy a’ Csóri csukának nincsen
mája. Ekkor a’ király is; de a’ palotai pácának se lesz száma. Ekkor elő adta a’ májat.
Erdélyi János megjegyzése: „A csóri fogadóban megszállt egyszer Mátyás király, s hallván, hogy a szakácsné igen szereti a csukamájat, tréfábul ezt parancsolt ebédjére. A szakácsné most is azzal állt elő, hogy nincs mája a csóri csukának. Erre a kiraly: „de ha ugy,
a palotai pálczának sem lesz száma.” – Gondolhatni, a csukamáj asztalon termett. D.
– Akkor mondják, mikor valaki nem akarja adni, mie van, fenyegetéssel s erővel kell tőle
kicsikarni azt.”
7. Aluszékony.
Csuda dolog: hogy a’ mint Marcius Galeottus írja, Mátyás király az akkorbéli ország
naggyainak aluszékonyságokról szóllván, azt nehezteli: hogy reggel hat óráig is alusznak.
Már mostan azt se mernénk mondani aluszékonnak, kit az ágybúl kilenc óra vet fel. Talán
két száz esztendő múlva dél tájban fognak fel kerekedni alvó ágyokbúl, a’ hivalkodó emberek, még se fogják őket aluszékonyoknak tartani. Változik a’ világ, változnak a’ szokások
is, de némelyeknek tapasztalások szerént mindenkor roszszabbra.

2009. február

61

8. Közelebb az üng, mint a’ suba.
Midőn a’ Törökök ellen tanácsot tartana Mátyás király: azt mondotta Bátori István: (egy
hadi Vezér) hogy valamit tanácsot akarna adni e’ katonaságnak. De tanácsának hasznát
másképpen nem lehetne venni, hanem: ha egy két nap nagy titokban maradna. Kérte is
a’ királyt: hogy nevezzen ki eggyet fő emberei közűl, kivel a’ tanácsot közöllye. Erre a’ király
Magyar Balázst rendelte; mert ennek emberségérűl régen meg vala immár győződve. Ki
mentenek ekkor ezek ketten a’ gyülekezetbűl, és Bátori igy kezdette elő adni tanácsát: ha
mi egy két nap reá beszéllhetnénk falusi leányainkat: hogy a’ törökökhöz szökvén, őket
szerelmeskedéseikkel meg gyöngíthetnék, akkor éjjeli üdőben reájok eshetnénk, és őket
bizonyosan meg vernénk. Ezt halván Magyar Balázs, vissza tért a’ gyülekezetbe, és a’ királynak azt mondotta: hogy Bátorinak tanácsa hasznos ugyan, de nem tisztességes. Erre
a’ király: közelebb az üng, mint a’ suba, azt értvén ez által: a’ suba hasznos ugyan akármikor,
de az üngnek hordozássa tisztesség, ha bár nem annyira haszon is, mi Balázs maradgyunk
meg a’ tisztesség mellett inkább, mint a’ haszon mellett: mert a’ böcsületes emberhez közelebb van a’ tisztesség, mint a’ haszon.
Erdélyi János megjegyzései: „Közelebb az ing a csuhánál. KV./mint a suba. A mi közelebb van, az elsőbb. Értetik rokonokra, barátokra mások felett, magunkra rokonok felett, de legszebb jelentése: ha példaul becsület és haszon kérdésében alkalmazzuk e közmondást. Latin: Tunica pallio propior est. Német: Das Hemde liegt mir näher an, als der
Rock.”
9. Árva voltál, árva maradsz, Árvában is halsz meg.
Mátyás király mondá Péter nevü irnokának, midőn az árvai várban hagyá. Ezt a diák irók
igy fordíták át: Árva fuisti, Petre, árva eris, et in Árva morieris. – Jelent szegényt, kinek se
múltja se jelene se jövője.
Tóth Béla szerint ezt mondta volna Mátyás Váradi (Várdai) Péter kalocsai érseknek
1484-ben, amikor Árva várába záratta. De azt is megemlíti, hogy komoly történeti bizonyítékot erre nézve nem talált. 8
10. Hasonlók a’ hasonlókkal hamar össze barátkoznak.
Ezzel a’ köz mondással immár Mátyás királyunk is élt egy alkalmatossággal, melynek környűlménnyeit így írja le Marcius Galeottus. Mivel Magyar ország ennek előtte a’ Keresztény hitben állhatatlan volt, a’ szentséges Pápáktúl, és azoktúl a’ királyoktúl, kik a’ Szenteknek számok közé írattattnak, valami meg jobbitást vettenek. Mert a’ mint mondgyák
a’ Magyar Fejedelmek azt a’ röndölést tették: hogy, kik a’ keresztet el nem fogadnák, nagy
bűntetésre kárhoztassák azokat. Mert a’ keresztnek tisztelete, a’ kereszténségnek világos
jele és bizonyítássa. Innent vagyon mely szokás most is meg tartatik: hogy a’ Magyar országi helységeknek úccáikon a’ meredt gerendákra sok feszűletek vannak fel függesztve,
úgymint bé vételének jelei. A’ mi több: három királyok’ napján, szokásba jött a’ Magyaroknál: hogy a’ szent ruhákba öltözött Papok (minden embernek házába kezökben tartván
a’ körösztöt) bé mennyenek, mint egy meg akarván a’ háznak lakosit késérteni: ha a’ régi
szokás szerént a’ szent keresztet el fogadgyák é? vagy nem? Akkor valami imádságokat
mondanak, és alamizsnát szednek.
8

Tóth Béla: Szájrul szájra. 1901. 21.

62

tiszatáj

Tolna nevű helységben valánk egy üdőben. Ez nagy Mező város a’ Dunának partyán,
három királyok napján a’ mint ott szokásban vagyon bé mentenek a’ Papok a’ királyi
házba is. Imádkoztak, és osztán alamizsnát gyűjtöttek. A’ fölöstökömre mert ezen a’ tájon
itallal is élnek némelyeket a’ nagy Urak közül némelyeket kézen fogva visz vala Mátyás király arra a’ részre, melyet a’ Püspöknek, és a’ világiaknak különösen el rendelt. Ezek között viszi vala a’ király Túz Jánost is a’ Püspököknek részökre. (…) Midőn mindnyájan csudálkoznának: mit akarna ezen erőszakjával a’ király: hogy amazon említett világiakat
a’ Papoknak részökre vitte: a’ király azt mondá: hasonlók a’ hasonlókkal könnyen ösze
gyüleköznek. Erre amazok azt mondgyák: hogy ők se Püspökök, se Papok nem volnának,
még is hozzájok hosonlóknak mondattatnának. Könnyen se gyűlnének ösze, mivel hozzájok erőszakkal vitettenek légyen. Erre a’ király ezeket mondotta. Igazat szolottatok ugyan:
mert a’ világiak külömböznek a’ Papoktúl, de csak a’ szentségben. Közületek egynek sincs
felesége mert ekkor Túz János is még nőtelen vala, nőtelenek a’ Papok is. Titeket tehát
nőteleneket a’ nőtelen Papoknak részökre vittetek, társaságunkba bé nem vittelek úgymint másféléket, és hozzánk nem hasonlókat. Hogy pedig könnyen is jöttetek a’ Papok’
gyülekezettyekbe, azt én leg jobban érzettem, mert midőn benneteket a’ Papokhoz vittelek, oda vittemben semmi fáradságomat nem érzettem. Igaz tehát a’ köz mondás: hogy
hasonlók a’ hasonlókkal (tik a’ Papokkal) könnyen össze barátkoztatok. Mátyásnak e’ szavai után meg vidámútak minnyájan. Mert ebben a’ királynak igen kellemetes a’ tréfás beszéd. Ábrázattyát, szavát, és testte álladalmát mindenkor a’ dologhoz alkalmaztattya. Eddig Galeottus.
11. Úgy áll rajta a’ ruha, mint ha a’ vas villával hányták volna reája.
Mátyás király Szabácsot meg vévén mind a’ várban, mind körűl belől lévő helységeken sok
Török katonákat el fogott. Mivel ezek a’ király’ táborának ki kemlelésse felől gyanúságba
estenek, őket Mátyás árúba bocsátotta de kétszeribe. Ruhájokat elsőben, az után magokat.
Ruhájokat az emberek csak hamar el kapdosták: mert azok fényesek, selyemmel suhogók,
arannyal és ezüsttel terhesek voltanak; ugyan azért rajtok sokan kaptanak. De a’ raboknak
testtyeikre nézvén a’ venni akarók, azt mondották: hogy mintha ruhájokat vas villával
hányták volna reájok. Árnyékos duttyánokban nevekedtek, munkára nem szokott herék
sima bőrűk voltak. Mátyás király mind ezeket embereitűl hallván, el ment az árú piacra, és
midőn az el adott ruhákat látta, fel kiáltott: fiaim! íme miért hadakoztunk. Osztán a’ meztelen Törökökre mutatván, ime (úgymond) kikkel hadakoztunk.
12. Pénz emberség, ruha tisztesség.
Miképpen kedvellették őseink a’ tiszta, és minden mocsok nélkűl való tisztességes ruhát,
ki teccik abbúl, a’ mit Marcius Galeottus ír Mátyás király felől, kinek udvarában lakott.
Szavai ezek: szokásban vagyon a’ Magyaroknál: hogy az asztalhoz való űlésben négy szegletű asztalokhoz űllyenek. Ez a’ Romai régiségtűl származhatott ide, avval egygyütt: hogy
mindent levesessen adgyanak fel, de az eledeleknek külömbségjök szerént változtatván
a’ levet is. A’ libák, récék, kappanyok, fácánok, foglok, seregélyek (melyeknek sokaságok
ottan), osztán a’ tehén, bárány, kecske, disznó, vadkan hús, ismét sokféle halak, és más
efélék mindenkor különös és tulajdon levökbe vagy csináltatnak, vagy leg alább mártogattatnak – szokás az is nem mint mostanában Olasz országban mi nálunk: hogy egy
tálbúl mindnyájan egyenek – Senki se hoz villát magával: hogy azzal a’ húst ki vegye (va-

2009. február

63

lamint most Pádva vizén túl szokásba jött az Olaszoknál) hanem kinek kinek kenyérbűl
tányérja lévén előtte a’ köz tálbúl azt veszi ki újjával, a’ mi néki teccik, és ott, darabokra
vágván, ismét újjaival a’ szájához viszi. A’ Magyaroknál nincs igen szokásban az étel osztogatás: ugyan azért alig eshetik meg: hogy az ebédlő sokaság között, a’ kövér vendégségekben egy valaki vagy újjait, vagy ruháját meg ne piszkollya: mivel néha csöppenként
folynak le a’ sáfrányos levek. Mert ezzel, osztán szekfűvel, fahéjjal, borssal, gyömbérrel és
más efélékkel igen bőven élnek. Tudniillik: mivel a’ Magyarok hevesebb és keményebb
természetűek az Olaszoknál, nem ok nélkűl van: hogy az ilyen fűszerszámokkal élnek.
Mert (Avicennának tanúsága szerént) a’ heves a’ heveshez illik, és a’ gyarapodás hasonlókbúl származik. Hogy pedig azok az eledelek, melyek e heves fűszerszámokkal főzetnek,
hevesebbek legyenek, ki ki tudhattya. A’ sáfrányos lévtűl pedig hogy az embernek főképpen körmei, és újjai meg sárgúlnak, abba sincsen kécség – De Mátyás király mindeneket
kezével illetvén soha meg nem mocskolódik, noha mindenkor a’ beszédekre figyelmez.
Mert az ő asztalánál, mindenkor, vagy vetekednek, vagy valami tisztességes, vagy valami
tréfás dolgokrúl beszéllenek, vagy énekeket dallanak: Vannak ott musikusok, vannak
hárfások is, kik a’ bajnokoknak cselekedeteiket anyai nyelven kopzák mellett éneklik az
asztal felett. Ez a’ Romaiak’ szokássok vala, és tőllök származott a’ Magyarokra. Énekeltetik pedig mindenkor valami jeles cselekedet, de nem is szűkölködik ám ezek nélkűl a’ Magyarság. Tudniillik: mivel Magyar ország külömbbféle nyelvű ellenségeknek közepén vagyon mindétig a’ hadi dolgok’ szikrája az ő foglalatossága. Főképpen a’ Törökökkel való
csaták jönnek elő igen szép Magyarsággal. Szerelmes versek ritkán énekeltetnek – A’ Magyarok (akár nemesek akár nemtelenek legyenek) szinte egyenlő szavakkal élnek, és minden külömbözet nélkűl szóllanak. Egyenlő mindenütt a’ nyelv, egyenlők a’ szavak, hasonlók a’ szó ejtések. De nálunk (Olasz országrúl szóllok) a’ beszéllésben nagy a külömbség.
Polgár és paraszt, Kalabrus és Tuskus oly külömbséggel vannak egy más között: hogy
egygyik a’ másikat meg nem értheti. De a’ Magyaroknál (a’ mint tapasztalva mondám) egy
a’ beszédnek módgya; vagy igen csekély a’ külömbség. Innent vagyon: hogy Magyar nyelven szerzett versek egyenlőképpen meg értetnek a’ parasztoktúl, Polgároktúl, a’ vég
lakosoktúl, a’ közép lakosoktúl. De (hogy az előbbeniekre vissza térjünk) csudálkozva
hallottam Mátyás királyt beszélleni, vagy füleit a’ versekhez, vagy a’ beszédhez nagy figyelemmel alkalmaztatni: holott magát soha meg nem mocskosította. A’ mi valóban csudálkozásra méltó dolog, mivel mások leg nagyobb vigyázással, és szorgalmatosággal meg
nem tehetik: hogy vagy kezeket, vagy gúnyájokat meg ne piszkollyák.
13. Nem illik minden mindenre.
Mátyás király igen kedves emberét Kinisi Pált oly követségbe akarta küldeni a’ Törökökhöz, melyben inkább halálát, mint követségének sükerét remélhette. Hogy nagyobb kedvvel menne Kinisi, azt fogadta a’ király: hogy, ha a’ Török az ő fejét le találná üttetni, ő tűstént a’ Törökökre esne, meg se állana addég, még az ő feje helyébe harmincz ezer Török
fejet le nem vágat. Úgy ám mondá Kinisi de azon harmincz ezer fejek közűl egy se illik úgy
a’ Palkónak fejére, mint e’ mostani fejem.
14. Nehéz a’ hosszas remény.
Némely fiatal (de nagyra menendő) nemes a’ királynak udvarában valami tisztségért fáradhatatlanúl esedezett. Ezt szegént (szokássok szerént) csupa reménséggel táplálták az

64

tiszatáj

udvarnokok. Ezt ő észre vévén’ egyenesen magához Mátyás királyhoz ment, ’s előtte ugyan
csak egy hivatalért esedezett. A’ király annak lehetetlenségét víttatta. Meg köszönte ezt az
ifiú, ’s magát nagy örömmel meg hajtván, ki jöve szobájábúl. A’ király azt gondolván: hogy
talán a’ választ nem jól találta érteni, viszsza hivattya őtet; és tőlle azt kérdezi: mit köszönt
meg légyen ez előtt? felele az ifiú: Fölségednek jó akarattyát köszöntem meg. Mert engemet udvarnokok közel két esztendeig csupa reménséggel tápláltak; Fölséged bizonyossá
tett: hogy a’ hivatalt meg nem nyerhetem. Most tehát más kenyeret keresek. Teccett ez
Mátyás királynak, és az ifiat meg boldogította.
15. Fenékig bé lát az emberbe.
Bebek István Mátyás királynak szökevény tiszttye, a’ Csehekhez Podiebrág mellé állván
keményen hadakozott Mátyás király ellen. Végtére őtet hadnagya órozva meg ölte; írássait
össze szedte, melyekbe sok levelek voltak azon Budai fő emberektűl, kik Mátyást gyalázták, és Bebéket hogy ellene kardot rántott felette magasztalták. Által küldötte mind ezeket
Mátyásnak, azon örvendetes hírrel: hogy Bebéket leg nagyobb ellenségét sátorában meg
ölte. Kérte is őtet: hogy a’ Budai levelezőkön boszszút állyon. De Mátyás fenékig be látván
az emberekbe a’ hadnagyot magához hivatván meg ölette. A’ leveleket pedig tüstént meg
égette; a’város nagygyainak nevöket látni se akarta.

2009. február

65

16. Tarcs a’ szakálas aszszonytól.
Marcius Galeottusnak írássa szerént: három dolgot tartozott Mátyás király kellemetlennek: a’ kétszer fözött levest; a’ meg békélt Barátot; és a’ szakállas aszszont. A’ kétszer főzött levesben mindenkor benne volna az ízetlenség; a’ meg békelt Barátban valami harag.
A’ szakállas aszszonyokban valami firfiúság, mely utóllyára az aszszonyokban kutyasággá
változik.
17. Hasztalanúl (ha lehet) ne szenvedgy.
Meg hallván azt Mátyás király: hogy egy Csikós nagy tolvajságban kapattatván semmit se
akarna vallani, sőtt a’ leg keservesebb kínzásokon is által esett légyen, azt mondá: nem
tudta a’ rosz ember: hogy ki hasztalanúl szenved, nincs elegendő esze. Erejét, egészségét
melyel a’ közjónak tartozik, ily haszontalanságban vesztegeti. Ebbűl jó katona vált volna,
ha magát meg böcsűlte volna.
18. Semmi roszszabb a’ sajtnál.
A’ mint Martius Galeottus bizonyíttya ezen közmondással: semmi roszabb a’ sajtnál, gyakorta élt Mátyás királyunk is. Mivel pedig ezen Magyar közmondásnak valóságárúl némelyek azért kételkedhetnek: hogy sajttal sokan élnének, ’s ugyan csak ezen okra nézve
azt rosznak nem tarthatnák az emberek, ezen kivűl sok más eledelek lennének, melyek
a’ sajtnál sokkal ártalmasabbak volnának. Mátyás király ennek a’ közmondásnak valóságát
ismét állította, de egyszer’smind azt is mondotta: hogy annak velejét az ellene mondók
nem értenék. Ennek értelme az igazi Magyaroknál e’ lenne: a’ semmi sokkal roszabb lenne
a’ sajtnál, az az: ha valakinek semmie sincs, ez a’ semmi szászorta roszabb volna a’ sajtnál.
19. Olybá tarthattya, mint ha zsebében volna.
Mátyás király ama’ híres fekete seregének egy kapitánnyát erkölcstelenségei, de főképpen
lustasága miatt a’ seregtűl el eresztette. Midőn pedig emez esztendőbéli jutalomúl száz forintot kérne, nem ugyan azért, a’ mint mondá; mint ha arra néki szüksége volna; hanem
csupán azért: hogy az emberek ne vélekedgyenek felőlle: mint ha tisztségétűl meg fosztatott volna; hanem, gyengesége miatt el eresztetettnek mondhassák, Mátyás éppenséggel
semmit se akart neki jövedelműl adni. Hanem hogy minden vigasztalás nélkűl el eresztetettnek lenni ne láccattassék, arra intette: hogy minden esztendőnek végén dicsekedgyék
az emberek előtt: mint ha zsebében volna immár; ő pedig azt nem fogná tagadni.
20. Járt uton nem terem fű.
Mátyás király mondotta arra, miért nincs a sok férfival szerelmeskedő nőnek gyermeke.
(Német: Auf viel betret’nem Fuszsteige wachst kein Gras.)
21. A’ Fejedelmet ne oktasd.
Ama’ nagy Kinisi vezérünknek közmondássa volt ez, főképpen akkor midőn Mátyás királynak azon cselekedetérűl emlékezetet téve, melyel Szilágyi Mihált, a’ többi között, arra
az okra való nézve is a’ Világosi tömlöcbe záratta, mert a’ királyt mindenekben oktatni
akarta. Erre láccattatott ügyelni a’ régiek között Temistokles is; ki az akkori Fejedelmeknek csak azt javallotta maga is Fejedelem lévén, hogy könyveket olvassanak, és bennek

66

tiszatáj

a’ történetekre jól vigyázzanak. Ezekbűl tanúlhattyák ők meg: a’ mit senki se merészel nékik
szemekbe mondani.
22. Csiri-biri rossz emberek.
Ezt a ravasz és általában gonosz szándékú emberekről mondják. E szólásmondás eredetét
nem Dugonics, hanem Bél Mátyás írta le. Őt idézzük:
„A Csallóköz Mad nevű falvában állott egykor egy igen magas nagy hársfa, melynek
árnyékában Mátyás király örömest szokott megpihenni és ebédelni. Mikor ezt gyakrabban
cselekedte, a falu lakói érezni kezdték a sok alkalmatlanságot, melyet a király számos kísérete okozott; és a tanácsban elhatározták, hogy a király sok ott mulatásának legkönnyebben azzal lehetne elejét venni, ha a hársat kivágják. Hamarjában fejszét is fogtak hát a terebélyes, vén, de még gyönyörű fára, és ledöntötték; és mind törzsökét, mind galyait,
mind legmélyebb gyökereit oly gondosan eltakarították, hogy még a legjáratosabbak sem
tudták volna megmondani, hol állott valaha. Mátyás király idegen földről visszatérve, véletlenül útba ejtette Madot, s mikor észrevette, hogy a hársfa eltűnt, haragosan vonta kérdőre a falu lakóit: mi lett az ő kedves fájával? A falubeliek hol azt adták okul, hogy villám
sújtott a fába, hol azt, hogy forgószél csavarta ki; és e kétféle beszéddel elárulták gonosz
cselekedetöket. A bosszús király nem bírta magát türtőztetni; keményen leszidta a madiakat, és egyben azt is kimondta, hogy mivel méltatlanokká lettek a királyt vendégül
látni, sohase viselhessenek semmi tisztséget, se maguk, se ivadékaik; és ezzel a szokott
gúnyolásával végezte beszédét: »Csiribiri rossz emberek!« Azt mondják, a madiak közül
azóta valóban senki sem vergődött semmiféle tisztségre avagy hivatalra. A király csiribiri
szidalmát pedig főbenjáró dolog említeni abban a faluban, mert a madiak véresre verik,
sőt gyakran meg is ölik azokat az embereket, akik ezt az átkozott szót ajkukra merik venni. 9
23. Király Mátyás, és Mátyás Király.
Egy Budai varga (Király Mátyás) fel kévánkozott menni Mátyás királynak Palotájába; de
az őröktűl meg állíttatott, és töllök fel menetelének oka kérdeztetett. Azt felelé: hogy ma
Sz. Mátyás napja légyen, ugyan azért hosszas életet akarna néki kévánni úgymint attyafiának: mivel magát is Király Mátyásnak neveznék. Ekkor az Őr azt mondotta néki: hogy
Király Mátyás és Mátyás Király között az a’ külömbözet lenne, a’ mi egy varga, és egy Király között vagyon.
*
Miért mindig és mindenütt az igazságos, a népet segítő király alakja tűnik fel a magyar
folklórban? Mert a későbbi nehéz, vészterhes és zivataros századok során uralkodása
a boldog aranykort tükrözte vissza. Ezt fogalmazta meg a XVI. század elején írt latin
nyelvű distichonban Nagyszombati Márton is:

9

Notitia Hungariae, Bécs, 1735. I., 245. In Tóth Béla: Szájrul szájra. 1901. 20.

2009. február

67
Régi királyaink közt Mátyás csúcsként kimagaslik
Fenség, a szeretett nemzet gyámola volt
Országunk az uralma alatt kivirult, kivirágzott,
Hajdani Róma virult így Ciceró idején
Mindig igazságos kézzel tartotta a kormányt
Jól megfontoltan vitte a hon szekerét.10

10

In Szöveggyűjtemény I., 1951. 139.

68

tiszatáj

PAJORIN KLÁRA

Mátyás és Beatrix
HATALOM ÉS HÁZASSÁG

Csaknem három hónapos út után Buda felé közeledve, Mátyás király menyasszonya, Aragóniai Beatrix 1476. dec. 10-én találkozott először jegyesével Székesfehérvár közelében,
ahová az uralkodó a bosnyák királlyal és a külföldi követekkel, valamint Magyarország érsekeivel és püspökeivel ment elébe, hogy rendkívüli figyelmességgel és pompával fogadja
őt, majd Budára kísérje az esküvőjükre. A pfalzi fejedelem követe hosszú beszámolót írt
a december végéig tartó pompás ünnepségekről. A Fehérvár melletti mezőn három sátrat
vertek, ezek legékesebbikét bíborszínű bolyhos tiszta selyemmel vonták be, és a sátrak
előtt tizenkét sötétkék posztóból álló, hosszú szőnyeggel takarták le a földet. Beatrix kíséretéből először a limbachi herceg érkezett, akivel a menyasszony egy gyönyörűen font koszorún függő gyűrűt küldött vőlegényének. A gyűrűbe egy nagyon értékes gyémánt volt
beleillesztve. Mögötte nem messze aranyozott hintóban érkezett a menyasszony, a hosszú
szőnyeg végénél szállt ki, és egy vezetővel indult el. A szőnyeg másik végén ekkor a király
is elindult, és a szőnyeg közepén találkoztak össze. Beatrix – olvassuk – „egy kissé térdet
hajtott, de a király udvariasan fölemelte, és nagy szerelemmel fogadta” őt.11 A térdével biccentő 19 éves, sudár alkatú és madonnaszépségű olasz fejedelemlányt ezzel az udvarias
gesztussal Mátyás nemcsak mint jövendő házastársat, hanem mint valódi társuralkodót
egyszer és mindenkorra maga mellé emelte fel.
Beatrix nagyszámú és luxussal kiállított kíséretében két igen előkelő vendég érkezett,
egyikük a menyasszony, másikuk a király családtagjaként. Beatrix öccse, Ferenc katonai
mesterséget tanulni jött Mátyás mellé, és természetesen azért, hogy személyében a maga
módján a királyné számára az otthoni melegséget, a családot képviselje. Beatrix kíséretében volt Hunyadi Jánosné Szilágyi Erzsébet, aki udvarhölgyeivel és húsz előkelő magyar
lánnyal, Bánffy Miklós gróf királyi pincemester kíséretében Magyarország határáig ment
elébe fia mátkájának, és Pettaunál fogadta őt.12
Diomede Carafa nápolyi humanista egy memorialéval indította útnak Beatrixt, melyben összefoglalta, hogyan kell majd férjéhez méltón viselkednie, alkalmazkodnia, és megszerettetnie magát új környezetében. Külön kitért arra, hogyan kell anyósával viselkednie,
11

12

Mátyás király esküvője = Krónikáink magyarul, III/1, vál., ford. KULCSÁR Péter, Bp., Balassi
Kiadó, 2006, 123–132.
BERZEVICZY Albert, Beatrix királyné (1457–1508), Bp., 1908 (Magyar Történelmi életrajzok,
52), 165.

2009. február

69

a családi béke és férje nyugalma érdekében is.13 Nem kizárólag a menyen múlt, hogy ez
a viszony – úgy látszik – később elromlott, sőt ellenséges lett.
Hunyadiné Szilágyi Erzsébet királynénak kijáró tisztelettel és nagy szeretettel fogadta
fia menyasszonyát, anyja helyett anyja kívánt lenni. Beatrix félárva volt, hatévesen vesztette el anyját. Nélkülözte az anyai gondoskodást és szeretetet – nővére, Eleonóra, Ercole
d’Este ferrarai herceg felesége iránti túlzó ragaszkodásának ez állt a hátterében. Anyai
melegségre és elfogadásra vágyott, de sem ő, sem anyósa nem tehető felelőssé azért, hogy
ez nem sikerült. Keresve sem lehetett volna két ellentétesebb személyiséget találni, mint
ők. Az anyós, Enea Silvio Piccolomini (II. Pius pápa) jellemzése szerint heroica mulier,
hős asszony volt, méltó párja hős férjének, Hunyadi Jánosnak. Nagy becsvágy és hatalomvágy jellemezte. Feljegyezték, hogy nagyobbik fia, László haláláért fegyveresen akart boszszút állni, a kisebbiket, Mátyást pedig inkább akarta halva látni, mintsem korona nélkül.14
Tudta a pénz értékét, puritánul és beosztással élt, vagyonát növelte. Beatrix viszont könynyed és könnyelmű volt, pazarló, szerette a szórakozást, a luxust, a pompát. A pénzzel
nem tudott bánni, sokszor kért kölcsön férje tudta nélkül, és titkolózásokkal, az adósságok
megadásának halogatásával, ügyetlen manőverezésekkel stb. nemegyszer kínos helyzetekbe került.15 Rendkívüli műveltség jellemezte, amellyel nemhogy az anyósát, de sok magyar mágnást is megszégyenített. Magabiztosan szónokolt – nagy nyilvánosság előtt is –
latinul, s tanultsága és szellemessége érzékeltetésére beszédébe szőve egy-egy antik római
költőtől származó idézettel is elkápráztatta hallgatóit.16 Hunyadi Jánosról ismert, hogy olvasni se tudott, legalábbis egy ideig, felesége sem lehetett nála sokkal képzettebb.
Mátyás nemigen láthatott feleségéhez hasonló műveltségű, szép és vonzó, fiatal hölgyet a térségben, és egészen elvarázsolódott tőle. Szabad kezet adott neki az udvari élet
alakításához, és megengedte, hogy befolyásolja az ország kormányzását. Nem különösebben várta el, hogy ő alkalmazkodjék a magyar szokásokhoz, hanem eltűrte, sőt elősegítette, hogy a magyar udvar alakuljon át felesége kedve és ízlése szerint. A király ugyanis
„Beatrix jövetelével egész életformáját is megváltoztatta, s átalakította az udvartartás
rendjét. A pannon királyoknak az volt a szokásuk – írja Antonio Bonfini –, hogy az előkelőségekkel és a nemességgel családiasan éltek, a bejutást nemigen ellenőrizték, sok asztalt
terítettek, a főurak közt lakomáztak barátilag, étkezés közben az ajtó nyitva állt, a kéregető
koldusokat beeresztették, alamizsnát osztogattak nekik, mindenkit szívesen meghallgattak, többnyire közönséges kenyeret ettek, a királyhoz való bejutást lehetővé tették bárkinek, a legnyomorultabb személyeknek is, igénytelenül éltek, hitvány lakással is megelégedtek, a kápráztató háborúkra eszméletlen költséget áldoztak, de a fényes épületeket lebecsülték, odahaza szűkmarkúak, kifelé nagyvonalúak és pazarlóak voltak …”17

13

14
15
16

17

Diomede CARAFA, De institutione vivendi, ford. LÁZÁR István Dávid, VÍGH Éva, szerk. EKLER
Péter, Bp., Országos Széchényi Könyvtár, 2006, 98–99.
BERZEVICZY, i. m., 196–198.
Uo., 274–275.
Galeotto MARZIO, Mátyás királynak kiváló, bölcs, tréfás mondásairól és tetteiről szóló könyv,
ford. KARDOS Tibor, Bp., Magyar Helikon, 1977, 14, 76.
Antonio BONFINI, A magyar történelem tizedei, ford. KULCSÁR Péter, Bp., Balassi Kiadó, 1995,
4.7.70, 867–868. l.

70

tiszatáj

Képzelhetni, mit szóltak a magyarok a korábbi királyaikétól eltérő szokások bevezetéséhez. Beatrix teljesen megváltoztatta az udvari etikettet. Ugyancsak Bonfini írja, hogy „az
asztalt és az életmódot kulturáltabbá tette, a hitvány háztartástól viszolyogva nagyszerű
ebédlőtermeket rendezett be, díszes csarnokokat, aranyozott lakószobákat teremtett, a királyt visszafogta a közvetlenségtől, az ajtókhoz silbakokat állított, megszüntette a szabad
bejárást, rávette a királyi felséget, hogy sokkalta gondosabban őrizze a méltóságot.”18
Minden ügyintézés bonyolultabb és nehézkesebb lett, az uralkodóval való érintkezésben
a kedélyesség és a közvetlenség csökkent, a korábbi barátias jellegű viszonyt hűvösebb, kimért és távolságtartó váltotta fel. Jól ismert, hogy Beatrix érkezése az élet és a kultúra
minden területén változásokat eredményezett. A királyné kelméket, ruhaanyagokat, divatcikkeket, lakberendezési tárgyakat, ékszereket és dísztárgyakat Itáliából hozatott,
meghonosította az olasz ételeket és a kés és villa használatát, mindenféle mestert, művészt
és tudóst hívatott be az országba, és nagy fizetéssel honorálta őket, francia és német
énekeseket, zenészeket szerződtetett, és vonzotta a humanistákat, akik írásaikért és udvari
tevékenységükért ugyancsak nagy fizetésben részesültek. „Mindez Mátyásnak csodamód
tetszett, és támogatta; Pannóniából második Itáliát akart csinálni”.19 Ezeket a jól ismert
adatokat a humanizmus térhódításának illusztrálására a legnagyobb büszkeséggel szoktuk
gyakran idézni, de az érem másik oldalát ritkán nézzük meg. Pedig Bonfini arról is ír, hogy
mindezt „a magyarok ferde szemmel nézték, nap mint nap szidták a királyi felséget,
amiért a pénzt játékszernek tartja, a tisztesebb célra rendelt adót silány és üres dolgokra
fecsérli, amiért sutba dobta a régi királyok takarékosságát és gazdaságosságát, odahagyta
az ősi és szigorú erkölcsöket, eltörölte a hajdani szokásokat, és egészen átállt a római, mi
több, a spanyol élvhajhászásra meg az elasszonyosodott életmódra. Morgolódtak, hogy
papucsférj lett, hogy az idegenek nemcsak az aranyat rabolják el, hanem az uralkodó puhánysága folytán idestova az egész országot is.”20 A magyarok közül sokan szakállas-bajuszos fejükkel, hosszú, méltóságteljes öltözékükkel távol álltak a hozzájuk képest nagyon is
ápolt, borotvált, leomló fürtű, testhez tapadó nadrágokat viselő, lágy kelmékkel ékesített
olasz férfiaktól és a divatos ruhájú, a társasági életben, a férfiakkal való érintkezésben
bátor, magabiztos, nagyvilági nőktől. Beatrix udvarhölgyei például minden további nélkül
leültek úrnőjük jelenlétében, megelőzve őt és meg sem várva, hogy erre felszólítást kapjanak tőle,21 ami a túlságosan tekintélytisztelő magyarok körében megütközést keltett.
A magyarok leginkább azért érezhették magukat kirekesztettnek királyuk mellett, mert az
udvart elözönlötték az olaszok, és a nyelvtudás hiánya miatt a legtöbben meg sem tudták
kísérelni, hogy szót értsenek velük.
Minden jel arra vall, hogy Mátyás szenvedélyesen ragaszkodott nála tizennégy évvel
fiatalabb feleségéhez, és teljesen alárendelve magát neki, még azt is elviselte, ha emiatt
esetleg kinevették. Bonfini szerint a magyarok túlságosan asszonytól függőnek, nimis

18
19
20
21

Uo., 4.7.80, 868. l.
Uo., 4.7.85, 869. l.
Uo., 4.7.85–90, 869. l.
MARZIO, i. m., 14.

2009. február

71

uxoriusnak tekintették őt.22 Ezt a kifejezést már Horatius használta pejoratív értelemben,
és Vergilius is Róma nagy hősére, Aeneasra alkalmazta, amikor az feladatait halogatva és
feledve, csaknem ott ragadt Dido szoknyája mellett.23 Ma is uxoriusnak nevezik a pszichiátriában azt a jelenséget, amikor egy férfi önmagát feladva teljesen aláveti magát egy nőnek, és rabja lesz. Mátyásnak és Beatrixnak a Biblia volt a fő irányadója, amelynek a szellemében mindenkinek ahhoz kellett tartania magát, hogy férfi és nő egy test, és az egyik
fél elhagyja a másikért az eredeti családját, hogy egyet alkossanak. Elvárták ezt mindenkitől, de a királytól még inkább, aki népe példaképe kellett hogy legyen. A katolikus egyház nagyra becsüli a szerelmet, és azt tartja helyesnek, ha a házaspárnak minden más
családtagot megelőzve a házasfél jelenti a legtöbbet: „Ezért (mármint a feleségért) elhagyja a férfi apját és anyját, a feleségéhez ragaszkodik, és egy testté lesznek.” (Ter 2.24.)
De károsnak tekinti a túlzó szerelmi szenvedélyt, amely szolgaiságot és alárendelődést,
önfeladást eredményez, s még a társadalom követelményeihez, az Istentől kapott erkölcsökhöz való igazodást is képes feledtetni az emberrel.
Úgy tűnik, Beatrix is rendkívüli módon ragaszkodott férjéhez, de az eredeti családját
nem sikerült lélekben elhagynia érte. Minden bizonnyal ő szorgalmazta, hogy a király
gyakorlatilag mindenhová magával vigye. A hadba szálló Mátyással együtt ő is felkerekedett a saját udvarával, s alkalmanként buzdító beszédet is tartott a csaták előtt. Szilágyi
Erzsébetben, úgy látszik, egy ideig nem merült fel, hogy átadja a helyét a menyének, s Mátyás sem tudta vagy akarta érzékeltetni vele, hogy ez ajánlatos lenne. Kezdetben hármasban mentek a hadjáratokra, természetesen mindhárman roppant nagy kísérettel,
a Beatrix érkezése utáni első ausztriai hadjáratra fiát Szilágyi Erzsébet is elkísérte. Az egyik
kortárs (Rangoni Gábor egri püspök) szerint ez a hadjárat inkább nászmenethez hasonlított, mint hadba menethez.24 Míg Mátyás hadakozott, a hölgyek a pozsonyi várban időztek, s Beatrix onnan látogatta férjét, gyakran a pozsonyi fiatal polgárasszonyok csapatától
övezve.25 Egész Európa tudta, hogy minden hadjáratra elkíséri férjét. Kivételek ez alól voltak, de még 1487-ben is ott volt a várost ostromló férje közelében Retzben.26 Mátyás anyja
egy idő után visszavonult, és törvénytelen származású unokája, Korvin János jövőjének
biztosítása kötötte le. 1484-ben halt meg, és végrendeletében az unokát – ráhagyva nagy
vagyonát – az ország egyik leggazdagabb főurává tette. Hozzájárult ahhoz, hogy abban az
esetben, ha férje haláláig sem születik gyermeke, a gyermektelen királynénak ő legyen
a riválisa a trón megszerzésére irányuló törekvéseiben. Mátyásnak a Korvinnal kapcsolatos
elképzeléseiben neki nagy szerepe lehetett. A kisfiú első rangú nevelésben részesült, az
ismert olasz humanista, Taddeo Ugoleto, aki 1477-ben érkezett Budára, oktatta őt. A király már 1482-ben birtokadományban részesítette fiát, és magával vitte ausztriai hadjáratára, anyja halála után pedig egyre inkább világossá tette, hogy trónja öröklését fiának
szánta. Az erre vonatkozó lépései, egészen a milanói hercegnővel, Bianca Maria Sforzával
22

23
24
25
26

BONFINIS, Antonius de, Rerum Ungaricarum Decades, ed. I. FÓGEL, B. IVÁNYI, L. JUHÁSZ,
Rerum Ungaricarum decades, tom. 4, pars 1, liber 7, Budapest, 1941, 135. (Bibliotheca Scriptorum Medii Recentisque Aevorum.)
HOR., Carm., 1, 2, 19; VERG., Aen., 4, 266.
BERZEVICZY, i. m., 205.
Uo., 206, 251.
BONFINI, i. m., 4.7.165., 875. l.

72

tiszatáj

való eljegyzésig és az országnagyoktól kicsikart, Korvin majdani megválasztására vonatkozó eskükig közismertek.
Nősülése után, bár erre kísérletet tett, Mátyás nem szakadt el véglegesen Korvin anyjától, korábbi szerelmétől, Barbara Edelpecktől, ami súlyos következményekkel járt házasságára nézve. Minden jel arra vall, hogy Szilágyi Erzsébet jobban kedvelte Korvin anyját, mint Beatrixt. Az illedelmes, tisztelettudó Borbála minden bizonnyal jobban hasonlított hozzá viselkedését és szemléletét tekintve, mint olasz menye. A királyné, mint tudjuk,
nem szült gyermeket. A meddőségtől való félelem, majd kétségbeesés összekapcsolódott
benne a féltékenységgel, aminek következtében esztelen lépésekre ragadtatta magát. Minden oka megvolt a féltékenységre és a sértettségre. 1489-ben feljelentette a pápánál Korvin anyját, Barbara Edelpecket, hogy az ő „varázslata” miatt nem születik gyereke, s követelte, hogy Budáról távolítsák el.27 A hölggyel, aki osztrák polgárlány volt eredetileg,
Mátyás még 1470 elején ismerkedett meg. Hogy itt többről volt szó, mint könnyű kis kalandról, Ritoókné Szalay Ágnes meggyőzően mutatta be.28 Mátyás, mint Bonfinitól tudjuk, „az emberi gyönyöröktől nemigen hagyta magát megfosztani, néha szerelembe keveredett egy-egy nőcskével, de az asszonyoktól tartózkodott”.29 Még inkább tartózkodhatott
tisztességes hajadonok elcsábításától. Borbála jó családból való lány volt, mikor megismerkedtek, és szerelembe estek. Szülei nagy szolgálatokat tettek Mátyásnak, amikor
valamilyen nehéz helyzetben segítségére voltak. A lányuk, Borbála, „nemes erényekkel
ékesítve és udvari magatartást tanúsítva” jelent meg Mátyás előtt.30 Udvarában a király
fejedelmi pompával vette körül, s fiuk születésekor, 1473-ban nagy birtokadományban részesítette. Szerette és tisztelte, és feleségül is akarta venni, de Borbála alacsony származása miatt és a birodalom érdekeire hivatkozva barátai lebeszélték erről.31 1475-ben, amikor elkezdődtek a tárgyalások a Beatrixszal kötendő házasságról, Borbálának az udvarból
távoznia kellett. Mátyás azonban nem szakadt el tőle. 1489-ben Borbála a királyi udvarban tartózkodott, amikor fiának a királynéval való ellenséges viszonya botrányt eredményezett. 1482-ben és 1484-ben, mikor a királyné ugyancsak távol volt Budától Ausztriában
hadakozó férjét kísérve, Mátyás Borbála enzersdorfi várában is kirándulást tett, s hoszszabban is ott időzött.32 A meghódított Bécsbe a király 1485-ben fiával vonult be, Beatrixért pedig, aki akkortájt Pozsonyban múlatta az időt, csak később küldetett embereket,
hogy a királyné részt vegyen a hálaadó szertartáson és a többi ünnepségen.
Mind Mátyás, mind az ország és a világ bizakodott a királyi törvényes utód születésében, de Mátyásnak ettől függetlenül is uralkodói kötelessége volt, hogy gondoskodjék
a trónról esetleges halála esetére. A család, az udvar, a nagypolitika is felsorakozott a két rivális mellé. Korvin mögött ott állt a király és számos híve, Beatrixot pedig nápolyi családja
bujtogatta, támogatta a trónra vonatkozó elvárásai érvényesítésében. A királyné nem riadt
vissza az aljas ármánykodástól sem – a legjobb példa erre a Sforza-lánnyal kötendő házas27
28

29
30
31
32

Uo., 329.
RITOÓKNÉ SZALAY Ágnes, Borbála = UŐ., „Nympha super ripam Danubii”. Tanulmányok …
Bp., Balassi Kiadó, 2002, 121–133 (Humanizmus és Reformáció, 28).
BONFINI, i. m., 4.8.245, 898. l.
RITOÓKNÉ SZALAY, i. m., 124.
Uo., 121. l. és 1. jegyzet.
Uo. 132.

2009. február

73

ság meghiúsítását célzó tevékenysége –, hogy megakadályozza Korvint a trón elnyerésében.33 Nem tudjuk, mit tett ellene Borbála, akinek leginkább érdeke volt fia trónra lépése,
mert ő mindig a háttérben maradt, sohasem lépett – nem is léphetett – nyíltan a színre.
Visszahúzódását, háttérben maradását korántsem kell annyira nagyra értékelünk, mint
ezt XIX. századi történészeink tették. Bizonyos, hogy fiát nem nevelte a királyné iránti
köteles tiszteletre. Az 1489. évi botrány alkalmával, Mátyás jelenlétében, Korvin egy feltehetően tőle hallott, vagy általa is helyeselt övön aluli sértéssel replikázott Beatrixnak egy
veszekedés hevében.34
Minél inkább veszélyeztetve látta a jövőjét, Beatrix annál szorosabbra igyekezett fonni
nápolyi családjával a soha el nem tépett kötelékeket. Egyre sűrűbben váltott levelet Eleonóra nővérével, és mind gyengédebb, melegebb lett a hangnem köztük. Gyermek utáni sóvárgása, anyai érzései a házasságában férje révén nem elégültek ki, ezért is ragaszkodott
annyira hozzá, hogy honfitársai közül és eredeti családjából többen legyenek mellette.
A stallumok, amelyeket honfitársai, rokonai számára szerzett, főképp az esztergomi érsekség, a jövőjére nézve, vagyis az örökösödése szempontjából is haszonnal kecsegtettek. Már
1479-ben megérkezett fivére, Aragóniai János kardinális, az esztergomi érsekség várományosa, aki rövidesen elnyerte főpapi székét. Rendkívül művelt, széles körű humanista
kapcsolatokkal rendelkező ifjú volt, 1485-ben fiatalon hunyt el. A magyarok már azt sem
nézték jó szemmel, hogy az ország legnagyobb és leggazdagabb egyházi javadalmát ő nyerte
el, de ami ez után következett, az felülmúlta minden addigi elképzelésüket. Mátyás
– a trón öröklését kivéve – egészen haláláig nem tudott ellenállni felesége semmilyen kérésének. Alighogy eltemették Aragóniai Jánost, Beatrix kérésekkel ostromolta férjét, hogy
nővére hatéves fiára ruházza át a főpapi tisztséget. Kívánsága nemsokára teljesült. A Mikszáth Kálmán A kis prímás című novellájából jól ismert Ippolito d’Este érsek nyolcéves
korában nevelőnővel és „dajkaszerű” gondozónővel, valamint nagyon sok játékkal érkezett
székhelyére.35 Ekkorra már olaszok lepték el a gazdasági, egyházi élet és a politika legfontosabb helyeit. A magyarok elégedetlensége nemcsak Beatrixot fenyegette, hanem Mátyásra is kiterjedt.
Röviddel Hippolit érkezése után, 1487-ben Antonio Bonfini olasz humanista kereste
fel Mátyás katonai táborát az ausztriai Retzben. Az olasz tudós saját irodalmi alkotásait
hozta el a királynak és családjának, Beatrixnak Lakoma című könyvével kedveskedett.
Ebben egy három egymást követő napon folytatott vacsora utáni beszélgetésben a hitvesi
szerelem, a zabolátlan szexualitás és a szűzi önmegtartóztatás előnyeiről és hátrányairól
adnak elő, és azon vitatkoznak, hogy melyiket követve él az ember boldogan és helyesen.
A házasságot védő Mátyás király viszi el a pálmát, de a szüzesség mellett korteskedő királyné is megdicsőül a műben. Ennek végén Bonfini gyermekáldást kíván a királyi párnak,
de hangot ad annak is, hogy ha nem születik a királyi párnak gyereke, hagyják abba a házasélet gyakorlását, válasszák a szűzies önmegtartóztatást a dicsőség megszerzése érdeké-

33
34
35

BERZEVICZY, i. m., 335, 422–423, 443.
RITOÓKNÉ SZALAY, i. m., 121.
BERZEVICZY, i. m., 373,

74

tiszatáj

ben, és bízzák másra az utódlás kérdésének megoldását.36 Volt olyan elképzelés, hogy
a mű Mátyás sugallatára és azzal a céllal íródott, hogy feleségét szűziességre buzdítva, a király maga kibújjék a házasélet gyakorlásának kötelezettsége alól, és felesége dicsőségének
útját kijelölve semlegesítse Beatrixt mint harcfelet.37 Mátyás és Bonfini korábbi kapcsolatáról nem tudunk, csak Aragóniai Ferenc találkozott Itáliában a Symposiont író Bonfinivel, akiről nehéz elképzelni, hogy nővére és nápolyi családjuk érdekeivel ellentétben a Mátyáséit képviselte az utódlás kérdésében. Az Aragóniai család nem Mátyás és Korvin
János, hanem a saját érdekeit tartotta leginkább szem előtt, és kíméletlen harcot folytatott
azért, hogy a magyar trón Beatrixon keresztül a birtokába jusson. A királyné annál inkább
eredeti családja befolyása alá került, minél inkább elfajult a harc közte és Korvin János
között, és alattomos, aljas eszközöktől sem riadt vissza céljai megvalósítása érdekében.
Ennek ellenére úgy tűnik, Mátyás túlzó ragaszkodása Beatrix iránt nem szűnt meg. Felesége kéréseinek, vágyainak maradéktalan teljesítése ennek éppen az ellenkezőjéről árulkodik. Az egyik legutolsó levelében, melyben a király részletesen leírja, hogy felesége harca
a magyar trónért reménytelen, és azt is megindokolja, hogy miért, rendkívüli tisztánlátással
elemzi a helyzetet. Az 1489 májusában írt levelet, mely Beatrix apjához, Ferdinando
fejedelemhez és a királyné fivéréhez, Alfonso nápolyi trónörököshöz szól, Mátyás követével, Sánkfalvi Antal pozsonyi préposttal küldte el Nápolyba.38 A király a legkomorabb
színekkel ecsetelte a jelent, Beatrix küzdelmét a trónöröklésért, és prófétaként jósolta
a balvégzetű jövőt, amelyet ez a hatalmi harc a királyné számára eredményezhet.
A levél abban a felindulásban keletkezett – derül ki a sorok közül –, amelyet az okozott, hogy a nápolyi rokonok nyíltan beleavatkoztak az ország belügyeibe, és az addigi
suba alatti praktikák helyett odáig merészkedtek, hogy arra kérjék Mátyást, az örökösödési tervekben Beatrixt részesítse előnyben fiával szemben. „Arról van … szó – írja a király
–, hogy Őfelsége (vagyis a nápolyi király) és fenséges Úr is (azaz a nápolyi trónörökös) nekünk a királyasszonyt, hitvesünket ajánlják; ámde jól tudjuk, hogy ezek az ajánlások nem
Őfelségétől, nem is Őfenségétől, hanem magától a királynétól erednek, aki, ha nem is
nyíltan, de leplezetten oly valamire törekszik, amit mi semmiképp meg nem tehetünk.
A királyné tudniillik azt kívánja elérni, hogy a mi halálunk után – amennyiben az megelőzné
az övét – ő legyen az uralkodásban utódunk és vegye kezébe a kormányzás gyeplőit, amit,
ha még úgy akarnánk is, kieszközölni nem tudnánk, sőt még csak szóba se hozhatunk
alattvalóink előtt, ha csak az ő örök gyűlöletüket magunk és a királyné ellen fölidézni nem
akarjuk. A magyar nép ugyanis készebb magát egy szálig levágatni, mintsem asszony
uralmát eltűrni … Ehhez járul, hogy a királynét, – őszintén és bizalmasan szólva –, alattvalóink nemigen szeretik, amit mi sajnálattal látunk, de szeretetet beléjük utóvégre is nem
önthetünk, a királyné pedig hajlamukra és jóindulatukra rászolgálni nem igyekszik. Ez …
és sok más okozza, hogy az ő kívánságát nem teljesíthetjük, ő azonban folytonos sopánkodással, perpatvarkodással, könnyekkel zaklat bennünket éjjel-nappal.” 39
36

37
38
39

Antonio BONFINI, Beszélgetés a szüzességről és a házasélet tisztaságáról, Ford. MURAKÖZY
Gyula, Bp., Szépirodalmi Kiadó, 1985. – A műről lásd PAJORIN Klára, Bonfini Symposionja. Bp.,
MTA Irodalomtudományi Intézete, 1982, Reneszánsz Füzetek, 50 = Itk, 1981. 511–534.
KULCSÁR Péter, Újplatonizmus Magyarországon, ItK 87(1983), 46–47.
BERZEVICZY, i. m., 445.
Uo., 445–446.

2009. február

75

Mátyás azt írja, hogy puhatolózott a magyaroknál és többi népe körében, mit szólnának mégis felesége majdani trónra lépéséhez, de azok sziklaszilárdan elzárkóztak ettől.
Korvin jelölését viszont úgy állítja be a nápolyi rokonok előtt, hogy ennek a gondolata
nem tőle, hanem alattvalóitól ered. „Azt kívánnák – írja –, hogy fiunkat, Korvin János
sziléziai herceget még életünkben választassuk meg, és jelentsük ki utódunknak és az ő
jövendő királyuknak, természetesen olyan törvényes kikötéssel, hogy amennyiben a királynétól fiunk születnék, az volna a trón örököse. És ebbe mi nem egyeztünk bele, a királyné ellenzése miatt. Gondunk, aggodalmunk ilyenképpen nőttön nő.”40
Ennek a levélnek az volt a célja, hogy a leghatározottabban ismertesse a király álláspontját és fenyegessen, s rávegye a nápolyiakat arra, hogy Beatrixt tántorítsák el trónutódlási igényeitől. Mátyás még életében szerette volna királlyá választatni fiát, s azt is
várta, hogy vegyék rá Beatrixt, egyezzen ebbe bele. „Mert … – írja – ha a királyné erre nem
lesz hajlandó, nemcsak nagy fáradsággal szerzett jó hírnevünket és dicsőségünket fogja
örök gyalázat elhomályosítani, hanem saját magának és fiunknak vesztét fogja előidézni.
… Megeshetik, hogy igen sokan meg fognak feledkezni jótéteményeinkről, s hálátlanul
épen azt fogják megválasztani, ki ez idő szerint személyünknek országunknak legnagyobb
ellensége … Mert tudja és értse meg Őfensége: ha mi életünkben meg nem választatjuk
a jövendő királyt, az halálunk után többé nem fog hatalmunkban állni. A választás a nemzet
joga, s az választhat olyat is, akit mi nem kívánunk: csak Isten tudja, mit rejt az alattvalók
szíve, mert csak ő lát a szívekbe és a vesékbe.”41 Berzeviczy megjegyzi, Mátyás mint országa legnagyobb ellenségére valószínűleg III. Frigyesre gondolt. A király jól tudta, hogy
vannak olyanok, akik a Habsburgokat tartják legitimnek és megfelelőnek, s eléggé jól látta
a jövőt. Halála után, ifj. Vitéz János veszprémi püspök és mások hívására, trónkövetelőként III. Frigyes fia, I. Miksa is megjelent Magyarországon. Mátyás azt is jövendölte, hogy
ha továbbra is ellene szegül a királyné Korvinra vonatkozó terveinek, olyan helyzet is
adódhat majd halála után, hogy a magyarok semelyiküket sem választják, hanem egy harmadikat, aki kisemmizi mindkettejüket a vagyonából, s elűzi őket az országból, „sőt még
az is lehetséges, hogy a királynét kegyetlenül meg fogják ölni”.42 Ha az utóbbi nem is, de
az bekövetkezett, hogy a magyarok egyiküket sem választották meg, és győztes harmadikként II. Ulászló nyerte el trónt. Mátyásnak a királynégyilkosságról szóló jósolgatása sem
volt egészen alaptalan, hiszen jól ismerte mindenki II. Endre király feleségének és Nagy
Lajos királyunk özvegyének tragikus történetét.
Mátyás azonban éppúgy tévedett, mint a felesége, trónja biztosításáról az ő elképzelései sem voltak elfogadhatóbbak, mint az ellenfeléé. A király nem tudott belenyugodni
abba, hogy esetleges halála esetén, ha nem születik fia, a magyarok ellensége, III. Frigyes
császár vagy a fia, I. Miksa a jogos örökös. Erről még a korona visszaszerzése idején, 1463ban született meg az egyezség Mátyás és Frigyes között. Korvin János – törvénytelen fiú
lévén – nem volt jog szerinti örökös, a trón nem járt neki. Márpedig ha a trón elnyerése
választáshoz volt kötve, Beatrix jogosan gondolhatta, hogy férje halála után neki legalább
annyi esélye van arra, hogy megválasztják, mint a mostohafiának. A királyné jól tudta –,
s erre épp a saját apja, Ferdinánd szolgáltatta neki a legközelebbi példát – hogy alkalma40
41
42

Uo., 446.
Uo., 447–448.
Uo., 448.

76

tiszatáj

sint, a kor divatja szerint, törvénytelen fiúból is lehet fejedelem. De azzal is tisztában kellett, hogy legyen, hogy Magyarország nem Nápoly, és itt mások a törvények. Bizonyára
magyar hívei között – mert akadtak olyanok is – voltak, akik szították hatalomvágyát és
ellenkezését a király akaratával szemben, és azt erősítgették neki, hogy a magyarok sohasem választanak maguknak törvénytelen származásút királyul, vagy ha mégis ezt teszik, az
nem Korvin János lesz. Korvin Beatrixszal szemben nem jelentett vonzó választási lehetőséget a magyaroknak, s nem volt nehéz olyan érveket találni (pl. Nápoly hatalma, itáliai és
szentszéki befolyása, a török elleni harcra való készülése stb.), amelyek éppen a királyné
mellett szóltak. Voltak olyan alattvalók is, akik azt remélték, hogy majd Beatrix trónra jutása hozza meg számukra a hatalmat, az anyagi javadalmakat, a sikert. Jó szolgálataik fejében majd többet annál, mint amennyit Mátyás uralkodása alatt élveztek.
Ugyanabban az évben, melyben az idézett levél keletkezett, írta Budán a vak Filippo
Brandolini Az emberi élet mibenléte és a testi betegség elviselése című dialógusát, melyet
Mátyásnak, Beatrixnak és Korvinnak ajánlott. A mű a nagybeteg, lábfájásától (podagra)
nehezen mozgó, szenvedő király vigasztalására íródott. Brandolini egy Szophoklésztól és
másoktól megfogalmazott, jól ismert gondolatot adott Mátyás szájába: Legjobb, ha az ember meg sem születik, vagy ha már megszületik, legjobb, ha minél hamarabb elpusztul.43
Egy olasz humanistának írt levelében, csaknem húsz évvel korábban, mikor alattvalói,
köztük a legkedveltebbek, Vitéz János és Janus Pannonius esküdtek össze ellene, a király
azt írta, hogy szomorú a királyoknak a sorsa, mert folyton háborút kell viselniük.44 Brandolini dialógusa alapján úgy látszik, Mátyás sorsa a közben eltelt két évtizedben még szomorúbb lett.
Bizonytalan érzésekkel gondolt szerettei és országa jövőjére, és ez fokozhatta a halála
előtti, súlyos betegsége okozta elkeseredését. Alattvalói többsége csak színleg ígérte meg,
hogy halála után Korvin megválasztását fogja támogatni, mások kibúvókat kerestek a nyílt
színvallás helyett. Félelme és a saját tehetetlensége összefonódott egyéni, magánemberi
tragédiájával. Nagybetegen és halála közeledtét érezve, birodalma jövőjének biztosításán
fáradozva, a feleségével került szembe. Hiába kedvezett neki, minden szeszélyét és kívánságát teljesítve, a királyné szerelmét és nagyrabecsülését elvesztette, s úgy tűnik, végül
már csak a trónörökléssel kapcsolatos harc kötötte őket össze. Nem tette boldoggá Borbálát sem, akit szeretett, és akinek rejtőznie kellett, s aki úgy érezhette, hogy egy olyan nő
vette el a helyet előle, aki még gyereket szülni sem képes királyi férjének. Mátyás – mint
láttuk – nem vette el Borbálát, de házassága idején se szakadt tőle el. Mint tudjuk, végül
azok a kísérletei, akciói sem lettek sikeresek, melyek révén fiának akarta biztosítani országa(i) trónját.
A Mátyás halála után bekövetkező események azt mutatták, hogy hiábavaló volt a családtagok harca egymással a hatalomért, az országot ért borzasztó kárról nem is beszélve.
A két küzdőfél, Beatrix és Korvin, gyakorlatilag egymást lehetetlenítette el, tette tönkre.
43

44

Aurelius BRANDOLINUS, De humanae vitae conditione et toleranda corporis aegritudine =
Olaszországi XV. századbeli íróknak Mátyás királyt dicsőítő művei, kiad. ÁBEL Jenő, Bp., 1890,
14 (Irodalomtörténeti Emlékek, 2). – Az idézet többek között Sophoklés Oedipus Kolonosban című
tragédiájában is szerepel.
Régi magyar irodalmi szöveggyűjtemény. I, Humanizmus, szerk. ÁCS Pál, JANKOVICS József,
KŐSZEGHY Péter, Bp., Balassi Kiadó, 1998, 399.

2009. február

77

Nem biztos, hogy bármelyikükből is rosszabb király lett volna, mint Mátyás utóda,
Ulászló, de ez szóba sem jöhetett, mert szembenállásukkal és rivalizálásukkal eljátszották
erre az esélyeiket. Beatrix férje halála után állítólag haza akart menni, és kolostorba akart
vonulni. Egy emlékirat szerint, mely nem sokkal Mátyás halála után és a királyné instrukciói szerint készült, szándékától a magyar bárók és prelátusok térítették el, akik az ország
érdekeire hivatkozva állandóan kérlelték, hogy menjen férjhez Mátyás utódához, Ulászlóhoz, jóllehet ő semmiképpen sem akart többé magának férjet.45

45

Acta vitam Beatricis reginae Hungariae illustrantia. Aragoniai Beatrix magyar királyné életére vonatkozó okiratok. Kiad. BERZEVICZY Albert. Bp., 1914, 318–319. (Monumenta Hungariae Historica. Magyar Tört. Emlékek, Diplomataria 39.)

Kritika

Visszajáró ének
K ISS ANNA: AZ ÚRNŐ EZÜST UJJA

Kultúránk alapító javainak, a kontinentális episztémé világát kitöltő „klasszikus” tartalmaknak már-már megélhetetlen és átérezhetetlen múltbélisége gyakran kelti azt a benyomást, hogy a művészet elveszítette eleven kapcsolatait
a kortársi sokaság és sokféleség életben tartó, a műnek
mindig szükséges környezetet jelentő feltételével. Mintha
mellékessé és a szerző privát-gondjává változott volna az
alkotás, helyettesíthetővé vagy elhagyhatóvá vált közlése
pedig sikkadni kezdene az életvilág aktuális szólamainak
hangzavarában. Mintha elveszett volna a hit, hogy a művészet programadása, világértelmezése elég erős, hogy mítosszá, történetté szervezze az idők összevissza együttesét,
az élet előtt járjon, felölelje vagy átalakítsa annak természetes, várakozó formátlanságát. Nem kimondottan jelenkorunk, de már a modernség fájó tapasztalása, hogy a szellem vitán felül álló remekeinek befogadása – amennyiben
kultúránk klasszikusaiként tekintünk rájuk, s valóban
igényt tartunk megértésükre, talán követésükre is –, gyakKortárs Kiadó
ran láthatatlan falakba ütközik: a fejlett társadalmak minBudapest, 2008
176 oldal, 2000 Ft
dent hatástalanító, fejlődés-vezérelt valóságába, mely az
esztétikum különállóságát is a versenyszellem, netán az
átmeneti válságkezelés szolgálatába kényszeríti. Pedig még akkor is tartogatnak ezek
a művek valamit számunkra, ha a választékos kódrendszer, mely „üzenetüket” felénk fordítja, mára csupán kultúranyagnak vagy divatjamúlt hordozónak tetszik: nem engedik feledni, hogy a (valódi) mű alapja élet, pihenő jelentés, egy eredetibb és ősibb, az emberlét
gyökerével kapcsolatban álló kérdezés közössége, magához hívó magány. Mind a zene,
mind a képzőművészetek, mind az irodalom területén, a korábbi komoly, de sikertelennek
ítélt kísérletek után (melyek az avantgárd szélsőséges múlttagadásától a felújuló klasszicizmusokig sokféle utat jeleztek), a legutóbbi időben megfigyelhetünk bizonyos tartózkodást, mely a véleményalkotásra, az egész reprezentálásának vágyára, a világ tisztázó megértésére terjed ki. Kis túlzással, úgy láthatjuk, hogy a modern világ polgára, illetve a kor
felelős művésze a teljességgel, mint elveszített, de visszahódítandó témával, a műalkotás
életre-valóságával már csak kétféle úton-módon – az általános nosztalgia idéző-tevékenységében és az élő múlt, a tradicionális életmód példáiban – szembesülhet.
Ha házunk táján s jelenünkben tájékozódunk, jó lenne, ha újra és újra felfigyelnénk
arra a markáns, de sosem erőszakos vers-hangra, mely Kiss Anna több évtizedes költői

2009. február

79

jelenlétének hírvivője. Műve ugyanis éppen erre a hatalmas, korunkat meghatározó dilemmára lehet boszorkányos élénkséggel rávágott felelet, jól felvezetett csattanó, s az elért
eredményt mindjárt rejtélybe visszafordító találós kérdezés. Önfejűséggel természetesen
az ő verse sem tagadja, csak munkával leküzdi a kisvilág, költői magánvaló megalkotásának nehézségeit. Nem tantörténet és nem példázat, ami így létrejön, hiszen a költőnő
rendkívül egységes s kezdettől egyet teljesítő pályája az értékőrzésnek nem ama naiv módját választotta, mely a süllyedő kultúra romjaira telepedve kipótolja s állandóan épnek
láttatja a rekvizitumot, tovább pusztulót. Kiss Anna egy meghatározhatatlan, kevéssé besorolható (semmiképp sem a nemzeti eredet konkrétumát jelző) régiséggel került megejtően közeli kapcsolatba, vagyis az ő „visszafordulása” látszólag a historikus nosztalgia
imént említett metódusát követi. Nem egyöntetűen, hiszen ez az egybefonódás költői-írói
nyelvének tudatos gazdagságában előttünk fejlődött felismerhető „tájszólássá”, olyan magánbeszéddé, mely e költészet sorsát a szinkron időiség horizontján is képes megjeleníteni, legerősebben talán a magyar folklór vagy folklorizálódó köznyelv bizonyos rétegeinek
és fő témáinak integrálásával. Elmondhatjuk, hogy világa lakói, a babonák soknevű népe,
a sosemvolt történelem fő- és mellékszereplői a modern léttudatnak azt a tragikus hangolású, mélyről jövő pesszimizmusát mozgósítják, mely egy tőlünk elidegenedett hajdani
otthonosságra és virtusra figyelmeztet, s ezért mindig távolságot épít ki „kicsiny” jelenünk
és e fiktív múlt „nagy” korszaka, „Arany ideje” (Havas barlang, 46.) között. Könnyednek,
de könnyűnek korántsem vehető mozdulattal Kiss Anna az időbeliség e rideg következetességét szóval-tettel belakott világtérré, „szubjektív mítosszá”1 alakítja, a felidézett élet
megannyi eszménye, eseménye és tárgya, a leírás asszonyos kénye-kedve nála szinte mindig elborítja ugyanis a készen kapott lét-szerkezet sivár vázát. Legújabb művében pedig
nem kevesebbet vállal, minthogy az emlékezés gyönyörű paradoxona, lehetetlen lehetősége által egyszerre teremtse meg, tegye jelenvalóvá és sirassa el, kísérje a végestelen
múltba mindjárt e régvolt élet alakjait, formáját. Egy igazi és életben tartó emlékezésre
képtelen korban a költő az énekmondó és krónikás „klasszikus” feladatát, a végigkísérő
emlékezést veszi magára.
Mint mondtuk, fontos paradoxont, az emlékezésnek múltunk több ezer évébe kapaszkodó és megoldhatatlanságával bizonyára még a láthatatlan jövőt is beborító jelenségét
választotta vers-tárgyul, vers-célul Kiss Anna. Egész világot teremt, melynek minden égiföldi mozgatója, törvénye egy irányba húz: a megidézés, a teljes felélesztés reménytelen
igyekezetéhez. Csupa meghatározatlanság igazgatja egyébként a törvényhozó lépteit: valahol a „nagy hun–avar–türk síkságon” (Kék pohár, 105.) vándorolunk visszafelé, Keletre és valamikor a népvándorlás évszázadaiban vagyunk. A többiről keveset tudunk,
a többi tán lényegtelen is. Útitársunk a beszélő, idős nomád asszony, aki nemzetségenagycsaládja kíséretében „a régiek nagy halmához” tart, az elindulás megszentelt körzetébe, hogy isteneinek, a természet hatalmas elemeinek féltő-óvó segítsége közepette elbúcsúzzon életétől, övéitől, s a Lenti Világ lakója legyen. A hosszú út alkalmat kínál az elmúlt élet végiggondolására, rendszerezésére, utolsó világba kiáltására. De lehetséges-e
1

A meghatározásban rejlő feszültséget a mítosz általános objektivitásként való elgondolása okozza.
Eszerint a közösségi emlékezet és a világkép egységessége nehezen társítható a szubjektív nézőpont részlegességével. Ld. Radnóti Sándor: Fabábu (Kiss Anna verseiről) – In. (Uő: Mi az, hogy
beszélgetés? Magvető Könyvkiadó, Bp., 157–168.)

80

tiszatáj

– bár végtelennek tetszik, s a vég felől állandóan lezáratlanul hagyott tágasság képzetét
kelti – újramondani és újraélni az elmúlt élet teljes idejét? Mi teszi az emlékezésben működőképessé és igazolhatóvá, egyben mindig izgatóvá is az idővel, az idői létmódjával
szembehelyezkedő emberi munkálkodást? Az emlékezés, mint jelenidejű cselekvés egyszerre foglya és kivételezettje a mindent-foglaló időnek. Hiszen a felidézésnek, memorizálásnak egyrészt tagadhatatlanul időhöz kötött lineritása van, szakaszosan különít el s
tart fenn magának egy tartamot az idő semleges sorozatában. Másrészt viszont a felélesztett múlt úgy érkezik meg a jelen keretei közé, hogy az elevenítésére szánt idő még véletlenül sem egyezik az egykori lejátszódás reális kiterjedésével, s ez mindenkori nagy előnyét, egyben kérdéses evidenciáját is jelzi. Kiss Anna verseskönyve az emlékezésben szétválasztandó két komponens: a rászánt idő és a múlt hatalma közötti összefüggéseket és
nehézségeket szálazza. Mérhetetlenül nagy feladatra vállalkozik, ha meggondoljuk, hogy
e folyamat és önellentmondás milyen mélységben határozza meg az egyéni lét biztonságérzetét és a társadalmi, kulturális környezet mindenkori fennmaradását. Hatásos poémájában mintha arra keresné a sürgető választ, hogy az élet aktív, folytatódó idejét lezárva
időben fordulunk-e meg s indulunk az eltelt élet ösvényén visszafelé? Minden esetben
elégnek bizonyul a rendelkezésre álló s fordított vággyal feltérképező maradék idő, vagy
tévelygéseink és leállásaink a visszatérés őshonos, vonzó kezdetétől szakítanak el?
A beszélő, a kevés személyes tulajdonsággal és tulajdonnal felruházott, névtelenségéhez mindvégig ragaszkodó persona (a monologizáló drámai magánbeszéd értelmében)
nem más, mint ennek a nagyszabású emlékező munkának hangadója, olyan szövegbéli
alak(zat), aki minden jellemzőjével és adottságával a megidézés sikerét szolgálja, s oly
mértékben ismerője az elmúlt idők titkainak, az emlékezés mély, személy alatti-fölötti
áramának, hogy szinte magának az Időnek megtestesüléseként is nézhetünk rá. A nomád
asszony egyszerűen csak Emlékezőként identifikálja magát („Emlékezők. // Ahogy anyáink / is, mind, / s magam is.” Rég túl a Gyöngy-folyón, 135.), bár ezzel sokkal többet
mondott, mint elsőre gondolnánk. Emlékező ugyanis csak az lehet, akinek van is mire
emlékeznie, mögötte a hosszan élt élet történetei sorakoznak. Olyan lény, akit megkímélt
harc és baj (bár látta őket, s bőven hallott róluk), ki mindent és mindenki(jé)t túlélt(e), ki
látta születni, felnőni és leválni gyermekeit, unokáit, ki állandóan szemmel tartja a következő nemzedékeket. Az Emlékező ismer és elismer minden élőt, minden holtat, az isteneket, és az Emlékezőt felismeri minden élő, minden holt s az istenek is. Talán azért is fontos, hogy Kiss Anna, miként műveiben sokszor, egy női szereplőt beszéltet ezúttal is, mert
az idő egyéni emlékekből összeadódó halmazatát csak egy reális tagolású és egységes, de
időbeli extenzivitással a többi emlékezés fölé kerekedő életvallomás egészítheti ki. A női
lét természetközeli s a nagy létciklusokat harmonikusan felölelő más-ideje mintha azt jelezné, hogy hívebben és épebben őrződik meg abban az univerzum semleges(nemű), érdekektől és nézetektől mentes eseményrajza. Az irodalmi megformálás, mint kreatív emlék-gyakorlat számára ugyanilyen lényeges az alany harmadik jellegadó tulajdonsága, az
életmód kérdése: a kietlen vándorlás, a lakó- és élőhely nélküli tartózkodás, a valódi nomád-lét. Az Emlékező valójában az ember-előttinek olyan területén kóborol, melyen a fölényes technikává vált memorizálásnak, az emlékek trükkös tárolásának és ábrázolásának
nincs beleszólása az élőbeszéd-szerűen folyékonnyá vált emlékezés sorozatába. Láthatjuk,
hogy Kiss Anna a nomád asszony sors- és szerepösszesítő figurájában rendkívül jó he-

2009. február

81

lyettesét, alternatíváját találta meg a nagyléptékű szólás mindentudó, egyén-tapasztaláson
túli beszélőjének, hiszen afféle ősanyaként2, keleti Kurázsi mamaként emberi jogává, egyben megnövelt tudásának kimeríthetetlen lehetőségévé írta elő, hogy állandóan alakot
adjon a benne felszakadt emlékezés óhajának.
„Holvolt hazák” dicséretét zengi a legtöbb vers, hiszen beszélőnk folyvást egy hajdani
államalakulat virágzó idejét, talán a nagy hun birodalomnak a szétszóratása, kisebb törzsekre szakadása előtti korát idézi meg. Kiss Anna költőként el-eljátszik a hun–magyar
eredetmondának klasszikus, XVIII–XIX. századi irodalmunkban már egyszer mérhetetlen
hatást kifejtő, de a tudományos igényű feltárásban máig sok hiányt tartogató, csak részleteiben kidolgozott hipotézisével, elmélettöredékeivel. Pillanatig sem kell azonban emögött történelmi tudatunk művészi köntösbe öltöztetett újabb revízióját, szimbólumaink
ideologikus átértelmezését sejtenünk. A költő azért lép a mítosz ellenőrizetlen, homályos
idejébe, hogy az emlékezet gazdáját, alanyát úgy mutassa be tevékenysége gyakorlása közben, mint aki az újramondás munkáját nem annyira a psziché személyes tárlehetőségéből,
inkább a nyelv továbböröklődő szókincséből, készleteiből, eredettelen kezdetéből bontakoztatja ki. A visszavándorlás nagy terve, az ősök sírhalmához kísérő útvonal így egészében absztrakt, képzeleti terv formáját veheti föl: az úton egyszer csak megfordító szólítás
legalább annyira a saját lehetőségeivel, művészi vállalásával és eddigi teljesítésével szembesülni kívánó szerzői akarat nyomása, mint amennyire a kötet-kompozíciót egységesítő
és tartalmas anyaggal ellátó narráció ötlete. Kijelenthetjük, hogy ez első értelemben felfogott felelősség szempontjából Kiss Anna életműve már-már makulátlanul konzekvens,
külső megsegítés és támogatás hiányában sem dülöngélő, mindig egy irányba tartó. S ha
azt mondjuk, hogy ő egyik olyan költőnk, aki bármikor belenézhet magakészítette tükrébe,
s abból minden bizonnyal saját sorai, felismerhető vonásai néznek vissza rá, akkor meg
szinte tautologikusan önállító furfangos bizonyításig jutottunk, mely véletlen következménynek és egyezésnek mutatja e poétika formaválasztó, időtlen követelését, a visszatükrözést.
Aligha képzelhető közelebb egymáshoz indulás és pillanatnyi érkezés, álom és bevégzett cél, mint Kiss Anna esetében. Vannak ugyanis poétikák – s az övé jól láthatóan ezek
közé tartozik – melyek sosem hagyják el szívesen forrásvidéküket, az első vonzás fontos
körzetét és útmutatását, mivel a rögtön vállalt feladat igaznak (s mind igazabbnak, mert
megvédettnek, kipróbáltnak) bizonyul a később-időkben is. Valami egyre igazolja a kalandor jövő előtt a bejárt út ismeretlen veszélyeit és fordulatait, s erre a bizalomra az alkotónak vagy hősének nem csupán emlékezni illik, de mint az út mindenkori célját, közelítő köreivel befogni, visszafoglalni is kell azt. A költő: tükörbe néző. Kiss Anna költői
önszemlélete kapcsán ez tűnik az egyetlen elfogadható állításnak, lévén a tükör olyan központi világképszervező s a művészi munka teljesítő képességét kitágító elemiség nála,
mely az alkotás minden fokán ott hagyja nyomát, visszacsillan. Ha különleges próbát te-

2

„Nikleodov feljegyzése alapján a kitajok a Földanyát és a dákinikat, a tündéreket is öregasszony
képében ábrázolták.” A népvándorlás kori nomád népek gazdag Ősanya-, Földanya-képzeteinek
legfrissebb leírását ld.: Obrusánszky Borbála: Hunok a Selyemúton (Masszi Kiadó, Bp., 2008, főként 116–130.)

82

tiszatáj

szünk, s méltán ünnepelt kezdőkötetének bejelentkező versét (A mese születése3) mint e
poétikának sarkalatos, önreflexív helyét, egyfajta emblémáját összevetjük legutolsó, most
vizsgált munkájával, valójában gyors és zavartalan átjárót képezünk a művek távoli csoportjai között. Látnivaló, hogy a költő szerepéhez tartozó kívánság és elhivatás szinte alig
változott, vállalhatóan fennmaradt az egymástól távoli időkben. Az „első” vers lírai énje
számára jelek és utalások varázsos tömege adja az egyébként érthetetlen történések világos magyarázatát, okozatát. A végletesen sűrített helyzet, a magányos szobában álló lány
tükör keretezte arcképével éppúgy magában foglalja a holdciklus megindító fordulatát, az
élet, a költés feminin oldalát kiemelő momentumokat, mint a tükörbe pillantás nyomán
feléledő más-világok, túl-világok átköltöző gesztusait, szó szerint megelevenítésre és viszszajárásra felbújtó „öreg” szólamát. A költés egyetlen kötelessége e konstellációban ének
és énekek kavargó, a hang legsajátabb és mindig sajátos, belső idegenségből telítődő viszszajárását fegyelmezni. Már innen is kitetszik, hogy nem jófelé keresgélünk, ha a tükröt
a művészettel szinte egyidejű mimetikus felfogás leképezéseként olvassuk. Kiss Anna tükrei
nem az időtlen realizmus vagy megörökítő naturalizmus tetten ért toposzai. A tükrök egy
másik nagy családjába valók: varázsszerek inkább, mesék nagy hatalmú tárgyai, de még
inkább vajákos vagy jósnő kezébe illő eszközök, melyek – irodalomról és írásról lévén szó –
olyan felület látszatát keltik, ami a stabil értékviszonyok ajánlása és adagolása helyett
a sosemvolt valóság „realitásában” meríti el az alkotó fantáziát. Belepillantva az életműbe,
a legváltozatosabb s akár találomra felcsapott helyek sugallják, hogy a tükörnek mint
a költés folyamatáról nagy pontossággal árulkodó jelzésnek, az alkotást lehetővé tevő mástapasztalásnak a kezdetektől döntő szerepe volt Kiss Anna elképzeléseiben. Nemcsak
olyan konkrét utalásokra kell gondolnunk, ahol a szerzői önszemle maga is nevesíti és
egy-eredethez, a tükör csalképéhez csatolja a szabadon szállongó jelenetek, fogódzó nélküli kvázidrámák villanásnyi viszonyait4, de olyan műfaji megjelölésként érthető jelzésekre is, melyek a tükrözéselv leírásával kísérletezve a verslátvány magába-látszásának
vagy -játszásának esélyeit latolgatják5.
De itt nem kerülhetünk meg valamit, ami már-már mindent átvilágító élességgel mutat témánk irányába, s nem csupán idetartozik, így akaratlanul is rávetíti vektorait az értelmezés e pontjára, de szinte emlegetés nélkül is itt van, az új kötet szép és titokzatos címének alakjában. Az úrnő ezüst ujja jelzős szószerkezetére tömör magyarázatot ad a könyvbeli leírás6: egy Hold-eljegyzés ajándéka ez, ama költővé, emlékezővé vagy történetmon3

4

5

6

„Hold változik a vak tükörben, / Ujjamra fényes szál akad, / Három öreg az ágyam szélén /
Sző, fon, / Éveket válogat. / Hallgatom, hogy a szűkös évek / Teremnek csak olyan magot… /
Hajnal van. Csend van. / Hova lettek? / A csonka fához kikötöttek / Ragyogni három csillagot.”
In. Kiss Anna: Fabábu (Kozmosz Könyvek, Budapest, 1971, 7.)
Ld. többek között a Tükörből című ciklust – In. Kiss Anna: Feketegyűrű (Szépirodalmi Könyvkiadó, Bp., 1974) Valószínűleg ugyanide sorolható a gyermekverskötetként kiadott Tükörképek
(Móra Kiadó, Bp., 1983) című munka is.
Pl. a Víz-tükör című vers, mely kis terjedelmű, de sugallatos újramondásaival már a későbbi plyaszakasz némely versfajtáját előlegezi. A Visszatérő pedig nagyszerűen példázza ezeknek a repetitivitást és hirtelen leváltást, sorcserét virtuóz módon alkalmazó Kiss Anna-formáknak a ritka művészi vonzerejét. (Feketegyűrű, 101., 105.)
„És bár tollal / tömött ágybéli ringat / végig a Selyem Úton, / romjaimból is az a nő / emlékezik
magára, / kit jeléül az / Úrnő ezüst ujjával / homlokon taszított, / s megmutatta, / mifélék az

2009. február

83

dóvá avató mozdulat, mely felbiztatja az elbeszélőt, a nomád asszonyt önfeledt előadására.
Beavatás, megjelölés és a kiválasztottság homlokjele: érthető és követhető, patetikusságában is szépséges fordítása mindannak a tükörmélyből feltörekvő, visszavándorló hallomásnak, melyről az imént szóltunk, mely mindentudó öregemberként néha a költő ágya
szélére kéredzkedik, s mely legutóbb, úgy tűnik, „réges-régi anyánk” képében látogatta.
Az új kötet egyes versei – s nagyobb számban a rímes darabok ismeretlen mélyrétegekből
előbonyolított dallamai –, mintha egyenesen a költő, a megszólaló kiszolgáltatottságának
dokumentumai lennének, emléknyomok, mik nem sajátjai ennek az énnek, a művészi
produkció egyszemélyes autoritását sosem élvezték, csupán kezén fennmaradtak,
ittragadtak, miközben az Ezüst Úrnő parancsát, a Hold napnál világosabb intelmeit követte. S ezzel sem tett mást a költő-alteregó, mint amit az első szó megmásíthatatlan helyzetében ígért nyilvánosan: tükörbe nézett s énekre várt, mert bizonyos idő óta Kiss Anna
kisebb sugarú tükreit, vers-öltöztető kellékeit lecserélte a lehető legnagyobb, világunkat
egybenlátó és -láttató tükörre, a Hold merőben más-sugalmú, „Időt jelentő”7 játékára. Talán kimondani sem kellene, oly magától értetődő a látvány-egyesítések és jel-összevonások szabályszerűen szerkesztett, mégis e líra keletkező s választásokkal élő idejében az,
mit a következő idézet bontogat: „A hold szép acéltükör / borul és felviráglik // a szél világoskék haja / a mindenséggel játszik.”8 A Hold összefoglalást sejtető s szétvált nézeteket egybeterelő nézőpontja a Kiss Anna-költészet különböző korszakaiban sokféle jelentőséggel telítődött. Három pontban foglalnám össze ezeket: legelőször a női lét különvilágot
mutató tükrét, meghallgatóját és tanácsadóját tisztelhetjük a Hold szimbólumában.
Emellett azért is voksolt Kiss Anna költői programja kialakításakor az éjszaka sötétjét,
láthatatlanul derengő világát és titkos szertartás-idejét jelentő Holdidő mellett, mert
a rendszerint átváltoztatásra, megváltásra és feltámasztásra, áldásra és átokra emelt költői kéz olyan sámán vagy varázslónő eljáró kezének tetszhet, aki erejét nem másból, mint
autentikus nőiségéből, azaz lényegi önmagából meríti. S hogy körbeérjen a kép, mely
a tükrös poézis Holdvilágba záruló nagy ívével mondható teljesnek, fel kell idéznünk a költőnő önmegnevezését (Bagolyasszonyka, Athene noctua), valójában Nagy László enigmatikus kései versének, a Bagolyasszonykának címzésként, megszólításként való nyílt el-

7

8

övéi.” (Fehérben járó voltom, 103.) Semmit nem von le a nagy költői erővel megformált vallomás
eredetiségéből az, hogy a szintaktikai-szórendi kivitelezés különlegessége, úgy látszik, régebb óta
izgatta a költőt, s egy másik helyen-más összefüggésben már olvasópróbának vetette alá: „Ugor
türk / kelta germán / szláv szavaiddal / homlokon / taszít a / lassú bolygó // idegen vagy.” –
Tűnik el (Üres kabát) In. Kortárs 1999/5. A két versrészlet tagadhatatlan együttállása nem felvilágosító ajánlat-e inkább, amit komolyan illik vennünk? A megszólaló nyelvén, nyelvein szétomló hagyomány, a sokféleség távlatai s az elkötelező eredet, a lehetetlen csatlakozás lényegében
nem különbözik attól a megjelöléstől, mellyel Hold Anya megpecsételi a költőt, s éppúgy teszi
nagy titkok tudójává, mint az embervilág árvájává.
Ld.: „Az Időt / jelentő, ki / megelőzöm s elhagyom a / Sötétet, üveghólyag Hold, / a lenti huták
buboréka, omló / felhőn át már csak / sejtem lenn a földet / lengvén mind följebb, / följebb.” –
mutatkozik be a Hold a Genitivus című rövid párbeszédben (In. Kiss Anna: Genitivus, Tevan Kiadó, 1995, 63.).
A kis négysoros vers A szavak ciklusban Tükör alcímen jelent meg az 1981. évi Szép versek kötetében (230. oldal) Kiss Anna később nem vette fel köteteibe, elhagyta a különben jól megoldott
darabot, s ha találgathatunk, talán épp túlzott egyértelműsége, a gazdag kép lényegét a frázis egyszerűségébe átfordító megoldása miatt.

84

tiszatáj

ismerését9, mely olyan bölcsesség, sötétben-hatályos hatalom birtokosának láttatja a beszélőt, mely nem származhat máshonnan, mint a mindent másként mesélő és másként
megélő Hold fordított, tükrös látomásaiból.
Mikor az új kötet, Az úrnő ezüst ujja kapcsán kiemeltük és bemutattuk a pálya-kezdettel összekötő vonalakat, valamint témák és stílus egységét, természetesen nem állítottuk azt, hogy a lírai világ ily határozott első megképzése nem hagy mozgásteret és szabadságot a változtatásra, az időbeli módosításokra. Bár a recepció általában elkerüli és lehetetlennek tartja egymástól jól elkülönülő korszakokra felosztani a verses életmű anyagát,
mégis, bizonyos szövegalakítási technikákat s egyáltalán, a szöveghez, idézéshez és szerkezethez való viszonyulást megvizsgálva mindenképp külön említést érdemel Kiss Anna
utóbbi éveinek, bő évtizedének önmagát megújító törekvése. „Milyenné fejlődhet ez a költészet idővel? Lényegében nem változik meg, azt hiszem.”10 Állja is az útjára bocsájtott és
máig az üdvözlés bódulatában járó költői szó a rendelt feladatot, s „lényegében” tényleg
a változatlanság korán kiérlelt eredményéhez ragaszkodik. Mégis, az 1999-ben kiadott Másik idő című válogatás, addigi pályaösszesítés mintha elnevezéséhez illően valóban új időszámítást kezdett, másfajta mértéket vezetett volna be a mesterség alakuló gyakorlatában.
Azóta ugyanis megfigyelhető egy jólszervezettnek tűnő mozgás, újramegmunkáló lendület, mely az életmű bizonyos egységeit érinti. Szinte minden Kiss Anna-kötetről elmondható, hogy a kötetfelépítést, a ciklikusságot produktív módon hasznosítja. De míg a korábbi munkákban az epikus összefüggés lehetőségét többnyire csak néhány motívum menetrendszerű ismétlődése és a szövegvilág, a szókincs végiggondolt és erős atmoszférája,
hangoltsága teremtette meg, addig az utolsó pályaszakasz művei (Másik idő, Az éden íze,
Az úrnő ezüst ujja – a De című 2001-ben megjelent kötet ilyen szempontból kilóg a sorból) már explicit módon utalnak az egyes versszövegen, akár hosszúvers léptékű narratíván túli egybeilleszthetőség lehetőségére, a lírának mint történésbe vagy mítoszi megismétlésbe zárt alakzatnak kötelező kivitelezésére. Az elbeszélő indulat természetes megnyilvánulásának tekinthetjük azt a szabadvershez hasonlító, de a forma modern európai
kontextusától különböző és deklaráltan más előzményekre számító vers-idomot, mely az
1980-as évektől fogva nagy jelentőséggel követel magának teret Kiss Anna lírájában. Régebb óta tapasztalható volt, hogy e hosszabb, epikai ívvel és anekdotikus terjengőséggel
felszerelt darabok nehezen találják meg feladatukat e poétika furcsa munkamegosztásában. A műforma kikísérletezésének idején ezek többnyire primér költőiségű, szövegkörnyezetükhöz csak annyiban alkalmazkodó művek voltak, hogy a megelőző és rákövetkező
versek tárgyiságai, helyszínei és szereplői, mint megörökölt s kidobhatatlan kacatok
rendre előkerültek új környezetükbe ágyazottan is, a narratív összekötés vagy kiegészítés
feltűnő szándéka nélkül. Ám mikor a versek egyre közeledtek a drámai struktúrák s egyfajta pszeudo-színpadiasság követelményrendszere felé, kiderült, hogy ez a tartalomegyez-

9

10

„alkonyi holddal, hold-tükörrel szárnyam alatt, / versbeli, díszített agancsok közé estem volna,
/ aranyszálon lengő bábok közé? / Mitől vérzik az én madárléptem a hóban, / és a nyárba omló
rózsa?” (Bagolyasszonyka én) In. Genitivus, 19. A Nagy László leveleivel, üdvözleteivel megtöltött hosszúvers tisztázza s további rejtélyekkel fedi le a két költő közötti kapcsolatot, melynek jellegét a vers végigolvasása után csak eufemisztikusan nevezheti a kritika nyelve bensőségesnek.
Nagy László: Margarétás pecsét – In. Költők egymás közt (Szépirodalmi Könyvkiadó, Budapest,
1969, 153.)

2009. február

85

tetés terén sosem takarékos írásmód kevéssé teszi alkalmassá az egyes szövegeket a kívánt
témák/mondandók hordozására, képviseletére, viszont egybefüggő, ciklusszerűen elrendezett csoportjaik megnövelt, elosztott teherbíró képessége mintha megoldaná ezt a nehézséget11. Az átmeneti formáknak ez a rendkívül érdekes útkeresése12 a ’90-es évek költői
megszólalásaiban már törvényszerűen nyitott a vers elbeszélő jellegének felülvizsgálatára,
átértékelésére, természetesen az erőszakos renováció vagy a részlet-értékek, a stiláris
megoldásokban rejlő költői differencia feladása nélkül. Rendkívül érdekes módszernek
tekinthető, mikor a költő az ismert terjedelmi és arányossági problémák feloldását nem
egy új poétika új művekre kiterjedő, jövőbeli megvalósításától várja, hanem visszamenőleges megtárgyalást javasol: más összefüggésbe és sorrendbe állítja az egymással
– úgy tűnik – többféleképen is referáló szövegeket, mindannyiszor meglepően más, akár
ellentétes végeredményt mutatva be. Míg például a Másik idő válogatása elveti a kronológiai alapú bemutatás lehetőségét, addig Az éden íze13 a kompilációs szándékot egyszerre
rejtegetve és beismerve éppen egy párhuzamos, eleddig lappangó belső történéssor, új
kronológia megteremtését vállalja magára.
Az úrnő ezüst ujja annyiban mindenképp továbbhaladás a megkezdett úton, hogy
a hosszúversben egybefonódó epiko-lírai kezdeményezés kiteljesítését, talán eddigi legérettebb megvalósítását jelzi. Letérésként nemkülönben olvasható, hisz a versregény,
a betétekkel csak ritkán megszakított poéma sem feledteti, hogy most a Kiss Anna-i versvilágot régebb óta uraló másik forma, a kisterjedelmű, szakaszismétlésen alapuló dal kerül
előtérbe, s ezzel további vizsgálódásunk centrumába is. Ha komolyan vesszük és elfogadjuk e művészet sajátos műfaji tipológiáját, feltűnhet, hogy ezek a dalszerű kisremeklések
szinte a vers szinonimájaként viselkednek a kétosztatú poétikai rendszerben. Azt a dallamvilágot és megnevezés-lehetőséget ölelik fel, mely e líra hatalmas – a prózanyelv vagy
az anekdota eszközével csak tételesen és töredékesen közölhető – tapasztalatát, a világok
kölcsönösségét, az elemekben megnyilvánuló energiáknak metafizikus biztatássá váló
súgásait minden megakasztó nehézség nélkül fordítja ember-szóra. Elég csak megnézni az
új könyv első két versét: a prózai ráérősséggel formált bevezető mű (Tulipánok, ameddig
a szem ellát) a versbeszélő kimondatlan észrevételét, a világ és benne maga fennmaradá-

11

12

13

Bár nehéz éles és egyértelmű periódusokat felállítani e költészetben, talán annyi megállapítható,
hogy az 1983-as A viszony című kötet még egy, a későbbiektől eltérő, ám komplementer módon
sokáig fennmaradó szerkesztési eljárást követ: a tematikus csoportok formai gazdagsággal való
kimozdításának, variáló újraírásának elvét. Az idő című kötet már merészen kísérletezik azzal
a ciklusképző technikával, a szöveg megszokott terét kitágító fogalmazással, mely epikai, drámai
és lírai elemek oly sajátos vegyülékévé avatja e korszak költészetét. Az 1990-es Az esély pedig már
egyértelmű sikerét és működését szemlélteti ennek az újításnak: az utolsó ciklus hosszúversei
olyan egységet alkotnak, melyet még a későbbi válogatások is kénytelenek tiszteletben tartani, sértetlenül átemelni.
Melyet alapos tanulmányában Szilágyi Márton elemzett: Ráolvasásból katedrális? (Kiss Anna
esélyei és jelenléte) – In. Uő: Kritikai berek (József Attila Kör-Balassi Kiadó, 1995, 39–47)
2006-ban jelent meg, önálló sorkötetként, mégis elmondható róla, hogy valódi újdonságot csak
utolsó, Szellemhajó című ciklusának versei jelentettek. Az idő, Az esély és A jelenlét című ciklusok – a kötetcímek felismerhető rendjében – szubjektív módon közölnek szemelvényeket korábbi
könyvekből, mintegy átnézik és újravágják a Kiss Anna-költészetelgondolásában a szuperszöveg
státusára igényt tartó folytatásos Világfilmet.

86

tiszatáj

sáról szőtt köztes álmait állandóan a máshonnan vett példázat, a mellékelő leírás eszközeivel színesíti, hogy elfogadhatóvá vagy érthetővé tegye. Ellenben a Fordul című „versike” a maga végtelenül gazdaságos, fődallamra csupaszított, már-már szófukar módján
arra vállalkozik, hogy a nagyvilági észlelet alig-írható, -mondható következtetéseit egyetlen igealak köré csoportosítva egy beszéd előttinek tetsző ős-jelentés megképző-erejéből
merítse ki és mutassa fel, lehetőleg sértetlenül. A mű leállíthatatlan mozgalmasságot jelző
igeválasztása (fordul: fordulat, fordulás és visszafordulás értelmében), valamint repetitív
strófa-vezetése a leírt világrendhez alkalmazkodó, alig-rögzített viszonyokat sejtet. A vers
minden szintjén – leglátványosabban talán a hét szakasznyi teljes terjedelmet tükör-szerűen kettéválasztó és ismétlésre indító negyedik versszak működésében – az a világi öszszekötő-szerep tudatosul, mely az ellentétes, szétválasztott minőségek (semmi-ide; ég és
föld; alá vagy fölfelé; még-túl stb.) ideiglenes különbözőségét összeérinti, egybemossa.
A Fordul újszerű eljárását – mellyel tárgyát, vagy éppen ilyen fogható, elkülöníthető és
egyedi tárgyról lemondó szemléletét a forma ötletes megoldásával ábrázolni és szólongatni is képes – szinte tipikusnak tekinthetjük, ha nem is minden esetben egyformán sikeresnek és visszaigazolhatónak. Itt ugyanis a tautológia, a szó szerinti ismétlés műköltészetben alig látott mutatványa, mint láttuk, mély motivációval kapcsolódott a vers előéletét és indokát nyújtó tartalmak közösségébe. Ha a Másik idő és Az éden íze kapcsán a
hosszúvers lehetőségein, herdált vagy felhasznált alkalmain gondolkodó költőt emlegettük, az új verseskötet, Az úrnő ezüst ujja kapcsán elsősorban Kiss Anna költői tudatosságának azt az oldalát kell kiemelnünk, mellyel a dal széles lehetőségeit kottázza, deríti fel
maga előtt. Az új kötet az idézeteket s magát az idézés tényét is elrejtve több alkalommal
is visszanyúl a rokon hangolású, de az életműben rendezett halmazt nem alkotó régebbi
példákhoz. A költő az eredetileg heterogén, több helyről összeverbuvált anyagot a megtalált s a kevésbé hangsúlyos verseket is új életre keltő formai licence által, a mérsékelt átdolgozás és korrekció eszközeivel most egységes megszólalássá igazítja. Az uniformizáló
mozdulatnak leginkább szembeszökő találmánya az a szabályos szakaszismételtető jelleg
(és nem refrénes technika!), melynek analógiái talán a finnugor népek költészetének legősibb rétegében mutathatók ki hasonló intenzitással, s melyhez a művész olyannyira ragaszkodni látszik mostanság, hogy még nemrégen publikált, ezen irányelvtől eltérő verseit
is csak a kötelező fazonírozás után engedte a kötetbe lépni.14 Azt gondolhatnánk, hogy
sokkal nagyobb nehézséget jelent, ha költészetének olyan szakaszaihoz, emlékezetes műveihez kíván csatlakozni, melyek még nem ebben a mára kizárólagosnak tekinthető formai
szituációban, alaki elvárás-rendben létesültek. De a gyakorlat egyrészt azt mutatja, hogy
a közlés ilyen organikus, természetes folytatásként megélt koncepciója átjárható és egymásra nyitott formákat teremt minden időpontban, másrészt, hogy az átalakítás Kiss
Anna által szorgalmazott módja bátran alkalmazható akár 30 évvel ezelőtt keletkezett szövegekre is, mégpedig nagy sikerrel. Ritka eljárásnak, szinte az állandóan új eredményt ke-

14

Ennek jó példája a Magasság című vers, mely eredeti alakjában (Életünk 2007/4.) esetlegesebb
szakasz-szimmetriára épült, mint kötetbe vett változata. Itt már mind az ötsoros, páros értelemmel összefogott szakaszok, mind az ismétlődő felkiáltó-jelzések a költői szándék érettebb fokozatára utalnak. A háromszoros ismétlés statikusságot, egyszerű visszatérést jelentő kísérletét az alapige cserélgetése dinamikával és mozgással is telíti az új változatban („havaid / súlyával / élek”;
„havaid / súlyával / mérlek”; „havaidból / én / kísértlek”).

2009. február

87

reső költői logika működésével összeférhetetlennek tarthatjuk azt a nagy türelmet és gondosságot, mellyel a költőnő a Világok kötet (1978) Vér című ciklusának nagyobb részét,
négy versét kölcsönveszi és jelöletlen megidézés formájában új költészete kihívó eredményeként újra-igazolja, elfogadtatja velünk.15 Egy mindenképp szükséges és a költői felfogás lényegi elemeit listázó részletes kutatás, textológiai feltárás foglalhatná csak össze
a Kiss Anna-féle univerzum, külön nyelvként üzemelő költői zsargon effajta belül megtalált
új sanszait. Magam most csak egyetlen vers esetrajzával járulhatok hozzá a jövőbe utalt
feladvány sikeréhez.
A kötet – eltérő küldetésű, eredetű és hangulatú – verseinek egybeszerkesztése nagyszerű érintkezési pontokat hoz létre egy-egy darab között, illetve azon a határszakaszon,
melyben a hosszabb vers zárlata, lecsengő szólama már idézet-foszlány, dallam-áthallás
formájában áthangolja a fület a dallal való találkozás közelgő élményére (ezek a szövegrészek általában kurzívval szedve tipográfiailag is elválnak a hosszúvers szövegmondásától). Kiválasztott versünk, a Hogy esetében is ezt konstatálhatjuk: az előtte álló elbeszélő
jellegű rész (Fiatal lovas) hirtelen felcsapó, a versek diktumában kimondottan szokatlannak tűnő személyessége a nomád élet tájait, végtelen távolságait befelé kezdi tükrözni
(„S belül a / lélek-vadon. // Ahol én most / végleg eltévedtem.” 162.), s ezzel olyan erős,
egyszeri említéssel kimeríthetetlen megfelelést hoz létre, mely önálló bejelentéssé, kibontott
lírai tudnivalóvá már csak a rímes dal rákövetkező közlésében válhat. „Hogy tudja / érteni magát, / azért a / hold-halványulás,” – kezd beszédébe a visszajáró ének én-je,
vagyis biztosan nem az, akit eddig hallgattunk. Feltűnő, hogy a versek autoritása szempontjából különbséget kell tennünk a határozott személyiségkoncepciót a szöveg mögé
képzelő hosszabb poémák és a tartalmi-értelmi-stiláris szubjektivitás látszatát is kerülő,
önmagukat egy névtelen lényeg ideiglenes átvevőjeként szemlélő dalszövegek között. Ez
utóbbiakban, mint idézett részletünkben is, szinte teljesen háttérbe szorul a nyelv dokumentáló szándéka, mind a képzeleti beszélő lelkiállapotát, általános helyzetét, mind világának pontos rögzítését illetően. A szó, a nyelvi létezés izolált alapját jelző név szerepe viszont felértékelődik, amennyiben egy kimondottan önkényesnek nevezhető szó-logika és
összeköttetés-terv grammatikai és értelmi kontrollja tartja fenn ehelyütt a versmondólendületet. Az adott vers tétje, „témája” az ön-értés, elfogadás, a belül megkötött béke
ajánlata, mellyel mintegy menekülési utat, járható ösvényt alakít ki az imént magába-tévedt lélek számára. S éppen ez teremt sajátos, nehezen értelmezhető feszültséget a versben: hogy bár szavanként értjük, ami elhangzik, s a mondatformának a nyelv közösségébe
kódolt mintái alapján mindjárt mint személytelen, általánosító jótanácsot, maximát magunkra is vennénk értelmét, de a megsegítő igék csak nem adják magukat (legalábbis nem
úgy, ahogyan rokon-szituációkban megszokhattuk), s a szöveg közleménye mint lefordított, racionalizált közlemény a másként-mondásban szertefoszlik. E dalok hermetikussága
hasonlít a népköltészeti szimbólum rejtjelező kifejtéséhez, azzal a folklórtudomány számára fontos különbséggel, hogy ott a problematikus szövegrész, valamiféle normától való
eltérés sosem az adatközlő esetlegesség, személyes hozzájárulás pszichologizmusából vezethető le, hanem a jelnek köz-jellé válásából, használat során kodifikált új jelentéseiből.
15

A Setét nagy rózsa árnyék ezúttal Piros levél, az Azért című vers Hogy címen, a Táncnóta mint
Duhogjon és a Vér változatlan címmel (de talán mondani sem kell, hogy alaposan megváltoztatott
formában) került újraközlésre.

88

tiszatáj

Míg a kollektívum nyelvi emlékei éppen ezért az eredeti felvevő közeg megszűntével sem
veszítik el – csupán szüneteltetve őrzik – kommunikatív funkciójuk jellegzetességeit,
s a szimbolikus olvasás technikái előtt bármikor szívesen fedik fel jelentéseik hálózatát,
addig a műköltészet Kiss Annáéhoz hasonló, végsőkig letisztult világa hajlamos az elszigetelődésre, arra, hogy egy elevenségében teljes és gazdag, de tőlünk elzárt tudás kellékének
láttassa magát. Ezért értelmezésünkkel mindig csak egy olyan, a szóérték hangsúlyait és
arányait, előfordulásának gyakoriságát felmérő, s ebből konzekvenciákat levonó áttételes
lejegyzés státusáig jutunk, mely képtelen önerősítő visszaigazolásra lelni a felismert működés módozataiban. Tegyük mindjárt hozzá, hogy ez a befogadásban felmerülő nehézség
– melyet aktuálisan a Hogy című vers indíttatása és megvalósulása közötti ellentétviszonyban észlelünk – nemhogy váddá nem terjeszthető, de inkább elismerése szeretne
lenni annak a nyelvi magatartásnak, mely eszményeit a legmesszebbmenőkig követve, túl
mindenféle szerep-egyeztetés kicsinyességén, kifelé figyelmezésén, csak önmagára, a titkosan visszajáró én súgására ügyel, s a meglelt mintát magát képes közvetlen, megrendítő
élménnyé tenni. Éppen ezért a Hogy című versben a lélek nyugalmához szükséges „holdhalványulás” nem az egyéni gond lét-területét keríti el csupán az önazonosság kívánt körzeteként, hanem egy, a vers közlésével s felhangzásával megképződő egyetemesebb magára-hangoltságot is keres, mely a dallam keletkező igazságából, jelzésértékű visszaigazolásából (az elemek, Szél Anya, Hold Anya beleegyezéséből) származtatható. E belülről létrehozott és elért nyugalmasság nem önmagában/önmagáért való teljesülés, mely véget
érni látszik a vágy törvényes kimerülésével, de további viharos virágzás, mindenféle termékenység kezdete: „lélek nyugalmas / tájain / sötét16, nagy / rózsa-bolydulás,”. S a vers
mintha máris elénk sietne a harmadik egység látszólag segédkezet nyújtó, analógiás kiterjesztésével, melyben az első motívumot magyarázza egy furcsa, szokatlan példa: „talán
a kéz / békéje is, / hogy tudja / érteni magát,”. Érezhetően különválik ennél a felvilágosítónak szánt formulánál a vers külső, számunkra fontos, olvasásban nélkülözhetetlen és
belső, a beszédhelyzet logikai lépcsőzetességét respektáló információ-szükséglete, s ami az
egyik számára feltétlen s pótolhatatlan magyarázatul szolgál, az a másik számára
mindvégig homályban maradhat. Ha a mű következő, voltaképpen utolsó szakaszát nézzük (hiszen ez után a vers „újat” nem mond, csak „repetázik”), mindenesetre alátámasztható, hogy a kéz, mint hathatós világi közbelépés, mindenképp alacsonyabb fokon példázó, ezáltal könnyebben is elérhető bizonyosság eszköze a lélek zárt világát nyújtó bensőségesség megzavarására is alkalmas lehet. Test a lelket, tevékenység a nagy nyugalmat,
a „fényben gyilkoló világ” a sötétbe rejtett óhajt, látható a láthatatlant, fogható a foghatatlant és érthető az érthetetlent fenyegeti már. A „hold-halványulás” mint a léleknek életet
és nyugalmat adó elemiség, talán csak most tűnik fel, olyan folyamatot indított el a kezdet/a vers kezdetén – a belső virágzás, a megmutatkozni vágyó beérés burjánzását –, mely
a hiányzást és az ingadozást kiküszöbölő poétikai- s életelv mintájára saját túlcsorduló
minőségeit mindig az idegen, a rá döntő vonzást gyakorló másik felé közvetíti. A „szívet
16

A vers eredeti alakjában még „fehér nagy rózsa-bolydulás” szerepelt. További változtatások: A párosrímű, 8 szótagos verssorokat 4 váltakozó szótagszámú rövid sorra transzponálja az át-költő,
vagyis egyenként megkétszerezi őket, miközben az egész vers-terjedelmet meg háromszorosára
emeli. Az új vers 8. (középső, tükrözést vállaló) versszakába előtte ismeretlen fordulat kerül: „hihesse / ártatlannak is / a fényben gyilkoló / világ,”.

2009. február

89

átverő virág”, nyilván a második versszakból ismert rózsa-motívum felelevenítésével,
már a belső kiképződés, kikívánkozás17 gyanútlanul felnevelt önveszélyére és hiszékenységére („hihesse / ártatlannak is”) figyelmeztet mindenkit, figyelmezteti magát is, a megintő, eltanácsoló gyakorlatiság minden jele nélkül. Észrevettük? A költemény többször
műfajt, megszólalás-célt és -irányt változtatott olvasásunk során: az útra indító vigasztalás
és megerősítés szólama minden jelzés nélkül vált át a Kiss Anna-i örökmondandó elhagyhatatlan s szél-módra minden mást kisöprő emlegetésébe, válik újfent a világok egymásra-fordulását, kint és bent összenőtt tükörképeit szólítani vágyó vékony vershangzattá, mely a kötet szép ívét immár egy méltó lezárás helyéhez közelíti.
S ez is elérkezik, hiszen A régiek nagy halma, mint a könyv és a versbeli beszélő hang
nyug-helye világossá és befejezetté teszi az egyes művek összekapcsolásával egybeíródó
poéma nagytörténetét. Rájövünk arra, mit nem tudtunk, csak sejtettünk eddig: itt utolsó
útjára, legősibb hazájába kísértünk vissza valakit, egy ismeretlen asszonyt. Ezen a holtbiztos megérkezéssel kecsegtető, hosszú és megterhelő úton, költészetté növő búcsúszóban a mindentől elmaradásnak belső próbáját, a lemondás gyakorlását és a megbékülést,
a bölcs megértést, a még mindig változni- és élni-vágyat egyszerre fedezhetjük fel. Az elinduló és visszavándorló személy láthatóan nem a halálesemény egyszeri és személyes lezárást jelentő értelmében készül a lét visszaforgásába, hanem a lélek fokozatos előléptetése, felszabadítása által, hogy élhessen az, mi tovább-élhető, s maradjon az, mi halhatatlan belőle. Szavai. Pontosabban szavak, a birtokeset sajáttá-bájoló ragja nélkül. Szavak,
senkié és mindenkié, szavak, szél szárnyán és holdsütésben, Szél Anyától ellopottak, Hold
Anyától eltanultak, mindig a valaki és valami közötti óriás térben, alig megérkezőben,
máris továbbindulóban, visszajáró ének-szóban, visszajáró én szavában. S végig, szinte
a költő előtt is rejtve, a legfontosabb útitárs, az óvott-féltett Anyanyelv, óvó-féltő Nyelv
Anya oltalmában.

Tóth Ákos

17

Ki kell emelni az alapul vett természeti kép korrektségét: a növény valóban a fényre vágyik, ott él
és él túl mindig.

90

tiszatáj

Korrajz önarcképpel
TŐZSÉR Á RPÁD : S ZENT ANTAL DISZNAJA

Sajátos műfaj a napló: helye az irodalmi érvényű és a magánérdekű szövegek köztes terében jelölhető ki. Olykor
kérdéses is: jogos és illő-e naplójegyzeteket közzétenni.
Írók esetében az erkölcsi megfontolásokat jobbadán a teljes munkásságot övező tisztelet és kíváncsiság írja fölül.
Utóbb pedig a napvilágot látott anyag jellege, színvonala,
hatástörténete. Akár a gyónás és a konfesszió hagyományához közelít (mint Pilinszky jegyzetei), akár a glossza és
a kisesszé igényével lép föl (mint Márai hagyatéka). Tőzsér
Árpád esetében szó sem lehet bizonytalanságról: a költőirodalmár maga rendezte sajtó alá 1992 és 1997 között írt
följegyzéseit. Az alcím (Naplók naplója) és az azt magyarázó előszó arról is tájékoztat: valamelyest újraírt és újraszerkesztett, stilárisan gondozott korpusszal van dolgunk.
Mégpedig nem is akármilyennel.
Az egykori naplók reflexív újraírása olyan egységes művet eredményezett, amelyben egy közéleti és irodalmi
Kalligram Kiadó
Pozsony, 2008
szempontból egyaránt fontos, változások sorát hozó (és el222 oldal, 2400 Ft
vető) időszak elevenedik meg. Pozsonyból „indulunk” 1992.
január 1-jén, Pozsonyba „érkezünk” 1997. december 31-én.
A hat év egyéb helyszínei is izgalmat ígérnek: Budapest és Párizs, Debrecen és Komárom,
Pécs és Tatabánya, Keszthely és Kolozsvár, Kecskemét és Kisoroszi – többek között. Úti és
olvasmányélmények; egészségi problémák és személyes kapcsolatok; a bilingvizmus, a diglosszia, a nyelvváltás kérdésköre; az anyanyelv s általában a nyelv ontológiája; a kisebbségi lét dilemmái nemzet és nemzetiség összefüggésében; Közép-Európa rejtelmes létmódja; a cseh, a szlovák és a magyar nyelv (és kultúra) bonyolult szépségű viszonyrendszere: Tőzsér elemi kérdéseket érint – s elemi elszánással igyekszik válaszokat találni.
Eközben kulturális látókörét Berzsenyitől Derridáig, Krúdytól Holanig, Balassitól Grendelig terjeszti ki, aprólékosan értelmező módon, összefüggéseket kereső kitartással. Jellemző mód még Egerszegi Krisztina olimpiai sikere és Gadamer Hölderlin-olvasása között
is talál lényegi rokonságot a naplóírói észjárás (145.).
Vonzóan akkurátusak Tőzsér okfejtései, s megkapóak az aforisztikus összegzések is.
Arról, hogy „a nyelvváltás habitusváltás” (75.), hogy léteznék valamiféle „sajátos középeurópai metanyelv” (75.) vagy hogy „többségi tudattal vagyunk kisebbségi létűek” (110.).
A szerzői önértés végletessége ezek fényében alighanem bocsánatos túlzás: „…általában csak
arról támad eredeti gondolatom, amit olvasok. Amit élek, arról nagyon ritkán. Könyv-

2009. február

91

ember vagyok, mint amilyen Jean Paul volt” (61–62.). De nem túlzás például az a definíció, amely alkotáslélektani nyomatékkal szól az irodalomról (voltaképpen a naplóírásról
magáról is): „Az írás mint művészet valószínűleg nem is más, mint korokra visszanyúló
intenzív emlékezet, virtuóz mnemotechnika plusz erős akarat” (177.).
Különösen emlékezetesek azok a szöveghelyek, amelyek az emberi élet végességével
vetnek számot. „A halálról csak isten függvényében lehet szépen szólni” – olvasható már
a 23. oldalon. A zárlat fájdalmasan önironikus varjúmetaforája pedig a születésről – mint
„egzisztenciális debütálás”-ról (82.) – még egyértelműbben és végérvényesebben helyezi
át a hangsúlyt a saját halál bensővé lényegített toposzára: „Én is egy urbanizálódott varjú
vagyok. […] A születésünk nem részünk, valahol a létezésünkön túl születtünk: személyes
élményünk nem fűződik hozzá, nem érezzük magunkénak. De a halálunk már a miénk:
úgy halunk meg, ahogy éltünk. / Urbánus varjúnak urbánus halál jár” (220.).
„Táblára írva nyakadba akasztjuk / történeted” – szól Pilinszky János ismert, Trónfosztás című kétsorosa. Tőzsér Árpád – profán önítélet – maga akasztotta nyakába a történetét. Azt is, ami vele és körülötte s azt is, ami benne és általa esett meg. A kívül-belül
megélt világról bátor nyíltság, nyers őszinteség vall a kötet lapjain; a naplóírás szakszerűen intim munkájában önérzet, öntudat és önirónia működik közre: szellem és szellemesség. A folytonos reflexiók és önreflexiók, majd az azokat is értelmezve újraíró jelenkori igyekezet eredménye, hogy a Szent Antal disznaja vázlatos korrajzként olvastatja
magát, miközben óhatatlanul önarcképet is elénk tár. Ha az „életmásolás” (210.) alkalmi
műfajjelölését nem vehetjük is szó szerint, kétségtelen: Tőzsér olyan közegre, a nyelv
olyan lehetőségére lelt a naplóban, amely kiváltságosan alkalmas a szembesülésre és
a szembesítésre – irodalommal, nyelvvel, élettel és halállal.
Az oldalak fogyatkozván az olvasóban mindegyre nő a reménység: lesz még a naplóknak újabb naplója. S nem bánjuk, ha a szerző majd abban is „a gyengéivel tüntet” (127.) –
ezeket a „gyengéket” még irigyelni is lehet.

Halmai Tamás

92

tiszatáj

Kovács András Ferenc:
Hajnali csillag peremén
KAF csodás költő-mesterek útján indult el, így pl. Weöres
Sándorén. 1976. május 26-án is Kecskemétre jött Weöres
Sándor, ahol a Művelődési Központban negyedóránként kellett választani mindig nagyobb előadótermet, végül a színházterembe mentünk. A költő varázsa – nagyon nagy, valóban rengeteg kisgyereket, hallgatót vonzhat. Ehhez a „varázshoz” még hozzá kell tennünk azt, hogy pár perccel az
est megkezdése előtt – szemünk láttára – verset is írt. („Mi
mindent látni Kecskeméten,) milyet a világ nem terem!/
Ázsiát-Amerikát járunk (és minden itt van egy helyen.”)
Kovács András Ferenc jó költői hagyományhoz kapcsolódik: Weöres Sándorhoz, Szabó Lőrinchez, Devecseri
Gáborhoz, Kormos Istvánhoz, Buda Ferenchez, Zelk Zoltánhoz, Fehér Ferenchez és másokhoz. Így olyan szerencsések a magyar kisgyerekek, hogy igazi verseket kaphatMagvető Kiadó
Budapest, 2007
nak kézbe. (Ezt titokban én is igazolhatom: három kislány152 oldal, 2690 Ft
unokám Weöres Sándor-versekkel fogad engem („Harap
utca három alatt”…szavalják…) KAF félig konkréten erdélyi
tájra vezeti olvasóit (Bözöd, Vásárhely, Magyarvista, Bánffyhunyad, Gergyó stb.), másrészt a csodás álomvilágba) holderdőbe, Kutyfalvára, a hajnali csillag peremére, ezüstmezőre, gyűlésező hóemberekhez, jégvilágba, tótükörbe nézve, csillagszélben repülve,
székely szekértáborba, mézeskalács-sátorba, egy különös cirkusz-világba.
KAF verses világában minden csupa szín, minden csupa zene: mackónóta, kanásznóta,
karneváli dal, a Nyikó hullámai, a májusi nóta, a zokogó zápor, a tyúkok kotkodácsolása,
a tücsökének, a sárpataki tutajos dala, a manók tánca, az augusztus sóhajtása, a béka
kutykuruttyolása, „a békazene” stb. S közben a zeneiség – a KAF-versek lényege: ezer
örömmel, vidám hangulatban, csengő-bongó rímekkel fut előre, olykor pedig visszacseng
egy korábbi rímre. Rímek „uralkodnak”, fontossá válnak, többet jelentenek, mint egy útjelző-tábla, csengő egy-egy ajtón. Pl. a Holderdő című versében: – menni, – kenni, –
kelni, – énekelni, – csütörtökön, – sütőtökön, – étkeken, – pénteken, – hengergőzni, –
főzni, – csendesülni, – ülni– szállni, – – elkószálni…” Vagy az ömlő verssorokat csaknem
„megállítja egy-egy szokatlanabb összecsengés, két rím: „Karnevál”– provedál”. – „Nyikó”
– „pirinyó” – „csaplak” – „csallak”, – „harmatán” – „garmadán”. – „babra” – „abrakadabra”. – „nicsak” – „parafasisak”. – „Bözödön” – Bősz Ödön”. – „pardon” – „parton” –
„peremén” – „te meg én”, – „Berci” – „merci”. És sokszor alliterál: „Bogyó Bandi, raccsol
Ricsi”, „holdfényre hálót”, „lobogó lázban” – „holdfényre hálót”, – „nem harsognak hó-

2009. február

93

emberek”. A zeneiség érvényesül nemcsak az egymásután következő szókezdetek összecsengésekor, hanem a távolabbi szavak első betűjének összecsengésekor is. Pl. „harmatozó
fény a házunk. „Máskor szeszélyesen távolabbról csengenek össze a betűk: szóismétlések
következnek, egyéni szóalkotások jönnek; mondóka, ráolvasás, felkiáltás, kérdés, képvers
(„Tyúklétra” – lépcsőzetes „tyúklétrasorokkal). És az oldalakon őszi színek, állatfigurák,
növények, tárgyak – élénk színekkel: zölddel, sárgán, pirosan, kéken, szürkén, olykor
„vessző” helyett, eltávolítva a szövegrészt.
Itt a napkeleti királyok, ott a mackó, távol a kanász, a kutya, a tyúk, a kenguru, a gombák, a madarak, a rigók, a sáskák, a bálnák, a tehenek. És nagyon sokszor a költőnek talán
a legfontosabb a természet, az évszakok, a színek, a hangulatok: Télutó, a Tavaszi szél,
a Májusi nóta, a Tavaszutó, a Nyári varázslat, a Nyári bámészkodás, az Őszi nap, az Őszelő,
az Őszi hold stb. Pl. „Az őszi hold, az őszi hold, / Milyen kihült, minő kiholt! / Arcára szálat sző a pók- / Széncinkék fáznak, őszapók.” (Őszi hold)
KAF költői egyénisége nemcsak az őszi természet színeiben fejeződik ki, hanem teljesebb világszemléletében, hagyományőrzésében (pl. Babits!) és kislányainak említésében.
KAF általános költői világa a marosvásárhelyi Lázáry René Sándor hajdani tanár-költő
magaáltal készített maszk, stílus felvételében, jelentős költői játékában rejlik („1935. nov.
30” – Forrás, 2002-ben – A bankárban nincs részvét, Téli Kolozsvár) Ez a költői hangváltás itt a gyermekversek kötetében is jelentkezik. Például A körmendi Döbrentey című
versét hódolattal küldi Petőfi Sándornak, a Szénaillatot – Arany Jánosnak („Alkonyuló
úton, / mint ballagó boglya, / szénásszekér billeg/búsan imbolyogva. / … / / Éjszakák tejében / messze néz a csillag: / leszáll a nyár, akár az / Égi szénaillat..) És a Szüreti ének
című verse Babits Mihálynak küldött hódolat („Ősszel a hegy leve csurran, a nyári öröm
tovasurran: / távol a dús aratás, dörmög a lusta darázs.”) … „Hull a falomb, fogy az ének:
múlnak az ifjak, a vének! / Talán a verssorokban a babitsi forma és gondolat is fel-felvillan. Figyelemre méltó az Árdeli szép tánc című, Weöres Sándornak küldött verse („Szamos partján, Szatmár mellett, / Kurta kocsma állott / Vályogfala világgá ment, / Vagy
iszappá mállott. / Így volt rég, úgy volt rég, / Citera, nyenyere, brácsa, / Szamos hátán elvándorolt / A kármentő rácsa.) „Egyszer KAF egy angol gyermekdal nyomán halad („Minden nádszál megroppan, (megrobban, megroppan / minden nádszál megroppan, / szép
violám…”) Másutt meg Christian Morgenstein emlékére írt verset – amott Angol nyelvleckét kezdőknek (Hódolat Lewis Carrollnak) –; Edward Lear emlékére szól az Egy úr
Ángliábul soraiban. Verses világjárása a KAF-ot elvezeti a Bellimondy Cirkusztól a Kótyalapótyáig (1990-ben megjelent gyermekverskötetének ez volt a címe.) És közben külön
fejezetben hív a világjárásra, Malackával együtt, Kínától az Isztambulig, a Héttoronyig, az
egyiptomi népmesétől (Hasszán meg a szamara) – az afrikai zsiráfmeséig. Néha-néha letörli KAF arcáról a festéket, és odafordul kislányaihoz, Krisztinkához és Fannihoz (Franciskához), a Bohóctréfa verssoraiban. A történetben két bohócot idéz fel egy cirkuszban,
Nyikket és Nyakkot. keménykalappal, lakkcipőben, botladozva, földre esve, nyafogva, pityeregve az egyik, vigyorogva a másik. Mindennap így megy a cirkuszi előadás, a két bohóccal, Nyikkel és Nyakkel. Porba esve vagy fénybe mászva.
Sokszínű a kötet mindegyik oldala, Takács Mari festése, rajzai nyomán. És sokszínű e
látszólag „csak”! [!] mesekönyv csillagfénnyel, szeretettel, felnőttekhez szóló állatmesékkel, tavaszodásban való reménykedéssel. A két csoda is benne rejlik, kedvenc állatokkal,

94

tiszatáj

növényekkel, tájakkal, legtöbbször Erdélyben járva a Szamos vagy a Nyikó partján. De
a költő, így KAF is mindenütt otthon van. Hozzá közel van a csillagvilág, a „hajnali csillag
pereme”, a holderdő, a tavasz „Március, április, ó, / füttyen a fürge csikó, / szökken a
szőke Nyikó, / árad a réti rigó: / még pirinyó a Nyikó, / még a Nyikó pirinyó, / még pirinyó, pirinyikó”! / KAF gyermeki és felnőtt-világa derűs, fényteli, „szívem kitárt / felhőablak.” És a kis barnabogárral együtt tudja „Mert sietős hazamennem, / kósza pihén lepihennem. / Merre repülsz, barna bogár, / mondd, hol a hely, mely hazavár? / Harmatpalotában lakom, / csillagos ég az ablakom.”

Szekér Endre

2009. február

95

Elbeszéltetett
JÓKAI ANNA : ELBESZÉLTEM I–II.

Úgy képzelem, hogy Jókai Anna valamikor több évtizeddel
ezelőtt helyet foglalt a Parnasszus tetején egy kényelmes
bőrfotelben és ott ül azóta is, egy tekintélyes méretű jegyzettömbbel a kezében szemléli a különféle emberi életutakat. Ezeknek az életutaknak a több évtizedet átívelő írásos
lenyomatait gyűjtötte össze és adta közre két vaskos kötetben a Széphalom Könyvműhely 2007-ben, jószerivel születésnapi ajándékként. Az Elbeszéltem találó cím, lévén
a Kossuth-díjas írónő összegyűjtött novelláit, elbeszéléseit és
kisregényeit vehetjük kézbe. Az első találkozás azt erősíti
az olvasóban, hogy Jókai Anna összegzésre, egyfajta szakmai számvetésre vállalkozott, méghozzá az életművében
jelentékeny szerepet játszó műfajok tekintetében. Az öszszegzés végkövetkeztetése a fülszövegben olvasható: „Úgy
érzem, hogy amit a kor fölmutatott, minden számomra lényegeset megírtam. Nem kell egyetlen soromat sem széÍrók Alapítványa
gyellnem, mentegetőznöm.” A múlttal való szembenézés
Budapest, 2007
1088 oldal, 9300 Ft
tehát szakmailag harmóniát sugall, s nincs ez másként a szövegek jelenbeli hatásának tekintetében sem, köszönhetően
nagyrészt annak, hogy Jókai Anna írásai szellemiségükben, mondanivalójukban mind
a mai napig érvényesek.
Jókai Anna tudja a titkot. Kiváló érzékenységgel veszi észre a legkülönbözőbb sorsok
által kínált lehetőségeket, amelyek megfelelő alapanyagnak bizonyulnak egy-egy történet
megszületéséhez. Úgy tűnik, mintha minden szereplő életét a gondviselés által irányítaná,
már csak azért is, mivel mindenképpen meghatározó írói világának spirituális érintettsége. Hétköznapi hőseinek döntési és választási lehetőségük csak annyiban van, amenynyire az isteni akarat által a döntéshelyzetekben önállóvá lehetnek. Szinte mindenhol
központi szerepet játszanak azok a szereplők, akik éppen emiatt szállnának szembe a sorssal, elkeseredett harcot folytatnak döntéseik isteni szándéktól való függetlenítéséért.
Legtöbben közülük félresikerült életüket élő, valósággal lelkileg vergődő szereplők. Belekényszerülnek a kilátástalanságba és fölvállalják a szenvedést. Az így ábrázolt, zűrzavarosan működő világban, áthallásokon, parabolikus közlésmódon keresztül alkot véleményt
az írónő, bár szinte soha nem mondja ki a végítéletet hősei fölött. A társadalom széles rétegei felvonultatnak az írásművekben. A középpontban álló alakok általában úgy jutnak
életük vakvágányra tévedésének fölismeréséig, hogy előtte hatalmasat zuhannak a társadalmi piramis magasabb lépcsőfokairól, kegyvesztésként megélve a bekövetkező helyzetet.

96

tiszatáj

A korábban sorsukban feladatot, küldetést, de mindenképpen felelősségvállalást vélő szereplők az emberi lét értelmezésére kényszerülnek. Ezt átlátni, szépirodalmi szöveggé alakítani testhez álló feladat Jókai Anna számára, hiszen jó ismerője a társadalmi problémáknak, kapcsolatrendszereknek, s nem utolsósorban az emberi életutaknak.
A pálya elején született írások az iskola témakörben fogannak, a tanítás-tanulás világát
mutatják be, mindkét oldal képviseltetésével. Az elbeszélésekből kitűnik, hogy az írónő
kedvel belső emocionális impulzusokat alkalmazni, szeret az olvasó érzelmeire hatni.
A Magyaróra hősnője például, a tanóra közben érzékenyül el és nyílik meg a diákok felé,
miközben nagybeteg anyja jut eszébe. Az Elfekvő című novellában Izsák doktor az egyik
haldokló betegben fölismeri gyermekkori orvosát, s természetes, hogy megkülönböztetett
figyelemmel fordul felé, halála előtt megeteti a félbehagyott tejbegrízzel. A korai szövegeiben megjelenített szereplők nem buknak lefelé egy magasabb pozícióból, hanem – lévén
többnyire fiatalokról van szó – gyakorlatilag rosszul kezdik el élni az életüket. A fiatal lány
a Majd kialakul című írásban ott hagyja a gimnáziumot és perecet árul az állatkertnél,
a Mimóza Erzsije érettségi után, életcélok híján benzinkútnál keresi a kenyerét. Neki viszszatérő tételmondatként lebeg a szeme előtt a tanárnő útravalója: „Ha majd egyszer nagyon nehéz lesz…” – akkor fog eszükbe jutni Mimóza tanárnő a katedrán…, mert „M. néninek valóban igaza volt!!” Nemcsak ilyen üzenetek formájában vannak hatással Jókai
Anna alkotásai az utókorra, hanem még nagyon sokféleképpen. Témájában, mondanivalójában modern szövegei az évtizedek távlatában is megállják a helyüket, köszönhetően
a szövegek hátterében, de nemegyszer hangsúlyosabban az előterében megbújó társadalmi vetületnek. Korai novelláiban például a mára igazán aktuálissá váló, tanítókat érő
testi-lelki atrocitásokat is felfedi. Nikodémusz, azzal, hogy kifejti erejét és fizikailag bántalmazza (befogja a fiatal tanárnő száját), meg is alázza őt (Selyem Izabella). A fegyelmi
tárgyaláson derül ki, hogy egy papírhatalom mögé bújt figurát lát benne, ezért válik számára ellenszenvessé.
Szintén kifejtik hatásukat a jelenre, hiszen modern szemléletről tanúskodnak a férfinő kapcsolatot jellemző sorok is. Ha házasság kerül az írónő látószögébe, a benne élőknek
különös kihívásokkal kell szembenézniük. Vagy azért, mert már kiüresedett a jelentős
ideje tartó kapcsolat, vagy azért, mert elviselhetetlenségbe fulladt az együttélés. A bölcs
bíró esete című novella szereplői mindkettőre hoznak példát. Az a kijelentés, hogy „ugyanazzal a késsel vágja a kenyeret (ti. az asszony), mint amivel a vajat keni!”, a kisszerűségig
süllyedés jele. A jelentős, igazán fontos részletekről áttevődik a hangsúly a kicsinyes problémák szintjére. A Harmónia című írás házaspárja valósággal dogmatikus elveit követi az
egymásra figyelésnek, egészen addig, míg rá nem jönnek, hogy már a másik mozdulata is
idegesítő számukra. Meglepő, hogy korszerű, a maihoz közel álló (mára szinte általánossá
lett) gondolkodás érvényesül a házasságon kívüli szerelmi kapcsolatok terén is. A közös
hajóút egymáshoz sodorja a két magányos utazót (Közös út); a Hepiendben az otthon meg
nem értett sportoló sodródik idegen nő karjaiba; ráadásul sok (több) házasságon túl lévő,
kapcsolatoktól megcsömörlött női szereplővel találkozhatunk az írásokban (a Téli esték
Leilája, A labda című kisregény Jajcza Melindája stb.), akik mégis kétségbeesetten keresik
helyüket egy megfelelő férfi oldalán. Tipikusnak mondható egy-egy alkalmi szerelmi szál
beleszövése a történetbe, de legalábbis egy-egy szerelmi-életbölcsesség jelenléte a sorok
között, amely árnyalja, néhol kiegészíti a történet egészét. Ilyen például a Pátria című

2009. február

97

írásban Zsófi és Urbán Zsiga liaisonja vagy a Rablóulti matrónáinak szentenciája: a kártya
csupán „játék”, pont ugyanolyan könnyedén kezelendő, „mint a szerelem”. Szinte meg
sem lepődünk, hogy a vidéki riportkörúton járó újságíró azzal szembesül, hogy a menyasszonynak nem a jövendőbelijétől gömbölyödik a hasa, és hogy erről tulajdonképpen
a vőlegény kivételével mindenki tud a faluban (Közkatonák).
Jókai Anna műveit összegyűjtve szemlélvén elmondható, hogy nemcsak önismeretre
nevel a problémás, fontos döntést igénylő kérdésekben, ahogy azt írták róla értelmezői
korábban, de a lelkiismeret fölélesztése is egyértelmű célja írásainak. Kiváló érzékkel veszi
górcső alá például, a szerelmi viszonyokat, a testiségre annyi szót pazarolva, amennyit
a kor közízlése még elfogadott (Melinda A labdában például vonzódik Patkó Béla mindig
más színű, testhez simuló garbójához: „»én annyira férfi vagyok, hogy megtehetem« – ezt
kiabálták ezek a színes pulóverek”, de a Harmóniában a férj megnyilvánulásai sokkal merészebbnek bizonyulnak: „Már alig tudtam nőre nézni. … A mechanizmus fárasztott. A pózok röhögésre ingereltek.” stb.). Egyedüli ítéletet akkor hoz ebben a témakörben, amikor
egy megfogant élet kioltása kerül szóba. Abszurddal átitatott irónia kerül előtérbe az egyik
futurista novellában, amikor is Margaréta, a „Népek Szépe” hatodik helyezettje csak azért
kerülhet be a ki kicsoda aktuális kiadványába, mert abortuszainak számával ezt kiérdemelte (Ki kicsoda). Fonák történetet vetít elénk az emberi gyarlóságról egy kisregényben.
A labda minden tematikus mondatával a főszereplőnő bűnösségét idézi. „»Szülni könnyű
– gondolta Melinda –, nem, nem akarok erre emlékezni. Nem volt az gyerek még. Öt hónapos magzat, körme sincs, csak egy húscafat.«”. Egy közelmúltban született írásában
még súlyosabb vélemény fogalmazódik meg, szintén ironikus felhanggal: „elléstől számított hat hétig, a legradikálisabbak szerint akár egy évig is, a szülött lény még engedélyezetten megsemmisíthető – egyelőre még nem sikerült törvényerőre emelni.” (Bűntanya).
Mindezekkel az írónő a társadalom fölött is félreérthetetlen, szigorú ítéletet mond: romlott az a világ, amelyik az időben előre haladván egyre inkább elfogadottabbá teszi, hogy
valaki – ha úgy tartja kedve – ne vállalhassa születendő gyermekét.
Jókai Anna elbeszélt történeteit mindig is behálózta a kor szelleme. Nem csak egy
megmerevített és felnagyított mozzanat vagy éppen egy téma a lényeges, hanem az a szövegek hátterében megbújó, s magának szemmel láthatóan nagyobb teret követelő társadalomkép, amely tágabb értelmezési lehetőséget nyújt az írásművekhez. Közeli képet
kaphatunk a legszélesebb társadalmi perspektívából. Például arról is, hogy: milyen lehetett egy brigád élete (Egyetértés), egyáltalán mi volt az a brigádnapló, hogyan élték mindennapjaikat a szocializmusban a gyári munkások (Pátria, A garnitúra), hogyan lehetett
ekkortájt külföldre utazni (A határ), mi a dolga egy „bemondó”-nak a közértben – ma talán már a KÖZÉRT is kiment a divatból – (Valami jó), miért nem tanulhattak a kulákok
(Az utolsó fokozat), milyenek voltak a rendszerváltás utáni lehetőségek –„ha a rendszerváltás nincs, Pinczés Gábor még mindig egy általános iskolában penészedik” az önkormányzat helyett (Történet a megbocsátásról), miként nem fért meg egymással a „rendszer” és a vallás? (Történet a megbocsátásról, Soror Dolorosa) stb.
A kétkötetes gyűjtemény tartalmaz néhány nem régen keletkezett alkotást is. Bennük
még gyakoribb az ironikus és az abszurd megszólalásmód. S ha azt is figyelembe vesszük,
hogy ezeknek a történeteknek a jó része a képzelt jövőben játszódik, és falanszterszerű,
félelmetes utópiák jelenítődnek meg bennük (például Az utolsó gyermek születése és

98

tiszatáj

a jövő irodalmi szerkesztőségeinek vészjósló víziója), talán még nyomatékosabb jelentőséggel bír a fülszöveg – az írónőnek önmagára vonatkoztatott – záró kijelentése: „a felelőség
egyre nagyobb”. Mindezeket szem előtt tartva ül Jókai Anna továbbra is a Parnasszuson
elhelyezett karosszékében, és rendületlen hittel folytatja életművét – remélhetőleg a többi
műfajt sem elhanyagolva – az idők végezetéig.

Hanti Krisztina

2009. február

99

Szajbély Mihály:
Intermediális randevúk a 19. században

Hogy Szajbély Mihály a magyar irodalomtudomány senkivel össze nem téveszthetően egyéni arculatú, s kiemelkedően színvonalas alkotója, senki számára nem lehet vitás
immár több mint két évtizede. Legújabb kismonográfiája
(Intermediális randevúk a 19. században) is arról győz
meg, hogy legalább két dologban csaknem páratlan fenomén szakmájában. Egyrészt abban, hogy képes (és hajlandó) egy kérdéskör legújabb külföldi szakirodalmát átlátni, rendszerezni és hasznosítani. Másrészt abban, hogy
szinte minden alkotói periódusában valami teljesen újjal,
szinte váratlannal lep meg. Ezúttal (s ezzel nagyon is kiterjedt és aktuális kutatási irányt vesz alapul) azt vizsgálja,
hogy a kor technikai médiumai (a vásári képmutogatás,
a fénykép stb.) hogyan jelennek meg szépirodalmi szövegekben, s egyáltalán: egy korra jellemző „ikonikus fordulat”
Pro Pannonia Kiadó
hogyan befolyásolja az irodalmi szövegteremtést.
Budapest, 2008
Szélesebb értelemben azt is mondhatjuk, hogy egy
120 oldal, 1500 Ft
költő világképének, fantáziája működésének mindig is
meghatározó eleme volt, hogy mit látott a világból, illetve – tehetjük hozzá – hogy mit
nem látott. Akár monografikusan is feldolgozható volna például Arany és Petőfi költészetének tömérdek tengerre vonatkozó képe, miközben – tudtunkkal – sosem láttak tengert.
Ez is más-más módon jellemző egyébként, hiszen a Föltámadott a tenger, vagy Aranynál
az Enyhülés nyilvánvalóan absztrakt módon kezeli a tengeri vihart, viszont A puszta télen
sora („Mint befagyott tenger, olyan a sík határ”) konkrét vizuális élményi háttér nélkül is
közvetlen érzékelés körébe vonja a hasonlítást. Mindenesetre a feltételezhetőnél (a tudományosan is alátámaszthatónál) inkább eltérő, komplikáltabb a költői képzelet működése,
vagy legalábbis jelenleg még járatlan utat választunk, ha azon töprengünk, hogy: Petőfi
ugyan ült vonaton már 1846-ban, de vajon látásmódját befolyásolta-e az akkor páratlan
sebességélmény (ez szövegszerűen nem nagyon mutatható ki), vagy hogy például Whitman A téli mozdony című verse a technikai csodáról szól-e, vagy valami másfajta jelentéstulajdonítással ruházza fel a látványt.
Egy bizonyos: új úton indul Szajbély Mihály, amikor Arany János A képmutogató
című verse, Kemény Zsigmond Ködképek a kedély láthatárán című regénye (s más művek, egyebek mellett Jókai, Bródy stb. szövegek) kapcsán az irodalomban egy másfajta, vizuális médium jelenlétét, illetve ihletét nyomozza. Ilyesfajta vizsgálódásaival nyilván-

100

tiszatáj

valóan a jelen, illetve az elmúlt negyedszázad tapasztalata, annak a bizonyos „iconic turn”nek az inspirációja, a vizuális kultúra előretörése a motiválója. A kép és a szó, a látvány és
a nyelv történeti tanulmányozását az teszi időszerűvé, hogy a képi kommunikáció háttérbe
szorította, vagy szoríthatja a betűt. Ma talán senki nem képes megmondani, hogy ez milyen tartós és milyen mértékű folyamat hosszú távon. Sokan hitték, hogy a fényképezés
a festészet végét jelenti, ám nem ez történt. Sokan gondolták, hogy a film miatt meg vannak a színház napjai számlálva, ezzel szemben manapság a mozikat zárják be, a színházművészet pedig felvirágzik. A televíziós hírközlés elterjedésével az újságnak mint kommunikációs formának a közeli kimúlására számítottak, szintén tévesen. Jelenleg még tart
a video-korszak diadalútja a könyv rovására, ugyanakkor egyre inkább olyan sosem látott
szellemi és művészi nívótlanság uralja a tömegtájékoztatást, hogy akár az értékes irodalom presztízsnövekedését is prognosztizálni lehetne. (Az egyébként lassan–lassan már
túlértékelt Jane Austennek és a Büszkeség és balítélet-nek egy színvonalas tv-film nyomán támadt többmilliós olvasótábora.)
Van a könyvnek olyan fejezete, mely Nádas Péter Valamennyi fény című, szöveget és
fotót egyaránt tartalmazó művének elemzésével elbeszélés és látvány szoros összekapcsolására hoz fel példát. Sajátos módon Szajbély Mihály (erre nyilván újabb könyv keretei között kerít sort) a mozifilmmel és tv-játékkal keveset foglalkozik, holott ennek a prózaepikával összefonódó alakulástörténete a XX. századi kultúra egyik legérdekesebb pontja.
Ugyanakkor vizsgálódási körébe von olyan jelenségeket, melyek csak áttételesen tekinthetők intermediális randevúnak. Idézi Italo Calvinót, aki szerint minden történetnek egy
kép volt a kiinduló pontja. (Ilyesmire Németh László is hoz példát, amikor az Iszony keletkezésére, egy jelenet témaserkentő erejére emlékszik vissza.) Arra is sok példa van (Kölcseyé, Aranyé), hogy a versihlet dallamhoz, muzikális elemhez köthető. Ez a fajta vizualitás, illetve akusztikai inspiráció azonban lényegileg tér el a „mesterséges”, tehát festményre, fényképre stb. visszavezethető intermedialitástól, amelyek esetében egy már művészileg megformált, egy emberi „feldolgozás”-on már átment képi, akusztikai közvetítésről van szó. (E sorok írója számára speciális ihlet tanulmányozását jelentette Szabó Lőrinc
Vereség után című versének elemzésekor – mely az 1954-es berni futball-világbajnoki
döntő elvesztésének hatására született –, hogy pusztán akusztikai úton szerzett benyomás,
Szepesi György rádióközvetítése nyomán íródott a nemzetsorsot faggató óda.)
A kérdéskör, persze, elég régi, hiszen (tudomásunk szerint) már az ókorban is akadt
példa intermediális randevúra, amikor egy hadjárat eseményeit egy oszlopon szerpentinszerűen kígyózó „képregény” örökítette meg. Az ilyesfajta összekapcsolódások (narratíva
és kép) esetében az igazán érdekes talán nem is az intermedialitás, hanem annak művészi
hozadéka. Arany A képmutogató-ja esetében például az egykori debreceni diák befogadói
élménye a hallott-látott rémregény kapcsán, mely egyfelől visszaadja az egykori izgatott
figyelem stációit, de a vadromantikus történet antiromantikus tanulságát is (a fiatal szerelmesek ugyan egymásé lesznek, de a nélkülözés, a keserves munka képes elválasztani
őket, amihez a szülői tiltás kevésnek bizonyult).
Szerzőnk igen árnyaltan értelmezi Kemény és Jókai szóhasználatát, a korabeli fény- és
árnyjátékok (a technicizálódó képi környezet), a „ködképek” tapasztalatának jelenlétét
szépprózájukban. Helyesen mutat rá, hogy „a mindenkori író csakis a látás éppen adott
médiumának ismeretében tehet kísérletet odaértett olvasója képalkotó tevékenységének,

2009. február

101

ezzel együtt szövegértésének befolyásolására”. A mediális meghatározottság tehát egyik
fontos eleme az írói látásmódnak, ahogy sok más egyéb tapasztalat is megszabhatja az elbeszélés mikéntjét, méghozzá az emberismeret és valóságreferencia sok-sok szintjén, sőt
értékvilágában is. A több évig katonáskodó, a krími háborúban harcoló Tolsztoj egészen
másképpen lát és láttat egy ütközetet a Háború és béké-ben, mint az ebben képzeletére
hagyatkozó Jókai, akinél szükségképpen hiányzik a testi, biológiai konkretizáció.
Arra a kérdésre hát (melyet könyve elején tesz fel szerzőnk), hogy vajon használ-e vagy
árt a kultúratudományok mai expanziója által sokak szerint fenyegetett irodalomtörténetnek a médiatörténeti perspektíva alkalmazása, teljes bizonyossággal válaszolhatjuk, hogy
használ. Éppen ideje, hogy az a strukturalista, posztstrukturalista dogma eltűnjön, mely
lenézte a szerző pszichológiájának bevonását az elemzésbe, már-már tiltotta az élményrekonstrukciót. A Szajbély Mihály által javallt módszer egy fontos tényezővel, az intermedialitás ihletének figyelembevételével egyértelműen gazdagítja a műmegközelítést. Például az 1830 után keletkezett szövegekben „nem csupán a fényképszerű látásmód jelenléte figyelhető meg, hanem a már létező technikai médiumra való hivatkozás is.” A hagyományos irodalomtörténeti módszerek hívének pedig nem kell tartania egy új és kétes értékű irányzat térhódításától, hiszen a medialitás szempontjainak érvényesítése régi és
megalapozott stúdiumokhoz (életrajz, az író műveltségének, élményvilágának rekonstruálása) csatlakoztatható. S valóban: Szajbély Mihály abban látja feladatát, hogy a kultúratudományok látásmódját alkalmazza az irodalom területén, s nem az irodalom területét
engedi át a kultúratudományos vizsgálatok számára: „Irodalmat vizsgálok tehát változatlanul, s nem irodalmi anyag mozgatásával valami mást.”
Szajbély Mihály könyve méltán jelent meg a pécsi egyetem „Thienemann-előadások”
sorozatában, mert a magyar irodalomtudomány teoretikus, precíz hagyományához csatlakozik. Gondolatébresztő és érdekes egyfelől, megalapozott és részletezően dokumentált
másfelől. Nincs egyetlen unalmas gondolata, nincs mondata, mely ne mutatná föl a gáncstalan igazságkeresés tiszta vonalvezetését. Mint máskor, most is érdemes az ő kalauzolásával indulni távolabbi korok irodalmának tájaira. Nemcsak ismeretekkel, tényekkel gazdagít, de szigorúan önellenőrző, pontos gondolkodásra, új utak keresésére sarkall.

Imre László

Művészet

Hatvan éven át
a szépség és az értelem szolgálatában
Mivel Kass János 1927 legvégén született, nyolcvan évét és gazdag munkásságát 2008-ra
terjedően is ünnepeltük, a Koller Galéria nagyszabású kiállításától kezdve, a róla és műveiről szóló vagy általa illusztrált legújabb könyvek bemutatásáig. Bensőséges és tartalmas
ünneplés volt ez, hiszen a rokonszenves művész híveinek széles tábora van, beleértve tanítványait, az életmű pedig oly sokrétű, hogy az alkalom kapcsán hol ezt, hol azt a szegmentumát lehetett előtérbe helyezni.
A Vár-béli galéria bemutatta nevezetes grafikai sorozatait, olajfestményeit és szobrait
is láthattuk. A rajz ifjabb nagymestere, Orosz István méltán írhatta katalógus-előszavában, hogy „Kass megejtő formaművészete, átgondolt jelképvilága, kompozícióinak öntörvényű geometriája, rafinált zenei építkezése mind-mind, akár külön is releválnák a jelentős művészt, a lényeg azonban mélyebben van. Az ellibbenő könyvoldalak, a mulandó papírlapok mögött a rajzok ezer erős gyökérrel kapaszkodnak abba a valamibe, amelyre jobb
szót, mint kultúra most éppen nem találsz.”
Az előszót követő tanulmány, Winter Ádám írása, Kass János művészetének a másik
alapvető jellegzetességére mutat rá. Kass „homo eticus”. Azaz: „aktívan élte meg az elmúlt
hatvan alkotói évét, mint művész és mint a közéletre, az emberi, közösségi viszonylatokra
és viszonyrendszerekre érzékenyen figyelő, azokra iróniával reagálni és véleményt alkotni
képes ember. A valóság brutalitását soha nem tudta elfogadni. Úgy gondolta törekedni
kell a jóra, minden körülmények között meg kell maradnia az élni akarás vágyának.”
Kass nagy témákhoz nyúlt. Az ember tragédiájához, a Psalmus Hungaricus-hoz, a bartóki Kékszakállúhoz, az Ótestamentumhoz, hírneves fejeivel pedig egy-egy gondolat vizuális megjelenítésére teremtett alkalmat.
S milyen sokfélék e grafikai lapok. A Psalmus Hungaricus sorsán kesergő, ellensége
fejére Isten haragját követelő Dávidja mintha Szalay Lajosnak lenne hommage, a Kékszakállú herceg vára sorozat letisztult és markáns, az ótestamentumi lapok asszír domborművek méltóságát vegyítik ráérzett, balladás lírával, a Festő galambbal című lap Picasso
előtt tiszteleg. Hogyan írja a kortárs-barát költő, Juhász Ferenc?
„Kass János mérhetetlen szorgalmú és szeretetű művész. Találékonysága, agy-figyelme
és kezeinek, kegyelmes ujjainak pontos és biztos szigora és szerelme, merev fehér, áttetsző
fejgömbjeinek, a lét-buborékoknak belső virágzása, szerkezet-rajzainak szilánkhegyei és
imádkozó sáska rajzgépei, vérből és gyászból aszalódott és feketült illusztrációi: telitalálatok.”
*
Kass János Szeged fia. Itt cseperedett fel, a család által alapított Kass-szállóban, amíg ezt
a gazdasági világválság tönkre nem tette. Gyerekként mindent telerajzolt vasalószénnel:

2009. február

103

falat, papirost. A krach után Pestre került a család. De Szeged Kass Jánost nem ereszti.
Mint mondotta: „Fél évszázad mezsgyéjén túllépve egyre foglalkoztatott munkáim utóélete. Szeretném, ha életművem együtt maradna. Kerestem a helyet, az öblöt, a kikötőt,
ahol horgonyt vethetek. Az ember alkotásai papírhajók, melyeken üzeneteket küldünk
egymásnak. A műalkotás, éppen mert ilyen palackposta, az idő múltával még értékesebbé
válik. Ez a remény éltet. Ilyen gondolatokat szövögetve ajánlottam szülővárosomnak, Szegednek munkásságom darabjait, s hiszem, hogy ezek beépülnek nemcsak a város művészetébe, de egész kultúránkba.”
A Kass Galéria 1985-ben megnyílt a Széchenyi térről nyíló Vár utcában.
Amikor 2008 október elsején a budai Litea könyvesboltban mutattuk be a szegedi Mozaik Kiadó bibliofil kötetét, a Szintézis-t, Tandi Lajosnak a szegedi Bába és Társa kiadónál
megjelent Tizenkét tétel Kass János művészetéről című, gazdagon illusztrált könyvét,
a Gál József-féle Kass-bibliográfia második kötetét, továbbá a Mozaik tankönyvsorozat
utolsó, frissiben elkészült darabját, a jó hangulatú ünneplés végén a Litea vezetője, Bakó
Annamária csokoládétortát nyújtott át Kass Jánosnak, amin nem csak 80-as szám díszelgett, hanem a régi Kass-vigadót ábrázoló színes levelezőlap ehető (!) reprodukciója.
Ez a levlap látható Tandi Lajos könyvének az elején is. A szerző tizenkét fejezetben kíséri végig Kass János nyolcvan évét, napjainkig. Feltárul a gazdag életmű, a grafikai sorozatokon át a tipográfiáig és könyvtervezésig, a bélyegtervekig, szobrokig, film-animációs
munkákig. Hatalmas oeuvre, s a mester ma is dolgozik, szívét-lelkét adja minden tollvonásába. Mint mondja, ő maga a „toll hegye”.
Levélpapírként a madarakkal beszélgető Szent Ferencet ábrázoló rajzát használja. Nem
véletlen. A rajz, a kép olyan világnyelv, amit mindenki ért. Kass János a kor kérdéseire
a kultúra és a humanitás szellemében veti papírra mindannyiunkhoz szóló válaszait.
London, 2008. október 24.

Sárközi Mátyás

104

tiszatáj

Nem a próza rovására erősíti az operát
BESZÉLGETÉS GYÜDI S ÁNDOR KARMESTERREL,
A S ZEGEDI N EMZETI S ZÍNHÁZ FŐIGAZGATÓJÁVAL

A város közgyűlése egy évvel ezelőtt ellenszavazat nélkül Gyüdi Sándor karmestert nevezte ki 2008. július 1-jétől öt évre a Szegedi Nemzeti Színház főigazgatójává. A Szegedi
Szimfonikus Zenekart addig igazgató-karnagyaként irányító muzsikus saját bevallása szerint sohasem vágyott színigazgató lenni, és nincs másik teátrum, ahol ugyanerre a feladatra vállalkozna. A kinevezéssel tulajdonképpen visszatért első munkahelyére, ahol
egyetemi, majd zeneakadémiai tanulmányai után 1988-ban karigazgatóként művészi pályafutását kezdte. Az első évad nem indult túl szerencsésen, a közönség elutasítóan vagy
legalábbis hűvösen fogadta a bemutatók többségét, új főrendező kapott megbízatást január 1-től. Minderről és a Mezzo-operafesztivál tapasztalatairól beszélgettünk.
– Korai lenne még összegzés készítését kérni, hiszen csak rövid ideje vezeti a színházat, az azonban néhány hónap tapasztalata alapján is érdekes lehet, hogy merre halad, milyen gondokkal küzd a szegedi teátrum?
Mérleg készítésére – különösen ilyen bonyolult intézmény esetében, mint a Szegedi
Nemzeti Színház – tényleg kevés a kinevezésem óta eltelt fél év és az a néhány hónap, ami
az évadból eltelt. A hivatalba lépésemmel nem lehetett egy határvonalat húzni, amitől
minden másképp lesz, hiszen egy sor meghatározottság adott volt. Az első hónapok helyzetfelméréssel is teltek, erre akkor is rászorultam, ha két évtizede folyamatosan ebben
a színházban, ezzel a színházzal dolgozom, hiszen intézményvezetőként más aspektusból
látom a dolgokat. A külső szemlélő számára talán nem látszik még a határozott művészi
irányváltás, de a tendenciák talán már igen. A szándékaim kialakultak: ezek egy része
a közönség számára is érezhető lesz, más része az intézmény működésére vonatkozik.
A színház gazdasági helyzete nem könnyű, ráadásul egy olyan időszakban kell átgondolni,
amikor az állami finanszírozás is változik.
– December 8-án csaknem hatvan százalékos többséggel elfogadta az országgyűlés
az előadó-művészeti szervezetek támogatásáról és sajátos foglalkoztatási szabályairól
szóló törvényt, amit – bár volt néhány tiltakozó – karácsony előtt a köztársasági elnök
aláírt. Bizonyos vonatkozásaiban 2009. március 1-jén, más vonatkozásiban 2010. január 1-jén lép életbe a jogszabály. Mennyiben érintik a változások a szegedi teátrumot?
A törvény megszületését a szakma nem ölbe tett kézzel várta, hanem belső vitákban,
a szakma és a politika közötti párbeszédekben kellett alakítgatni a jogszabály verzióit úgy,
hogy a különböző érdekcsoportoknak is megfeleljen a végleges forma. Ebben az előkészítő
folyamatban én is részt vettem, a munkába még mint a Magyar Szimfonikus Zenekarok
Szövetségének társelnöke kapcsolódtam be, a végén azonban már elsősorban a színházi

2009. február

105

ügyekre koncentráltam. Több olyan változáson is keresztülment a törvény formálódó szövege az ősszel, ami az önkormányzati fenntartású vidéki színházak érdekeit szolgálja.
Most, hogy megszületett a törvény és készül a város 2009-es költségvetése, azt kell megvizsgálnunk, hogy ebben az átmeneti évben mi számunkra a legcélszerűbb lépés. Az állami
finanszírozás változásából következő feladatoktól függetlenül is a legsúlyosabb kihívás,
amivel szembe kell néznem: a színházunk pénzügyi-gazdasági helyzete. Ez persze nem ért
váratlanul, hiszen régóta köztudott, hogy ilyen vagy olyan okok miatt a szegedi színház
hosszú évek óta anyagi gondokkal küzd. Az önkormányzati szerepvállalás az államihoz
képest az utóbbi években jelentősen csökkent.
– Erre mondták elődei: alulfinanszírozott a szegedi teátrum.
Nehéz ezt egyértelműen kijelenteni. Ha konkrét lenne a feladat, hogy prózában, operában, balettben hány bemutatót és hány előadást tartsunk, ahhoz kiszámítható lenne az
ehhez szükséges forrás, ezen belül az elegendő önkormányzati támogatás, és akkor ezt
a tényleges fenntartói hozzájárulással összevetve eldönthető lenne a kérdés. A helyzet azonban fordított: az önkormányzat meghatározza, hogy mennyi pénzt tud (akar) adni a színháznak, és az elvárás csupán annyi, ebből a keretből a lehető legbővebb színházi kínálatot
kell megteremtenünk. Alulfinanszírozottságról annyiban lehet beszélni, hogy a rendelkezésre álló forrásokból – ez az én véleményem is – nemigen lehet Szegedhez méltó, igazán
gazdag és értékes évadot teremteni.
– Melyek voltak az első teendői igazgatóként?
A szervezeti és működési szabályzatunk olyan régi volt, hogy még akkor készült, amikor a már évek óta önálló gazdasági szervezetként működő Szegedi Szabadtéri Játékok
a színház része volt. Először tehát le kellett írni a tényleges viszonyokat. Az új szmsz-ből de
jure is kikerült a szabadtéri, és az egyes szervezeti egységek alá-fölérendeltségi viszonyait
is logikusabban rendeztük. Szimbolikus értéke van, de szerintem nagy változás az is, hogy
a színház és a Belvárosi mozi közötti tér, amit 2003-ban a legendás karmesterről, Vaszy
Viktorról nevezett el az önkormányzat, öt év múltán végre bekerült az intézmény címébe.
Így ha a Szegedi Nemzeti Színháznak küldenek levelet, akkor nem a Deák Ferenc utca 12t, hanem a Vaszy Viktor tér 1-et kell a borítékra írni.
– A művészi irányváltás jegyében született meg az évad műsorterve, ami azonban
többször módosult, és az első bemutatókat nem fogadta túl nagy szimpátiával a közönség.
Erre az évadra már a mi elképzeléseink szerinti műsorterv készült. A többes szám első
személy a művészeti vezetőt, Juronics Tamást takarja elsősorban, akivel a pályázatomban
is megfogalmazott módon dolgoztam együtt. Kialakítottunk egy olyan évadot, amit a tapasztalataink és ízlésünk szerint szépnek, méltónak, tartalmasnak ítéltünk. Voltak aggályok a megvalósíthatóságával kapcsolatban, hiszen nagyon gazdag szezont terveztünk sok
bemutatóval. Néhány ponton valóban változott a műsorterv, darabok és rendezők cserélődtek. Ami nem változott: tartalmas, változatos és igényes évadot szeretnénk. Rögtön
a szezon indításakor az a kritika ért bennünket, hogy talán túlságosan is elitista programot
hirdettünk. Ezt a véleményt nem tudom osztani, hiszen mindkét játszóhelyünkön szándékoltan vígjátékkal kezdtünk. Az más kérdés, hogy ezek a produkciók mennyire sikerültek

106

tiszatáj

valóban vígnak, és mennyire találkoztak a közönség elvárásaival. A nagyszínházi évadnyitó bemutatónk, A kávéház sok vitát váltott ki, ami nyelvhasználata miatt talán érthető.
Menet közben változtattunk is rajta, azt azonban látni kell: ez nem egy bohózat, kabaré,
felhőtlen vidámság, hanem – ahogyan azt az eredeti Goldoni-darab is magában hordozza
–, a mindenféle értelemben süllyedő Velence, a lepusztulás, a tönkremenés allegóriája. Ez
nem vidám, főleg ha magunkra és mi viszonyainkra is ismerhetünk benne.
– Hogyan fogadta Rusznyák Gábor rendező, hogy a közönség reakciói nyomán változtattak a kész produkción?
A rendező merev volt abban, hogy amikor a bemutató előtt fogalmaztam meg néhány
változtatási kérésemet, akkor arra nemigen hallgatott. Mereven elutasította a beavatkozást akkor is, amikor a premiert követően világosan látszott, hogy muszáj változtatni. Végül azonban semmilyen ellenlépést nem tett, amikor ezek a változások végbementek. Úgy
érzem, a produkciója alapvetően nem sérült, olyan dolgokat – néhány kifejezés elhagyásáról, finomításáról van szó – dobtunk csak ki a léghajóból, amitől a repülése könnyebb lett.
Érdekes egyébként, hogy amikor karácsony után vendégelőadásként Vári Évával és Kulka
Jánossal a főszerepben hatalmas sikerrel műsorra tűztük a Hat hét, hat tánc című zenés
vígjátékot, úgy tűnt, senkit sem zavartak azok a vaskos kifejezések, amelyekhez hasonlók
vagy enyhébbek a mi produkciónkban megütközést keltettek. Ebből is látszik, hogy a probléma bonyolult. A kávéház nem találta el a közönséget, és az elégedetlenséget úgy lehetett
kifejezni, hogy megkeresték azt a pontot, ahol a legkönnyebben fogást lehet találni az
előadáson.
– Milyen tanulsága van a bulvárjellegű vendégprodukció sikerének?
Azt a célt, ami miatt meghívtuk elérte, két telt házas, sikeres előadást láthatott a publikum nagyszerű művészekkel. Kulka János szegedi kapcsolódásai közismertek, ma is
a közönség egyik kedvence. Nem szabad féltékenykednünk arra, ami nem a mi műhelyünkben jön létre, a vendégjátékok hagyományát meg kell tartanunk. A társulat méretéből
adódóan nem állítható ki minden estére saját produkció, ezért érdemes arra alkalmas előadásokat meghívni. A Vígszínház legutóbb a múlt nyáron Esterházy Péter Rubens és a nemeuklideszi asszonyok című darabjával vendégszerepelt nálunk, és a korábbi években is
fellépett a népszerű budapesti társulat Szegeden. Szándékunk szerint ez a hagyomány
folytatódhatna.
– A kávéház után a kisszínházi premierek fogadtatása sem volt egyértelműen pozitív.
A Mandragóra Szabó Máté rendezésében nem egy az egyben Machiavelli eredeti szövegére épült, hanem Háy János igazi mai színházi lehetőségeket kínáló átiratára. Az általam látott előadások egyértelmű sikert arattak, a közönség valóban szórakozott a vígjátékon. Simon Stephens Pornográfiája előre vállalt módon olyan darab, ami vitára ingerel,
már a címe is provokáló – bár valójában nem pornográf mű. Nagyon kíméletlenül szól korunk egyik alapvető problémájáról, a terrorizmusról, és arról, hogy ez a jelenség a társadalmat sokkal átfogóbban érinti, mint gondolnánk. Megfogalmazza azt az alapvető életérzést, hogy félelem vesz körül bennünket: bármikor, akár a 2012-es londoni olimpiáról
szóló döntés ünneplése közben is megtörténhetett, és minden pillanatban ránk törhet egy
váratlan katasztrófa. Erre sem felkészülni, sem pedig jól reagálni nem tudunk. A történe-

2009. február

107

tet Stephens nem hagyományos módon mondta el, nincs lineáris mesélés, hanem egyfajta
puzzle-technikával, egy színész több színpadi karaktert is megformál, illetve egy karakter
több színészhez is hozzá van rendelve. Igazából ez volt az, ami meghökkentette a nézőket.
Nem kikapcsolódást nyújt az előadás, hanem feszült figyelmet igényel – és bekapcsolódást
vár a közönségtől. Aki a hagyományos meseszövést szereti, az vagy belemegy ebbe a játékba vagy elutasítja.
– Ennek a produkciónak a rendezője, Bodolay Géza január 1-től a Szegedi Nemzeti
Színház új főrendezője és a prózai tagozat vezetője. Elődje, Telihay Péter néhány hónappal kinevezése után úgy távozott, hogy egyetlen darabot sem rendezett. Előre lehetett
látni, hogy az évad elejét nem tudja Szegeden tölteni, hiszen aláírt szerződései voltak egy
budapesti és egy gdanski rendezésre. Miért volt szükség a váltásra?
Valóban előre lehetett látni, hogy Telihay Péter szeptemberben és októberben nem tud
itt lenni. Azt azonban nem lehetett előre tudni, hogy távolléte az együttműködést is lehetetlenné fogja tenni. Ma már rengeteg csatornája van a napi kapcsolattartásnak, a telefon
és az e-mail lehetővé teszi, hogy egy intézmény vezetői akkor is tudjanak egymással dolgozni, ha fizikailag valaki távol van. Kiderült, hogy Telihay Péter és köztünk ez az együttműködés így nem megy. A hiánya miatt rengeteg olyan probléma keletkezett, ami nem oldódott meg. Amikor ennek az időszaknak a tapasztalatait leszűrtük, akkor közös megegyezéssel abban állapodtunk meg, hogy egymás erényeit kölcsönösen elismerve, és nem
hibáztatva a másik felet, elválunk. Bodolay Gézától azt várjuk, hogy Szegeden legyen, és
a társulatnak azt a fajta folyamatos gondozását, amire nagy szükség van, tegye meg, és
azok a virtuóz rendezői erényei, amelyek a Pornográfiában is kiderültek, a tagozat javára
fordítódjanak.
– Bodolay Gézát roppant felkészült színházi szakembernek ismeri el a szakma, talán
csak attól lehet tartani, hogy progresszivitása túl sok lehet Szegednek. Arról is lehet
hallani: kinevezése hátterében a színház művészeti vezetője, Juronics Tamás áll, akit
annak idején, amikor Szegeden ellehetetlenítették társulatával, a Szegedi Kortárs Balettel együtt Bodolay kecskeméti színigazgatóként befogadott és felléptetett. Mit gondol
minderről?
Érdekes felvetés, de nem igaz. Nem tekinthető fizetségnek, múltbeli jócselekedetei elismerésének Bodolay Géza kinevezése, aki rendezői erényein túl még egy nagy erénnyel
rendelkezik: rendkívül tapasztalt színházi vezető. Egy évtizeden át irányította a Kecskeméti Katona József Színházat egy olyan időszakban, amikor máshol sokkal sűrűbben váltogatták egymást a színigazgatók. Kétségtelen, hogy rendezői stílusa, színházi ízlésvilága
radikális, progresszív, azonban színházvezetőként sem árasztotta el Kecskemétet a saját
gusztusa szerinti produkciókkal. Vezetői bölcsességgel saját művészi habitusától el tudta
választani azt, hogy mire van a városnak szüksége. Jellemző az az adat, hogy igazgatása
alatt a kecskeméti teátrum nézőszámát 65 ezerről 90 ezer főre emelte, s ez a nézőszám körülbelül annyi, mint a szegedi színházé, holott a két város lélekszámában és különösen
a diákok számában elég nagy a különbség. Az a tény, hogy egy olyan időszakban, amikor
máshol nem nőtt a színházak nézőszáma, Kecskeméten közel másfélszeresére tudta növelni, számomra azt mutatja: színházvezetőként jól tette a dolgát. Juronics Tamás együttesének befogadása sem egy jó cselekedet volt a részéről, hanem pontosan tudta, hogy

108

tiszatáj

a város saját erejéből ebben a művészeti ágban nem tudott semmilyen produktumot felmutatni. Anyagilag és művészileg is a lehető leggazdaságosabb megoldást választotta,
amikor a szabad kapacitással rendelkező szegedi balettegyüttest hívta meg vendégszerepelni. Ez nem egy jótékonykodás volt, amit most viszonozni kellett, hanem olyan vezetői
bölcsesség, amelyre most is szükségünk van. Természetesen a Bodolay Gézával való
együttműködésben szükség van arra a fajta bizalomra is, amelynek egyik bázisa éppen az,
hogy az évek során bebizonyosodott, Juronics Tamással kiválóan tudnak együtt dolgozni.
– Az operatársulat sikeres, telt házas előadásokat, gálákat hozott létre, az évad első
felében egyértelműen megerősödni látszik a zenés színházi vonal. Mit mond azoknak,
akik attól tartanak, ezt a nívót hosszú távon csak a prózai tagozat rovására lehet fenntartani?
Úgy gondolom, indokolt volt az operajátszás erősítése. Az elmúlt években a közönség
egyértelmű jelzéseket adott arra nézve, hogy kevesebb operai produkciót kapott, mint
amennyit megszokott és amennyit szeretne. Az előző évad közben már történtek korrekciók, elődöm, Székhelyi József velem is, még mint a szimfonikus zenekar igazgató-karnagyával megbeszélte, hogy hogyan lehetne a kínálatot bővíteni. Erre az évadra már annyi
bemutatót és előadást terveztünk, amennyi korábban szokásos volt. Nincs szó expanzióról, mint ahogyan arról sem, hogy az operatagozat anyagi értelemben előnyökhöz jutna.
Lényegesen több prózai bemutatónk van, a két játszóhelyünk közötti műfaji megosztottságot is megszüntettük: operát játszunk a kisszínházban is, mint ahogyan prózát is a nagyszínházban. Az opera takarékosan bánik a személyi kiadásokkal is: ugyanannyi színészünk van, mint az előző évadban, viszont a magánénekesek száma egynegyedével csökkent. Nincs tehát arról szó, hogy karmesterként az operát szeretném helyzetbe hozni más
műfajok rovására. Az biztos, hogy az operára vonatkozó döntések inkább a sajátjaim, és
ezeket tapasztalataim birtokában biztosabban hozom meg. Az operajátszás nívójának
nyilvánvaló emelkedése többek között annak is köszönhető, hogy Pál Tamás első karmesterként sokkal nagyobb szerepet kapott a színházban, mint az elmúlt évadokban. Bár magam is karmester vagyok, igazgatói pozíciómat nem arra használom, hogy minél több vezénylést osszak magamra, és én arassak sikereket. A szegedi opera magas színvonalának
egyik legfontosabb személyi feltétele, hogy köztünk él a legjobb magyar operakarmester,
akire igyekszünk maximálisan építeni. Pál Tamásnak is köszönhetően volt akkora siker
a Tosca-felújítás, és a Mezzo-fesztiválon bemutatott versenyprodukciónk, az Adriana Lecouvreur is az ő keze nyomát viselte magán. Kulcsszerepe lesz a következő bemutatóinkban is.
– Hogyan lehet a költséges és bonyolult műfajt a Vaszy-hagyományokat folytatva
hosszú távon is életben tartani Szegeden?
Az opera kétségtelenül nagyon drága műfaj, ezt bizonyos mértékig elismeri az új színházi törvény is. Az operaprodukciókat is létrehozó színházak finanszírozása – bár nem
automatikusan, hanem a nézőszám függvényében – valamivel bővebb, mint a csak prózai
előadásokat teljesítőké. Hogy ez mire elég, azt ma még nem tudjuk. De azt igen, hogy szeretnék továbbra is legalább évi három operabemutatót tartani, mellette minden évadban
egy nagyoperettet is színre vinnénk. Ez a felújításokkal együtt lehetővé tenné, hogy továbbra is legyenek operabérleteink. Szeretném, ha a többi bérletkonstrukciónk is tartal-

2009. február

109

mazhatna egy-egy operaelőadást is. Fontosnak tartom, hogy az operatársulat megmaradjon. Az ország legnagyobb vidéki zenekara, amely nagy praxissal rendelkezik az operajátszás terén, továbbra is a színház rendelkezésére áll.
– Levezénylője volt a színházi zenekar és a szimfonikusok összevonásának. Fordított
pozícióból, színigazgatóként most is jónak tartja ezt a döntést?
Furcsa lenne, ha én most azt mondanám: micsoda katasztrófa, hogy átvettem egy operát játszó színházat, amelynek nincs önálló zenekara. Nem így van, utólag is azt mondom:
ez az átalakítás szükségszerű volt, és a szakmai eredményeit tekintve nagyon sikeresen
ment végbe. A színház nem érzi magát sarokba szorítva azáltal, hogy a zenekarban ülő
művészek nem a saját alkalmazottai. Az együttműködésünk kitűnő a szimfonikusok vezetőjével, az egyeztetési problémákat is mindig sikerül hatékonyan megoldanunk. Mivel
nincs Szegednek koncertterme, a hangversenyélet színhelye is a nagyszínház, ebből következően két nagyobb együttest foglalkoztató produkció egyszerre úgysem lehetne a városban.
– A Mezzo televízió közreműködésével november első két hetében a Szegedi Nemzeti
Színházban megrendezett nemzetközi operaversenyt és fesztivált sokféleképpen lehet
értékelni. A szakma, a kritikusok nagy része üdvözli, hogy végre született valamilyen
előremutató hazai kezdeményezés az operajátszás terén. Ugyanakkor finoman szólva
nem volt telt ház az előadások többségén. Talán a Szegeden szokatlanul magasnak számító jegyárak is közrejátszhattak abban, hogy a közönség távol maradt. Hogyan értékeli a fesztivált, mit gondol a folytatásról?
Le kell szögeznem: bár a fesztivál az én igazgatásom alatt a Szegedi Nemzeti Színházban valósult meg, az ötlethez nekem semmi közöm. Ezt nem elhárításként mondom,
pusztán nem szeretnék idegen tollakkal ékeskedni. Az operafesztivált nagy ötletnek és kiváló lehetőségnek tartom, nagyon örülök annak, hogy mindez Szegeden történt és otthont
adhatott neki a színházunk. Akkor is, ha ez a rendezvénysorozat rengeteg problémát, gondot jelentett, amit meg kellett oldani. A színház nem rendezője és nem is szervezője az
operaversenynek, csupán befogadója – a problémák egy része ebből is adódott. A fesztivált rendező Armel Produkció rendkívül ügyes számos kérdésben, de rövid idő alatt egymást váltó produkciók színpadra állításában nincs sok színházi tapasztalata. Emiatt a fesztivál számos gyermekbetegséggel küzdött, ezek jobb együttműködéssel kiküszöbölhetőek.
Ez a verseny a világ operajátszásában is eredeti ötlet, méltán nagy publicitást is kaphat, ami
visszahat a magyar és a szegedi operakultúrára is. A versenyprogram kitalálása, a versenyszerepek kiválasztása, a résztvevő operaházak, rendezők, zsűritagok felkérése, a zsűrizés
szempontrendszerének átgondolása, a fesztivál időpontjának és időtartamának megválasztása, a jegyárak kialakítása terén is nagyobb körültekintésre lenne szükség. Mindezekkel
kapcsolatban konkrét javaslataink vannak. Ha a fesztivál vezetőivel tudunk tárgyalni és
meg tudunk állapodni, akkor nagy örömmel várjuk a folytatást.

110

tiszatáj

– Városmarketing szempontjából is óriási jelentősége lehet a fesztiválnak, hiszen az
előadásokat 39 országba közvetítette a Mezzo. Milyen hozadéka volt máris a rendezvénysorozatnak?
Azok a filmek, amelyek Szegedről készültek, és amelyeket többször is vetített a Mezzo,
nagyon jó képet mutattak a városról. Szeged a kultúrán, tudományon, oktatáson, művészeti életen keresztül képzeli el a jövőjét, ehhez egy ilyen nemzetközi operaverseny és
-fesztivál kiválóan kapcsolódhat. Már a fesztivál előtt találkozhatott a közönség azzal a tenoristával, aki végül elnyerte a versengésben a legjobb férfi előadónak járó díjat. Adam
Diegel Maurizio szerepét próbálta az Adriana Lecouvreurben Szegeden, amikor az egyik
vendégtenoristánk, aki Cavaradossi szerepét énekelte volna a Tosca-előadásunkban, lemondta a fellépését. Mivel hallottam korábban, az operaverseny második fordulójában
Adam Diegeltől Cavaradossi áriáját, és értesültem róla, hogy jól tudja az egész szerepet,
felkértem a beugrásra. Óriási sikere volt, ennek nyomán további előadást is kitűztünk
a Toscából. A fiatal tehetségek megismertetése az egyik legnagyobb hozadéka lehet a fesztiválnak. Adam Diegel májusban is visszatér Szegedre, hogy elénekelje Maurizio szerepét.
– Mit vár az évad további részétől?
Shakespeare darabjának, A viharnak a bemutatója, amit Telihay Péter rendezett volna,
elmarad. Szeretnénk helyette egy másik produkciót beiktatni, ez már Bodolay Géza ötleteinek megvalósíthatóságán múlik. Ez művészi kapacitás és anyagi lehetőség kérdése is.
A többi bemutatónkat az eredeti terv szerint szeretnénk lejátszani. Olyan darabok jönnek,
amelyek talán közönségbarátabbak. Már a karácsony előtti bemutatónk, a Diótörő című
zenés mesejáték is igazi családi színház volt, és nagy sikert aratott. A következő premierünk a nagyszínházban a Királyasszony lovagja Kamarás Iván főszereplésével, a kisszínházban pedig a Figaro házassága. Utóbbi igazi vígoperai produkció, amit az Otellóval debütált Anger Ferenc állított színpadra. A népszerű Mozart-opera egy igazi, fiatalos színház, amellyel olyan közönséget is szeretnénk elérni, amely nem kifejezetten az operabérlők derékhadához tartozik. A Mr. A című gyerekdarabunk humoros és mesés történet,
bízunk benne, hogy tetszik majd az ifjú nézőknek. A fajsúlyosabb darabok közé tartozik
Berlioz idehaza ritkán játszott operája, a Faust elkárhozása, ami Juronics Tamás rendezésében kerül majd színpadra. Lőrinczy Attila darabja, a Balta a fejbe a hisztériumjáték
műfaji megjelölést kapta a szerzőtől, ez is mutatja: nem vegytiszta vígjáték. Készülünk egy
operettprodukcióra is, de nem magyar, német vagy francia darabot választottunk, hanem
kísérletképpen egy angolt: Sullivan darabja, a Penzance kalózai az operett és a musical
kedvelőinek figyelmére egyaránt számíthat, hiszen átmenet a két műfaj között. Andrew
Lloyd Webber világsikerű musicaljeit nem kis részben a Sullivan-operettekből kiindulva
hozta létre.
– Bár 2008 januárjában egy olyan pályázattal nyerte el a főigazgatói posztot,
amelyben túl sok konkrétum nem szerepelt, mégis van már olyan irány, amit feladni
kényszerül?
Nem óvatosságból vagy taktikázásból, de valóban nem túl részletező és konkrét pályázatot írtam. Ennek az volt az oka, hogy eddigi tapasztalataim szerint igazából csak belülről
lehet azoknak az információknak a birtokába jutni, amelyek alapján cselekvési programot

2009. február

111

ki lehet jelölni. A pályázatomhoz képest egy kis késésben vagyok, ami az elmúlt fél évben
történt, az versenyfutás volt az idővel. A nyugodtabb, építkező lépések időben eltolódtak.
A pályázatomhoz képest kimutatható irányváltásra nem kényszerülök, de belülről világosabban látom azokat az intézkedéssorokat, amelyek a leírt és azóta is helyesnek tartott
célokhoz közelebb visznek.
– Az előadó-művészeti törvény mennyire változtathatja meg a Szegedi Nemzeti
Színház helyzetét? Mennyire elégedett az elfogadott jogszabállyal?
Alapvetően elégedett vagyok, bár mint a legtöbb törvény, ez sem tökéletes. Sok minden múlik még a végrehajtási rendeleten és a minden évben elfogadandó állami költségvetésen. A finanszírozásnak ezt a rendszerbe foglalt és kiszámítható módját, amit a törvény megalkotott, mindenképp üdvözölni lehet, de azt, hogy összességében mennyi pénzt
szán a színházakra az állam és azt milyen módon osztja el, évente változtatgatni fogják,
mint ahogyan az egyes műfajok közti megkülönböztetésnek, plusz támogatásnak a szorzófaktorait is. Az a folyamat, amelynek során kiderült, hogy az állami támogatások szempontjából mi jól vagy rosszul járunk, még nem zárult le.
– A gazdasági válság miatt a hazai színházak számára is nehéz évek jöhetnek. Mit
lehet elérni ebben a helyzetben, milyen nézőszámot lehet megcélozni?
Csak az lehet az őszinte válasz, hogy a színigazgatók sem tudják, mi lesz, mint ahogyan
egy autókereskedő, egy bankár vagy egy építési vállalkozó sem. Azzal próbálkozunk, amit
egyébként minden szervezet tesz: költséghatékonyan gazdálkodunk és a bevételeinket
igyekszünk növelni. Elmondhatom, hogy a bérletbevételünk meghaladta az előző évadét,
amire nem is mertünk számítani. Az is igaz, az időarányos jegybevételünk alulmúlja a korábbi szezonét. Ennek megvannak az okai: a sok bemutató miatt túl sok bérleten kívüli
előadást nem tudtunk tartani, és jelentős kiesés az is, hogy a Mezzo-fesztivál kéthetes periódusában a jegybevétel nem a színházé volt, hanem a fesztiválszervezőké. 2006 óta
egyébként országosan csökkenő nézőszámot mutatnak a statisztikák. Ennek ellenére szeretném a két játszóhelyünkön a százezres nézőszámot megcélozni. Az önkormányzat legutóbbi revizori jelentésében 86 ezer néző szerepelt, igaz, láttam már olyan minisztériumi
statisztikát is, amely szerint a szegedi színház 96 ezer nézőt tudott felmutatni.
– Továbbra is kapcsolatban áll előző együttesével, hiszen egyben a szimfonikusok
művészeti vezetői posztját is betölti. A két funkció hogyan egyeztethető össze, és mit szeretne elérni saját művészi pályáján?
Ha optimista vagyok, azt mondom: eddig koncerteket, operaelőadásokat dirigáltam és
vezetője voltam egy művészeti intézménynek, a Szegedi Szimfonikus Zenekarnak. Ezentúl
is koncerteket és operaelőadásokat dirigálok – körülbelül ugyanannyit, és vezetek egy másik művészeti intézményt, a Szegedi Nemzeti Színházat. A változás nem is olyan nagy.
A pesszimista olvasat: a színházigazgatás több olyan elfoglaltságot jelent, amely a művészi
energiákat pusztítja. De bármennyire hihetetlennek is tűnik, a zenélés, a dirigálás általában sok szempontból nem energiapusztító, hanem energiatermelő tevékenység. Amikor
a munkám egy részében a zenei feladatokra átváltok, úgy érzem, hogy feltöltődöm, energiát
nyerek. Nekem nem mesterségem és nem életcélom a színházigazgatás, nem általában vagyok színidirektor, hanem a Szegedi Nemzeti Színház igazgatója vagyok, és soha nem len-

112

tiszatáj

nék másik teátrumé. Úgy alakult a szegedi művészeti élet, és benne a két meghatározó
intézménynek, a zenekarnak és a színháznak a sorsa, hogy ez a feladat engem eltalált.
Nem ez az életcélom, de most nagyon fontos ambícióm, szívemnek kedves munka, amit
igyekszem kedvvel, energiával és nagy odafigyeléssel a legjobb tudásom szerint végezni.
Nem tudom, mi lesz négy és fél év múlva. Az biztos, hogy muzsikus maradok, hiszen ez a hivatásom. Hogy a megbízatásom ehhez képest mi lesz, az nem is olyan fontos számomra.

Hollósi Zsolt

1% Köszönjük olvasóinknak, a Tiszatáj barátainak, hogy 2008-ban is fölajánlották jövedelemadójuk egy százalékát. Kérjük, 2009-ben is tegyék meg! A Tiszatáj
Alapítvány adószáma: 19082349-2-06
*

A Tiszatáj 2008-as, 62. évfolyamának tartalommutatója
honlapunkon érhető el: www.tiszataj.hu. A mutató Gyuris György munkája.
*

Globális lendkerekek címmel gazdasági-pénzügyi tanulmányokat adott ki Báger Gusztáv 70. születésnapjára az
Állami Számvevőszék és a Tiszatáj Alapítvány. A kötet Kovács Árpád bevezetőjével jelent meg.
*

A Tisza-parton mit keresek? címmel Hollósi Zsolt beszélgetéseinek harmadik
kötete jelent meg a Tiszatáj Könyvek sorozatban. Az interjúk olvasói Csúri Károly, Gyüdi Sándor, Kalmár Márton, Koczor György, Kovács Keve, Lengyel András, Molnár László, Pál József, Papp György, Sejben Lajos, Simai Mihály, Székhelyi József, Temesi Mária, Tóth Sándor és Zsigmond Vilmos életútját, munkásságát ismerhetik meg.
Márciusi számunk tartalmából
ÁGH ISTVÁN, DOBAI PÉTER, LANCZKOR GÁBOR, MARNO JÁNOS, PETŐCZ ANDRÁS,
PINTÉR LAJOS, VERESS MIKLÓS versei
MIRKO KOVAČ, MILENKO JERGOVIĆ prózája
TVERDOTA GYÖRGY a Nyugatról
Kiadatlan Dsida-versek

Ára: 500 Ft
Előfizetőknek: 400 Ft

Új könyveinkből:

2250 Ft

2500 Ft

nka

Nemzeti Kulturális Alap

9"770 1 33»! 1 6 0 0 8

0 9 0 0 2

