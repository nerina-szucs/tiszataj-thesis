tiszatáj
69. É V F O L Y A M

Deres Kornélia
Filip Tamás
Polgár Anikó
Solymosi Bálint
Sopotnik Zoltán
Szabó Márton István
Turczi István
Vári János Hunor

©

versei
Feltizi-Veress András
Szöllősi Mátyás
prózája
A SZINGULÁRIS

r

Bányai Eva
Berki Tímea
Ladányi István
Németh Zoltán
Sohár Anikó
tanulmányai
Debreczeni Attila
Dugonics András Etelkájáról

10

2015. október

0

Tartalom
LXIX. évfolyam, 10. szám / 2015. október

SOLYMOSI BÁLINT

A Rózsafüzér Királynője (avagy egy utazó napjai) ..........

3

SZÖLLŐSI MÁTYÁS

Betelgeuse .........................................................................................

6

DERES KORNÉLIA

Napon .................................................................................................. 25

TURCZI ISTVÁN

Üresség (Elégia az elégiáért) ..................................................... 26

POLGÁR ANIKÓ

Orpheusz galériája I. (Alvó szatír); Orpheusz galériája
II. (A Nílus); Orpheusz merevedése ....................................... 28

FELTIZI-VERESS ANDRÁS

Az ellenségem bátyja .................................................................... 31

SOPOTNIK ZOLTÁN

Nagy László/film/medvés/teremtő/Duna; Tar Sándor/film/arc/hiányjel .................................................................. 33

FILIP TAMÁS

Január 26.; Jazz; Városkép .......................................................... 35

SZABÓ MÁRTON ISTVÁN

Nem félsz semmitől ....................................................................... 38

VÁRI JÁNOS HUNOR

nekem kéne; Valami tenger ........................................................ 39

Lánccsörgetés (NÉMETH ZOLTÁN és ORCSIK ROLAND levélinterjúja) ................................. 40
A szinguláris
BERKI TÍMEA

Tolmács nélkül (A magyar–román irodalmi kapcsolatok elbeszélései) ............................................................................. 53

BÁNYAI ÉVA

Kulturális és textuális átjárások magyar és román prózaszövegekben I. (Metopolisz: egy kortárs román Sinistra) .................................................................................................. 64

LADÁNYI ISTVÁN

Az „új” paradoxona: avantgárd önmeghatározások
(Az Új Symposion délszláv, magyar és világirodalmi
tájékozódásai az első nemzedék indulásakor [1965–
1968]) .................................................................................................. 71

NÉMETH ZOLTÁN

A posztmodern Közép-Európája, Közép-Európa posztmodernjei (A szingularitás lehetségességének és lehetetlenségének kérdéseiről) ........................................................ 78

SOHÁR ANIKÓ

A pusztába kiáltott szó. Sheri S. Tepper ............................... 86

mérlegen
KOVÁCS KRISZTINA

„The Thrill is Gone” (Németh Zoltán: Kunstkamera) ..... 93

FEKETE J. JÓZSEF

Nicsak, ki beszél? 2.0 (Németh Zoltán: Álnév és maszk)

BAKONYI VERONIKA

Korszak-retorika kanonikus képességeket és elbeszélőt keres (Németh Zoltán: A posztmodern magyar
irodalom hármas stratégiája) ................................................... 100

TURI MÁRTON

Poszthumán (t)enyészetek (Nemes Z. Márió: A preparáció jegyében) ................................................................................ 106

FÖRKÖLI GÁBOR

Szájszag és népköltészet (Nemes Z. Márió: A hercegprímás elsírja magát) ................................................................... 110

BAKONYI ISTVÁN

Turczi István: Minden kezdet (A beavatás regénye) ...... 115

NEMES Z. MÁRIÓ

A morphé adománya (Megjegyzések Győrffy László
Body Farm-ciklusához) ............................................................... 118

ILLUSZTRÁCIÓK

Győrffy László alkotásai a címlapon, az 5., 27., 30., 34., 99.,
105., 109., 114., 117. oldalon és a hátsó borítón.

Diákmelléklet
DEBRECZENI ATTILA

„szívére szorítja lélekben maga előtt lebegő magyar
Dugonittsát” (Dugonics András Etelkája a 18. század
végén)

97

SOLYMOSI BÁLINT

A Rózsafüzér Királynője
AVAGY EGY UTAZÓ NAPJAI

[Petőfi Sándor út, Szelevény, H]
Mikor ő semleges rémületben, naphosszú körök, percek
borzongató csöndje, ahogy járkál ajtó, ablak, fal és klaviatúra
közt, oda és tovább, a Rózsafüzér Királynője azt mondja,
menjünk vissza a tengerhez…! Mintha már lettek volna
ott, és mintha istenigazából érthetné, mit jelent számára
ez – a tengerhez visszamenni. Semmit, azaz nem sokkal
többet, mint színlelt aggodalommal kémlelni az időjárást
(ami mégis inkább a majdnem minden, beláthatjuk). És úgy
fest egy pillanatra, tényleg érdekelné az utazót, figyelemmel
tudná kísérni…; egyszerre azon kapja magát (jegyzem föl
noteszembe), örömest költözne valahová a skót tengerpartra,
mondjuk, hol az elmúlás kedves elképzelését a hullámok
vernék vissza, miközben játék volna a szeszélyes időjárásnak
megfelelően öltözni, és így, jóllehet gyerekségnek látszana,
minden nap a lehető legváltozatosabban telne, járva a percek
borzongató csöndjét…, amelyet immár a tengerhullámok
ítéletére bízna, nem a tiszazugi puszta zöld és sárga sarára;
ráeszmélne, az egyedüllét lényegtelenségét, ha erőnek erejével
akarná, se bírná szóra. A naphosszú körök a skóciai Shetlandszigetek Mousa nevű lakatlan szigetén az utazó lakótornya
körül folytatódnának, majd egy rettenete által gyémántfényű
percében azt gondolná (írom föl jegyzetfüzetembe), nem,
nem vérezne szívünk, akármi is történne! És mint „átkozott
igazságkeresőt”, látja magát a lakótornya körül bolyongani,
miközben emitt, mondja, az egyedüllét lényegét felforgató
tiszazugi zöld és sárga sárban kopók és kölykök rohangálnak,
valami izgalmat keresve, és egy idő után, csontjainkra lelve
(mik a kutyának se kellenek), csontjainkkal diót dobálnak.

„

4

tiszatáj
[Alexanderplatz, Berlin, D]
Módfelett komikusnak tűnik, ahogy elhalad az idő
velünk, a szemünk láttára, egy görnyedt hátú férfi
az, fekete zakó, sötét filckalap, az egész világ, de nem
csak úgy általában az egész világ, hanem a cigarettáddal,
az anyáddal együtt minden, és minden, ami még van,
a borod, a mobilod, ez az áldott természeted, és így tovább,
az mind valami reklámtáskában ott van a hóna alatt; Beuys
vagy Waits alakjára hasonlít (írom föl jegyzetfüzetembe).
Nyugtatónak szánod, de aztán idegesítő lesz; hogy ezek
annyira azért nem szoktak haladni; inkább ülni szoktak,
pultoknál, vagy zongoraszéken, vagy magyarázni, egy
iszonytató arany maszk mögött, esetleg, döglött nyúllal
a kézben, nem várva látomást. Több értelmet egy csavargó
szatyra éppen ezeket és így összeszedett tartalmánál.

[Kurca, Kórházkert, Szentes, H]
Az élet nem áll meg halál nélkül, ami azt jelenti,
hogy az élet nem áll meg halál nélkül (ami azt jelenti,
hogy…) Ami azt jelenti, volt itt egy fiatal nő, szinte
lányka, aki egyszer csak ágynak esett, és a szobájából
nem jött ki többé; egy neoklasszicista villában lakott,
empire stílusú háromszögletű oromzat, a homlokzat
két oldalán lépcsősorok; szolganépek mindenfele a kertben
és a mezőn, majd, szinte már föntről, a sötét felhők közül,
így szólt szeretteihez – „Alázattal különítsétek el
és tartsátok távol a többieket magatoktól…”
A Rózsafüzér Királynője nem itt éli idejét, ha itt élne,
arra vágyna, hogy az idő szélsebesen teljen, hogy már
el is múljon, hogy már legyen vége – amiként e lánykának
vége lett. Az utazó az idő eme szakadékába zúgva mondja,
miközben már előre látja magát mint különös elhajlást –
hát nem vicces, ’hogy így (el)seggelsz a végeden?!

2015. október

5

[Gyójai utca, Bokros, Tiszazug, H]
Ezen a sík vidéken, ahol mindent ellep a fólia, vagy a köd,
vagy az új autóval, vagy a régi biciklivel való ismerkedés,
akárcsak a fényre sötétülő lámpa, napra nap kihűl a hitel;
reggelre mindenki vad tartozásérzettel ébred hát, és
ugyanakkor azzal, hogy számára az élet az ég egy adta
világon semmit nem tartogat. Aztán, alkonyattájt, megint van
hitel, kisbolt, kocsma várja a rossz emlékezetű tegnapiakat.

CUM †O DADDY, 2012, KERÁMIA, OLAJ, 34,8×29,6×30,2 CM

„

„

6

tiszatáj

SZÖLLŐSI MÁTYÁS

Betelgeuse
„Mintha egy másik Hold sütne az éjszakai égbolton” – ez a mondat szivárog kifelé a
rádióból, miközben tekergetem a kapcsolót, hátha megszűnik a mellette motozó, idegtépő zörej. Épp egy csillagász beszél arról a felrobbant csillagról, aminek a nevét képtelen vagyok megjegyezni. Pedig előző este is hallgattam fél füllel egy műsort, amiben
a különféle szupernóva típusokról beszélt egy fickó. S hogy a szétszóródott anyagból
jönnek létre később a bolygók, olyanok is, mint a Föld, és hogy mi magunk valójában
csillagok maradványaiból lettünk mind a több százmilliárd atomunkkal együtt.
Amikor ilyen dolgokat hallok, gyakran úgy érzem, mintha valami eltömné a torkom. Légszomjam lesz és néha enyhe halálfélelmem is. Meg is lepődöm, miközben
újra tekerek egyet a rádió kis gombján, hogy a hosszú, recsegéssel vegyülő beszéd
közben milyen nyugodtan lélegzek tovább. Gázburok, anyagvesztés, gravitációs erő,
interferométeres mérés. Ilyesféle szavakat hámozok ki a hol erősödő, hol pedig
gyengülő zúgás hullámai közül.
Állítólag egy nagy folt fehérlik az égen esténként; a csillag szétszóródott maradéka. Én azonban még nem láttam, mert egy egész hetet végiggüriztem a raktárban,
hogy most nyugodtan, észrevétlenül hagyhassuk el a várost.
A lányom, Juli ül mellettem az anyósülésen. A nagyjából fél méter magas, vörös
hajú babájával játszik, aminek olyan rémisztő az arca, hogy nem szívesen fordítom
oldalra a fejem.
Kata, a volt feleségem, a hátsó ülésen alszik. A félrehanyatló arca tisztán látszik a
visszapillantó tükör jobb alsó sarkában, s ahogy újra és újra rápillantok, az az érzésem, hogy csupán csak káprázik a szemem. És valójában valahol egészen máshol
van, valaki egészen mással. Aztán néhány határozottabb pislogás után rádöbbenek,
hogy ott szunyókál a hátsó ülésen, s ez hol zaklatottsággal, hol pedig idegenségérzettel tölt el.
Nagyjából egy hét különbséggel történt, hogy bejelentette; elhagy, és magával
viszi a gyereket is, illetve hogy kiderült: „a megszorító intézkedések miatt” nem alkalmaz tovább az ügynökség, ahol kilenc évig szerkesztőként dolgoztam. Ennek az
utóbbi döntésnek persze nem sok köze volt a megszorításokhoz; inkább arról van
szó, hogy kellett a helyem valaki másnak.
Azóta túl vagyok bő félévnyi jogi hercehurcán meg vagy három hónapnyi önsajnálaton és iváson, amit pont az értelmetlenség tesz nagyon is kézzelfoghatóvá. S tulajdonképpen az egészből csak annyira emlékszem, hogy egymáshoz nagyon hasonló, óriási épületek belsejében megyek föl-le a lépcsőkön, s hogy olyan dolgokról be-

2015. október

7

„

szélnek számomra ismeretlen emberek, melyektől dupla erővel ver a szívem, és folyamatosan izzadok. Az elmúlt pár hónap egyetlen fehér masszaként lebeg előttem,
amiben nem hogy napokat, de heteket sem tudok elkülöníteni egymástól.
Kata egy színházi előadás után közölte, hogy nem képes tovább együtt élni velem. Jó hangulatú estének indult. Még egy pohár bort is ittunk valahol a körúton a
darab után, ami egy Médeia-átértelmezés volt.
Aztán, mikor hazaértünk, Kata felém fordult, és közölte, hogy ez így nem mehet
tovább. Hogy ő már nem élvez gyakorlatilag semmit a kapcsolatunkból, s hogy friss,
új dolgokra vágyik. És hogy sokat gondolkodott ezen, de kár volna meghazudtolnia
magát, valahogy így. Hihetetlennek tűnik, de fel sem fogtam, amiről beszél. Úgy emlékszem, nevettem. Közben megpróbáltam megölelni, de ő szigorúan eltartott magától, én meg csak legyintettem és bementem a szobába.
Reggel arra ébredtem, hogy pakolja össze a ruháit. Mire kikászálódtam az ágyból
és összeszedtem magam, már a gyerek cuccait is összerakta. Olyan precízen, helytakarékosan, mintha hónapok óta tervezgette volna az egészet. Ott álltunk az előszobában, s azt hittem, csupán csak kedve támadt ahhoz, hogy rám ijesszen. És az
egész csak színjáték, bár még az előző estinél is pár fokkal komolyabb. Aztán megjött a kisbusz, amibe két férfi nagyjából tíz perc alatt bepakolt mindent. Néhány
olyan tárgyat is, amit azóta is a sajátomnak érzek, ám ahogy a két kertésznadrágos
szállító hordta kifelé a cuccokat, nem nagyon voltam képes ellenkezni.
Egy hetet szinte kataton állapotban töltöttem. Vártam Kata hívását, hátha beismeri, hogy tévedett, és elhúzhatom a dolgot addig, míg tényleg bűntudata lesz.
Egyik reggel aztán meg is csörrent a telefon, de nem Kata volt, hanem a főnököm,
aki szigorú hangon közölte, hogy amennyiben képes vagyok rá, másnap menjek be,
mert sürgősen beszélnie kell velem. A szavaiból nemcsak arra következtettem, hogy
mindez bajt jelent a számomra, hanem hogy valamiért tudja, milyen szánalmas állapotban vergődöm otthon a kádban vagy a kanapén fekve, megközelítőleg ugyanabban a pózban. Másnap az irodában semmiféle jelet nem érzékeltem az arcán,
aminek a sajnálathoz, esetleg a bűntudathoz volna köze, s miközben megformálta
az ajkaival, hogy többé nem vagyok a cég alkalmazottja, szokatlan, idegesítő érzés
kerített hatalmába, mely egyértelműen a profizmusával függött össze.
Azóta voltam eladó egy boltban. Szállítottam bútort. Két hónapja pedig egy áruházban pakolom éjszakánként az árucikkeket, ami semmiféle kockázattal nem jár.
Talán ezért sem hagytam ott még mindig.
Megállás nélkül az égen történt eseményről van szó, bármerre is tekergetem a
kapcsolót. Sosem kerestem a csillagképeket, még a tiszta nyári éjszakákon sem;
most mégis kíváncsian várom, milyen lesz a látvány, ha a városon kívül, csupán a falu utcáján pislákoló lámpák fénye mellett nézhetek föl az éjszakai égre. A fény
azonban még mindig vakít, pedig a horizont aljáig gurult már a Nap égető korongja.
Két órája lehetünk úton. Szeretem figyelni, ahogy mozdul a táj az alkonyatban.
És ahogy gyűlik a sötét a horizont szélén, mintha szívná magába a színeket. Sűrű-

„

8

tiszatáj

södve először teltebbek lesznek, aztán fokozatosan megszűnnek, és beáll a jól ismert, egyenletes csönd.
Jó ideje úgy ólálkodik mellettünk a táj, hogy úgy érzem; eltévedtünk. A bokrok és
a fák ismeretlen magasságba húzódnak; a zöld árnyalatai pedig olyan csíkokban
futnak föl-le az utat szegélyező füves pusztán, mintha egy összefüggő békanyáj hullámzó tömege lenne.
Juli folyamatosan dúdol. Pár percenként fölnevet. Sőt, mintha szavakat hallanék
időnként, s elképesztő, miként produkálja egyszerre ezeket a hangokat. Látom,
hogy föl-le emelgeti a fehér ruhával fedett műanyagtestet, s magában felelget a kérdésekre, amiket ő maga tesz föl a babának. Beszél vele, egyértelmű. És annak ellenére, hogy érzem, nincs ebben semmi különös, mégis rémisztő az érthetetlen párbeszéd, miközben rálépek a gázra, hogy jobban elmosódjon körülöttünk a táj.
– Hogy hívják a barátnődet? – kérdezem. Közben újabb recsegés hasít be közénk.
– Julinak hívják, de ő nem a barátnőm – feleli úgy, hogy nem néz rám, csak följebb emeli a babát és a száját csücsöríti. Látom, hogy motyog valamit, de nem tudom leolvasni a szájáról a szavakat, mert az utat figyelem.
– Nem a barátnőd? Hát akkor kicsoda? – kérdezem még.
– Látnod kéne, hogy kicsoda. Nézd csak meg jobban – mondja, és tüntetőleg följebb emeli a nagy fejű műanyagnőstényt. A festett szemei fölött vastag sérülés fut
keresztbe, és ez jócskán öregíti. Bár amúgy is, ahogy most jobban szemügyre veszem, egy jó testű ötvenesnek fest, nem egy lányom korabeli játszópajtásnak. Hol az
útra, hol a babára nézek, amit a lányom közelebb tol hozzám.
– Nem tudom, ki lehet – felelem.
Juli mosolyog, aztán nevetni kezd. Visszább húzza a babát. Fölemeli, majd az arcába néz hosszan, mintha farkasszemet nézne vele.
– Én vagyok, csak idősebb koromban. Pont így fogok kinézni, mikor öreg és csúnya leszek – mondja furcsa mosollyal az arcán.
– Aha – felelem. Más hirtelen nem jut az eszembe.
Egyenes vonalban, hosszan nyúlik előre az út. A vége egy összesűrűsödött fekete
pont, ahol az ég és a föld összeér valahol Dél-Keleten. Elfordítom a fejem. Közben
erősen fogom a kormányt, hogy jobban érezzek minden apró rezzenést, ahogy a göröngyök miatt hullámzik az autó az úton. Juli még mindig a babát nézi, s amikor én
is odakoncentrálok úgy egy másodpercre; fölfedezem a hasonlóságot, amit talán
csak a morbid kijelentése hoz létre a fejemben.
Olyan sávba érünk közben, ahol jól fogható a rádióadás. Szinte teljesen kitisztul
a párbeszéd, amit eddig a zúgás érthetetlen mormogássá butított. Idegesítő, vinynyogó hangon beszél a műsorvezető. De mivel sok érdemi információt nem hallottam az elmúlt két órában, nem tekerem tovább a kapcsolót.
– Értem, ez igazán nagyon érdekes. És milyen távolságban történt mindez a
Földtől?

2015. október

9

„

– Nehéz pontosan megítélni a Betelgeuse távolságát, mivel egy változócsillagról
van szó...
– Aha, egy változócsillag. Mit is jelent ez?
– ...Szóval, olyan öt-hatszáz fényév körül lehet a Földtől. A változócsillag esetében pedig arról van szó, hogy vagy a fizikai változások vagy a kísérőcsillag fedése
miatt, a fényessége nem állandó. Röviden így tudnám ezt...
– Ez rettentő érdekes. És mi lesz, ha a Nappal is ez történik majd? Akkor nagy
bajban leszünk, ugye?
– Akkor nagy bajban lennénk, ha egy közeli csillaggal ez történne, igen. De megnyugtathatok mindenkit, hogy a Nappal ilyen nem történik majd. A központi csillagunk túl kicsi ahhoz, hogy szupernóva váljon belőle. A halála másmilyen lesz, mint
mondjuk a Betelgeuse-é.
– Miért, milyen lesz?
– Mint ahogy mondtam, nem válik szupernóvává, vagyis nem robban föl. Minden
bizonnyal vörös óriássá duzzad, mintegy négy-ötmilliárd év múlva. Ez azért következik majd be, mert az üzemanyagként szolgáló hidrogén, amit a Nap a fúzió során...
– Folytassa, folytassa, csak aztán majd reklámoznunk kell...
– Szóval, kitágul, aztán összeroskad és egy fehér törpe marad utána. Nagyjából
ennyi.
– Ennyi?
– Röviden ennyi.
– Négy-öt milliárd év múlva?
– Nagyságrendileg igen.
– Az jó sok.
– Az valóban.
– Hát, ez igazán megnyugtató. Ami azt illeti, én alig várom az estét, hogy végre
újra láthassam a Betel...
– Betelegeuse-t.
– Igen, köszönöm! És bizonyára hallgatóink sincsenek ezzel másként! Ne feledjétek, hogy van egy játékunk; fotózzátok le magatokat a csillaggal, és töltsétek fel az
oldalunkra. A beküldött képek tulajdonosai között értékes nyereményeket sorsolunk ki. A részletekről később. Most egy kis zene meg reklám jön, de utána tovább
beszélgetünk erről a különleges eseményről!
Zene szűrődik ki a készülékből, amibe újra beleszűrődik a recsegés.
– Apa, mi az a csillag? – kérdezi Juli váratlanul, s rám mereszti nagy, zöldes szemeit. Ebben a szűrődő fényben olyan, mint egy macska. Megmozdul kezemben a
kormány. Fokozatosan kifelé húzódunk a jobb oldali árok felé, de aztán korrigálok, s
még időben visszairányítom a kocsit a szaggatott vonalak és fűcsomók szegélyezte
sávba. Átfut az agyamon vagy három variáció is, de egyik sem nyugtat meg. Rádöbbenek, hogy valójában nem tudok pontos választ adni erre a kérdésre, főleg úgy,
hogy Juli is megértse. Valamit azonban mondanom kell.

„

10

tiszatáj

Oldalra fordítom a fejem. Juli mozgatja a babáját, s hol rá, hol pedig rám néz,
várva a választ a kérdésére.
– Tudod, kicsim, az olyan, mint a Föld, csak sokkal nagyobb. A felszíne pedig forró, és... – nem fejezem be a mondatot, mert nem lenne értelme. Juli megint dúdol valami dallamot, aztán hirtelen abbahagyja. Rám néz.
– A Nap az egy csillag, ugye?
– Igen, az egy csillag – felelem.
– Akkor nem hiszem, hogy olyan volna, mint a Föld – teszi hozzá. Kétségtelenül
igaza van. És csak azért kérdezek vissza, mert kíváncsi vagyok, mire gondol pontosan.
– Miért, szerinted milyen?
– Olyan tündöklő, mindig világít. A Föld nem világít, az csak úgy van – mondja, s
közben fél szemmel látom, hogy a baba ruháját igazgatja. – A Föld mindig látható,
még éjszaka is. A csillagok pedig néha elbújnak és akkor nem lehet őket látni.
– Igen, teljesen igazad van – mondom. Az út ezen a szakaszon még az eddiginél is
göröngyösebb; néhány nagyobb rázkódás vonul végig a kocsin.
– Apa, nagyon sok csillag van?
– Nagyon-nagyon sok.
– És a Nap a legnagyobb csillag? – kérdezi még.
– Nem, vannak nagyobbak is – válaszolom. – Miből gondolod, hogy az a legnagyobb?
– Mert az a legfényesebb, nekem az a kedvencem – mondja, és nevet. Teljesen
logikus, amit mond, így nem próbálom elmagyarázni, mitől a legfényesebb, mert a
végén még jobban belezavarodnék az egészbe.
– Jól van – mondom még.
Nem vagyok képes koncentrálni, mert folyamatosan erősödik a recsegés, mely a
rádióból ömlik kifelé. Tekergetem a kapcsolót, de egyre rosszabb. Úgyhogy inkább
benyomok egy gombot, majd csönd lesz.
Az utat vastag diófák szegélyezik. Sűrűn borítja őket a termés és a lombkoronájuk árnyékot vet az aszfaltra, miközben még vörösebbé válik az ég alja.
– Miért kapcsoltad ki? – szűrődik előre Kata hangja. Olyan öblös, mintha gyulladt
lenne a torka, pedig csak most ébredt. A visszapillantó alsó sarkában látom, hogy
följebb emeli a fejét. Nyújtózik. Nem tudja teljesen széttárni a karjait.
Ismét rácsodálkozom, hogyan tudta ennyire elváltoztatni az ábrázatát. A fél éve
még göndör, vörösesszőke fürtjei most egyenes szálú, vékony, barna deszkákként
ölelik körbe a fejét. A fehér szegélyű ruhájában meg pont úgy fest, mint aki apácának öltözött, hogy eltűnhessen a tömegben. A szája vékonyabbnak látszik így, és a
szeme is beesettebb. A barna alaptónus idősebbé teszi az arcát.
Amikor pár hete becsöngetett, s először megláttam ezzel az új ábrázattal, nem
ismertem meg. Rémült tekintettel figyeltem fél órán át az arcát, s közben arról beszélt, hogy Juli asztmája súlyosbodott, s hogy az orvos azt javasolja: amikor csak lehetőségünk nyílik rá, vigyük el a városból. Nem is az döbbentett meg, hogy nem azt

2015. október

11

„

az embert láttam, aki hozzám jött. Hanem hogy még ahhoz képest is teljesen más,
mint aki fél éve kilépett az ajtón és bezárta maga után. Figyeltem az arcát, a gesztusait, és úgy láttam; pont annyira nem tud ezzel az új nővel mit kezdeni, mint én. Azt
viszont azóta sem tudom, melyikünk tévelygése zavar jobban.
– Hány óra van? – kérdezi még öblösebb hangon. Látom, hogy próbálja elfojtani
az ásítást.
– Háromnegyed hat – felelem, miután ránézek a halványan villogó zöld számokra a műszerfalon.
– Miért kapcsoltad ki? Jól esett, hogy elnyom ez a kis duruzsolás... – mondja, s
közben előre nyúl és megbirizgálja Juli fejét, aki fölnevet, mozgatja a babát a kezében, azt játszva, hogy együtt örülnek.
– Az lehet. De azért az nem volna annyira jó, ha engem is elnyomna, ugye? – kérdezek vissza.
– Nagyon vicces. Téged nem nyom el semmi.
A visszapillantóban összeakad a szemünk, de azonnal elkapja a tekintetét.
– Hogy idegesített állandóan, hogy nem vagy képes aludni mellettem... – teszi
még hozzá.
– Én senki mellett nem tudok aludni – mondom.
– Szuper.
– Most ezen muszáj összevesznünk? Mit csináljak, ha így van?
– Mit tudom én, szedhettél volna valami...
– Valami szart, hogy aztán nappal is olyan kómás legyek, mint egy mérgezett légy?
– Az meg milyen?
– Olyan, mint én, ha szedtem volna valami szart – igyekszem lezárni az értelmetlen vitát.
Juli közben hátrafordul. A szemem sarkából látom, hogy följebb emeli a babát.
Érzem a mozgásán, hogy ha váltanom kell, útban lesz. A kocsi néhány erősebb rázkódás után simább útszakaszra ér, a szemben lévő sötétség pedig mélyül. A színek a
vörös felé tolódnak Nyugaton. Mellettünk laposan húzódik szét a táj minden irányba. A távolságok nehezen mérhetők. Pár perce nincsenek már fák sem, és ha rejtőzik
zöld valahol, az is egyenletes szürkévé fakult az alkonyatban.
– Kicsim, húzd arrébb a lábad, mert így nem tudok vezetni – szólok rá Julira, aki
tovább mászik hátrafelé. Ki is bújt már a biztonsági öv szorításából, s ahogy oda-oda
pillantok, önkéntelenül elképzelem, mi történne, ha fékeznem kellene egy nagyot.
Újra szólok, de rám se hederít. Közben látom, hogy az anyja kifelé néz az ablakon.
Az arcát beteríti a lemenő Nap fénye.
Juli beteszi a lábát a két ülés közé, egy zökkenés után aztán megcsúszik, és a baba arca szinte az arcomba csap. A puha test pedig bezuhan az ölembe. Juli ezalatt a
vállamra támaszkodva próbál hátrajutni.
– Juli – ejtem ki a nevét valamivel hangosabban.

„

12

tiszatáj

– Ne kiabálj a gyerekkel, rendben? Érti, amit mondasz, kurvára nem kell felemelned a hangodat. Oké? – szólal meg Kata hátul, majd előre nyúl és a tükörben látom, ahogy a két válla alatt megemeli Julit, és hátrahúzza maga mellé.
– Oké – felelem. Kiveszem az ölemből a babát és a másik ülésre teszem; egy rázkódás után aztán lecsúszik az ülés előtti, sötét térbe. Megpróbálom fölvenni, de ahhoz, hogy elérjem, előre kéne dőlnöm és nem látnám az utat. Így inkább hagyom a
fenébe. Közben azon gondolkodom; mennyivel jobb az, hogy ő ilyen szavakat használ, mint hogy én kissé fölemelem a hangomat; s némi büszkeséget érzek, hogy végül is képes vagyok mindezt magamban tartani.
– Anyádéknak ugye mondtad, hogy jövök? – kérdezem, és próbálom a tükörben
megtalálni Kata arcát, hogy lássam, hogyan reagál. Azonban a mögöttünk jövő autó
beáramló fénye nagy, fekete folttá sötétíti a fejét.
– Mondtam, persze – feleli röviden.
– Nem furcsállták a dolgot?
– Nem, egyáltalán nem furcsállták.
– Tudnak róla, hogy mi történt?
– Persze, hogy tudnak róla. Akkor is tudnának róla, ha nem mondtam volna, hisz
ismered őket... – mondja még.
– Jó, ez igaz. De azért ez elég... hogy is mondjam....
– Elég... milyen?
– Hát, furcsa.
– Hogyhogy furcsa?
– Nem tudok most jobb szót erre.
– Miért? – kérdez tovább, és már érzem, hogy erősebben lüktet bennem a vér.
– Mindegy.
– Mindig ezt csinálod.
– Mit csinálok? – kérdezem, s kissé jobbra húzom a kormányt, mert a mögöttünk
lévő autó kielőz, és jó hosszan tart, míg elénk kerül.
– Hát ezt, hogy mindig mások véleményére hagyatkozol.
– Nem erről van szó. De azért az nem szokványos, hogy fél éve nem vagyunk már
együtt, és aztán közösen megyünk le a szüleidhez, mint egy normális család...
– Nem mint egy normális család, csak mint olyanok, akiknek van egy gyerekük.
Aki ráadásul beteg.
– De szépen mondtad...
– Most mi a fene bajod van?
– Semmi – felelem.
– Gondot jelent, hogy lehozol minket? – kérdezi számonkérőn.
– Jesszusom, ezt most honnan találtad ki? – kérdezem, s közben az jut eszembe,
hogy tényleg gondot jelent, még ha nem is azért, amire ő valószínűleg gondol.
– Így érzem – válaszolja. Aztán előrébb hajol, és úgy folytatja. Talán azért, hogy
Juli ne hallja a szavait.

2015. október

13

„

– Még ezt az áldozatot is képes vagyok meghozni, képzeld el! Fontos a gyereknek, hogy együtt is legyünk...
– Akkor talán nem kellett volna elmennetek – válaszolok, és próbálom a lehető
legkevesebb érzelmet belevinni ebbe a mondatba. A másik autó, még mielőtt teljesen megelőzne, elkezd befelé húzódni a sávba, s ha nem rántanám el a kormányt,
valószínűleg nekünk jönne. – A kurva... – mondom, de szerencsére elharapom a végét. A tükörben felvillan Kata; megvető arccal néz rám.
Miután sikerül egyenesbe hoznom a kocsit, néhány percig csöndben haladunk
tovább. Csak a menetzaj egyenletes búgása hallatszik meg pár kisebb rázkódás
hangja, s ahogy Juli hátul néha kuncog egyet-egyet.
– Hátraadnád a babát? – szólal meg Kata.
– Muszáj most? Nem nagyon szeretnék forgolódni.
– Én meg nem szeretném, ha a gyerek visszamászna – mondja, s közben megjelenik Juli feje a tükörben. Hallom is, hogy mozgolódik.
– Akkor tartsd magad mellett – mondom még.
– Szerinted menne? – kérdezi színlelt értetlenséggel.
– Igen, szerintem menne. Kérd meg, hogy maradjon ülve.
– Ha ideadnád a babát, akkor erre nem lenne szükség.
– Erre egyáltalán nincs szükség – teszem hozzá. – De fontos az, hogy lássam az
utat, miközben kilencvennel haladunk.
– Akkor álljunk meg!
– Dehogy állok meg! Legfeljebb fél óra és ott vagyunk. Minél előbb oda akarok
érni, nem szeretek sötétben vezetni.
– Juli, maradj nyugton egy kicsit. Nemsokára odaérünk, és akkor visszakapod a
babádat – mondja Kata, és némi elégedetlenséget érzek a hangjában. Bár lehet, hogy
csak azért, mert ezeket a mondatokat alig hallom.
Juli feje ismét megjelenik a tükörben. Azon keresztül engem néz.
– Mi az, kicsim? – kérdezem tőle, miközben hol rá, hol pedig az egyre szürkébbé
váló útra nézek, amin két gömbölyű sárga foltként lüktet az autó lámpáinak fénye.
– Hol van Juli? – kérdezi akadozó hangon.
– Ki? – kérdezek vissza.
– Hát Juli... – mondja kétségbeesetten, bennem meg valahogy összecsúsznak a
dolgok. Eltelik vagy két másodperc is, míg felfogom, hogy a babáról van szó.
– Lecsúszott a földre és most nem tudom fölvenni – válaszolom.
A lányom vinnyogó hangot ad ki, ami mintha szavakból állna, de úgy eltorzulnak
az egyes szótagok, hogy fogalmam sincs, mit mond pontosan.
– Vedd fel – mondja aztán.
– Kicsim, nem tudom most fölvenni, mert vezetek. Ahhoz előre kéne hajolnom,
és akkor nem látnám az utat.
– Nem baj, vedd fel!
– Nem tudom most fölvenni.

„

14

tiszatáj

– Kérlek, vedd fel – mondja olyan selymesen, szótagokká nyújtva a szavakat,
hogy végül meglágyul a szívem.
Oldalra hajolok, s közben figyelem még az utat, hogy nem jön-e egy kanyar, vagy
valami buktató, ami veszélyessé teheti a műveletet, amire készülök. Az út egyenesen nyúlik előre, mint egy hosszan letépett, szürke vászondarab. És amint meggyőződöm róla, hogy csak minimális kockázattal jár a mozdulatom; bal kézzel a kormányt fogva lefelé húzódom a sötét, ülés előtti tér felé.
Érzem, hogy a rekeszizmom erősen húzódik, ahogy veszem a levegőt. A jobb karommal nyúlok a baba irányába. El is érem a kis lakkcipőjét. Csúszik, mintha zsírral
kenték volna be. A sebességváltó szinte a mellkasomba fúródik valahol a gyomorszájam fölött. Végül megfogom a lábszárát, húzom magam felé; kiemelem a sötétből
és emelkedni kezdek.
Megszűnik a nyomás a mellkasomon. Az izmaim ellazulnak a tüdőm és a gyomrom körül. Jobbra húzódnak a rádió gombjai, a műszerfalon villogó óra zöld számai
elmosódnak, miközben már Juli visító hangját hallom meg Kata egyetlen mondatát,
ami annyi, hogy: Fékezz!
Elrántom a kormányt, mert néhány barnás testet látok az úton előttünk a lámpák fénykörében. Zökken párat a kocsi, majd egy hatalmas csapódás után zúgást
hallok, végül sötét lesz.
Valami kopog. Hallom, de mégsem tudom eldönteni, honnan érkezik felém a hang.
Csupán a műszerfal körvonalait látom meg a zölden villogó számokat. Mintha összehúzódott volna minden. A kormány, a műszerfal fölső része. Még a szélvédő üvege is,
amin a repedések sűrű rácsszerkezetet alkotnak. Megmozdulok. A lábam beszorult.
Hiába próbálom mozgatni; nem megy. Valami nedveset érzek a szám szélén. Kidugom
a nyelvem. A légzsák ugyan kinyílt, de löttyedt kis csomóként hever az ölemben meg a
műszerfal és a kormány nagy részén, ami úgy rám mászott, hogy fogalmam sincs, hogyan fogok kijutni a kocsiból. A fehér anyag rám tekeredett, és a biztonsági öv is úgy
szorít, mintha az üléshez lennék szögezve. Újra hallom a kopogást. Mintha egy tárna
mélyéről jönne. Zúgássá, sípolássá alakul a fülemben. Talán csak a fejemet ért ütéstől
lehet. Kintről szokatlan fény szűrődik be. Kata, szólalok meg, de nem hallom tisztán a
hangomat, csupán egy belső zúgást, mintha levegőt pumpálnának keresztül a fejemen.
Válasz nem érkezik. Megismétlem, de most is csak a belső préshang árasztja el a fülemet. Balra fordítom a fejem. Egy férfi sápadt arcát pillantom meg az üvegen kívül.
Forróság önti el a testem; adrenalin áramlik szét az ereimben. A mellkasom húzódik
össze egyre jobban. A férfi mutogat valamit. Rángatni kezdi az ajtót. Meg se mozdul.
Látom, hogy mozog a szája. Nem értem, amit mond. Ingatom a fejem. Valami olyasmit
mutat, hogy fordítsam el, s közben megemeli a kezét, amiben egy fahusángot tart.
Kezdem érteni; nyilván be akarja törni az üveget. A jobb vállamra szorítom a fejem.
Hangot alig hallok, pedig a fejemtől fél méterre zúzza be az ablakot. Nem érzem a bőrömnek csapódó üveg darabjait, se a beáramló levegőt, amint fokozatosan ellepné az
autó belsejét. A fejem szinte lángol. Visszafordítom az ablak irányába. Látom, hogy a

2015. október

15

„

férfi a keret széléről próbálja leszedni az ott ragadt üvegdarabokat. Az egész autó öszszement. Be vagyok csomagolva az ülés és a műszerfal közé. A bal karomat a deformálódott kormány miatt nem vagyok képes mozgatni, a jobb kezemet pedig feltehetőleg
azért, mert eltört. A fickó közben a maradék üveget is kipiszkálta az ablakkeretből.
Néz rám, mozog a szája, de csak artikulálatlan hangokat hallok. Ingatom a fejem. Szeretném mutatni neki, hogy talán az ütés miatt nem értem, amit mond. De továbbra
sem tudom mozgatni a kezem. Behajol az ablakon. Először a légzsák rám csavarodott
maradékát emeli ki, majd a nagyobb üvegdarabokat. Kint a szél zúgása csak motoszkálás, pedig a légzsák kidobott foszlányai a férfi mögött ide-oda kavarognak a sötét
színű földön, mint egy szellem. Vászonzsebkendőt vesz elő a nadrágja zsebéből. Fölemeli, végigtörli vele az arcomat. Olyan puhán, óvatosan, ügyelve a szememre, mintha
Kata csinálná. Figyelem a férfi vaskos, csontos állát, az egyenetlen borostát a képén, és
a vágást a homlokán, amiről Juli babájának feje jut az eszembe.
– Hol van Juli és Kata? – kérdezem. Nem hallom a saját hangomat. A férfi csak ingatja a fejét. A zöldes-szürkés szemében lomha bizonytalanság lebeg, ami az egész
csontos, zömök arcát szelíddé teszi. Próbálok megmozdulni. Kiemelni a karom a szorításból. Nem megy. Néhány erősebb mozdulat, pár rángatózás után zihálok. A fickó
elemeli a kezét az arcomtól. A fehér vászondarab nagy részét vörös folt színezi el; a
vérem. Hátrébb lép. Így már jobban látom, és nemcsak a fejét. Fehér, vékony, néhol
szakadt ing van rajta és egy hosszú vászonnadrág. Nem tudom megítélni, hogy pontosan mennyire, de nagyon magas lehet. Vagy két méter legalább. Esetlenül mozog. Láthatóan nehezére esik kordában tartani a nagy testét, ami csupa izom. Az arcát fehér,
éles fény színezi be. Fogalmam sincs, honnan jöhet. Mintha egy reflektor fénye verődne vissza a fehér ingéről és az arcáról. Nézegeti az autót. Talán azt kutatja, hogyan tud
kiszedni a belsejéből. Aztán olyasmi történik, amit elképzelni sem tudtam volna korábban. Közelebb lép az autóhoz. Megfogja az ajtókeretet; a bal kezével valahol fölül, a
fejemhez közel, a jobb kezével ott, ahol nem látom, és két vagy három határozott
mozdulattal leszakítja az autó testéről. Áll egy darabig a kocsi ajtajának vázával, majd
leteszi, mintha csak egy széket tenne arrébb. Úgy tűnik, ferdén állhat a kocsi, mert
szív valami srégen lefelé. Elkezdek kifelé csúszni a műszerfal és az ülés közti résből. A
tüdőm környéke húzódik, mint a lufi vékony hártyaszerű anyaga, mely a túltöltéstől
mindjárt elpattan. Mozdul felém. Látom a lábait, de mielőtt hozzám érne, szó szerint
kidőlök a kocsi összetömörült belsejéből, mint egy tehetetlen bábu. A földön fekszem.
Valami ősi pózban, mely ugyanakkor elég kényelmetlen. Lüktet a homlokom. Két kéz
alám nyúl. Egyenesbe jön az árok pereme; felbukkan az út szürke felülete meg a kocsi
eleje, ami gyakorlatilag nincs is. Nem bírok sokáig egy pontra fókuszálni. Hullámzik a
kép előttem. Sugárzik ez a fehér fény, mely a körülöttünk húzódó tájnak szokatlan tónust kölcsönöz. Teljesen lapos minden. Csak az úton egymás után következő
jelzőrudak merednek ki a földből. Próbálom kihúzni magam. Nekitámaszkodom az
autónak. A fickó közelebb lép, megérinti a hátam. Közben csak annyit mondok, hogy
minden rendben, de érzem, hogy ez némi túlzás, főleg, hogy csupán tompa morajként
lüktet mindkét szó, amit nem tudnék értelmezni, ha másvalaki mondaná. De aztán,

„

16

tiszatáj

ahogy a szemem túlhalad a jelzőrudakon, és elindul fölfelé arról a szürkés-fekete peremről, amiről fogalmam sincs, milyen messze lehet, s hogy az az ég-e egyáltalán vagy
a föld szokatlan fénnyel burkolt felszíne, egyszer csak megpillantok egy kusza, fehér
és néhol narancs színben játszó gömböt, ami egészen biztos, hogy nem a Hold. Mintha
valami szétfröccsent volna az égen, amit ugyanakkor egyben tart egy ismeretlen erő.
Nem bírom levenni róla a szemem. Pedig már ég a tarkóm, és azt hiszem, vér csurog
le a jobb arcfelemen, valahonnan a fülem környékéről. Minden ebben a lágy fényben
fürdik. Néhányszor elindul a tekintetem körbe, s aztán többször is visszatérek a fényes foltra. Nem tudom, hogy az égnek pontosan melyik részén lehet. Átnézek az autó
fölött. Látom a hosszan elnyúló, lapos tájat, az út szürkés, néhol hullámzó felületét, a
fűcsomókat a mezőn, az út túloldalán elterülő szántóföldön egy házat jó messze, ami
az egyetlen domborulat a tájon. Kata, mondom magamban. Benézek az autó belsejébe. Az összetömörült tér sötét, s ahogy hátrébb lépek, hogy lássam a hátsó ülést is, rádöbbenek: az autó üres. Se Kata, se Juli nincs sehol. Fölemelem a fejem. Ismét körbejáratom a tekintetem, hátha csak nem vettem észre őket a kocsi közelében. Semmi
sem mozog. A szél is elállt. Egyetlen autó sem közeledik az úton. Elkiáltom magam.
Semmi válasz. Csak a néhány másodpercenként ismétlődő lüktetés visong a fejemben.
Közben tapogatom a combom körüli részt. A telefonom a jobb zsebemben lapul. Kiveszem. A képernyő szilánkjai leperegnek a földre, megcsillan rajtuk a fehér fény, s bár a
telefon is áraszt magából némi világosságot, a gombokat hiába nyomogatom, használhatatlan az egész.
Hosszú idő telik el, mire összeszedem magam annyira, hogy elinduljunk. Egyetlen
autó sem halad el mellettünk. Villódzó pontokat látok minden pislogás közben. Levettem az ingem. Muszáj volt letörölnöm az arcomat. Próbáltam szót érteni a férfival, de
ha beszélek, a látásom pár másodperc után összezavarodik. Kata és Juli továbbra sincsenek sehol. Ki van száradva a szám. A szájpadlásom vékony csíkban fölszakadt; egy
keskeny kis húsdarab lifeg a számban. Muszáj birizgálnom a nyelvemmel. Összevissza
kavarognak a fejemben az emlékek. A szakításunk jut eszembe; majd ahogy pakolom
monoton egymás után a dobozokat és flakonokat a raktárban. Misi, az egyik újdonsült
haverom, aki, mikor nevet, hörgő hangot ereszt ki magából, mintha egy lerobbant motor próbálna újra üzembe állni a mellkasában. Kata jut eszembe, s ahogy nevet azon a
fényképen, amit egy görög szigeten készítettem róla. Nagy, kopár sziklán áll, az ujjatlan pólója mentén rákvörös a bőre; felém nyújtja a kezét, s az fehér a habtól, amit aztán a testére kent. Juli jut eszembe, mikor az első lépéseit tette egy hatalmas fésűvel a
kezében, amiről azt hihette; biztonságot adó menedék. És ahogy fejbe lőnek egy labdával az általánosban, amitől elvesztettem az eszméletemet. Majd az jut eszembe, mikor nem tudtam leszállni a buszról edzésre menet, mert az ölembe tett táska miatt
merevedésem volt. Végül annak a párbeszédnek az emlékei merülnek föl, amit talán a
rádióban hallottam. Próbálom felidézni a csillag nevét. Nem megy. Ha a kezdőbetű
előbukkanna valahonnan az agyam blokkolt szegletéből; talán kifutna az egész. Ám
hiába próbálgatom magamban a betűket, nem ér ki a szó a nyelvem hegyére. Az út

2015. október

17

„

túloldalán kopár földsáv húzódik szét, mintha felégették volna a tájat. De olyan hatalmas területen, hogy ezt nem tartom valószínűnek. Csak itt-ott tarkítja néhány fűcsomó a sötét színű földet, amin szokatlan pára lebeg. Talán a föntről érkező fény miatt van így. Amit közben a férfi beszél, még mindig nem értem. A távolban lévő ház felé mutogatott. Annyit le tudtam olvasni a szájáról, hogy arra. De csak ezt az egy szót.
És hiába mondott még sok minden mást is, az ajkának ferde mozgása lehetetlenné tette, hogy kisilabizáljam az egymás után következő betűket és szavakat. Tényleg nagyjából két méter magas lehet. És a karjai olyan hosszan nyúlnak le a teste mellett, hogy
szinte a térde vonaláig érnek. Lomhán, nehézkesen mozog, mintha hozzám akarna
igazodni. Az ingén hosszú szakadás fut végig a jobb oldalon. Kitüremkednek a vastag
izmai. Barna a bőre; láthatóan az egész nyarat kint töltötte a pusztán. Most veszem
csak észre, hogy nincs rajta cipő. A lábfeje majdnem teljesen fekete, csak a körmeiről
szűrődik vissza némi fény. Nem nagyon törődik velem. De ez nem a személyemnek
szól. A járásából, arról, ahogy néha a bal keze egyet-egyet rándul, s hogy folyamatosan
mozog a szája, csak arra tudok következtetni, hogy még sincs teljesen itt. Hirtelen
iszonyatos módon zúgni kezd a fülem. Megint mintha levegőt, vagy annál is sűrűbb
anyagot próbálnának befelé nyomni a fejembe. Feszít a homlokom és a tarkóm. A horizont lassan ferdülni kezd. A földnek támaszkodik a vállam. Az ég fehér fénye egyenesen az arcomba világít. Gyönyörű. Nem bírom hosszan nézni, mert apró, pattogó
szemcsék lepnek el mindent. Muszáj lecsuknom a szememet. Még a szemhéjamon keresztül is látom a tejszerű fehérséget; szokatlan forróság jár át; hullámokban vonul
végig a testemen, aztán megszűnik a nyomás, meleg nedvesség húzódik lefelé a nyakam irányába, és visszatér a zúgás, amit csakis akkor hall az ember, ha csönd van. Újra állok. Kinyitom a szemem. Jócskán eltávolodtunk az úttól. Minden mozdulatlan. A
fickó megérinti a vállam. Megpróbál alám nyúlni, mintha föl akarna emelni. Arrébb
húzódom, és mutatom neki, hogy egyedül is megy. Olyan képet vág, mint aki egyszerre illetődött meg, s akit azért bánt a visszautasítás. Látom az arcán, hogy lehangolt
lesz. Le is szegezi a fejét. Hosszan nézem a földet, mert ilyen színűnek még sosem láttam. Közben néhány gördülő földdarab vonul arrébb. Feltűnik, hogy egy nagy tócsa
terül el tőlünk csupán pár méterre. Tejfehér az egész. Hullámokat gerjeszt rajta a szél.
A kis domborulatok végigfutnak a fehér tükör felszínén, s mintha befutnának a sötét
színű föld alá. Közelebb húzódom a hosszan elnyúló víztömeghez. Csak pár centi mély
lehet. Lassan hajlítom be a lábaimat. A jobb kezemmel a nedves földre támaszkodom.
Ebből a magasságból úgy tűnik; a tócsa is az égbolt része. Rámeredek a lapos fehérségre. Egyetlen nagy, mozdulatlan fehér tükörré változik a táj, és minden, ami fönt
van, megvan lent is. A víztömeg fölé hajolok. A fehér fényben éles körvonalat kap az
arcom és a seb, akár egy lyuk, tátong a fejemen. Erősödik a szél. Kiegyenesedem. Viszszafordulok az út irányába, hogy szóljak a férfinak. Nem látom sehol. Csak az útig kifutó hosszú földsáv nyúlik el előttem. Körbefordulok. Fűcsomók, egy gémeskút, a tócsa,
arrébb néhány épület. Figyelem a házak közötti térséget, ahol valami mozog. A jobb
lábamban újra belobban a szokatlan melegség. Elindulok az épületek felé.

„

18

tiszatáj

Nem egyetlen ház áll előttem, hanem épületek egy csoportja. Bevonszolom magam
a velünk szemközt lévő kis térre, amit néhány hosszú raktárépület ölel körbe. Meg
egy egészen kicsi ház, aminek tornáca van. Jóval korábban épülhetett, mint a többi. A
tetőszerkezetét friss deszkákkal erősítették meg, melyek a fényben szinte világítanak
a többi, idősebb deszka között. A tér közepén rozsdás, darabokra bomlott, földbe
süppedt traktor áll. Tőle nem messze csupasz eperfa. Az egyik épület tövében fölhalmozva néhány köbméternyi, husángokra szabdalt fa. A traktor mellett vaskos betonvályú nyújtózik a földön. Az is jócskán beette magát a homokos földbe. Közelebb húzódom hozzá, majd ráengedem a testem az érdes felületre. Kifújom magam. Visszafordítom a fejem az út irányába. Talán egy kilométerre lehet. A fehér, szórt fényben
néhány apró pont halad el. Közben egy hosszúkás árnyék suhan el mellettem. A földbe süppedt gép mögül termetes, fehér test mozdul kifelé. A kutya rám néz. Nagyjából
két méter lehet közöttünk. Arra gondolok, hogy sehova sem tudok menekülni előle.
Mozdul felém, aztán valami megakasztja. Látom, hogy kötéllel egy vékony fém huzalhoz van kötözve, amit a kisebb ház és az egyik szomszédos épület közé feszített ki valaki. A kötél olyan rövid, hogy csak a huzal mentén képes mozogni. Két lábra áll. Hirtelen megfeszül a kötél. Hátrabucskázik. Újra föláll. Megint felém fordul. El akar szakadni a kötött pályáról; de ismét megfeszül a kötél és visszarántja az állat testét. Ez ismétlődik jó néhányszor. Mintha egy fehér, izzó gömb forogna a szürkés-feketés földön.
Aztán kiáltást hallok. A kutya megmerevedik, a deszkázott tetejű ház felé fordul. A
tornácon egy egészen alacsony, hosszú szoknyás, öreg nő áll. Éles füttyszó hasít a levegőbe. Az arcomnak csapódik, annyira éles. A kutya szűkölni kezd. A földre fekszik,
egészen összehúzza magát. A hosszú huzal mentén kúszni kezd a földön a ház irányába. A jobb hátsó lába rövidebbnek tűnik, mint a bal, s mögötte nő egy testnyi sáv, amiben megül a táj fölött lebegő, fehér pára.
– Bendegúz – mintha ezt üvöltené a nő, s az egész ház, tőle nem messze a hasábokra vágott fákkal, közelebb húzódik. Pedig csak pár métert teszek meg. Azt is elég
lassan. Beérem a kutyát. Hosszan nyújtózik a földön, s amikor mellé lépek, akkor
sem fordítja el a fejét. Meredten a ház felé figyel, mintha az élete múlna rajta. Nem
tudom megállapítani, milyen fajta lehet. A mellkasa vaskos, a csípőjénél a teste
azonban hirtelen összeszűkül; tisztán látszanak az izmai, mintha huzalok futnának
végig a testében. A szőre hófehér. Csak a hátán fut végig egy kopottabb szürke sáv,
egészen a farka végéig, ahol a legsötétebb. Figyelem a mellkasát. Gyorsan lüktet.
Vékony porfelhő növekszik a pofája körül. A nő újból kiált egyet. Most már azt is
hallom, ahogy a körben elhelyezkedő házak faláról visszaverődik a hang.
– Jöjjön csak közelebb – mondja a nő, bizonyára nekem. Látom, hogy int a karjával, mintha közelebb akarna húzni. És valahogy közelebb is érzem már magam a
házhoz; csak pár méterre van. Aztán ott vagyok a lépcsőnél, pedig alig bírom mozdítani a lábaimat. Az idős nő újra int a kezével, én meg néhány suta, erőlködő mozdulattal fellépek a három kis lépcsőn. Reccsennek egyet-egyet a súlyom alatt.
– Jól beverte a fejét – mondja, miközben visszaül a hintaszékbe, amit eddig nem
láttam a kinti erős fény miatt.

2015. október

19

„

– Igen, eléggé – felelem.
– Ott az a szék, oda nyugodtan leülhet.
A jobb oldali kis ablak alatt tényleg áll egy szék. Nem úgy néz ki, mint amibe
könnyedén beleférnék. Az az érzésem, hogy ha ráülök, összeroskad.
Körbenézek. Minden tárgy; az ajtó, az ablak, de maga a ház is, vele együtt az öreg
nő, meglehetősen kicsinek tűnik.
– Üljön már le – mondja határozottan. – Nem szeretném, ha elájulna vagy valami
még rosszabb történne. Nem bírnám összekaparni a földről – mondja még. Engedelmeskedem. Egy ideig csönd van.
– Telefonálnom kéne. Van itt egy telefon? – kérdezem. A nő előbb rám néz, aztán
kifelé mutat a traktor irányába.
– Látja ott azt a póznát? – kérdezi. Követem a kezét a szememmel. Tényleg áll
egy pózna a traktor maradványaitól nem messze. Vékony, fekete huzal fut ki belőle
egy másik pózna irányába, hosszan.
Körbejáratom a szemem. Vályúk, püffedt zsákok hevernek az egyik penészes fal
tövében. Rácsos traktorkerék rohad az egyik kis füves területen.
– Látom – felelem aztán.
– Na, amióta ez az istennyila világít, azóta nincs telefon, mert áram sincs. Teljesen megzavarodott minden. Eltűntek a madarak, este is nappali fény világít. A kutya
is csak vonyít, mint egy idióta. Elzárhatná már valaki ezt a szart – mondja.
Közben az udvaron a falak egyre élesebben világítanak.
– Fáj a feje? – kérdezi aztán.
– Nem – válaszolom, mert tényleg nem fáj, ami meglep. Megérintem a fejem. Zúgás, semmi határozott fájdalom.
– Hát, nekem fáj, a fene egye meg, és még a telefon sem működik – mondja a nő.
Vakargatja az arcát, amin vaskos, árokszerű ráncok futnak szét szabálytalanul.
– Kit szokott felhívni? – kérdezem tőle.
– Na, ne szórakozzon. Senkit. Egyszerűen csak jó, ha van, nem? Magának is jól
jönne most például.
– Valóban – mondom aztán.
Erősödik a szél. Pár kartondoboz-maradványt mozdít meg az egyik ház tövében
meg a traktor lelógó ajtaja nyivákol néhányat, ahogy mozog.
– Tényleg nem fáj? Pedig elég ronda a feje – mondja, s közben a körmét rágja.
– Igen?
– Igen. Szívesen mondanám, hogy segítenék, de itt nincs semmi kötszer. Az arcát
meg tudja mosni bent.
– Köszönöm – felelem, de aztán csak bámulok kifelé a térre, amin fehér áramlatok
vonulnak végig, mintha egy vaskos dunyha himbálózna a szélben. Jó ideig hallgatunk.
– Maga pesti? – kérdezi a nő váratlanul, nem túl sok izgalommal a hangjában.
– Igen – válaszolom.
– Én is laktam ott valamikor.
– Igen? – kérdezek vissza.

„

20

tiszatáj

– Nem, csak szórakozom... – mondja ingerülten.
– Ideges? – kérdezek tovább.
– Amíg meg nem jelent, addig egész nyugodt voltam.
– Akkor talán jobb is, ha megyek – mondom, és a székre támaszkodva próbálok
fölállni, de nem megy.
– Üljön már vissza – förmed rám a nő, s miközben kiejti a szavakat, én már újra a
széket nyomom. Eltelik egy kis idő, míg újra rendeződik körülöttem minden.
– Szerette? – kérdezem.
– Micsodát?
– Hát, a várost.
– Nem különösebben.
– Miért nem?
Nem válaszol azonnal; hosszú ideig csak méreget.
– A rengeteg ember miatt. Mindig úgy éreztem, hogy egyedül vagyok. Minél többen voltak, annál magányosabb voltam.
– Itt nem az? – kérdezem. A nő közben fölnevet, bólogatni kezd.
– De, igen. Talán ha valaki felhívna, akkor nem volnék... De arra hiába várok,
ugye? – kérdezi és közben hangosan röhög. – Itt elviselhetőbb. Ott rosszul éreztem
magam már az érzés miatt is.
– Ezt hogy érti?
– Az bujkált bennem... Hogy is mondjam... Hogy jól kéne éreznem magam. De
nem ment. Ne kérdezze, miért.
– És itt?
– Mi az, hogy itt?
– Itt mitől jobb?
– Nem tudom, ne kérdezzen ilyeneket – feleli, aztán csönd van megint. Hűvösség
önti el az arcom, de nem a szél miatt. Mintha párás, nedves lenne a levegő. A nő aztán folytatja.
– Talán mert itt nem jutnak eszembe bizonyos dolgok. Mert nem kell, hogy
eszembe jussanak. Ez egy TSZ volt valamikor, de nem nagyon van itt már semmi.
Valakinek azonban felügyelnie kell. És úgy alakult, hogy én vagyok az. Pontosabban,
mi vagyunk azok.
– Ki az a mi?
– Láttam, hogy együtt jönnek az út felől. Találkozott vele, nem?
– Már hogy...
– Igen, vele – mondja nyomatékosan. – Szerencsétlen, süket is, néma is. Meg még
sok baja van. Mindegy.
– Ő szedett ki a kocsiból.
– Igen, nagyon segítőkész. Olyan jótétlélek.
– Egyszer csak nem volt sehol.
– Igen, általában ezt csinálja. Nem lehet irányítani. Beszélt hozzá?
– Azt hiszem, igen.

2015. október

21

„

– Biztos megsértődött. Nagyon érzékeny. Túlságosan is.
– De ha süket, akkor...
– Mindent leolvas a szájáról. Mindent. Meg nemcsak a szájáról. Tudja, valami hatodik érzék vagy mi a fene. Mint egy gyerek, olyan. Talán mert az is.
– Értem. Hol van most? – kérdezem végül.
– Nem messze tőlünk – feleli a nő.
Szemben az eperfa fekete ágai ide-oda mozognak. Egy kisebb füves területet a
szél dőltre vasal. A kutya pedig még mindig ott lapul a földön, mint egy hosszúkás,
fehér csomó. A fehér fénytől minden ház világít körben a tér körül és olyan világos
van, mint általában kora délután. Megint úgy érzem, a hangok nem a fülemen keresztül jutnak a fejembe. Nem érzek szagokat. Nagyot szippantok a levegőbe, de
semmi. A kutya mozgolódni kezd a földön. Időnként vonyít egyet. Figyelem, ahogy a
nő meredten nézi a fehér testet.
– Nyomorult dög. Attól tartok, eljött az ideje, hogy megváljunk tőle. Van kutyája?
– kérdezi. Nem néz rám, csak hátrébb dől a karosszékben. Enyhén ringani kezd. Látom, hogy a hosszan előre nyújtott lábaival tartja egyensúlyban. Közben a fehér háttérben összemosódnak a házak, a körvonalak egyre bizonytalanabbak.
– Nincs – felelem.
– Nem is volt soha?
– Nem.
– Nem tudja, mit hagyott ki.
– Nem, valóban nem tudom, mert még nem volt – felelem, s engem is meglep,
miért pont így.
– Furcsa egy alak maga – mondja a nő, és aztán röhög, teli szájból. – Nekem ez a
harmadik már. Az elsőt megmérgezték. A másodikat egy autó ütötte el innen nem
messze...
– És ezzel mi a baj? – vágok közbe.
– Rákos szerencsétlen. Egy rohadt nagy csomó van az egyik hátsó lábában. Akkora mint egy kisebb citrom. Ki kellett volna metszeni. De most már késő – feleli,
aztán megint hallgat egy darabig. – Ettől a fénytől meg teljesen begolyózott. Azért is
kellett megkötni. Jár ide egy fickó, hoz néha ezt-azt. Tetszem neki – teszi hozzá
flegmán, és megint röhög. – Na, szóval, azt tegnap reggel a telep végéig kergette.
Pedig ő hozta ide pár évvel ezelőtt. Már nem ismerte meg.
– Honnan hozta?
– Messziről. Valahonnan a hegyekből. Ezzel a döggel vadászott. Valami farkasféle
ez, nem is kutya, a fene egye meg – mondja, és közben az arca nedves lesz, de nem a
pára miatt. – Még szerencse, hogy a lába miatt nem valami gyors. Alig tud mozogni
már szerencsétlen állat. Nem fog már többet vadászni, az biztos. Le kéne puffantsuk.
De én képtelen vagyok rá. A gyerek kezébe meg nem adnék fegyvert.
Hosszan mered felém, s mintha közelebb is lenne már. Tisztán látszanak a szemei, pedig jó mélyen hevernek a szemgödre alján. Ismét csak a szél zúgását hallani.
– Maga megtehetné – mondja. Közben még mindig néz.

„

22

tiszatáj

– Már hogy mit? – kérdezek vissza.
– Hát, hogy végez vele. Hogy ne kelljen tovább szenvednie.
– Nem hiszem, hogy képes lennék rá – mondom.
– Dehogynem. Maga pont olyannak látszik, aki nagyon is képes lenne rá.
A nő föláll, bemegy a házba. Eltelik egy kis idő. Majd egy hosszú csövű fegyverrel
a kezében lép a tornácra. A lépcsőhöz megy, közelebb hívja az ebet. Meg se szólal,
csupán biccent a fejével, az meg kúszik tovább a földön, a tornác felé. Látom, hogy
széthúzza a szőrt az egyik hátsó lábán, amin nagy, vörös csomó lüktet a fehér fényben. A székre támaszkodva fölállok, hogy jobban lássam. Kint szinte már vakít a fehér fény. A nő közben eloldozza az állatot, majd rövid pórázon tartva elindul a ház
mögé. Int, hogy kövessem. Lelépdelek a három lépcsőn. Közben a szégyenhez hasonló, nyomasztó érzés önti el a mellkasom. Úgy szorít, mintha még mindig a kocsiban nyomorognék, beszorulva az ülés és a műszerfal közé. Alig kapok levegőt. A ház
mögött hosszan nyúlik szét a táj. A fehér pára, mint egy szőnyeg, lapul szorosan rá a
földre. Föltűnik a férfi magas alakja. Átveszi a nőtől a pórázt. Még a korábbinál is lehangoltabb az ábrázata. Remeg a keze. Úgy látom, fél. Nehezére esik minden mozdulat. Ahogy egyre közelebb érek, az állat annál dühödtebbé válik. Pár méterre állok, de a férfi már alig bírja tartani. Két lábra áll; megfeszül a póráz, megint nyüszíteni kezd, leereszkedik a földre, újra megemelkedik, majd vissza, habzik a szája; felém kap a mellső lábaival, közben a nő megfogja a karom, arrébb húz, kezembe adja
a fegyvert, és felszólít, hogy lőjem le. Nem, mondom, nem megy, erre képtelen vagyok, de a nő újra rám szól, és amikor újra csak ingatom a fejem, röhögni kezd,
megragadja a férfi karját, kitépi belőle a pórázt, s egészen lassú mozdulattal elengedi: a fehér test kirobban felém; egyre közelebb van a habzó fejével, ott van már szinte előttem, s pont annyi időm marad csak, hogy fölemeljem a fegyvert, és lőjek.
Széles, fekete sávot látok. Csönd van.
Nem tudom, hol vagyok. Telik az idő. Ezt onnan tudom, hogy lüktet a homlokom,
és ütemet ad a térnek, amiben vagyok.
Fekszem. Izzadok. Csak halványan érzékelem a tagjaimat. Próbálok megmozdulni. Érzem, hogy nem úgy megy, ahogy szeretném.
Valaki megérint a kezemen. Fölnyitom a szemem. Egy arc rajzolódik ki előttem.
Lassan felfogom, hogy Kata az. Fölém hajol. Mond valamit, amit nem értek tisztán. Talán azt, hogy jól van. Vagy azt, hogy jól vagyok. Lüktet a homlokom. Halk beszédet hallok a háttérben, néhány mozdulat hangját. Ahogy a vér áramlik a fülem környékén.
Újra egy arc, most egy férfié. Azt kérdezi; hallom-e, amit mond. Elhagyja pár hang
a számat, de nem tudom, értelmes szavak formálódnak-e belőlük. Könnyű a testem,
szinte súlytalan. Úgy érzem; arra is képtelen lennék, hogy fölemeljem a kezemet.
– Meg tudja mondani a nevét? – kérdezi, s közben méreget, ami kissé zavar.
Megmondom a nevemet. Földerül az arca.
– Jó – mondja. – Sejti, hogy mi történt magával? – kérdez tovább. Zúg a fejem.
Muszáj lecsuknom a szememet. A szürke utat látom, az autó belsejét. A férfi arcát,

2015. október

23

„

rajta a vágással meg Juli kezét, ahogy tolja felém azt a ronda babát. A hatalmas, hófehér víztükröt, amiben látszik az arcom. Katát látom és a napfénybe mártózó arcát.
A kutyát, ahogy szűköl a földön, s a duzzadt lábát, ami majd' szétdurran. A nőt látom, ahogy rágja a körmét. A csillag maradványát, amint terjed szét az égen.
Fölnyitom a szemem. Újra Kata van előttem. A fején és az egyik karján egy-egy
jókora kötés. Megviselt az arca. A jobb szeme alatt lila karika tátong, mint egy hatalmas lyuk nyílása. Tágas, magas szobában vagyunk. Az ablakokon csíkos függöny.
A háttérben megy a falra szerelt tévé. Csak homályosan látom. Lassan rendeződnek
a vonalak, fokozatosan válik élessé a tér.
– Hallasz?
– Igen – mondom. A háttérben zúg a készülék. – Jól vagy? – kérdezem, még mielőtt újra szólna.
– Jól – feleli. A hangján egészen más érződik. Mosolyogni próbálok, de úgy érzem, nem sikerül.
– Mi történt?
– Elaludtál vezetés közben, és lesodródtunk az útról. Nekicsapódtunk az árok
szélének – mondja. Nem sok érzelmet látok az arcán, csupán az alsó szemhéja környékén gyűlik össze némi könny, ami akár az örömtől is lehet. – Nagyon nagy szerencsénk volt, azt mondta az előbb az orvos.
Látom, hogy valamiért nem képes rám nézni; csak forgatja a szemét. Az ablakon
túlról fény szűrődik be. Oldalra fordítom a fejem. Hosszan figyelem a kinti lágy, fehér fényben úszó fákat, amiknek csak a koronája látszik.
– Igen? – kérdezem. – Miért nem fekszel te is?
– Nem bírnék most feküdni.
– Értem. Mennyi az idő?
– Késő van... nem is tudom.
– De nappal? – kérdezem. Alig ismerem fel a saját hangomat.
– Nem, éjszaka – feleli Kata, aztán hallgat egy darabig. – Jó sokáig tartott, míg téged kiszedtek a kocsiból. Teljesen összepréselődött az eleje. Az egyik férfi azt
mondta, hogy... nem is érti... Mindegy. Megműtöttek. Az orvos szerint egészen jól sikerült, és fogod tudni használni a lábaidat. Csak sokat kell majd dolgozni rajta –
mondja. Látom, hogy lejjebb hajtja a fejét.
– Értem – mondom aztán. Többre nem vagyok képes. Kata elengedi az ágy szélét,
tesz néhány lépést a szoba másik vége felé. Hirtelen nem tudom, mit mondhatnék.
– Juli? – kérdezem aztán. Kata nagy lélegzetet vesz, hátrasimítja a haját. Felém
fordul, igyekszik kiegyenesedni.
– Jól van. Szerencsére csak megrepedt a karja.
– Ő is velünk volt?
– Igen, velünk... – mondja, s kissé értetlen arccal néz rám.
– Igen, persze... – teszem hozzá. Hirtelen nem tudom; mi is az, ami megtörtént, és
mi az, ami nem.
Kint szokatlan, fehér fénnyel terít be mindent az éjszaka.

„

24

tiszatáj

– Mi is annak a csillagnak a neve?
– Micsoda?
– Mi annak a csillagnak a neve? – kérdezem újra. Ingatja a fejét. Közben mosolyog, de úgy, mint aki a tehetetlenségtől nem képes másra.
– Hihetetlen vagy – mondja. – Tényleg ez érdekel most?
– Egyszerűen csak eszembe jutott....
– Aha – feleli. Zavar a hangjából áradó csalódottság. A szabadon lévő kezével
megigazítja a rajtam lévő takarót. Rendezgeti, pedig már egészen sima lehet.
– Szóval?
– Nem tudom. Tényleg nem tudom, hogy hívják – mondja kiábrándult, s kissé ingerült hangon.
– Megkérdeznéd valakitől? Hátha tudják...
– Ez most komoly? – kérdez vissza, s közben vékony csíkban könny fut le az orra
mellett. Nem hinném, hogy a kérdésem miatt.
– Kérlek – mondom még.
Nem felel semmit, csak néz rám hosszan, aztán kimegy a teremből. Hallom, hogy
a folyosón beszél valakivel, de nem értem a szavakat, mert összekeverednek a tévéből jövő hangokkal. Bejön, visszalép az ágy mellé.
– Valami Betel...
– Betelgeuse – mondom, és önkéntelenül nevetni kezdek. Próbálom elfojtani,
mert meglehetősen fáj.
Megint csak a tévéből jövő morajt hallani.
– Megnézem Julit – mondja, s közben már fordul. Utána nyúlok, megérintem a karját.
– Kata – ejtem ki a nevét.
– Igen?
– Szeretsz még?
Erős nyomás és forróság önti el a mellkasom. Visszább lép. Megérinti a homlokomat. Párszor végigsimít rajta a kezével. Az arcán nem mozdul egyetlen izom sem,
csak a szeme alján gyűlik össze még több nedvesség.
– Később megbeszélünk mindent. Pihenned kell, rendben?
– Rendben – felelem.
– Hunyd le a szemed és pihenj – mondja még.
És én lehunyom.

2015. október

25

„

DERES KORNÉLIA

Napon
„Nem azért fizettem, hogy másnak / jó legyen”
(Gál Ferenc)

I.
Amott éneklő tömegek. Valamit kéne
csinálni ezzel a tavasszal, virágozzék el,
aminek el kell. Én csíkos nyugágyon fekszem,
talpig vörösben: kezemből, mint egy képen,
kiradírozták a fegyvert. Nincsen hang, ami kijönne
belőlem. Akvarellé válok, szétfolyok.
Izzadni kezdek. Értetek.

II.
Lencséken keresztül nézem az ujjnyomos
valóságot. A gömbölyű pirulák szétolvadnak
bennem: hófehér hadtest a gépezet ellen.
Nappal meg mások szavait, mozdulatait lopom,
nehogy kiszúrjanak. Belesimulok tájaitokba,
hozzátok lassulok, akár kövér, barna nyulak
a vasúti földeken, akikre este már csak
a legkisebbek emlékeznek.

III.
Aztán jön az allergiaszezon. A bohócok
ezredszer is eladják maguk, nagy veréssel.
Fizetni nincs okom. A könnyezés hava ez.
De ebből a hóból térkép ki nem vezet,
ehhez ideg kell és tüdő és vasgyomor.
Személyre szabott túlélés. Ráolvasás, ének.
Nem veszek magamhoz ételt, s nem hordom ki,
akiket ki lehet.

„

26

tiszatáj

TURCZI ISTVÁN

Üresség
(ELÉGIA AZ ELÉGIÁÉRT)
„És elfelejti majd e test, hogy test”
Borbély Szilárd

Harmadik tétel
allegro grave
Egy esőáztatta, festetlen tölgyfaajtó mögött
laksz, és senki nem tudja címedet.
Elrejtőzhetsz az éj ráncai közt –
ám az éj a vándor fecske
közönyével jön és megy
Emelkedik, süllyed,
ami arra rendeltetett
Nyílnak és csukódnak a dolgok
Köröskörül mindent leköt a létezés
A postás akkor is köszön, ha megint
nincs, megint nincs leveled
A favágók folyvást káromkodnak
A polgármester a jóindulatáról biztosít
Késelnek, lopnak, kéregetnek
Zajlik az élet, de szó szerint
A szomszéd házba holland család költözött
Van temetés és lakodalom a sekrestyés agyvérzést kapott
Beázott a tető, és potyognak a cserepeim,
mint a könnyek Az almák férgesek
a sok eső miatt Méteres a parlagfű
A falu határában beomlott a löszfal
A madarak közt sok szó esik a szabadságról
Szótlanul továbbállnak az évszakok
Még a kövek is hallgatnak Tántoríthatatlanul
Megy minden tovább

2015. október

27
Hajnal van Hajnal Az én haj
nalom A tekintet lágy ecsetvonás
Jázmin köd, opálos fehérség
Folyékony Éltető Lüktető
Minden szétvált forma lassan
testbe költözik és egyesül
Ugyanott állok, ugyanúgy, ugyanén,
amíg magasbatartott ujjaim fagyos
csillagként szikrázni nem kezdenek
A hangomból semmi sem maradt,
visszapattanó messzi moraj
Sóhajtásom elnyújtott és szisztolés
Mintha most is, mintha mindig
kagylókürtök távoli búgását hallanám
A csöndé vagyok

BAJBA JUTOTT SZERVEZET HÚSGÖRCSÖT SÉTÁLTAT, 2008, OLAJ, VÁSZON, 70×120 CM

„

„

28

tiszatáj

POLGÁR ANIKÓ

Orpheusz galériája I.
(ALVÓ SZATÍR)
Figyeld meg, ahogy alszik, a bokor mellett,
összegömbölyödve, meztelenül.
A mellkas, a fej, a lábak sűrűn benőve:
bozontos-bolyhos, szétszálazhatatlan itt a rét.
Egy hússal-bőrrel bevont csontgereblye, egy nimfakéz,
rutinos mozdulattal, előre-hátra körbejár.
Megáll a pelyhes dombon, az alig látható,
fehér szálak között: nedves kopárság ez,
ruganyos, hűs szatírfenék.
A nimfa szája alig látható, csak képzelhetjük,
ahogy a hátra rátapad, s maga mögött hagy
festéktől csillogó, nyirkos csiganyomot.
Kezd tóvá gyűlni már a nyál, a nedv:
a festő e pontokat sötétebb tónusokkal,
csillogón festette meg.
A nimfa kis mellein pedig, nézd,
e két simára nyaldosott, fehér kövön
két mozdulatlanná dermedt,
behúzott lábú, barna páncélú bogár.

Orpheusz galériája II.
(A NÍLUS)
A Nílus terült el itt, felkönyökölve,
kissé felhúzott lábbal, terpeszkedőn.
Testén a kis Erószok játszadoznak.
Csimbókba fonják a nedves szakállt,
cibálják hajfürtjeit. Ketten a vállára ültek,
széttett lábbal, egymással szembe,

2015. október

29
kis fütyijük éppen egymásba ér.
A legtöbben a vizet fröcskölik,
mellkasán lépkedve,
bujkálva huncutul a mellszőrök között.
Ugrálnak hárman a hasfalán,
mint óriási tamburinon.
Farkán rudat másznak néhányan,
egymást kacagva, egy épp most esett le róla,
kapálózva, egy a vízben prüszköl,
egy most vánszorog vissza,
kapaszkodva golyói nyúlott bőrkéibe.
A lába alatt átúszni és felbukkanni,
iszapos hajjal: a legnagyobb vagányság.
Ezt csak ketten merik, nézd,
a szájuk is sárral ment teli.
A térden lovagolni remek dolog:
kantárszárnak hoztak nádakat,
belevághatják a húsba, úgyse fáj neki.
Keze a combján: csúszdának is remek.
Felhőtlen a vidámság, mégis feszült a kép.
A Nílus épp mozdulni készül,
sejthető, hogy gyűlik benne így az izgalom.
Most még mosolyog, de felmorajlik mindjárt
és vadul áradni fog.

Orpheusz merevedése
„Imádni fogod ezt a várost, Eurüdiké!
Nézd, én terültem benne szét:
az a befedett kút a köldököm,
a legyezőként nyíló tér a has,
északabbra a mellkas ligete,
délen torony mered,
kupoláját pirosra mázolták imént.”
„Minek hoztad ezt a szóvirágot?
Nálunk nyersebb beszéd a divat.
Ha visszanő csontomra a hús,
meglovagollak megint,

„

„

30

tiszatáj
s tépni fogom közben a mellszőrödet.
De most áttetsző vagyok, megfoghatatlan,
a hangom is csak hörgés, hallhatod.
Itt a legyezőket összecsukják,
és visszanyomják önmagukba a tornyokat.”

ÉN (DORIAN GRAY ALAPÍTVÁNY A FIATAL MŰVÉSZEKÉRT),
2009, OLAJ, VÁSZON, 70×50 CM

2015. október

31

„

FELTIZI-VERESS ANDRÁS

Az ellenségem bátyja
Magas, tagbaszakadt ember az ellenségem bátyja, éppen ezért néha görnyedten és
esetlenül jár. Kockás ingekben, több számmal kisebb farmernadrágokban tűnik fel
Budapest utcáin, lábszára rendszerint csupaszon marad. Bal bokáján tetoválás: egy
fénykép keretben: kusza állatalakok, egymásra rajzolva, felismerhetetlenül aprók;
feje fölött buborékos kérdőjelekkel távozik az, aki meglátja.
Az ellenségem bátyja nem szereti a fényképeket, a múltra emlékeztetik, és ha ő
elkezd emlékezni, az rendszerint hetekig hatalmába keríti. Egyedül ezt az egyet szereti, ami a bokájára szokott. Azt is csak azért, mert idővel bőre alá tapadt a festék –
és nincs mit tenni. Továbbá az ellenségem bátyja azt sem kedveli, ha az emberek
buszon, villamoson, grimaszolva fényképezkednek. Útközben is. Folyton megállnak
és kattintgatnak, kimerevítve magukat, önnön létezésük igazolására.
Az ellenségem bátyja most villamoson utazik.
Az ellenségem bátyja szeret egyedül utazni. Ha társasága is akad, elbújik egy,
– a visszapillantó tükör számára – rejtettebb helyre. De ritkán adatik meg ez a szerencsés láthatatlanság, ugyanis vannak hasonló emberek, akik szintén szeretnek
magányosabb zugokban zötykölődni. Ők felszállásukkor még kívülállók; a jármű,
a tükrök és az utasok szemében. A megérkezés pillanatától fogva egyre csak veszítenek ebből az idegenségből.
Az ellenségem bátyja velük a következőket teszi: ügyesen felkutatja ezeket a
menedéket keresőket, és az ellenségem bátyja szándékosan mögéjük oson. Majd
beszélni kezd hozzájuk, hangosan mesél, történeteket mond el, úgy, ahogy nem történtek meg és úgy, hogy mindenki hallja. Mondjuk, a focis sérüléseiről (ugyanis az
ellenségem bátyja profi, válogatott futballista volt öt évvel ezelőtt), vagy, hogy tegnap a legjobb barátjánál volt és egész álló este nőkről, férfiakról, férfiaknak látszó
nőkről és nőknek tűnő férfiakról, és egyéb kényes témákról beszélgettek. A minap
egy sorozatgyilkosról szóló dokumentumfilmet nézett és az arckép alapján kifejezetten szimpatikusnak tűnt fel neki. Persze tetteivel nem ért egyet. Az illető utas sokáig nem észleli, hogy hozzá beszélnek, hiszen semmi köze sincs a nemeken belüli
párviadalokhoz, vagy a rokonszenves sorozatgyilkoshoz; viszont mikor félénken
hátra sandít, meglátja, hogy az ellenségem bátyja egyenesen neki szegezi – amúgy
barátságos – tekintetét. Felé formálja szavait, hogy például „az élet attól az én életem, hogy E/1-ben élem meg, nem? Uram, erről mit gondol? Mi a véleménye?”,
megmunkált bölcsességei hallatán emberünk kicsit, majd kicsit jobban zavarba jön,
és előbb-utóbb kénytelen lesz leszállni.

„

32

tiszatáj

Az ellenségem bátyja ilyenkor kiszemeli következő áldozatát és ezt addig csinálja, amíg fel nem szabadul az a zug.
Sokszor persze nem sikerül neki, mert vannak olyan fiatalok, akiket ez mulattat,
ahogy a részegek ’kurvaanyázásain’ is jóízűeket nevetnek.
Az ellenségem bátyja ilyenkor elszomorodik és veszít utazási kedvéből. Hiszen
az ellenségem bátyja, úgy általánosságban, szereti az embereket. Őt sosem szórakoztatták a részegek és a folyton hazudni kényszerülő, újságosztó-pénzgyűjtő hajléktalanok. Nem tudja mért, de sosem szórakoztatták. És az ellenségem bátyja nem
érti igazán, de ki nem állhatja saját öccsét sem. Talán azért, mert túl sok időt töltöttek együtt régebben (tizenöt év egy paplan alatt). Volt, hogy órákat vitatkoztak a
szocializmus kizsákmányolásáról, vagy a vécéajtó nyitva hagyásának praktikus okairól, mindegy is miről, nem juthattak egyetértésre. Végül az ellenségem bátyja engedett, maga mögött hagyta ellenségem sértő szavait, kilépett az ajtón, elmosolyodott saját és testvére kicsinyességén. De az ellenségemről többet majd később, egy
másik kötetben.
Az ellenségem bátyja immár családos ember. Takács Zoltánnak hívják (nem szereti, ha így szólítják). Gyönyörű, várandós feleségével és kevésbé gyönyörű, betegeskedő édesanyjával él együtt. Nemrég összefutottunk a városban, néhány esti
órára, mint régen.
Az ellenségem bátyja nagyon szereti a családját, de időnként kell egy kis kikapcsolódás nélkülük is. Akkor mindig visszagondol szűk, szétvágott farmernadrágjaira
és megvizsgálja lábán a tetoválást, hogy mennyit kopott. Egy éve még élénkebbek
voltak a színek. Nem sokkal – megteszi. Mikor megbizonyosodik minderről, kicsivel
jobban érzi magát és tovább szereti várandós feleségét, betegeskedő édesanyját.
Az ellenségem bátyját én régóta ismerem. Gyerekkoromban még ő volt az ellenségem.
Az ellenségem bátyja a legjobb barátom.

2015. október

33

„

SOPOTNIK ZOLTÁN

Nagy László/film/medvés/teremtő/Duna
Feljön a Duna, egészen a házig,
besuttog a lépcsőházba, tördeli a
postaládákat, sziszegő kígyó,
viszi a neveket el, s a sorsokat is
talán, az én nevem nem úszik, nem,
nem engedem, az én nevem igazi kígyót
eszik, medreket kotor, visszaszögeli
a ládákat, visszahúzza a vizet, a
helyére, megmosakszom hangjában,
felöltözöm, komának, bakának,
álmos hajóskapitánynak, nem téved,
nem tévedek, megúszik, megúszom a
lidércek partján a szenvedő álmokat,
a páncélosok betörését a részletekbe,
a szobahajlatokba, bármibe, nem, a
nevem nem engedem, vajákos
álmatlanoknak nem, a mindent kétszer
megtagadóknak nem, az én házamba
ne jöjjenek, kiterítenének, mint egy
pokrócot, beletaposnának szegényes
képzeletükbe, sár, sár, sár, tördelik
belém a szót, törik szét a lépcsőket,
amiken lemehetek, vagy akárki hozzám
feljöhet.

„

34

tiszatáj

Tar Sándor/film/arc/hiányjel
Az az arc, amelyik nem gyűrődik,
nem is arc igazán. Az az ember, aki
nem gyűrődik, nem is ember igazán.
Az a kötél, amely nem súrol szét legalább
egy életet, nem is kötél igazán. Nem kötél,
nem spárga, csak talán. És még a többi.
Nem odakozmált paprikás krumpli, kicsit
több borssal, csak talán. Nem törött tégla,
olajoshordó, nem történelmi talpakat megsebző
szög, csak talán. Nem sors, nem idő, nem
hosszú, durva utca kerítése, nem villanyoszlop
felkoncolt drótostóttal, nem satupadnak
támaszkodó halál, csak talán.

BODY FARM 08, 2014, AKVARELL, PAPÍR, 29,7×42 CM

2015. október

35

FILIP TAMÁS

Január 26.
Ma állatos verseket olvas inkább, Ted
Hughest, izmait megfeszíti, mint a macska,
ugrásra kész, de inkább nem megy sehova.
A teljes napfogyatkozásról is pont lemaradt,
mert éppen aznap kellett elrepülnie.
Az ember fontolva hal, az asztalon vigaszpohár,
hallgat Ötödik ajtót, s becsukja, mert szégyelli,
hogy megint eszébe jutott az a butácska mondat,
hogy Bartók szteroidon hizlalt Muszorgszkij volna.
Valahol festményeket mozdít meg az akarat,
kikötött hajókon látszik a víz fojtott lihegése,
nézi, s nem érti, minek a tizennyolc pluszos
jel, ezt mindenkinek látnia kéne.
Még nem kezdődött el a pestis, de gyűjtik
hozzá a kritikus tömeget, feketítik a fehér port,
még minden felesleges és fontos egyszerre,
vajon Dante és Danton miről beszélgethet
gyűlő viharfelhők alatt, Pompejiben?
Mért rejtőzködik, aki már nincs, és ki az
a kislány, aki fehér babákat takargat, amikor
fekete lemezről szól az altatódal?

„

„

36

tiszatáj

Jazz
Ha kés lennél, azt mondanám,
Isten élezzen sokáig.
Ha egy dánok alapította városnak
kéne nevet adnom az Újvilágban:
azt mondanám, New Yorick.
Polgármestere nagy koponya lenne,
egyszerre bölcs és vidám.
Jó lenne élni ott veled, üvegházban,
mintha paradicsomok lennénk.
Nevetnénk, hogy fejünk felett
napjában kétszer elrepül
a nikkel szamuráj.
Az atom, ha egyszer mégis
globális vakuként megvillanna,
és kérne egy utolsó mosolyt
mindenkitől, mi belesétálnánk
a tengerbe, ahol gyöngyöket
tenyésztenék neked, hogy
még szebb legyél,
mert élni kell, lassan és
nyugodtan, nincs idő elhajózni.

2015. október

37

Városkép
Ha áttetsző városlakók
szállnak villamosra, látom,
mi dereng bennük,
hiába próbálják ruhával,
sminkkel eltakarni.
Ha valaki hitelkérelemmel
rohan a bankba, és
sálja a nyakára tekeredik,
hiába kapkod levegő után,
nem menti meg senki.
Birodalmi kéregető
tenyerébe ejtek egy
gyarmati fillért, de nem
tudom, végül kit fog
gazdagítani. Kétfelől
szirénahang, egymás
mellett elviharzanak,
nem jön a felsősegély,
leszakadt vezetékeken
tapos a troli.
Komfortzónáink
egymásba érnek,
majd eltávolodnak.
Magányok diszkrét
bálja minden éjjel.
Írok, hogy béke legyen
az egymásnak hátat
fordító dolgok között.
Ezt a költeményemet
viszont egy nem létező
fiókban találtam.

„

„

38

tiszatáj

SZABÓ MÁRTON ISTVÁN

Nem félsz semmitől
Az asztalom felett függ az önarcképed,
amit ajándékba festettél nekem,
vodkával, kávéval és vörös tintával,
ami tényleg téged ábrázol, mert az
izom a nyakadon és járomcsontod
hangsúlyos, és a szemed is csukva van,
és tél van, és mégis csupasz a vállad,
és látszik rajtad, hogy nem félsz semmitől,
attól, hogy tél van, hogy most kávé és vodka
vagy a véremben, hogy talán felszívódsz
mire elmúlik a fagy, hogy egyszer csak
úgy kelek fel, hogy már függök tőled,
és elhatározom, hogy többé nem nyúlok
hozzád, leteszlek, és tiszta maradok egészen,
hogy akkor nem maradsz majd más, mint egy
visszatérő inger a hipotalamuszban,
pár elvonási tünet, és az egyre fakuló emlékek,
hogy milyen volt.

2015. október

39

VÁRI JÁNOS HUNOR

nekem kéne
az asztalon két üres pohár.
épp mi ketten. te vagy a törött,
megvágtad a szád. a mosolyod
a vértől olyan lett, mint azok
a giccses nyári naplementék,
amiket mindig is utáltam.
ettől könnyebb lett nem érni hozzád.
a zsebkendőd pedig, mint egy
rorschach-teszt. kimondja azt,
amiről nem beszélsz. a szádban
elakadt mondatokat – hogy te
még mindig, még most is – amiket
nekem kéne lenyelni végül.

Valami tenger
Amikor legutóbb átmentem hozzád, már csak
ezt az egy üveg lekvárt találtam. Emlékszem,
amikor főzted, alaposan elmostál és
sterilizáltál mindent, legvégül pedig a
dunsztba raktad a lekvárt, hogy soká elálljon.
Így téged is túlélt. Aztán nemrég magától
lerúgta a kupakját. Meg kellett enni. Csak
azt a késhegynyi zúgást az üveg aljáról,
azt nem tudtam kikaparni sehogy. Valami
tenger hangja lehet. Talán a partján most épp
te.

„

„

40

tiszatáj

Lánccsörgetés
NÉMETH ZOLTÁN ÉS O RCSIK ROLAND LEVÉLINTERJÚJA
– A haláljáték leküzdhetetlen vágya (2005) című harmadik versesköteted utószava szerint
(amit a szlovák nevű Stofko Tamás írt) 2003-ban eltűntél valahol Indiában. Mikor és miért tértél vissza Besztercebányára?
– Az, amit Indiába helyeztem el magamból, ott is maradt örökre, abból semmit sem akartam
hazahozni, semmit a fikcióból. Persze Te is tudod, hogy az identitás úgy szeletelődik fel az
időben és a térben, ahogy a különböző nyelvek esnek szét egymás mellett dialógus nélküli
hangokká és betűkké. Így aztán el sem mentem, haza sem tértem.
– Úgy tűnik, India továbbra is nagy vonzerővel bír a kortárs magyar irodalom számára, elég ha
csak Takács Zsuzsa A test imádása. India és Tiltott nyelv, illetve Lanczkor Gábor Hétsarkúkönyv
c. kötetek ciklusaira gondolunk. Te hol látod a saját Indiádat az említett szerzőkéhez képest?
– Az én Indiám hangsúlyosan a halálkultusz jegyében fogant. Az indiai kultúra sokkal közelebb engedi az emberhez a halált, mint az európai, s ez valamiféleképpen félelmetes és felemelő egyszerre. Egy betegségmonológokból álló lírai napló utolsó fejezeteként India számomra óriási lehetőséget és egyúttal kihívást jelentett. Varanasí (Benáresz), a ghatok világa
még ma is előjön álmaimban. Több tucat India-utazó blogját olvastam el, több órányi filmtekercset néztem végig, hogy a zsigereimbe ivódjon az élmény.
– A kötet utószavát jegyző Stofko Tamás neve rendkívül hasonlít a fiatalon elhunyt Talamon Alfonz egyik szereplőjének nevére, Stofek Tamáséra. Rácz I. Péter szerint: „Németh egyrészt a
talamoni holdudvarhoz kíván csatlakozni, másrészt önnön megsokszorozásának gesztusával
teremt távolságot valós élmény és szövegélmény között, meghagyva a referenciális olvasat,
Talamonnál is tapasztalható, hatáslehetőségét.” Talamon Alfonzról monográfiát is írtál. Miért
volt fontos számodra ez a névjáték? Nem hiszem el, hogy naivan csak kitaláltál valamit, ami kísértetiesen hasonlít Talamon Alfonz figurájára!
– Hát, most tényleg azt akarod, hogy mindent mondjak el? Na szóval. Stofko Tamás létező
személy (ha szlovák neve lenne, akkor Tomáš Štofko alakban kéne emlegetni), az egyik legjobb barátom, pozsonyi egyetemistaként olyan hatással volt rám, mint talán senki és semmi
más (a szépirodalmat kivéve). A 80-as évek végén, 90-es évek elején elbeszélései jelentek
meg az Irodalmi Szemlében, zenélt, óriási buliarc volt, a pozsonyi magyar egyetemista körökben akkoriban mindenki ismerte. Bár informatikusnak tanult, cseh irodalommal, buddhizmussal, alternatív életmóddal stb. is foglalkozott. Irtó sokszínű egyéniség volt és maradt a
mai napig. És mivel egy buddhista csoporttal bejárta Indiát, sőt indiai szent embereket is fölkerestek, logikusan adódott számomra, hogy ő írja meg az utószót. Elküldtem neki a verseket, vázoltam az egész koncepciót, s ennek alapján írt egy – szerintem kiváló – utószót. Vagyis: létező személyről van szó, ő az utószó írója, nem én.
Talamon negyedik, legendás kötetéről diáktársai, az ún. bennfentes vagy szuperolvasók
tudják, hogy szinte minden szereplője, illetve fiktív neve mögött egy-egy valóban létező sze-

2015. október

41

„

mély áll, többségük a 80-as évek végi pozsonyi magyar tanszék diákja. Talamon önmagát
Samuel Borkopf néven írta bele a műbe, Béla von Goffa figurája Hajtman Béla stb. Mivel
Stofko Tamás is beletartozott ebbe a körbe, ezért Talamon Stofek Tamás néven szerepeltette
Tomi jellegzetes alakját a műben. Tehát bár Rácz I. Péter kiváló érzékkel vette észre a hasonlóságot a Stofko és a Stofek név között, abban tévedett, hogy az én kötetem Stofko Tamása
Talamon regényéből érkezett volna.
– Egyetértesz Rácz I. Péterrel, hogy a talamoni holdudvarhoz akarsz csatlakozni a harmadik
köteteddel? És azóta is inspiratív számodra a talamoni életmű?
– Nem, nem volt szándékomban. Persze tudtam, hogy Stofko Tamás Stofekként Talamon regényébe is beleíródott, de álmomban sem gondoltam volna, hogy valaki ebből egy sajátos értelmezést hoz létre. Mindenesetre izgalmas játék.
Másrészt azonban akkor itt lehetne megemlíteni, hogy a már említett Hajtman Béla, aki
Talamonnál Béla von Goffaként szerepel, annyira inspirálónak érezte a Barátaimnak, egy Trianon előtti kocsmából szövegét, hogy továbbírta, s műve Béla von Goffa: Szivarfüstben (2003)
címmel jelent meg, ahol én például Zoo Germanicusként szerepelek. Béla regénye írása közben
egy nagy ívű koncepciót tárt néhányunk elé: eszerint mindenkinek, minden szereplőnek, illetve
a talamoni világ ismerőinek tovább kéne írniuk a regény világát, s így egy többszerzős és többkötetes szövegfolyam állna elénk. Sajnos eddig még senki sem követte ezt az ötletet, én sem.
A haláljáték leküzdhetetlen vágyát semmiképp sem helyezném a talamoni szöveguniverzumba.
– Nemrég jelent meg a Tőzsér Árpád költészetét értelmező tanulmánygyűjteményed, amiből kiderül, hogy Tőzsér próteuszi költő, számtalan hagyományban volt képes alakot ölteni a lírája.
Ez a poétikai nyitottság vonzott az ő lírájában? Esetleg ki tudnál emelni olyan költeményeket,
amelyek inspiráltak a saját költői munkádban is?
– Valóban, Az életmű mint irodalomtörténet. Tőzsér Árpád (2011) című kötet azokat a Tőzsértanulmányokat és -kritikákat gyűjti össze, amelyekben az utóbbi másfél évtizedben a szerző
életművét, köteteit értelmeztem. És bár sok írás felkérésre született, hiszen Tőzsér rendkívül
fontos helyet foglal el a kortárs magyar irodalomban, már a felkérések előtt is eljutottam a
szerzőhöz – gimnazistaként a Kettős űrbentől a Körökig több kötetét is olvastam. Véleményem szerint valami elképesztő szigorral és igényességgel jelenít meg egy rendkívül fontos
stratégiát a kortárs irodalomban: a metafizikai igény és a posztmodern intertextualitás rétegeiből épít poétikát. Viszont szépirodalmi szövegeim számára megint csak kevéssé tudom
hasznosítani.
– Noha Tőzsér része a magyar irodalmi kánonnak, szerinted miért kapnak a munkái olyan kevés
figyelmet a kortárs irodalmi beszédmódokban? Ez a szerző határon túli pozíciójával függ össze?
– Gondolod, hogy kevés figyelmet kap egy olyan szerző, akiről már életében monográfia (a Kalligram Tegnap és Ma-sorozatában), s ha az én kötetemet is ide számítjuk, akkor már két kötet
jelent meg?
Persze értem, mire utalsz. Hogy Tőzsér műveivel nem a magyarországi irodalomelmélet
és irodalomkritika legfontosabb szereplői foglalkoznak, ugye erre gondolsz? Szerintem ez
nem Tőzsér határon túliságából következik (én egyébként sem hiszek ebben a határon túli
nyavalygásban), hanem poétikájából, amely egyszerre akar konzervatív irodalomeszményeknek, metafizikai igényeknek, illetve posztmodern szövegformálási elveknek is megfelelni. Ez

„

42

tiszatáj

a poétikai tágasság vagy bizonytalanság lehet az oka annak, hogy a posztmodern teoretikusok felől nézve van Tőzsérénél inspiratívabb életmű is a magyar irodalomban, másrészt Tőzsér újnépies-konzervatív értelmezői pedig egész egyszerűen nem értik Tőzsér posztmodernizmusát. Innét magyarázható szerintem a Tőzsér-recepció féloldalassága. Könyvemben
éppen ezért megpróbáltam a posztmodern Tőzsért az olvasó elé állítani, mert úgy gondolom,
költészetének ez az oldala az, amely kevéssé dokumentált és értelmezett.
– Utóbbi időben hálózatelmélettel is foglalkozol, amiben különböző csomópontokat felvázolva
átláthatóvá válik egy-egy szerző vagy probléma kiterjedési hálózata, s ezzel a kanonizációs
problémákra is rávilágítasz. A kortárs magyar irodalmat illetően gyakran elhangzik a vád,
hogy belterjes, barátok írnak barátokról stb. Ez mennyire érvényes egy kisebbségi szituációban,
ahol kevesebb a szereplő? Egyáltalán egyetértesz azzal, hogy belterjes a mai magyar irodalom,
hogy csak arisztokratikus beltenyészet folyik? Ez vajon nem érvényes a kisebbségi irodalmakra?
– Nem szeretem az általánosításokat. Ha például Csehy Zoltánnal vagy Polgár Anikóval beszélgetek, akkor semmiféle belterjességet sem érzek, sokkal inkább elképesztő műveltséganyagot.
Éppígy nem érzek belterjességet akkor sem, ha Esterházy Pétert, Nádas Pétert, Kovács András
Ferencet olvasom, ha Nemes Z. Márióval e-mailezek, Krusovszky Dénest hallgatom vagy éppen
a Te kérdéseid olvasom. De tucatnyi más szerzőt ismerek, akinél viszont a belterjesség releváns
fogalom lehet. Nincs ennek köze a kisebbségi helyzethez vagy a határon túliság kérdéséhez. Azt
például nem tartom belterjességnek, ha valaki mondjuk a barátja kötetéről ír, és Catullust,
Avilai Szent Terézt, Durs Grünbeint, John Ashberyt vagy Carol Ann Duffyt emlegeti.
– Rendkívül termékeny szerző vagy, nemcsak költőként, irodalomtörténészként, irodalomelmélészként, hanem kritikusként is jelen vagy a kortárs irodalmi menüben. Két fontos kritikaköteted is van: A széttartás alakzatai. Bevezetés a „fiatal irodalom” olvasásába (2004), illetve a
Penge (2009). Ritkán marad meg valaki a kritikusi pályán, sokszor afféle dobbantóként működik ez a műfaj. Téged mi tart meg a kritika-írásnál? Milyen könyvekről írsz szívesen? Van különbség a felkért, illetve az saját magad által választott művekről írott kritikáidban?
– A széttartás alakzatai bevallottan a legendás Csipesszel a lángot mintájára született, annak kihívásaként, egy újabb irodalmi generáció teljesítményét kívántam irodalomtörténeti, irodalomkritikai kontextusba helyezni. A Penge alig egy-két oldalas kritikákat tartalmaz, amelyeket
az Új Szó című szlovákiai magyar napilap azonos nevű rovatában (amelyet én találtam ki) egy
éven át közöltem. Hetente írtam ezek a rövid kritikákat, s azt hiszem, jó lecke volt számomra.
Hogy mi tart meg a kritikaírásnál? Nem létezik olyan irodalmi teljesítmény, amely nem
néz szembe a kortárs irodalom felől érkező kihívásokkal. Számomra a kritikaírás egyfajta
tréning, amelynek a segítségével tudatos viszonyt vagyok képes kialakítani kortársaimmal.
Éppen ezért rendkívül fontos, mert mentális kondíciót ad, sok esetben belső vitára késztet,
vagy éppen elragadtatott továbbgondolásra. És ebből a szempontból lényegtelen, hogy felkérésre vagy saját ötlettől vezérelve születik meg a kritika.
– Aktív kritikusként a kilencvenes és a kétezres évek első évtizedének, illetve a jelenlegi „fiatal
irodalom” történéseire reagálsz. A változó irodalomtörténés mennyire befolyásolta a kritika elvárási horizontjának alakulásait?
– Az irodalmi folyamatoknak csak az egyik irányára kérdezel rá, jelesül az irodalomértés által
felállított értelmezési lehetőségekre. De mindketten tudjuk, hogy „az irodalom visszavág”, vagy-

2015. október

43

„

is a szépirodalom éppígy folyamatosan alakítja az őt körülvevő értelmezési kereteket is. Az irodalomtörténés változásait is sajátos mozaikszerűségükben szükséges szemlélnünk: a kortárs
irodalomelmélet és szépirodalom szinte minden esetben egymásnak több ponton ellentmondó,
egymással ellentétes alkotói (egyéni vagy csoportos) magatartásformák és beszédmódok öszszessége. Mi ebből a kortárs, mi ebből a fiatal, mi ebből a progresszív? Nem minden kortárs, ami
fiatal, nem minden progresszív, ami kortárs, nem minden fiatal, ami progresszív…
Hogyan lehet időben szemlélni a kortárs irodalmat, paradigmák mentén, vagyis diakróniában, történetiségében egy szinkronikus szeletet – erre kérdezel, ugye? A kritikának akkor
van esélye, ha elemi igényként próbál mindkét – szépirodalmi és irodalomelméleti – progresszióval szembenézni, miközben tudjuk, hogy: csak azt írhatjuk, amit egyáltalán tudunk írni; csak azt írhatjuk, ami egyáltalán írható. Ezt a „csak”-ot és „egyáltalán”-t kellene minél erőteljesebben tágítani.
– A posztmodern magyar irodalom hármas stratégiája (2012) című tanulmányköteted címadó
tanulmánya talán elsőként veti fel a posztmodern magyar irodalom többrétegűségét, s ezáltal árnyaltabb képet kapunk a magyar irodalom posztmodern történéseiről. Viszont a 2013-as JAKtáborban tartott előadásod után több hozzászóló, köztük magam is, vitatta az általad felvázolt
három kategória körvonalait, hol túl szűkek, hol pedig túl tágak. Bizonyos szerzői életművek
rendkívül szövevényesek, ellentmondásosak, s nehezen sorolhatóak az általad az angolszász elméleti mintákra megalkotott kategóriákba. Pl. azt írod, hogy a második kategória az areferenciális
posztmodern: „[…] kizárja a valóság és a realizmus kategóriáit érdeklődési köréből. A költészetre
a deretorizálás, depoetizálás, töredékesség, versszerűtlenség, az antimimetizmus és a rontott
nyelv poétikája jellemző.” (24.) A harmadik kategória pedig az antropológiai posztmodern: „[…] a
hatalom kérdése izgatja, a »másik«, illetve a másság természete, a marginális nézőpontok megjelenítése, felszínre hozása, a politikai természetű kérdésfelvetések, a mainstream-ellenes attitüd.”
(35.) Domonkos István Kormányeltörésben című költeményét a második, areferenciális kategóriába sorolod, holott a leírás alapján az antropológiaiba is beleillene (ami a költemény befogadástörténete is jól tükröz). Ugyanígy, Borbély Szilárd munkái szintúgy nehezen férnének el egyegy skatulyába. Úgy tűnik, nem figyeltél a művek sokoldalúságára, hanem a kategória játszott elsőbbségi szerepet a besorolásnál. Kérlek, fejtsd ki a tiltakozásodat a kritikámmal szemben!
– Sem az írói életművek, sem az egyes szövegek nem homogén entitások. Az, hogy a posztmodernen belül három stratégiát különítek el, és hogy ezt a három stratégiát jól körülhatárolható irodalmi területre helyezem, s a stratégiáknak megfelelő fogalmi nyelvet találok, nem
azt jelenti, hogy egyes életművek, sőt szövegek teljes mértékben megfeleltethetők ezeknek a
kategóriáknak. A szövegek irodalomtörténeti értelmezésének tapasztalata is ezt mutatja. Sőt:
azt mondhatjuk, hogy éppen a stíluskeveredés az általános. Az, hogy például Csokonai Vitéz
Mihály akár egyetlen kiválasztott versében pontosan ki tudjuk mutatni a klasszicizmus, szentimentalizmus és rokokó egymással keveredő stílusrétegeit még nem jelenti azt, hogy ne lenne rokokó, szentimentalizmus és klasszicizmus. Vagy gondolj csak a „népies realista” és „romantikus” Petőfire! Esetleg József Attila életművére a népköltészettől a szimbolizmuson és
az avantgárd elemeken át a későmodernségig! Az, hogy a posztmodern három stratégiáját
különítem el, még nem azt jelenti, hogy ebből következően teljes szövegek és életművek egy
az egyben megfeleltethetők lennének az egyes stratégiáknak. Sőt: több példát is hozok arra,
hogy egy életművön belül milyen változások zajlanak le ebből a szempontból. Borbély Szilárd
például nagyszerű példa arra, hogy az areferenciális posztmodern stratégiát hogyan váltja fel

„

44

tiszatáj

az alárendeltnek, elnyomottnak adott hang antropológiai posztmodern nyelve. Esterházy Péter esetében pedig arra próbálom felhívni a figyelmet, hogyan van jelen egyszerre a második
és harmadik posztmodern stratégia a Harmonia caelestis szövegében. Domonkos István Kormányeltörésben című versét azért sorolom az areferenciális második posztmodernbe, mert
hangsúlyosan nyelvi problémaként viszi színre a felmerülő kérdéseket – alulstilizált, depoetizált, alacsony szintű regisztereken, rontott nyelven, a nyelvkritikai attitűd érvényesítésével (s így a neoavantgárd kísérleti nyelvvel is párhuzamba állítható). A „rontott nyelv” poétikája (Kulcsár-Szabó Zoltán) a Kukorelly Endre, Parti Nagy Lajos, Tandori Dezső által körülhatárolható nyelvhasználati térbe helyezi ezt a verset. Az szerintem más kérdés, hogy a Kormányeltörésben több értelmezője a kisebbségi sors nyelvvesztésének tragikus hátterében értelmezte Domonkos szövegét.
– Ahogy már említetted, Penge című kritikaköteted az Új Szó napilap számára írt rövid bírálataidat gyűjti egybe. Az előszóban izgalmasan vázolod fel a pozitív és a negatív kritika főbb szempontjait. Az internet által a kommentelés is része lett a kritikai beszédmódoknak. A sokszor névtelen
„kommentelők”, pontosabban „trollok” az „őszinteség” jegyében fogalmaznak meg éles, több esetben személyeskedő és ízléstelen véleményeket. Kérdés azonban, hogy az „őszinteség” mennyire
tartható álláspont, ha névtelen a szerző. Természetesen felkészült kommentelők is vannak, általában ezek képesek befolyásolni az adott könyvről szóló kritikai diskurzust. A Penge előszavában
azt írod, hogy: „[…] az »őszinteség« csak a felkészültség és korrektség mellett válhat értékessé.
Minden más esetben az irodalomkritika inkább csak karikatúrája önmagának.” Szerinted az internet mennyire hozta vissza a századfordulós, napilapos impresszionista kritika műfaját? Volt
már olyan eset, hogy egy internetes hozzászólás befolyásolta a véleményedet egy könyvről?
– A kritikaírás esetében ebben a pillanatban, illetve továbbra sem tudok jobb fogalmat az
őszinteségnél, természetesen, mint ahogy idézed is, csak a felkészültség és korrektség mellett
van értelme ezt a kifejezést használni. Az őszinteség fogalma szerintem kizárja a trollkodás
fogalmát. Az internet bőven túlmegy azon, amire a századforduló kapcsán utalsz, hiszen
olyan mediális felületet biztosít, amely azonnali reakciót eredményezhet. Egy-egy kritikát
már szinte azonnal kommentárok tucatjaival együtt olvashatunk. Az csak természetes, hogy
akár egy internetes hozzászólás is módosíthatja a véleményemet: jó esetben olyan ez, mint
egy nagy vita, amelyben tucatnyian vesznek részt. Természetesen itt is, mint minden írásmű
esetében, ajánlott „a gyanú hermeneutikájával” élni, az érdekek és a manipulációk leleplezése, megfigyelése érdekében.
– Műveid több ponton rájátszanak a már posztmodern közhelynek számító „a szerző halála”
barthes-i gondolatra. Emellett kisebbségi irodalommal is foglalkozol, melyet hol tagadsz, amikor pl. a szlovákiai magyar irodalomról, mint szűkítő konstrukcióról írsz, hol pedig az uralkodó
kánonok provokációjaként is értelmezed, amennyiben rákérdeznek a domináns esztétikai vagy
politikai beszédmódokra (pl. a queer irodalom identitás-kérdései). Hol látod magad ezekben a
kategóriákban, fontosak a saját költészeted, munkáid szempontjából? Szeretnél te is transzvesztita lenni, ha már szlovákiai magyar költő nem akarsz lenni?
– Rendkívül nehéz helyzetbe hozol, amikor egyszerre szólítasz meg irodalomkritikusként,
irodalomtörténészként és szépíróként úgy, hogy ráadásul irodalomtörténészként kellene véleményt nyilvánítanom saját szépirodalmi szövegeim kapcsán, elhelyezni azokat. Erre nem
vállalkozhatom. Engem ebből a szempontból leginkább azok a vakfoltok izgatnak, amelyek

2015. október

45

„

minden önreprezentációban megtalálhatók, saját hiányaim. Mondhatnám, hogy a kisebbségi
irodalom nem érdekel, de ez nem lenne igaz. Mondhatnám azt is, hogy a kisebbségi irodalom
sokkal általánosabb értelemben lényeges számomra, valahogy úgy, ahogyan a Gilles Deleuze
– Félix Guattari-szerzőpáros használja Kafka kapcsán: úgy kell írni, mint egy gödrét kaparó
kutya vagy odúját ásó patkány. De ez az elgondolás máris felveti a posztmodern megközelítések lehetőségét, nyelvjáték, irónia, paródia és alárendeltség, trauma, idegenség kérdésének
egymást kizáró területeit, amelyekről a már említett, a posztmodernről szóló könyvemben
hosszabban értekezem.
– Rácz I. Péter azt írja a Kalligram folyóiratról, melynek egy időben szerkesztője is voltál, hogy:
„A Kalligram helyzeti előnye az, ami a hátránya is. Kint is van, de egyúttal bent is.” (2007, Rácz
I. Péter) Ez a szlovákiai magyar irodalomra is érvényes? A saját műveidre is?
– Ezt én nyilatkoztam anno, de ami érvényes egy folyóiratra, annak nem kell érvényesnek lennie egy földrajzilag elhatárolt részirodalomra. A szlovákiai magyar irodalomnak en bloc sem
előnye, sem hátránya nincs, hiszen egymással összeegyeztethetetlen poétikák, alkotói eljárások
és magatartások mentén artikulálódik. Persze értem, mire utalsz, de úgy gondolom, az egyéni
tehetség képes felülírni az alkotói kényszereket és a környezeti adottságok nagy részét.
– A határon túli kisebbségi kultúra gyakran az anyaországi politikai beszédmódok gyarmatává
válik. Az irodalomban pedig hol túlkompenzáció, hol pedig idegenség, távolságtartás észlelhető.
Milyen esélyei vannak a kisebbségi magyar kultúrának, irodalomnak az egyetemes magyar
kontextusban? Van-e élet a Trianon szajkózásán, illetve a közöny rock ’n rollján túl?
– Valószínűleg igazad van. De azt hiszem, ebben az esetben sem lehet általánosítani. Egészen
más a helyzete a kárpátaljai-ukrajnai magyar irodalomnak, kultúrának, más az erdélyiromániai magyarnak, megint más a vajdasági-szerbiainak. Én ezt most itt tíz sorban nem fogom megoldani, de tény, hogy éppen egy pozsonyi kiadónak, a Kalligramnak volt ereje ahhoz,
hogy leküzdje a nemzetiségi és provinciális ballasztokat, s mind a magyar és magyarországi,
mind a szlovákiai, szlovák irodalomban alapvető jelentőségűvé váljon. Én azt remélem, hogy
az átütő erejű tehetség mindig is esélyhez jut. Mondom ezt úgy, hogy saját generációm tapasztalatából indulok ki.
– Műveidben ritkán tematizálod a felvidéki traumatikus kisebbségi tapasztalatokat. Úgy tűnik,
ez a generációdra és a fiatalabbak esetén is érvényes. Nem félő azonban, hogy így e problémák
a politikai és poétikai dilettánsok kezébe kerülnek?
– Nem tudom, nehéz kérdés ez. Hiszen az irodalom éppúgy a felejtés, az elfojtás, a megfeledkezés, illetve a legtágabban értelmezett fikció területe is, mint a dokumentáló igényé, a viszszaásásé, a múltértelmezésé. Arra gondolsz, hogy ha egy országban nemzeti-nyelvi kisebbségi helyzetbe kerül egy író, akkor ez azt is jelenti, hogy a többségi írótól eltérő, attól különböző, más jellegű témákat is kötelezően fel kell vállalnia?
Figyelj, anyai ágon én egy Csehszlovákiából kitelepített család gyereke vagyok, aki a nagyszüleit nem is látta, mert fiatalon meghaltak Magyarországon. Anyám a marhavagonban szólalt meg 1947-ben, valahol egy pályaudvar környékén, és alig tudtak neki szerezni egy pohár
tejet, mert a felvidéki fasisztáknak senki sem akart még eladni sem semmit. Apai nagyapámat
viszont azért zárták be a katonaságnál 1939-ben, mert megverte a katonatársát, amiért az
felvidéki kommunistának nevezte. Nyolc éven belül 180 fokos fordulat. Én gyerekkoromtól

„

46

tiszatáj

ezeket a történeteket hallgattam mindkét oldalról, de ezek már mind értelmezett történetek
voltak. Mesélték, nem velem történtek meg. A 68-as orosz bevonulás sem. 1989, ami megtörtént, az viszont egyáltalán nem volt traumatikus.
Talán alkat kérdése, talán meg kell érni ehhez, talán a kisebbségi tapasztalat mellett a létezésnek ezernyi más traumája is van. Nem lehet mindent megírni.
– Az általad idézett Deleuze-Guattari teoretikusok szerint a kisebbségi irodalom egyik jellemezője a politikum. Van-e az olcsó pártpolitikán túl hiteles politikai költészet? Olyan költészet,
mely nem fordul el a közügyektől, hogy egy ideológiai homokbuckába dugja a fejét, legyen az
akár nemzeti, akár l’ art pour l’art vagy akár valamilyen más rosszízű körítés?
– Persze, miért is ne lehetne hiteles politikai költészet? Egyébként nem hiszem, hogy a kisebbségi irodalom jellemzője a politikum, pontosabban a francia szerzőpárosnál a kisebbségi
irodalom fogalma egészen mást jelent, mint a magyarban. Vesd össze: „A kisebbségi irodalom
[littérature mineure] nem egy kisebbségi nyelv irodalma, hanem olyan irodalom, amelyet a
kisebbség a többség nyelvén ír.” Deleuze és Guattari a végletes idegenséget és szembeszegülést mint írásmódot nevezik kisebbségi irodalomnak – nálunk pedig a kisebbségi irodalomba
beleszületni kell, a nyelvi-etnikai kisebbségi irodalom földrajzi alapozottságú. Jól látható a
hatalmas különbség. Rendkívül izgalmas és tanulságos az, amit Kafkáról és az így felfogott kisebbségi írásmódról mondanak – azonban alapvetően félreértik Kafka pozícióját, hiszen a
„zsidó cseh, aki németül ír” – „Juif tchèque écrivant en allemand” – szerző képét állítják
elénk. Mint franciáknak eszükbe sem jut, hogy Csehországban lehet valaki nem cseh, és hogy
Csehországban írhat valaki németül mint anyanyelvén, továbbá a német nyelv és általában a
nyelv történeti fejlődését is alapvetően félreértik. De mégis többet tudnak az igazi irodalomról, mint tucatnyi monográfia.
– A Feszített nyelvtükör (2011) című tanulmánykötetedben kitérsz a politikailag kétpólusú
kortárs magyar irodalom problémájára. A politikai kétpólus az esztétikában is érzékelhető, ez
poétikai különbséget is jelent? Saját magadat hova tájolod be?
– Úgy gondolom, poétikailag jóval sokszínűbb a kortárs magyar irodalom, mint politikailag.
Ha azonban a szépirodalom politikájáról beszélünk, sokkal célszerűbb az angolszász irodalomelméletben használatos jelentést használni, amely szélesebb értelemben vett stratégiaként gondolja el a szövegek önreprezentációját. Magamat sehová sem helyezem, viszont a
„perverzió méltósága”, az „olvasáserotika”, az „idiótamesék”, az „állati versek”, a „posztmodern irodalom hármas stratégiája” címek biztosan elhelyeznek valahová mások szemében.
– A Feszített nyelvtükörben felvázolod a zaklatott olvasói stratégiát: „Lételeme a folytonos önkorrekció.” Ez a verseidre is érvényes, gyakran korrigálod utólag a műveidet?
– Igen, végül is a folytonos önkorrekció a versekre is vonatkoztatható, bár nem írom át a szövegeim. Ebben az esetben inkább arról van szó, hogy kötetről kötetre más poétikát keresek a
magam számára. Azt kérdezed, „mű” vagy „szöveg”?
– Parti Nagyról könyvet írtál, többféleképpen olvasható „sztereográfiát”. Költőként is inspirál
vagy inspirált Parti Nagy munkássága?
– A monográfia műfaja egyrészt megrendülni látszott a magyar irodalomban a kilencvenes
évek „irodalomelméleti bumm”-ja nyomán, másrészt viszont a Kalligram Kiadó Tegnap és Ma

2015. október

47

„

címet viselő monográfiasorozata egyúttal rendkívül fontos szerepet játszik az 1945 utáni
irodalmi folyamatok megjelenítésében. A két igény együttes életben tartását próbáltam feloldani annak a szokatlan megoldásnak a segítségével, amely a kötet páros és páratlan lapjain
más szöveget futtat, ráadásul keresztutalások által mozaikszerűvé is alakítja a két, párhuzamosan egymás mellett futó könyvet.
Parti Nagy hihetetlenül felforgatott irodalmi nyelve maga a csoda, látványos esztétikai
örömforrás: mint olvasót és értelmezőt elképeszt, de poétikaként folytathatatlannak érzem a
magam számára.
– A szépirodalmon túl versesköteteidben rendre felismerni a teoretikusok inspirációját is. A telepesek előtt, amikor Te indultál, ritka volt, hogy a költők kortárs elméletírók munkáit is ilyen
látványosan beépítsék, ahogyan te, sőt, Orbán János Dénes például kritika- vagy elméletiszonyról is beszélt az egyik interjújában. A teória esztétizálása inkább az underground módon létező
neoavantgárd irodalomra, a konceptualista alkotásokra volt jellemző. A költő benned sohasem
iszonyodott az elmélettől, nem tartott attól, hogy az elmélet kisajátítja, a saját szócsövévé teszi?
– Lehet, hogy csak a teórián edzett olvasó ismer fel elméleti szövegeket verseimben, s a nem
bölcsész olvasó egyáltalán nem, és az is lehet, hogy néhány év elteltével ezek a lehetséges utalások teljesen felismerhetetlenné válnak. Mindenesetre, ha egy teoretikus szöveg interpenetrálódik a szépirodalmi regiszterrel valamelyik művemben, akkor arról abban a pillanatban úgy
gondoltam, hogy éppen ez a megfelelő eljárás ahhoz, hogy a szöveg csábítóvá váljon.
– Ez egy szépen megkerült, diplomatikus válasz volt! Kicsit erőszakosabban kérdezek: sohasem
akartak felpofozni azért, mert a verseidet nem értik?
– Nem. Viszont van néhány szép élményem. A József Attila Kör egyik konferenciáján, amelynek erotika, obszcenitás volt a témája, néhányunk fel is olvasott, A perverzió méltóságából választottam néhány darabot. Mint később megtudtam, a felolvasás alatt, az egyik fiatal pécsi
egyetemi tanár ezt súgta szomszédja fülébe: „Ez beteg!” Ez beteg, nem normális, ilyesmikkel
többször is találkoztam, legutóbb például az Állati férj-típusú versek felolvasása során. Azt
hiszem, a meghökkenés, elképedés, a patológia, az obszcenitás ebben az esetben a „hallatlan”
kategóriájával érintkezik, s ez egyáltalán nincs ellenemre.
– Test, nyelv, identitás, szexualitás – költészetednek ezek a fő motívumai. Ugyanakkor azt írod
több helyütt is, hogy a test a narrátor, a test öröme fontosabb a szavaknál stb. A test az origó,
a többi változékony? Míg középkorban metafizikus motívumok, most a nyelvi materializmus a
perdöntő?
– Talán már csak a test maradt meg. Ez az egyedüli bizonyosság, az egyedüli jelen idő. A bőrbe írt időnyomok, a kínzás jelei, a testi szépség megfejthetetlen csábítása. A test szabályainak
és határainak megsértése valódi fájdalom. Az élvezet, az orgazmus. A nemiség, szexualitás.
Mindig is érdekelt, hogyan lehet ennek a tapasztalatnak nyelvet adni.
– Baudrillard ezzel szemben még a nyolcvanas évek végén a test metaforájának elhasználódásáról beszél: „Valaha a test a lélek metaforája volt, azután a szexualitás metaforája lett, ma pedig már semminek sem a metaforája, hanem a metasztázis (szóródás) színhelye, minden folyamata gépiesen kapcsolódik egymásba, és programozása vég nélkül folyik, szimbolikus szerveződés nélkül, transzcendens cél nélkül, pusztán az önmagával való promiszkuitásban, amely

„

48

tiszatáj

egyben a hálózatok és az integrált áramkörök promiszkuitása is.” (J. B.: Az orgia után, Uő.:
A rossz transzparenciája, ford.: Klímó Ágnes, Balassi, Bp., 1997, 12.) S valóban, amennyiben
megnézzük a kortárs pop és magas kultúrát: tobzódunk a test-reprezentációkban. Ám ettől vajon gazdagabb lett-e a saját test-tapasztalatunk is?
– Valóban nem metafora, nem metaforaként használom, de a populáris testreprezentációkkal
sem foglalkozom. A test számomra sokkal inkább termék, amely az érzékszerveken keresztül
manipulálható, változtatható. Az élvezet és a szenvedés jeleit fel lehet vinni a testre, illetve a
testbe, s közben nyelvet keresünk az előállt állapotnak. A test kísérleti terep, erotikus munkapad, amelyen a jelentésgyártás, az identitás előállítása zajlik.
– A szexualitás nálad sem a felszabadítás, hanem a szimulációs cserefolyamatok eszköze? Többé már nem áll föl, vagy ha igen, az csak a merevedés szimulakruma?
– Sem a felszabadulásteória, sem a szimulációelmélet nem állja meg a helyét ebben az esetben. A szexualitás nemcsak tanult cselekvéssorozatokból áll, hanem az ösztön és tabu által
nyelven túli területeken is zajlik. Elméleti szempontból talán éppen ezért vált az utóbbi évtizedekben ilyen fontossá a szexualitás, a nyelvcentrikus elméletek (struktruralizmus, recepcióesztétika, dekonstrukció) ellenfolyamatai által megnyíló térben. És mivel nem elsajátított,
hanem a testtől és az ösztönöktől készen kapott lehetőség, ezért a baudrillard-i szimuláció
fogalma ebben az esetben nem használható. Abban az értelemben persze igen, hogy az így
megjelenő szexualitás számára milyen lehetőséget nyújt egy-egy konkrét társadalmi konvenció, milyen csatornák adottak a jelentés számára. Számomra azonban a határfeszültség és a
túllevés jelentései fontosak.
– A kortárs írónőnek, Csobánka Zsuzsának – akinek a Hideg bűnök című verseskötetét is szerkesztetted – adott interjúban azt állítod, hogy„A szexualitás arra is szolgál, hogy az érzelmeket
mintegy kívülre helyezzük, a világba, a tárgyak és a szavak közé, és így tudjuk szemlélni. A szexualitás olyan, mint egy gyomorlövés, ami után a testből előgöndörödnek a belek. Hirtelen
tárgyként nézel az érzelmeidre, pár pillanattal a halál előtt. Ez a pillanat rendkívül alkalmas a
versírásra.” Ezek szerint a szexről írás számodra az érzelmi kitárulkozás hasonlata?
– Nem, egyáltalán nem. Sokkal inkább szembeszegülés. A szexus tabuizált területeinek bejárása és nyelvi feltérképezése határfeszültség nélkül egész egyszerűen képtelenség is lenne, s
ez szinte minden esetben szembeszegülésként, provokációként értelmeződik. A nemiség
nyers anyagisága érdekel, illetve a nemiséggel szembesülő tekintet megdöbbenése.
– A Csobánkának adott interjúban Lacanra hivatkozol, a három jelölő elméletére: „Viszont
Lacan szerint ennek a papírlapnak három oldala kellene, hogy legyen: jelölt, férfi jelölő, női jelölő. Tkp. erre a harmadik lacani oldalra is utal az alcím, a női jelölő hatalmára.” (Mint egy
gyomorlövés, http://www.prae.hu/prae/articles.php?aid=3811) Ez a köteted a női jelölőd?
Szeretnél nő lenni?
– Erre a kérdésre lehetetlen válaszolni, hiszen nem születtem nőnek, viszont a nőt különféle
férfipozíciókból lehet szemlélni, és a Boldogságtelep, vetélőgépben című kötetnek az volt az
egyik tétje, hogy megfordítható-e a hagyományos férfi-nő hatalmi viszony, s hogy lehet-e
nyelvet találni a megfordításban rejlő lehetőségeknek. Olyan térben jelennek meg a kötet
mondatai, ahol a férfi a kiszolgáltatott, a traumatizált, a másodlagos.

2015. október

49

„

– A csobánkás interjúban azt is állítod, hogy foglalkoztat a személyes, a referenciális események
felhasználása a versben. Ezek szerint bármennyire szereplíraként is felfogható egy-egy köteted,
valós alapjai vannak? A szerző nem halott?
– Manapság a szerző egyáltalán nem halott, az utóbbi évtizedekben azt láthatjuk, hogy az autobiográfiai kód rendkívül fontossá vált az irodalomban. A Dominique Viart – Bruno Vercier
szerzőpáros például a kortárs francia irodalomról írott könyvükben dokumentálja azt a folyamatot, ahogyan a nyolcvanas évektől kezdődően a francia irodalom a szövegcentrikus,
posztstrukturalista alapokon nyugvó irodalomfelfogástól fokozatosan az önéletrajzi műfajok
felé fordult. Az intertextuális, metafikciós, parodisztikus, ironikus, játékelven nyugvó szövegalkotás fokozatosan alakult át identitáskérdésekkel foglalkozó, szubjektumközpontú, történetelvű, autobiográfiai alapokból kiinduló irodalommá. Mint megjegyzik, még a nouveau
roman pápái, Alain Robbe-Grillet és Claude Simon is önéletrajzi ihletésű könyveket kezdtek
írni, és egy érdekes Claude Simon-idézetre hívják fel a figyelmet: „Ebből a szempontból az én
művemben olyan folyamatot lehet megfigyelni, amely a fiktív elemek fokozatos eltűnésén
alapul. (…) Minek kitalálni, ha a valóság magasan túlszárnyalja a fikciót?” Ezek a meglátások
is segítettek a posztmodern irodalom hármas stratégiájának elkülönítésében, pontosabban a
második, areferenciális posztmodern és a harmadik, antropológiai posztmodern közötti különbségek értelmezésében A posztmodern hármas stratégiája című kötetemben.
Visszatérve a versekhez: nem tartom tehát jó kifejezésnek a szereplíra terminusát. Mind
A haláljáték leküzdhetetlen vágya (2005), mind a Boldogságtelep, vetélőgépben (2011) című kötetekben a naplószerűség, az önéletrajziság, az érzékenység és a szégyentelen líraiság érdekelt.
– Van-e kedvenc testrészed? A kisebbségi irodalmak teoretikusaként inspirál-e a rejtett erogén
zónád?
– Hm.
– A sokáig a besztercebányai Bél Mátyás Egyetemen tanítottál, most pedig a nyitrai Konstantin
Filozófus Egyetem docenseként dolgozol. Kedves, nyitott emberként ismerlek, voltam néhány
előadásodon, amiből kiderült számomra, jó tanár lehetsz. Azonban a diákjaid mit szólnak a
perverz, fröcsögő, véres verseidhez? Volt, aki jobban vonzódott hozzád, kitárta a titkait, illetve
épp ellenkezőleg, keresztet vetett rád és fejvesztve menekült, ha az utcán szembejött veled?
– Nem tudom, Roland.
– Az eggyel korábbi versesköteted címe többféleképp is olvasható: Boldogságtelep, Németh Zoltán Csáth szeretője, vetélőgépben. Amikor Csáthot választottad szeretődnek, nem zavart, hogy
ebben a csáthos olvasásorgiában csak egy lehetsz a sok szerető közül?
– Az értelmezések általad felvázolt lehetősége eddig még egyáltalán nem jutott eszembe. Sőt,
a könyv az alcím szerint nem Csáthról mint szeretőről, hanem Csáth szeretőjéről, sőt egy női
Csáth Géza által kialakított nyelvi erőtérről szólhatna.
– Csáth-kultusz? Csáth mint idol? Kill your Csáth? Csáth mint szövegreferencia?
– Csáth mint a magyar de Sade márki. Naplója számomra egyenértékű a de Sade-szövegekkel,
és a verseskötet ebbe a nyelvi erőtérbe helyezi magát. Ebből a történetközpontú nemiségfelfogásból próbáltam utakat találni egy de Sade-féle, Csáth-féle, de lírai világ és nyelv felé. Az-

„

50

tiszatáj

zal a csavarral, hogy az én esetemben egy férfi kerül az alárendelt pozíciójába, s a nő az, aki
hatalmat gyakorol fölötte.
– A cím utal A perverzió méltósága (2002) című kötetedre is, ott van egy Vetélőgép c. prózavers: „terhes vagyok, terhes, terhes. Férfi létemre, először a történelemben: terhes. Gyereket várok.” (19.) Szültél már? Az írás számodra új testek, identitások kipróbálása?
– Megdöbbentő volt számomra, amikor felhívták rá a figyelmem, hogy a vetélőgép kifejezést
kb. tíz évvel korábban már használtam. Nem tudtam erről, de valóban, ez egy nagyon erős
szó. Nem csoda, hogy foglalkoztat. Az írás fiktív tere pedig olyan lehetőség, amelynek őrülete
túlnő egyetlen emberen. Rabszolgái vagyunk a nyelvnek, amelynek a lehetőségeit egyre tágítjuk, s a nyelv mintegy megteremti az új identitásokat, az új testeket, az új arcokat, új maszkokat – új identitásainkat, új testeinket, új arcainkat, új maszkjainkat. Pedig a nyelvet készen
kaptuk, és irtó kevés lehetőségünk van annak gyökeres átalakítására. Néha leküzdhetetlen
szenvedély fog el egy-egy mondat iránt, amelyből egy egész világ teremthető meg. Ezek azok
a világok, amelyekbe ideig-óráig belehelyezhetjük magunkat. Nemcsak az írás szerepjáték, de
maga az élet, a sors is az lehet. Gyakran próbálom elképzelni, hogy úgy lássam a világot,
mintha először látnám, mintha több száz év távlatából nézném, mintha egy tökéletesen idegen lény találná magát itt és most. Szeretem, ha a szöveg is ilyen tökéletesen idegen lény.
– Köteteidben gyakran játszol az intertextualitás lehetőségeivel. Az eggyel korábbi verseskötetedben a már idézett Csáth mellett Kosztolányi Dezső, Szabó Lőrinc, de mai szerzők szövegeivel
is cicázol, pl. Rakovszky Zsuzsa, Tandori Dezső műveivel. Viszont a legutóbbi kötetedben ezeket
önmagadhoz képest rendhagyó módon nevesítetted. Nemcsak úgy, mint pl. Esterházy Péter a
Bevezetés a szépirodalomba című könyvében, ahol a végén szerepel az idézet-lista, hanem a
költemények címe után és a végén is zárójelben jelezted az olvasónak, hogy kitől mit dolgoztál
át. Miért volt fontos a kétszeres utalás?
– A kétszeres utalás kétféle idézéstechnikára utal. Voltak olyan versek, amelyeknek a ritmusa, a mondatok intonációja teljesen felizgatott, s tulajdonképpen a vers hangsúlyaira írtam
egy teljesen más témájú szöveget. Ebben az esetben egy egészen más, az eredetitől nagymértékben eltérő jelentésterületre vittem át ezt a talált ritmust. Ez afféle „ad notam” eljárás volt.
Más esetekben viszont konkrét mondatokat találtam, amelyek egész egyszerűen bekívánkoztak, felvételért könyörögtek a szövegbe. Ezek szó szerinti idézetek voltak, mint például a Boldogságtelep… első versének Kosztolányi-idézetei az író naplójából.
Úgy éreztem, kötelességem feltüntetni a forrást, és meg kell adnom a tiszteletet azoknak
a szerzőknek, akiknek a szövegei ennyire evidensen hatottak. És ha egy konkrét vers mondatainak ritmusát éppúgy felhasználtam, mint egyes részeit, akkor erre csak úgy tudtam utalni,
hogy akár kétszer is feltüntettem az idézett és felidézett szöveget. Nem gondolom egyébként,
hogy ez jelentősebben hozzátenne vagy elvenne annak a néhány versnek a jelentéseiből.
– Az intertextualitás kapcsán a játékról szóltunk. Van-e a játékon kívül más célja is a verseidnek?
– Természetesen van. Azok a traumatizált testek és identitások, amelyek írásaimban megjelennek, legtöbbször ki is zárják a játékelv érvényesítésének lehetőségét. Az érzelmi alávetettség, a kíméletlen viviszekció, a nyelvben rángatózó identitás, a zárt kapcsolati hálóban fuldokló szubjektumok, az obszcenitás poétikája olyan kísérleti terepet feltételeznek, amelyen a
játék pusztán egyetlen, és nem is döntő jelentőségű tényező.

2015. október

51

„

– Egyik kritikusod, Bedecs László a Boldogságtelep, vetélőgépbenről azt állítja, hogy: Az új könyv
azonban túllép mind a három korábbi kötet lehetőségein, és egy egészen új minőséget hoz létre,
ragyogó színvonalon. Ezekben az új versekben Németh rátalált arra a formára, témára és versnyelvre, melyen leginkább meg tudja mutatni mindazt, ami bizonyára már a korábbi kötetiben is
izgatta. A forma: terjedelmes szabad vers, melynek egyedül a mondás és a gondolat ritmusa szab
határt. […] Az egészséges és a beteg személyiség, a vágyak uralma, a frusztrációk ereje, a szerelem
lehetetlensége, a magány – nagyjából ezek azok a fogalmak, melyekről Németh Zoltán új kötete
emlékezetes, erős és eredeti állításokat tesz egy olyan líranyelven, melyet hosszú évek alatt, nem
kevés ellenszéllel megbirkózva dolgozott ki, és amely végre igazán jól szól. És ez az a kötete, mely
után költőként is a legjobbak közé tartozik.” (http://www.barkaonline.hu/szepirodalom/18versek/2357-neemth-zoltan-koenyverl) Egyetértesz vele? A korábbi köteteidre nem érvényes ez a
magabiztos stílus-, nyelv-és formakészség, ott még csak alakulóban volt?
– Nehéz erre bármit mondani, hiszen mindnyájan küzdünk a nyelvvel, ütjük-vágjuk-tépjük,
de – lásd a fenti rabszolgahasonlatot – ez inkább lánccsörgetés. Természetesen örülök, ha ez
a kétségbeesett lánccsörgetés elégedettséget vált ki.
– A Boldogságtelepben a szexualitás mellett a szerelmi kapcsolat lehetősége és lehetetlensége is
tematizálódik. Ez szerelmi vagy inkább szexuális kapcsolat, vagy a kettő elválaszthatatlan? Netán csak transszexuális kapcsolat szövegek között?
– Amikor az ösztönös első versek után már láttam magam előtt a kötetet, vagyis azt, amit
szeretnék csinálni ebből az anyagból, szinte magától értetődően adódott előttem, hogy Roland Barthes Beszédtöredékek a szerelemről, Julia Kristeva A szerelem nyelve, George Bataille
Az erotika stb. című könyveit, illetve a de Sade-recepciót (Pierre Klossowski, Jovica Aćin,
Octavio Paz, Kalmár György, Gulyás Gábor, Széplaky Gerda, Valastyán Tamás…) is áttanulmányozzam. Mint láthatod, már az első késztetés is szerelem és szexualitás elválaszthatatlansága felől értelmezhető. Persze rövidesen rájöttem arra, hogy saját verziót kell létrehoznom, egy szenzibilis, véres nyelvet, amely naplószerűen szólal meg, de mégis elbizonytalanít,
amely érzéki és érzelmes, de mégis vad, kontrollálhatatlan és provokatív. És mivel kötetben
gondolkodtam, az egyes szövegek rejtett történet fejezeteiként épülnek egymásra, kapcsolódási pontjaik vannak.
– Minden könyv új identitás, új test. Volt már „gyerekköteted” is, az Állati nyelvek, állati versek,
ott jelzed is, hogy fiad sorait használtad. Ám a kötet egyszerre provokálja a gyerekolvasót, s a
felnőttet. Vagy ez inkább felnőtt kötet? Volt már gyerekolvasói visszajelzésed?
– Nem gyerekkönyvet akartam létrehozni, hanem a „lírai idiotizmus” irányzatát – első változatban a hátsó borítón szerepelt is volna néhány idézet kortársaimtól (Balázs Eszter Annától,
Böhm Gábortól, Csehy Zoltántól), amely ezt az értelmezést támasztotta volna alá, szerencsére
a kötet szerkesztője, Csehy Zoltán tapintatosan kihagyta ezt az oldalt a visszaküldött anyagból. Valóban az akkor influenzás hat-hétéves fiam szórakoztatására születtek az első szövegek, ő maga is beszállt a játékba, de aztán a kötet túlnőtte ezt az alaphelyzetet. Viszont nem
egy olvasó merész gyerekkönyvként olvasta a könyvet, Lovász Andrea például, akit azóta
sem tudok meggyőzni arról, hogy én nem vagyok „gyermekíró”, és akinek azóta is rengeteget
köszönhetek ezen a vonalon. Vannak visszajelzések, igen, hogy ismerőseim gyerekei olvassák, illetve úgy tudom, a szlovákiai Tompa Mihály-szavalóversenyen általános iskolai kategó-

„

52

tiszatáj

riákban még első helyezés is született a kötetből válogatott versekkel. A szerzői szándékot
tehát ebben az esetben is felülírta az olvasói igény.
– Szegeden Gaborják Ádám vezetésével volt egy kerekasztal-beszélgetés, melyen Krusovszky
Dénes, Nemes Z. Márió és Lázár Bence András vettek részt. Egyik fő kérdésük az volt, hogy lehetséges-e nagy verset írni az utóbbi időben elszaporodott koncepciós kötetversek esetében.
Téged mennyire frusztrál az a kérdés, hogy sikerült-e már, tudsz-e olyan nagy verset írni, mint
pl. József Attila Eszmélete vagy Kemény István Keresztény és középje? Vagy a „nagy versek”
mellett a kötetkoncepció is ugyanolyan fontos számodra, mint pl. Baudelaire, Rainer Maria Rilke, Ady Endre, Babits Mihály, Borbély Szilárd vagy Tolnai Ottó, Tőzsér Árpád, Csehy Zoltán néhány kötete esetében? Egyáltalán releváns számodra a „nagy vers” vagy a „szép vers” fogalma?
– Hát persze hogy az a cél, hogy katartikus olvasói élményt jelentsen mind a vers, mind a kötet. Enélkül nincs is értelme irodalmat létrehozni, minden szöveg azért születik meg, hogy letaglózza, lenyűgözze, felforgassa az olvasót, nem? Én legalábbis minden szövegemet ebből az
alapállásból próbálom megcsinálni.
– Nemrég a barkaonline.hu-n megjelent egy költeményed A házasságszédelgő címmel, szaftos
és ironikus zoofília és bacilusszex olvasható benne. Ugyanakkor Kunstkamera címmel jelent
meg a legújabb köteted, tele brutális versekkel, ezek mintha A perverzió méltósága köteted
irányát, nyelvezetét, poétikáját folytatnák. Az egyikben az abszurd, a másikban a morbid humor és irónia dominál.
– Olyan verseket kezdtem írni néhány éve, amelyekben a versben megszólaló, önéletrajzi elbeszélő állatok szeretője. Állatok szeretőjeként járja be a Csendes-óceánt egy kékbálna hátán,
folytat szexuális viszonyt egy barnamedvével, lobban szerelemre egy akváriumi hal iránt.
Ennek egy „mellékterméke” az általad említett vers. Egyrészt a Charles Darwin-féle evolúcióelmélet és a Desmond Morris-féle „csupasz majom”-koncepció, másrészt Carol Ann Duffy
A világ felesége és Arno Schmidt Tudósköztársaság című kötete, harmadrészt A perverzió méltóságának áterotizált állatszereplői mentén. A gének mélyére hatoló nyelv lehetősége, az érzelmi regresszió megkonstruálása és a radikálisan prózai poézis szerkezeti felépítése érdekelt az obszcén-erotikus kalandok mélyén.
Egy másik projekt pedig a Kunstkamera, amelyben egy traumatikus, és valóban, brutális,
illetve egyúttal patologikus nyelvet próbálok kialakítani. A hideg nyelv kezdett érdekelni, az
örökkévalóságba tartósított hideg, fehér, üres nyelv. Vagyis az, hogyan tud tartósítani ez a
hideg nyelv véres, torz, elviselhetetlen világokat. Hogyan lehet néhány szóval, néhány mondattal egy-egy teljes és elborzasztó világot megteremteni.
– Egy elbeszélésköteted is volt, a Németh Zoltán vírusszövegei, idiótameséi és egyéb mutáns
történetei (2002), A haláljáték leküzdhetetlen vágya c. versesköteted vége prózabetét. Tovább
nem akarsz prózával foglalkozni? Nem akarod beszakítani az ünneplő asztalt egy ötszáz kilós
regénnyel?
– Nem kötelező regényt írni. Ha lesz ennek a műfajnak hívása felém, akkor semmit sem lehet
kizárni, de most sokkal erősebb kihívások érnek a líra, az irodalomtörténet és az irodalomelmélet felől. Szeretem rábízni magam a belső hangra.

A szinguláris

BERKI TÍMEA

Tolmács nélkül1
A MAGYAR– ROMÁN IRODALMI KAPCSOLATOK ELBESZÉLÉSEI 2
A Monarchia-irodalom fogalmát létrehozó és azt a kelet-közép-európaisággal társító szövegkorpusz egyáltalán nem, vagy csak véletlenszerűen foglalkozik a 19. századi birodalom magyarországi területén élő románok kultúrájával. Vajda György Mihály, neves komparatista,
részleges, azaz nem „bennszülött” irodalomként említi,3 és másodlagos fontosságúnak tartja
a román (és vele együtt a lengyel, ukrán, olasz) irodalmat a német-osztrák, cseh, szlovák,
horvát, szlovén és magyar irodalmakhoz képest. Ez a kategorizálás mindamellett, hogy provokatív módon lehetőséget kínál e részlegesség problematizálására, olyan tágabb kontextus
felé nyitja meg a kérdést, amely a modern értelemben vett nemzeti irodalom-fogalmaink történeti képlékenységét és homonimikusságát hozza játékba. Fordítva, de hasonlóképpen lehet
érvényes, pontosabban megfontolandó ugyanez a kérdésfelvetés a világháborúkat követő
időszakra is, például a „romániai magyar irodalom” szintagma kapcsán. A többes kötődés
mindkét esetben a hasonlóságok és együvé tartozás mellett olyan egyedi különbségeket is
kidomborít, amelyekkel mindenképp számolni kell, és amelyek az egységesnek elképzelt
modern nemzeti irodalom-fogalmunkat roncsolják. A többségi/kisebbségi, nemzeti/nemzetiségi, teljes értékű/részleges differenciálás ebben a vonatkozásban a viszonyok hatalmi komponensét világítja meg.
Kutatásaim esetében a nyelv alapú irodalom- és kultúrafogalom sajátos példájaként értelmezhető a monarchiabeli román nemzetiségi, majd a huszadik századi romániai magyar
1

2

3

Az itt következő tanulmányok a 2014. december 8–9-én megtartott, a Szegedi Tudományegyetem
Bölcsészettudományi Karának Összehasonlító Irodalomtudományi Tanszéke által szervezett A szinguláris című komparatista-vándorkonferencia előadásainak lejegyzett, szerkesztett változatai. A rendezvény megszólalói – az országhatárokon belüli és azokon túli magyar komparatisztika jeles képviselői és fiatal kutatói – arról osztották meg nézeteiket, hogy az irodalmi mű vagy a kulturális jelenségek értelmezése során mennyiben operálhatunk olyan közismert, a tudományos leírás során is
gyakran használt fogalmakkal, mint az abszolút egyediség, hasonlíthatatlanság, valamint hogy az
ezekhez való ragaszkodás vagy az ezektől való szabadulás kísérletei mennyiben egyeztethetők össze
az Egy-ről létrejött más – tudományos, művészi – diskurzusok ajánlataival. A jelenségek mindenkori
egymás mellé állításában érdekelt komparatisztikai iskola, igazi, mindig megújuló „válságdiszciplínaként”, a saját múltjára való visszatekintés, az alapító feltevéseit illető határozott újratárgyalás által
tehát ezúttal is az összehasonlító módszer jelen- és jövőbeli irányaiban rejlő megújulás lehetőségeit
kereste és mutatta be. Tanulmányrovatunkban válogatást adunk közre a konferencia gazdag programjából.
A dolgozat megírásához szükséges anyagi támogatást a Humánerőforrás-fejlesztési operatív program
2007 – 2013, és az Európai Szociális Alap biztosította a „Sikeres fiatal kutatók – szakmai fejlődés interdiszciplináris és nemzetközi összefüggésben” POSDRU/159/1.5/S/132400 projektből.
Vajda György Mihály, Az Osztrák–Magyar Monarchia írásban… = Fried István (szerk.), A Monarchia a
századfordulón (Monarchia-irodalmak és irodalmak a Monarchiáról), JATE BTK, Szeged, 1991, 11–23.

„

54

tiszatáj

irodalom és kultúra a román és „együtt élő népek” kontextusában. Ez utóbbi történetnek egy
szegmensét mutatja be ez az írás, mely egy nagyobb projekt része.
A román-magyar kapcsolattörténet filológiai feltárását folytató projektnek számolnia kell
azzal a ténnyel, hogy a Domokos Sámuel által összeállított bibliográfia-sorozat4 éppen akkor
áll le, amikor külföldön és Romániában egyaránt felívelőben van a komparatisztika iránti érdeklődés.5 1978-ban lát napvilágot a második és egyben utolsó, a recepciót 1970-ig követő
kötet, melynek nem volt konkrét folytatása.
Az 1970-es évek román irodalmának magyar nyelvű recepcióját vizsgálva állítható, hogy
a nacionál-kommunista diktatúrának az ekkor viszonylag szabadabb korszakában számos, a
Romániában élő nemzetiségek, így a magyar kultúra szempontjából is jelentős megvalósításra, engedményre kerül sor: megalakul a Kriterion Könyvkiadó, A Hét folyóirat, a Román Televízió magyar adása, melyek intézményes keretek között, a korszak kontrollált viszonyrendszerében, kompromisszumok árán biztosítják a saját kultúrához való hozzáférést. Komparatisztikai tekintetben pedig a helyzet sajátosságának következményeként a békésen egymás
mellett élő népek közötti kapcsolatok egyetlen járható útjává a romániai magyar összehasonlító irodalomtudomány művelése válik.6 Az intézményes kereteket igénylő kutatási irány és
tudományterület művelői értékelésében elsősorban módszerként látszik, hiszen az adott körülmények nem teszik lehetővé sem a szervezett, átfogó kutatásokat, sem az intézményes és
anyagi hátteret. Elméleti kérdésfelvetések szintjén a Korunk című lap mellett a Nemzetközi
Összehasonlító Irodalomtudományi Társaság (AILC) munkálataiba való bekapcsolódás is
számottevő eredményeket hoz e téren addig a pontig, amíg nemzetiség/kisebbség- és kultúrpolitikai okokból el nem lehetetlenítik a nemzetiségiek részvételét a gyűléseken. Romániában tehát sajátos módon alakul a hatvanas-hetvenes évek legérdekesebb tudományága,
melynek legjelentősebb részét a magyar–román kapcsolattörténet vizsgálata képezi, részben
azért, mert számbelileg a magyar közösség a legnagyobb kisebbség.
E kapcsolattörténeti irány kortárs reflexióit tartalmazza az az interjúkötet, amelyet Beke
György7 állított össze Tolmács nélkül címmel.8 Az 56 írót megszólaltató munka a magyar–
román közös múltra, személyes élettapasztalatokra, a kapcsolatok működésének hogyanjára
4

5

6

7
8

A kapcsolattörténetre vonatkozó bibliográfiai kötetek: DOMOKOS Sámuel, A román irodalom magyar
bibliográfiája: 1831–1960 (1961–1965.) Bibliografia maghiară a literaturii române: 1831–1960
(1961–1965), Bukarest, Irodalmi Könyvkiadó, 1966, illetve DOMOKOS Sámuel, A román irodalom magyar bibliográfiája: 1961–1970. Bibliografia maghiară a literaturii române: 1961–1970, Bukarest,
Kriterion, 1978.
Vö. Istoria și teoria comparatismului în România. Sub îngrijirea științifică a prof. Al Dima și Ovidiu
Papadima, Buc., Ed. Academiei RSR, 1972. Emellett megélénkül a román figyelem az összehasonlító
irodalomtudomány iránt, több olyan írás is napvilágot lát, melyben a bukaresti, budapesti ülésszakokról értekeznek, vagy a fordítás, a módszertan kérdését taglalják. Kiemelendő a Synthesis c. 1974es, az AICL bukaresti ülésszakát összefoglaló publikáció.
Ekkoriban történik meg az Összehasonlító Irodalomtörténelmi Lapok/Acta Comparations Litterarum
Universarum újrafelfedezése és a két szerkesztő, Meltzl Hugó, illetve Brassai Sámuel munkásságának
újraértékelése. Lásd MIKÓ Imre, Az utolsó erdélyi polihisztor (Száz dokumentum és történet Brassai
Sámuelről) Kriterion, 1971, illetve Összehasonlító Irodalomtörténelmi Lapok, szerk. GAAL György,
Kriterion, 1975. [Téka-sorozat]
Beke György (1927–2007) romániai magyar író, újságíró, szociográfus.
BEKE György, Tolmács nélkül: interjú 56 íróval a magyar – román irodalmi kapcsolatokról, Bukarest,
Kriterion, 1972. (A továbbiakban BEKE 1972.)

2015. október

55

„

és miértjére kérdez rá annak érdekében, hogy a mások/másik megértése által létrejöhessen
a mi/saját megértése, ezáltal mintegy leképezve a román-magyar kulturális viszonyokról való gondolkodás e sajátos korszakát.
Beke György szerint a barátság fogalmával ragadható meg leginkább az irodalmi kapcsolatok gyakorlata. Kötetét nagy humánus szintézisként képzeli el, és az interjúkat záró vallomásos szövegében a következőképpen fogalmaz: „[A] kölcsönös megismerés nem elmossa a
nemzeti jegyeket, sajátosságokat, a lélek egyedi jeleit, hanem közös elismerésben ragyogtatja
fel őket. Így teljesedünk a magunk értékeiben is a másik irodalom értékeinek megismerésével”.9 Ez a pozitívként felmutatott viszonyrendszer, amint látni fogjuk, korántsem ennyire
egyértelmű, hiszen már az interjúkban is szóba kerülnek azok a problémák is, amelyek főként hatalmi játszmák által meghatározottak, és erőteljes ideologizáltságuk révén mélyen
benne gyökereznek a kor társadalomtörténetében.
A több mint hatszáz oldalas kötet a megszólítottak életkora alapján rendezi kronológiai
sorrendbe az interjúkat, mintegy történeti ívet szolgáltatva a felidézett életeseményeknek.
Egyenetlenségektől sem mentes vállalkozásról van szó, hiszen egyszerre van jelen a kötetben
a nyolcvanas évei vége fele járó Kós Károly10 és magyar értelmiségiek fiatalabb nemzedékének képviselői, mint például Veress Zoltán11, Szilágyi Domokos12. A megkérdezettek szakmai
és nemzeti identitása sem homogenizáló tényező.13 A nemzedéki és nemzetiségi különbségek
mögött történelmi változások kontextualizálják a kapcsolatokat, melyek egyetlen narratívába
kerülve a kötet révén, számos probléma felvetésére adnak lehetőséget.
A kötetbeli interjúk a kérdezővel kialakított viszonyt, a nyilvánosság percepcióját, és
közvetve a társas és irodalmi érintkezés fórumait is dokumentálják. Beke nem kívánja értelmezni az általa használt műfaji-módszertani lehetőséget, csupán azt említi, hogy magnetofon,
esetenként gépírónő segítségével dolgozik, néha telefonon, az esetek legnagyobb részében
pedig személyesen beszélget alanyával. Nem merül fel problémaként az, ami a (négy évtizeddel távolibb, 21. századi) befogadó számára kérdésesként mutatkozik, mégpedig az interjúk
megkonstruáltsága, a kérdező hatalmi pozíciója, az alanyok válaszainak befolyásolhatósága
és többszörösen megkonstruált volta,14 az alanyok reális viszonya a magyar–román kapcsolatokhoz,15 a beszélgetés szituacionális jellemzői.

9
10
11
12
13

14

15

I.m., 620.
Kós Károly (1883–1977) magyar építész, író, szerkesztő.
Veress Zoltán (1936–2013) romániai magyar író, költő, műfordító.
Szilágyi Domokos (1938–1976) romániai magyar költő, író, irodalomtörténész, műfordító.
42 magyar és 24 román értelmiségi szerepel a kötetben, illetve az interjúkat készítő Beke György
vallomása is a magyarok számát szaporítja. A kötetben az írók és költők mellett irodalomtörténészek, filológusok, fordítók, intézményvezetők, politikusok és filozófusok is megszólalnak.
Az interjúk zöme 1968 és 1972 között az Előre c. napilap vasárnapi hasábjain már megjelenik A barátság húrjain- rovatban, némelyikük pedig az Igaz Szóban és A Hétben olvasható. Kötetbe szervezve
nyomatékosabban hangsúlyozódik szerkesztettségük, együvé tartozásuk. Közös kontextusba, a román-magyar irodalmi kapcsolatok terébe íródnak és a periodikákban megidézett barátságról a
nyelvismeretre, a kommunikációra, azaz a kapcsolattartás mikéntjére kerül a hangsúly, mint ahogy
azt a tendenciózus kötetcím is mutatja.
Itt a kényszerből vállalt műfordítói lehetőségekre vagy megbízatásokra gondolok. Egyeseket a megélhetés kényszere, másokat a politika és a cenzúra által ellehetetlenített irodalmi karrier félbeszakadása késztetett fordításra.

„

56

tiszatáj

Egy, a kötet megjelenése után készült interjúban közvetett módon ugyan, de tematizálódik a Beke által választott eljárás.16 Huszár Sándor, A Hét főszerkesztője Beke Györgyöt kötete kapcsán öndefinícióra készteti, és ekkor fogalmazza azt meg Beke, amit végül is munkássága is bizonyít, hogy olyan írónak tartja magát, aki a riportot a valóságábrázolás legmegfelelőbb eszközének tekinti, és lévén, hogy a hetvenes években az irodalmi érdeklődés a dokumentum és valóságirodalom felé mozdul el, ebbe az irányba tájékozódik ő is. Szerinte nem
egyértelmű a műfaj megítélése a szerkesztők körében: van, aki komolyan veszi, igazságábrázolásként tekinti a riportot, más pedig napi szerkesztőségi feladatként kezeli. Beke koncepciójában az interjú a riport megújulásának lehetősége, hiszen sokkal kontrollálhatóbb, kizárja
a mellébeszélést, és ez által még szorosabb kapcsolatot tételez valóság és a valóság elbeszélése között.17 Ez a koncepció gátolja a reflexiót az interjúkészítés során és eleve adottként
kezel egy többszörösen rétegzett és dinamikájában is provokatív interperszonális kapcsolatot.
A dokumentálás szándéka még erőteljesebben mutatkozik meg az említett interjú perspektívájából, és ezt a kötet összeállítójának egyéb gesztusai is erősítik. Az interjúk által szóba
hozott, kiadáskor azok szövegébe illesztett kéziratok (publikálatlan levelek vagy résztanulmányok) a referencialitást és értékességet hangsúlyozzák.18 Különös irodalomtörténeti értéket jelentenek azok a passzusok, melyek az interjúkat olvasók körében konkrét irodalmi műfajokként értelmeződnek. Ennek legmarkánsabb példája a Sütő András19-interjúban a román
recepció által portréként azonosított Ion Creangă-leírás20 vagy a komparatista Engel Károly
véleménye,21 miszerint egyfelől az interjúkban felidézett egyéni emlékek az irodalomtörténet-írás adataivá válnak, másfelől az elfeledés ellen munkálva, az interjúk emlékiratokként is
működhetnek. Kapcsolattörténeti vonatkozásban érdekes az a többször felbukkanó kérdés,
miszerint lefordíthatatlan Ion Luca Caragiale22 színműveinek nyelvezete. A szingulárisként
tételeződő életmű egyes szövegei olyan nyelvi realitást hoznak játékba, amelynek nincs pontos nyelvi megfelelője más kultúrákban. A nyelvek közti ekvivalencia nem áll tehát ebben az
esetben. Így például a legkitűnőbbnek tartott fordítás, a Bálint Tiboré23, a fordítóval készült
interjúban is tematizálódik, hiszen a nyelvkeresés, nyelvtalálás, közelítés, sajáttá tétel problémájára válaszol.
A kontrolláltként elképzelt valóságábrázolás ellenére sem vetkőzhetik le az interjúk a
személyességet, már csak azért sem, mert az irányított valóság-elbeszélés a személyközi
kapcsolatokra is rákérdez. Ezek a barátság jegyében alakulnak, sőt a barátság kérdésétől indulnak az interjúk, miközben nem hagyhatjuk figyelmen kívül a felidézés/visszaemlékezés,
netán a felejtés mechanizmusának működését sem. Az interjúk némelyikének személyessége
16
17

18
19
20
21
22
23

HUSZÁR Sándor, Interjú az interjúról = A Hét, 4., 1973/16, 3.
A valóság és annak elbeszélése a riport és interjú kettősége felől nézve Beke elgondolásában a következő: amíg a riport személytelen abban az értelemben, hogy monogrammokat használhat személynevek helyett vagy elfedheti a helyszínt, addig az interjú önálló műfajként sokkal pontosabb,
nem ad lehetőséget a mellébeszélésre. Vö. Uo.
Lásd például Kuncz Aladár leveleit Corneliu Codarceahoz. BEKE 1972, 57.
Sütő András (1927–2005) Herder- és Kossuth-díjas romániai magyar író.
Veronica PORUMBACU, Beke György. Fără interpret = Contemporanul, 1973/17, 3.
BEKE 1972, 351.
Ion Luca Caragiale (1852 –1912) román drámaíró, író, elbeszélő, újságíró.
Bálint Tibor (1932–2002) romániai magyar író, műfordító.

2015. október

57

„

az interjúk kontrolláltságát, valóságtükröző percepcióját roncsolja, mégis, ezen túlmenően az
interjúk, amelyek a barátság adatolására hivatottak, és amelyek olvasói igényekre adott válaszként is funkcionálhatnak24, megmutathatják az ideális kapcsolattartás mikéntjét, azt,
hogy hogyan alakulnak ezek a barátságok, ki kivel és miért barátkozik, ahonnan csak egy lépés az érdekkapcsolat vagy az informalitás (pl. a pletyka).25
Az interjúkból kiolvasható kérdések közül jelen tanulmányban kettőre térek ki: a nyelvismeretre és a műfordításra, mert ezek állandó kérdései vagy kiindulópontjai a beszélgetéseknek. Pályakép-elbeszélésekként is elképzelhetőek az interjúk, hiszen a kapcsolatfelvétel
vagy az érintkezés leggyakrabban szocializációs kérdésként mutatkozik, és feltétele a másik
kultúra nyelvének ismerete. Ugyanez a feltétel nyújt lehetőséget/szab határt a műfordításnak mint a kulturális közvetítés módjának.
A szűkebb vagy tágabb környezet, a család vagy a gyermekkori barátok mellett az iskoláztatás, illetve a férfiak esetében a kötelező katonai szolgálat olyan közegek, amelyek lehetőséget nyújtanak a többnyelvű szocializációra, a társadalom különböző közösségeinek egyidejű vagy párhuzamos megismerésére. A nyelvtanulás innen nézve hiányalakzatként működik Veronica Porumbacu26 és Paul Drumaru27 esetében, akik a fordítás gyakorlása miatt önként döntenek a nyelvtanulás mellett.28
A két kultúra közötti érdeklődés többszintű. A konkrét barátságok is rétegzettek, esetenként kezdetben nem is jelentenek személyes kapcsolatot, csak irodalmi érintkezést, amely a
barátság kibontakozásához nyújt lehetőséget. Az értelmiségi szerepértelmezések hetvenes
évekbeli történetének visszatérő eleme az együtt élő népek kultúrájának megismerése, a
kapcsolattartás, amely a hivatalos kultúrpolitikának is része. A kultúrák közötti közvetítés intézményszervezői, írói és értelmiségi feladat egyben. A műfordítás más szinten segíti elő
ugyanezt a folyamatot, hasonlóan ahhoz a gyakorlathoz, amikor román szerzők írnak előszavakat vagy ismertetéseket magyar pályatársaik munkáiról és fordítva, a kölcsönösség jegyében.
A magyar–román kapcsolattörténetnek az interjúkból körvonalazódó alapkérdése a műfordítás, mely a kulturális közvetítés legkézzelfoghatóbb eredménye. A fentebb szocializációs
kérdésként tárgyalt többnyelvűségről kiderül a beszélgetések alapján, hogy a fordítók gyakorlatában esetleges. Mind a nyelvismeret, mind az irodalmi szöveg többszintű, ezért fordul
elő az, hogy a műfordítók kénytelenek szótárak, nyelvtankönyvek, más nyelvű fordítások segítségével dolgozni. E fogódzók mellett gyakran szó esik az interjúkban arról, hogy a családtagok (anya, feleség, rokon) is segíthetik a fordítások létrejöttét akkor, amikor jártasabbak a
másik kultúrában, mint maga a fordító. Ez a folyamat pedig azt leplezi le, hogy a lefordított
szöveg mellett feltüntetett egyszemélyes szerzői/fordítói név viszonylagos fogalom, hiszen

24
25

26
27
28

BEKE 1972, 351.
Egyetlen példa a kötetből: „magánjellegű kérdésekre csak a filmcsillagok szoktak válaszolni”, mondja
Szász János, amikor Beke annak feleségére, Anemona Latzina német költőnőre kérdez rá.
Veronica Porumbacu (1921–1977) román költő, elbeszélő, műfordító.
Paul Drumaru (1938 –) román elbeszélő, költő és műfordító.
Az interjúk azt is adatolják, hogy a románokhoz képest több a kétnyelvű értelmiségi a magyarok között.

„

58

tiszatáj

fordító-segítő29, inas-mester30 viszonyt rejthet. A fordítói gyakorlatot ugyanakkor jelentősen
befolyásolja a lefordítandó szövegek kiválogatása, mely az imént említett viszonyrendszer felől nézve szintén érdekes tanulságokkal szolgál. Fontos ezért megemlíteni Illyés Gyula és
Domokos Sámuel, Kányádi Sándor31 és Szilágyi Júlia32, Szemlér Ferenc33 és Zaharia Stancu34
kapcsolatát. A páros első tagja a fordító, a második a „nyerselő” (vagy közvetítő, aki a ráirányítja a fordító figyelmét egy költőre például), akinek tevékenysége nélkülözhetetlen a fordítás létrejöttében. Román vonatkozásban Constantin Olariu35 nyersfordításait használták a
magyarra fordítók. A megszólalók nem csupán saját gyakorlatukról mesélnek, hanem mások
munkáját is értékelik. Így nyílik lehetőség arra, hogy az 56 szövegből kirajzolódjon az eszményi fordító profilja. Ő az, aki nem csak érti, hanem könyv nélkül ismeri a lefordítandó szöveget, ritmikus szóelemzés segítségével látja át. Költői egyénisége szelekciós szűrőként működik. Saját alkotói tapasztalata és a pászítgatás, a munka vagy ritkán a pillanatnyi nyelvi lelemény az, ami meghatározza a műfordítás létrejöttét. Összegezve ezt a gondolatmenetet,
látszik, hogy az alapos és a nyelv legmélyebb rétegeit feltáró gyakorlat az ideális, de ami ennél sokkal fontosabb, hogy működnie kell az ekvivalenciának a fordító és műfordítás között
olyan értelemben, hogy verset igazán jól csak az fordíthat, aki maga is versszerző a saját irodalmában. Az interjúk, miközben körvonalazzák az ideális műfordító képét, Áprily Lajosban
ismerik fel azt.36
A fordítást taglaló beszélgetés-részek a fordítói intenciók kapcsán is információhordozók: legtöbben a fordítók közül megrendeléseknek tesznek eleget, hiszen 1945 után megsokszorozódik a fordítói feladat37: az irodalmi folyóiratok és különböző lapok napi szükségletét,
valamint a Kriterion kiadó projektjei és a közös könyvkiadással kapcsolatos államközi
egyezmény követelményeit is szem előtt kellett tartani. De ettől eltérő szelekciós intenciókat
is megismerünk. Mihai Beniuc38 nem véletlenül fordítja magyarra Petőfit és érdeklődik
Octavian Goga39 Ady-fordítása iránt, mivel ő maga is a román népies líra megteremtésén
munkálkodik. A vele készített interjúban tudatosan vállalja tájékozódását, az egyedi keresé-

29

30

31
32
33
34
35
36

37
38

39

Ilyen kapcsolatok: Veronica Porumbacu és egy magyar cselédlány; Kántor Lajos és felesége, Erzsébet. Vö. Beke 1973.
Ez a viszony befolyásolja Jékely Zoltán műfordítói tevékenységét apjával, Áprily Lajossal való kapcsolatában.
Kányádi Sándor (1929–), Kossuth-díjas romániai magyar költő, műfordító.
Szilágyi Júlia (1936–), erdélyi magyar irodalomkritikus.
Szemlér Ferenc (1906–1978) erdélyi magyar költő, műfordító, kritikus.
Zaharia Stancu (1902–1974) Herder-díjas román költő, elbeszélő, színházigazgató és publicista.
Constantin Olariu (1927–1988) román költő, elbeszélő, műfordító.
Ugyanígy kerül elő az eszményi komparatista is, akit Gáldi László, Engel Károly vagy Dávid Gyula
személyében ismernek fel. A kulturális érintkezések patriarchális figuráiként Emil Isacot és Gaál Gábort említik. Román vonatkozásban Octavian Goga tölti be az eszményi fordító szerepét, de ennek
értékelése mellett az interjúk megszólítottjai elhatárolódnak a román költő és műfordító közéleti és
politikai szerepvállalásaitól.
Franyó Zoltán = BEKE 1972, 19–28., Kiss Jenő= BEKE 1972, 241–254.
Mihai Beniuc (1907–1988) a proletkult irodalom képviselője, a rendszer szolgálatában álló, de a magyar értelmiségiekkel és kultúrával is kapcsolatot tartó román költő.
Octavian Goga (1881–1938) román költő, drámaíró, politikus, Madách Imre Az ember tragédiája c.
művének románra fordítója.

2015. október

59

„

sét és megtalálását, hogy hasonlót hozhasson létre saját irodalmában. Válaszai implicit módon arra világítanak rá, hogy a 20. századi román újnépiesség forrása mintegy fáziseltolódásként a 19. századi magyar népiesség, illetve a 20. századi újnépiesség. Hasonló szándék
munkál Beniucban Szilágyi András40 Új pásztor című művének fordításakor is, amikor úgy
véli, hogy ez a mű lehetőséget nyújt számára a népies realizmus sajátosságainak azonosítására. A másik példa a magyar Létay Lajos41 és a román Ion Brad42 kapcsolatára reflektál. Mindketten költők, és irodalmi tekintetben is sajátos kapcsolatban állnak: egymás műveinek fordítói. A kölcsönösség termékeny a két költő viszonyában, egyszerre jelenhetnek meg mindkét
nyelven friss köteteik, egymás költészetére is hathatnak. Ez a gyakorlat a fordítások dinamikájának és az új fordítók működési lehetőségeinek szempontjából belterjességhez vezethet.
Egy újabb koncepció a Dávid Gyuláé43, aki az irodalom belső tendenciájából fakadó szükségletként látja a műfordítást. (Dávid komparatistaként44 kerül be az interjúkötetbe, mivel a román–magyar kulturális kapcsolatok gyakorló kutatója.) Talán ehhez az elgondoláshoz a Mihai Beniuc stratégiája áll legközelebb.
A kölcsönösség kérdésére visszatérve, annak más példái is előkerülnek az interjúkban:
a magyar írók a román szerzők műveihez írnak előszavakat és fordítva – viszont ez sem feltétlenül politikamentes irodalmi gesztus, de fenntartja az érdeklődés és kapcsolat látszatát és
folytonosságát. Egy megjegyzés erejéig a használt irodalomfogalomra is utalnék: Beke György
kérdésfeltevésében45 egyértelműen ideologikus az az elvárás, hogy az irodalom tükrözze a
jelenvalót, az igazat, az interjúk kontextusa felől pedig az együttélés realitását. A szépirodalmi művek esetében mintegy követelményként kéri számon Beke az alkotóktól a magyar
szereplők román regényekben való megjelenítését és fordítva.46
Az interjúk esetenként reflexivitásra utaló elemeket tartalmaznak.47 Ilyen annak a hiánynak a megfogalmazása, amely a magyar irodalmat tárgyaló román nyelvű eligazító művel
kapcsolatos. 1930-ban jelent meg az utolsó kiadvány ebben a témakörben,48 és ezzel magyarázható, hogy a román nyelvű olvasóközönség nem ismeri a magyar irodalmat és annak
klasszikus szerzőit még az ötvenes években sem. Fordítva kevésbé gond ez a kérdés, hiszen a

40
41
42
43
44

45

46
47

48

Szilágyi András (1904–1984) orvos, elbeszélő, újságíró.
Létay Lajos (1920–2007) erdélyi magyar költő, író, szerkesztő.
Ion Brad (1929 –) román elbeszélő és diplomata.
Dávid Gyula (1928–) erdélyi magyar irodalomtörténész, szerkesztő, műfordító.
Egy lábjegyzet erejéig utalnunk kell arra, hogy Beke György a Dávid Gyulával készült interjú elején
fiatal tudományként nevezi meg a komparatisztikát, mintegy szótári definícióját adja, innen indítva
kérdéseit és a beszélgetést. Ez a gesztusa azt mutatja, hogy a korban a kevés számú gyakorló
komparatistán kívül kevesen tudták és ismerték ezt az új tudományágat. Közönségformáló szándék
munkálhat gesztusa mögött.
Saját munkásságában is találunk erre vonatkozó példát: BEKE György, A jegygyűrű most is megvan.
Beszélgetés Szabó Ilonával, Liviu Rebreanu regényhősével, Dolgozó Nő, 1973/ 9., 17.
Lásd például a Sütő Andrással készített interjút.
A kitérő válaszadás leginkább Szilágyi Domokosra jellemző, például „- Mi vonz leginkább Eminescuhoz?
– Hogy mi vonz Eminescuhoz? Téged mi vonz Arany Jánoshoz? Vagy Byronhoz? Vagy Puskinhoz?”
Lásd: Szilágyi Domokos = BEKE 1972, 609.
Ion CHINEZU, Aspecte din literatura maghiară ardeleană, ed. Revistei Societatea de Mâine, 1930. [Az
erdélyi magyar irodalom aspektusai – fordítás általam – B.T.]

„

60

tiszatáj

kötelező román nyelvű oktatás részeként a kisebbségieknek lehetőségük adódik a román
nyelv és irodalom tanulására. Kiderül a beszélgetésekből az is, hogy a műfordítások, pontosabban a prózafordítások legnagyobb hátráltatója a szerény anyagi honorárium, ezért olvashatóak csak részletek a román regényekből és recenziók róluk.49 Másfelől hiányzik a fordítók
új generációja is. Fodor Sándor50 véleménye szerint megfontolandó a magyar–román kapcsolatok iránti „langyos közöny”, emellett pedig kevésbé kelendőek az ilyen típusú kiadványok.
Fodor véleményét átfogalmazva azt állíthatjuk tehát, hogy a kiadványokat létrehívó (irodalompolitikai/ideológiai) szándékhoz képest eltérő/nem megfelelő a befogadók viszonyulása.
A Beke által szerkesztett kötetből körvonalazódó kapcsolattörténeti elbeszélés tehát
többszörösen ideologizált. Szintén Fodor Sándor jegyzi meg, hogy 1948-ig nem volt kötelező
a „román-magyar testvériség”, ellentétben azzal, ami a Bekével való beszélgetés idején történik. A testvériség és barátság ideológiájára szorosan ráépül az egymás megismerésének mint
a megértés feltételének eszménye. A maga rendjén ez az eszmény leválaszthatatlan a békés
együttélés és a közös szocialista haza értékei cseréjének ideológiájáról. Ekként a magyar–
román kapcsolattörténet általánosan, a műfordítások például konkrétabban is az értékcsere
folyamatának részei: a kölcsönösség és humánum jegyében működnek51. Domokos Sámuel,
Szász János52 például kivételnek számítanak, mert figyelmeztetnek, hogy mára, azaz a hetvenes évek legelején már közhellyé vált a megismerés és megértés eszménye.53 Szász János az,
aki a vele készült interjúban a barátság-fogalom relativizmusát és ideologikumát hozza szóba: „Ne haragudj, de egy-egy barátság epizódjai nem a nyilvánosság elé kívánkozó dolgok. Értem én, hogy te a magyar–román íróbarátságok különös szépségét akarod itt velem kiemeltetni, de egy ilyen barátság különös szépsége szerintem épp az, hogy épp olyan, mint minden
barátság.” Példaként pedig egy túlélt közös autóbalesetre utal, ezzel is a kérdés erőltetettségét és banalitását hangsúlyozva.
Ha megvizsgáljuk, hogyan tételeződik e kapcsolattörténeti elbeszélések felől a magyar
irodalom működése, akkor annak megkerülhetetlen sajátossága a többrétű funkcionalitás.
Egyszerre kell ápolnia az ötven éves hagyományt, azaz romániai magyar irodalomként maradni meg és működni a romániai lehetőségek és keretek közepette, lépést kell tartania az
„anyairodalommal” is, miközben a kisebbségi lét a diktatúrában eleve korlátozza ezt a lehetőséget. Magyarország fele is exportálnia kell önmagát a romániai magyar irodalomnak, ez a
tevékenysége pedig a kulturális érintkezés és politikai konjunktúra miatt átminősül: az egész
romániai irodalmat kell exportálnia műfordítások (de recenziók, kritikák vagy éppen a romániai valóságot reprezentáló munkák) által, hiszen „a magyar a román irodalom második
nyelve”. Nyilván a magyar irodalom és a műfordítások szempontjából nézve az ekként megismerhető román irodalom elveszíti saját nyelvi közegét és létrejöttének kontextusát, csak a
49
50
51

52
53

Veress Zoltán = BEKE 1972, 574, 575.
Fodor Sándor (1927–2012) romániai magyar író, műfordító.
A humanisztikus vállalkozásként elképzelt fordításelmélet kritikájához lásd például: N. KOVÁCS Tímea (szerk.), A fordítás mint kulturális praxis, Jelenkor, Pécs, 2004.
Szász János (1927–2006) romániai magyar író, költő, újságíró, műfordító.
Ez az eszmény munkált a 19. századi magyar–román kulturális közvetítések mögött is. Vö. DOMOKOS
Sámuel i.m., DOMOKOS Sámuel, Új adatok Eminescu első magyar fordítóiról és méltatóiról = Uő, Magyar–román irodalmi kapcsolatok, Gondolat, Bp., 1985, 44–54., FARKAS Jenő, A román irodalom magyar recepciója = Korunk 2008/8. [http://korunk.org/?q=node/8&ev=2008&honap=8 – utolsó látogatás: 2015. április 19. - B.T.]

2015. október

61

„

szerző neve utal vissza eredeti nyelvére. Ha politikailag nem vagy csak részben sikerül a romániai magyar irodalomnak átlépni a totalitárius rendszer megszorításait, nyelvileg domesztikálni tudja a román irodalmat és némiképp hatalmat gyakorolhat fölötte egy többszörösen
kontrollált közegben.54
Ami a kötet recepcióját illeti, a magyar és román nyelvű sajtó egyaránt felfigyel rá, több
ismertetést is olvashatunk. Amint fentebb már jeleztem, interjú készül az interjúkészítő Bekével A Hét című lapban, és hasonló módon kerül ismertetésre Beke kötete az országos politikai napilapban, az Előrében55 is. A magyar nyelvű sajtó mintha rájátszana a műfajiságra és
Beke írói gyakorlatára. Ezzel szemben a román sajtó kevésbé érzékeny erre a jelenségre, a
könyvismertetéseket vagy esszéket tartalmazó rovatokban írnak róla,56 a Tribuna című kolozsvári lap szerkesztőségében pedig kerekasztal-beszélgetést tartanak.57Az ismertetők elsősorban a beszélgetés (mint tanúvallomás) és dialógus (mint népek közötti barátság, szolidaritás és kölcsönösség – más szóval a szocializmus realitása) fontosságát emelik ki. Innen nézve is tagadhatatlan a kötet politikai kisajátítása vagy a kapcsolatok politizáltsága a szó szoros
értelmében is. A barátság toposzának ideologikus alkalmazására épül rá a szocializmus békeés megértés-diskurzusa, ami nem csupán a magyar–román, hanem a román és egyéb romániai kisebbségek kapcsolatát is befolyásolja.
A magyar sajtóból nem értesülünk arról, amire a román recenziók utalnak: a szimultán
megjelenésre,58 arra, hogy egyszerre jelenik meg magyar és román nyelven a kötet59. (Ez arra
enged következtetni, hogy ezek a recenzensek a román változatot olvassák.60) A tanulmány
címe felől is kulcsfontosságú az egyidejű megjelenés összehasonlító vizsgálata. Azonos a két
kötet címe,61 szerkesztője, tartalomjegyzéke, kiadója, sőt illusztrátora62 is. Nyelvi szempontból természetesen különböznek. A román kiadás felől belátható a különbözőség egy másik
aspektusa is: a kötet belső oldalán hat fordító nevét olvashatjuk, anélkül, hogy azonosíthatóak lennének az általuk fordított szövegrészek. A román változat elkészítéséhez tehát fordító
közbenjárására volt szükség. A címben szereplő „tolmács nélkül” kifejezés innen nézve kevésbé ártatlan. Míg a magyar változat fenntartja annak látszatát, hogy a megszólított román
értelmiségiek valahányan mind beszélői a magyar nyelvnek, a román kiadás vállalja a közvetítettséget, a tolmács nélkülözhetetlen szerepét a kötet elkészítésében. Impliciten pedig azt
erősíti a fordítók sora, hogy a magyar beszélgetőtársak nem uralják a román nyelvet annyira,
hogy románul beszélgessenek Bekével, és elfedi annak lehetőségét, hogy a románok közül va54
55
56

57
58
59
60

61
62

A fordítás mint politikai és hatalmi gesztus részletesebb tárgyalásához lásd N. KOVÁCS 2004.
BARABÁS Sándor, A barátság húrjain. Interjú Beke Györggyel = Előre 1972/7817, 3.
Petre SĂLCUDEANU, Fără interpret = România liberă, 1973/8777, 2., Mihai MINCULESCU, Beke György,
Fără interpret, ed. Kriterion, 1972 = România literară, 1973/7, 7., Ilie Constantin, Dialogurile
prieteniei = Luceafărul 1973/15, 1., Veronica PORUMBACU, Beke György, Fără interpret = Contemporanul, 1973/17, 3. Megjegyzendő, hogy Veronica Porumbacu és Petre Sălcudeanu nem csak recenzensei e kötetnek, hanem szereplői is, hiszen a velük készült interjúkat is közli a kötet.
REPORTER, Masă rotundă. În discuție: Beke György, Fără interpret =Tribuna 1973/4, 8.
Vö. PORUMBACU 1973, 3.
Vö. SĂLCUDEANU 1973, 2.
BEKE György, Fără interpret: convorbiri cu 56 de scriitori despre relațiile literare româno–maghiare,
București, ed. Kriterion, 1972. (A továbbiakban: BEKE 1972b)
Amennyiben ugyanarra a nyelven kívüli valóságra utalnak: Tolmács nélkül = Fără interpret.
A borítóterv Baász Imre munkája.

„

62

tiszatáj

laki magyarul beszélgetett volna. E feltételezések és problémák csupán a két kötet együttes
olvasásakor bukkanhatnak fel. A román kötetet olvasó közönség értesül arról, hogy részben
fordításokat olvas és nyelvi, impliciten pedig kulturális különbségek is ott munkálnak a kötetben. A magyar nyelvű kiadványt olvasók pedig azt látják, hogy a magyar nyelvet mindenki
jól beszéli, nincs szükség közvetítőkre és tökéletesen működik a megértés ebben a kommunikációban. Nyilván torz ez a megfogalmazás, de nem tekinthetünk el ettől az olvasattól sem.
Az egyidejű megjelenés méltánylandó, hiszen egyszerre juttatja el a román és magyar ajkú
közönséghez a kapcsolattörténeti jelentőségű beszélgetéseket, ez által széleskörű recepcióra
számít. De egyidejű párhuzamosság is egyben: bár népek közötti irodalmi barátságok példáiról olvashatunk, a kölcsönösség nem ilyen mértékű a valóságban 63 és a hétköznapokban.
A párhuzamosságoknál maradva, Szász János a vele készült interjúban a profitorientált kapitalista Svájccal hasonlítja össze a szocialista művelődéspolitikát: „Noha a svájci alkotmány
szerint négy nyelv ott a hivatalos, a német, a francia, az olasz és a rétoromán, a kölcsönös
fordítások egymás irodalmából valóságos fehér hollók […] Mikor manapság Európában és világszerte annyi viszály választja el egymástól a régóta egymás mellett élő népeket, nemzeteket és nemzetiségeket, a mi munkánknak a kölcsönös megismerést szolgáló törekvéseinknek
még nagyobb jelentősége és szépsége van.”64 Az idézet első felét vizsgálva, látható a különbség, hiszen Romániában egyetlen hivatalos nyelv van, a román, illetve többség-kisebbség viszonyrendszerében működnek az etnikumok. Szász hiányolja tehát a fordítást Svájcban.
Gondolatmenete viszont romániai viszonylatban érdekes: egyrészt Svájchoz képest érzékelteti azt a különbséget, ami az országban beszélt nyelvek irányában megnyilvánul, másfelől
benne marad a megértést szolgáló fordításgyakorlat diskurzusában, a szocialista kultúrpolitikában. Dávid Gyula a vele készült interjúban úgy fogalmazott, hogy „a komparatisztika a nacionalizmus ellen folyó nevelőmunka hatásos eszköze”.65 Bár Szász János nem utal nacionalizmusra, a svájci példával éppen az egyes nemzetek ideális egymás mellett élését idézi meg,
bár a fordítás szempontjából szerinte ez kifogásolandó. Romániában éppen a totalitarizmus,
a nacionál-kommunizmus idején kerül hangsúlyosabban előtérbe az együtt élő népek irodalmainak fordítása és megismerése és ezt mutatják fel ideálisként a külföldi példával szemben. A komparatisztikának mint nemzeti irodalmakat összehasonlító tudománynak talán
ezért sem lehetett más története a romániai lehetőségek közepette. A magyar komparatisták
irányították a szakma figyelmét az 1877-es kolozsvári Összehasonlító Irodalomtörténelmi Lapokra, ami nem az értékelvűség, hanem az egyenértékűség elve alapján helyezte egymás mellé a különböző nyelvű és eltérő nyelvi rétegű szövegeket. Ez az egyenértékűség hiányzik tehát a romániai irodalmak hetvenes évekbeli történeteiből, és ezt a hiányt igazolja Beke
György kötete a két nyelven történő egyidejű megjelenés dacára is. Bár a nemzetiségi különbségeket oly módon tematizálja Beke György kötete, hogy a közös pontokat, az átjárásokat, a hasonlóságokat keresi a kapcsolatokban, a folytatás szándékáról nyilatkozva, a néprajz,
történelem, művészet képviselőivel szeretett volna hasonló beszélgetéseket készíteni. Ekkor
állítja, hogy „tisztázni kell, hogy a romániai magyar képzőművészetnek van-e nemzetiségi

63

64
65

Lásd például a Kriterion kiadó esetében Bartha Katalin Ágnes tanulmányát: A Kriterion Könyvkiadó
történetéből. Kézirat.
Szász János = BEKE 1972, 416.
Dávid Gyula = BEKE 1972, 458.

2015. október

63

„

plusza”,66 és ezzel érzékeltette némiképp a kérdés problematikusságát és esetleges határait.
A magát közéleti emberként meghatározó Beke tudatosan fog hozzá az interjúk elkészítésének, publikálásának, amelyek így (két) kötetben egymást erősítve legitimálják a kölcsönösség
és megértés látszatát a nyelvi, tartalmi és társadalmi különbségek ellenére is.67 A kapcsolattörténeti elbeszélések pedig adatgazdagságuk mellett tolmács nélkül működnek a magyar és
román befogadó számára, hiszen ki-ki saját anyanyelvén olvashatja az interjúkötetet, viszont
komparatistaként a határon mozogva már beláthatóak a párhuzamosságok és különbözőségek, melyek ez által elveszítik egyértelműségüket és állandó kihívást jelentenek a kutató
számára.

MELLÉKLET
A kötet interjúalanyai
1.
2.
3.
4.
5.
6.
7.
8.
9.
10.
11.
12.
13.
14.
15.
16.
17.
18.
19.

66
67

Kós Károly
Franyó Zoltán
Victor Eftimiu
Molter Károly
Salamon László
Corneliu Codarcea
Avram P. Todor
Octavian Sireagu
Zaharia Stancu
Illyés Gyula
Kemény János
Nagy István
Gheorghe Dinu
Jancsó Elemér
Szemlér Ferenc
Balogh Edgár
Mihai Beniuc
Emil Giurgiuca
Méliusz József

20.
21.
22.
23.
24.
25.
26.
27.
28.
29.
30.
31.
32.
33.
34.
35.
36.
37.
38.

Gáldi László
Csehi Gyula
Mikó Imre
Kiss Jenő
Domokos Sámuel
Jékely Zoltán
Kemény G. Gábor
Gáll Ernő
Lőrinczi László
Létay Lajos
Köpeczi Béla
Domokos János
Veronica Porumbacu
Engel Károly
Belia György
Nicolae Balotă
Dorothea Sasu
Sütő András
Szász János

39.
40.
41.
42.
43.
44.
45.
46.
47.
48.
49.
50.
51.
52.
53.
54.
55.
56.

Bajor Andor
Constantin Olariu
Fodor Sándor
Dávid Gyula
Domokos Géza
Kányádi Sándor
Titus Popovici
Bodor Pál
Petre Sălcudeanu
Bálint Tibor
Páskándi Géza
Gálfalvi Zsolt
Pomogáts Béla
Dumitru Radu Popescu
Láng Gusztáv
Veress Zoltán
Kántor Lajos
Szilágyi Domokos

HUSZÁR, i.m., 3.
A tanulmány nem tért ki a megszólítottak és Beke György társadalmi státuszára. Többen az állami
apparátus tisztségviselői, politikai szerepet vállalnak, besúgók és besúgottak, kompromisszumokat
kötnek és pártkonform dolgokat írnak – „mint sok mindenki”. Lásd BÁNYAI Éva, Sikertörténet kudarcokkal. Bukaresti életutak, Korunk, Kom-Press, Kolozsvár, 2006, 303. Beke György és a totalitárius
rendszer kapcsolatához lásd: CSEKE Péter: Limitarea libertății presei minorităților (1919–1989). Studiu istoric și analiză tipologică a cenzurii = PETCU, Marian (coord.): Cenzura în spațiul cultural românesc. Editura Comunicare.ro, București, 2007.

„

64

tiszatáj

BÁNYAI ÉVA

Kulturális és textuális átjárások
magyar és román prózaszövegekben I.
METOPOLISZ: EGY KORTÁRS ROMÁN SINISTRA
A hosszú távúra tervezett, nagy ívű projektnek, amely a magyar és román prózaszövegekben
fellelhető kulturális és textuális átjárásokat teszi kutatási célponttá, jelen tanulmány az első,
bevezető állomása. Kiemelt szempont e két szomszédos kultúra irodalmi produktumait
mindkét (olvasó) fél számára elérhetővé, értelmezhetővé tenni, hogy a fordítások – amelyek
egyben kulturális fordítások is – révén hozzáférhetővé váljék a különböző kultúrák határán,
a kultúraköziségben, a közöttiség terében megkonstruálódott regények szövegösszejátszása,
érthetővé váljék a különböző prózai művekben a másság/idegenség tapasztalat, a köztes térképzet és a határidentitás dominanciája.
Amennyiben az egyre divatosabbá vált alkalmazott hálózatelméletek felől közelítenénk
meg a román-magyar irodalmi átjárások témakörét, mindenekelőtt egy kiemelkedő kortárs
román prózaírót, Filip Floriant kellene megtennem potenciális csomópontnak, ugyanis ő írt
fülszöveget mindkét fordításban megjelenő alapmű számára: Ştefan Bănulescu magyarul
megjelent A Milliomos könyve1 című regényéhez, illetve a románul (újra)kiadott Bodoropushoz, a Zona Sinsitrához.2 Tarthatnánk ugyan véletlennek is ezt az egybeesést, de ha elolvassuk Filip Florian (évek óta magyarul is megjelenő) regényeit, akkor érthetővé válik, miért
magasztalja értő olvasóként mindkét regényt.
A Milliomos könyve egyik recenzense is szóvá teszi,3 hogy Ştefan Bănulescu szépírói indulása egybe esett egyes irodalomtörténészek által a romániai magyar írók közül a „második
Forrás nemzedék” kategóriájába soroltak pályakezdésével.4 Az amúgy Bodor Ádámnál pontosan tíz évvel idősebb Bănulescu első novelláskötete akkor jelent meg a hatvanas évek közepén, amikor Bodor is elkezdett publikálni. A díjakat is közel egy időben kapták, Bănulescu
1977-ben, a tárgyalt regényért kiérdemelte a romániai Írószövetség nagydíját,5 25 évvel később egy, a legjobb román regény megnevezésére irányuló, az Observatorul Cultural folyóirat
által kezdeményezett irodalmi ankét során pedig e könyv bekerült az első tíz közé (kilence1

2
3

4

5

Ştefan Bănulescu, A Milliomos könyve, ford. Demény Péter, Csíkszereda, Bookart, 2011. A zárójelben
levő oldalszámok erre a kiadásra vonatkoznak.
Ádám Bodor, Zona Sinistra. Capitolele unui roman, ford. Marius Tabacu, București, Humanitas, 2010.
Lásd: Pál-Lukács Zsófia, Bizánci tündérjáték, Helikon (Kolozsvár), 2012/24. http://www.helikon.ro/
index.php?m_r=3206 [2015. 05. 28.]
A kategorizálással ugyan nem értek feltétlenül egyet, pontosan Bodor Ádám esetében, akinek írói pályakezdése (is) felülír mindenféle kategorizáló egyértelműsítést.
Bodor Ádám is akkortájt nyerte el frissen megjelent köteteiért nem csak az alternatív Pezsgő-díjat,
hanem az írószövetségi díjakat is.

2015. október

65

„

dikként). A Sinistra körzet sikereit most nem emelem ki, a magyar irodalomolvasók számára
megkerülhetetlenné vált az 1992-es megjelenése óta. Úgy vélem, mégsem e biográfiai adatok
kötik össze e két szerzőt, hanem és főként a térkonstrukciók, amelyek és ahogyan megformálódnak, megképződnek az írásaikban.
Ştefan Bănulescu eredetileg tetralógiának szánt művének első „darabja” (utólag értelmezve) a címében is hordozza a töredékességet, az 1977-ben megjelent első kiadás címlapján6 még a grandiózus terv megkérdőjelezhetetlen: kiemelten szedett a Cartea Milionarului
(A Milliomos Könyve), alatta az ígéretes római egyes szám, majd következik az első rész:
Cartea de la Metopolis (Metopolisz könyve). Ennél fogva a könyvet magyarra átültető Demény
Péter bár első olvasatra önkényesen járt el,7 hogy az összefoglaló címet adta a végül torzóban
maradt terv egyetlen darabjának,8 a román olvasók Metopolisz könyveként tartják számon, a
világ könyveként, amely a Könyv maga, egy finom iróniával átszőtt bizánci agónia, egy alkonyi világ vagy a világ alkonyának a konstrukciója. Noha befejezetlen marad – tehát nem teljesült a szerzőnek a tetralógia létrehozására irányuló törekvése –, töredékében – a magyarra
fordított címben – a teljesség létrehozásának a kudarcát is magában fogalja, a világképzés töredékességét és az egységes világkép hiányát.
Metopolisz egy fiktív, de a Bodor-regényekhez hasonlóan referencializálható tér, a Balkán
torka, történelem és mitológia találkozása, mindez egy ismerős-ismeretlen közeg lenyomatában. Ez a geokulturális-antropológiai, a köztesség meghatározottságában érvényes médium
erős jelzéseket, nyomokat ad ahhoz, hogy a mítoszok, mesék, legendák hálózatából, a megnevezés viszonyaiból létrehozható térképzet konstruálódjon. A többrétegű regény cselekményének összefoglalása lehetetlen vállalkozás: laza, egy kiemelt helyhez/térhez kötődő beágyazott történetek, „morzsányi mozaikok” halmaza A Milliomos könyve, amelyet a magam
részéről az eredetihez híven Metopolisz könyvének neveznék, ugyanis sokkal inkább a tér a
főszereplő, mint a magyar címben kiemelt Milliomos, aki a regény egyik legkiemelkedőbb elbeszélője. Többszörösen összetett ugyanis a narráció, a Milliomos köztudottan könyvet ír,
amelyet a köz is formál és épít, rajta kívül két beemelt narrátor, Maroszin tábornok és a
Földmérő megjegyzéseiből, olykor egymásnak ellentmondó, mégis egymást kiegészítő, erősítő történeteiből, el-beszéléseiből építi meg a szövegterét az író-elbeszélő, a krónikás Milliomos, aki némileg szereplője is a történeteknek, de a regénykezdeti epizódon kívül jórészt
olykor ironikus, rezignált, eltávolító, de mégis bennefoglalt résztvevőként közvetíti a vele, de
leginkább a körülötte történteket, valamint a sok évvel azelőtti történéseket. Kiemelem az
emlékezet szöveg- és tér-formáló szerepét: emlékezés és felejtés dichotómiájában képződnek
meg ezek a történetek, a kommunikatív emlékezet rögzüléseit, a szájról-szájra, apáról fiúra,
anyáról leányra hagyományozódó, több változáson átesett, variált és az emlékezetben átírt
kollektív- és privátnarratívák lenyomatait olvassuk, a kommunikatív emlékezetnek a textuálisba átforduló elbeszéléseit.9
6

7
8

9

Az eredeti kiadás: Ştefan Bănulescu, Cartea Milionarului. I. Cartea de la Metopolis, București, Editura
Eminescu, 1977.
Lásd Pál-Lukács Zsófia, i. m.
A további részek jórészt tervben maradtak, a tervezett kötetekből csak néhány elbeszélés jelent meg
a nyolcvanas években különböző folyóiratokban, jóval Bănulescu 1998-ban bekövetkezett halála
előtt.
Vö.: Ian Assmann, A kulturális emlékezet, Budapest, Atlantisz, 1999.

„

66

tiszatáj

Noha a Duna folyamnév csak egyszer (a regény vége felé) szerepel a regényben (és nincs
kizárva, hogy véletlenül íródott le, mert addig következetesen csak „a nagy folyóként” vagy
„folyamként” említődött10), sejthető, hogy a jelzett, mindent meghatározó, időnként szétváló
és újraegyesülő folyam viszonyterében térképezhető fel Dikomészia, amelynek főbb városai
Mávrokordátosz és Metopolisz települések, valamint a folyó által határolt szigetek: A Lovak
Szigete, A Gyapjú Vára, a Hentesek Szigete. Északra Mármácia, keletre – az első valós toponímaként – Dobrudzsa és a tenger, délre valahol a görögök, törökök, északnyugatra a Kárpátok, nyugatra Bukarest, majd Bécs, Párizs, Stockholm „határolja”, ahova nem ér el a csípős
Crivăț szele, csak Dikomészia terét szabdalja ezer felé.
A fiktív tér, Dikomészia tehát ugyanúgy fellelhető a valós térképeken, mint a Bodor, és az
általam „posztbodoriánus áramlatokba” sorolható prózaírók – Láng Zsolt, Vida Gábor, Dragomán György, Papp Sándor Zsigmond – szövegeiben fellelhető terek. Írásaik kulturális átjárások szövevényei, s miként az ő esetükben is, a Bănulescu-regényben is működik a viszonylagosító prózapoétikai technika: referencializálható, dekódolható, lefordítható elemek kerülnek a prózaszövetbe, hogy aztán azoktól jól felismerhetően eltávolodjanak, relativizálva, olykor elbagatellizálva forrásaikat. A felbukkanó földrajzi nevek minden esetben olyan névtérképeket eredményeznek, amelyek referencializálhatóvá teszik olvasatukat, ám ugyanakkor e
szövegek kiemelten hangsúlyozzák irodalmi medialitásukat, nyelvben teremtettségüket.
Dikomészia tere tehát a dél-kelet-romániai Ialomița és Călărași megyékből,11 pontosabban a régió kulturális földrajzi szövevényeiből képződik meg, ahol a Duna időnként több (de
legalább két) ágra oszlik és még a delta előtt létrehoz egy különleges, mágikus árteret. Ebben
a különleges ártérben a paradoxonok világa konstruálódik,12 a regény egyben a könyv és az
írás története is, folyamatában képződik a prózavilág a térképzéssel, időtlenítéssel, mitikusmágikus, bizánci szereplőkkel. A könyv a világ lenyomata, vízjel – annál is inkább, mert minden a víz általi meghatározottságban érvényes. Az alig megnevezett folyam árterületében, a
víz viszonyában egy önmagától elidegenedő, elkülönböződő tér terül elénk: nemcsak a víz,
hanem a szöveg is árad, magával ragad a hordalékaival, a kiapadhatatlan történetekkel. Az
epikai ismeretek is ekképp alakulnak: elfolynak, szétfolynak, mint a víz: nincs szilárd, megfogható ismeret, tudás, az episztemológiai funkció is cseppfolyóssá válik.
A tér több szinten és állandóan változik, újraíródik a tér-kép a körülmények és viszonyok
szubjektív vonzatában. Metopolisz történelmi meghatározottsága is kétséges: „(A legenda
szerint a metopoliszi dombok között valamikor volt egy antik görög város, amely előbb rómaivá, aztán bizáncivá változott, míg végül elsöpörte az ottomán invázió. […])” (31.) Az ókori
romokra épülő bizánci tér, a „végsőkig kifinomult bizánci szellem” (320.) határozza meg a tér
szellemét, viszonyait, egyhelyütt megjelenik az „elbizánckodás” (329.) mint képzett szó,
amely magában foglalja e paradox világ minden attribútumát. „Bizáncban sok mindennek két
arca volt, s ez a kettő gyakran meghazudtolta egymást.” (215.) A tér képezi a viszonyokat és a
viszonyok teresülnek: „Mennyi komplikáció és labirintusra emlékeztető szövevény mindkét
részről – mindez a szellemileg és jellemileg sikamlós emberek világába visz, ahol a mesterséges dolgoknak nagyobb az értéke és jobban örülnek nekik, mint a valóságnak.” (322–323.)

10
11
12

Maga a fordító, Demény Péter is úgy nyilatkozik, hogy a megnevezetlen folyam, noha ő is lefordította.
Vö.: Ion Simuţ, Crepusculul bizantin, România Literară, 2006/1, 11–17.
Erről részletesebben lásd: Serestély Zalán, Paradoxonok könyve, Tiszatáj, 2013/12, 111–114.

2015. október

67

„

A krónikás Milliomos hat kilométer távolságra lakik Metopolisztól, ahova úri jókedvében
egy – a Bodor-történetek (állandó) attribútumaként is ismert – keskenyvasúti hajtánnyal
szokott „aláereszkedni”. Egy márványból épült házban él egyedül, s a márvány e fiktív település fiktív, rejtett kincse, amely valahol a föld ereiben bujkál. A Milliomos – noha azt feltételeznénk róla, hogy mindent tud, ugyanis a gúnynevét azért kapta, mert millió sorsok tudója,
birtokosa és megírója – nem uralja a teret, még tekintetével sem. „Most is megújult kíváncsisággal néztem, de egyben visszafogott félelemmel is, nehogy egy napon lenyeljen az a boldogtalan házakból és utcákból álló keverék. A szűk és kusza utcák pántlikája a házak mögött futott bogra, mintha ki tudja, milyen égi spirál felé törekedtek volna elgyötört gerincükkel, de
nem másért facsarodtak így, mint csakis azért, hogy abszurd módon egytől egyig a folyamba
vessék magukat, aztán meg más irányból visszatérjenek a helység dombjainak kopár csúcsai
és völgyei közé. Valami finom por lebegett Metopolisz fölött.” (42.) E finom por is a fiktív, keresett márvány pora lenne, de többnyire csak az esőt ritkán látó, kiszáradó, meddő, száraz
szelek által hordozott kietlenség jellemzi a tájat, az önmagába forduló tér, a kipusztulás,
kietlenedés nyomai, ahol a metopoliszi sorsok térképe is megrajzolható: „Ezek a sorsok ott
lenn kavarognak folyamatosan, a meddő dombok amfiteátrumában”. (45.)
S miközben a Milliomos épp „egy-az-egyben” térképet akar készíteni Metopoliszról, a „morzsányi mozaikokból”, konkrét deterritorializáció részesei vagyunk: megindul a föld, a narrátor szeme láttára csúszik le az alatta levő szikláról, ami vélhetően a keresett márványt rejti
magában. A feltételezett kincs szétbomlasztja a várost, „ha egyszer a metopolisziak kibányásznák a kincset maguk alól, a lelőhely visszafordíthatatlanul önnön tömegsírjukká válna.”
(49.)
Változatok végnapokra az alcíme Bodor Ádám Verhovina madarai címmel megjelent regényének,13 s e szókapcsolatot bátran kölcsönözhetnénk a Bănulescu-regény alcíméül is.
A Metopolisz-regény esetében is mozaik-darabokból összefűzött szövegek temporalitása válik meghatározóvá a végnapok koordináta-rendszerében, amelynek változatai miatt viszonylagossá válik az időszerkezet (is). Metopolisz – mint Verhovina és Az érsek látogatásabeli
Bogdanski Dolina – a váltás és változás határán lebeg. Verhovina a nem ismert, de érzett, sejtett átmenet, fordulat határán van, „állítólag” az egész völgyet egy Haraklán Bazil nevű gazdag idegen vette meg, Metopoliszt pedig szintén mindenféle társaságok keresik fel (pl. „Telekjobbítás és Szelektív Talajkultúrák Társasága” vagy „Interbalkáni Régészeti Ásatások Társasága” stb.), mindegyiknek állandó tagja egy W. W. Bazacopol nevű ragyás arcú, oroszlánfejű
ember, és cimborája, Emil Harats Lăscăreanu, hogy kiaknázzák a föld alatt rejlő kincseit.
Klara Burszen verhovinai kisasszony is megjegyzi: „nem kizárt, valakik megalkudtak a fejünk
fölött. Itt lakunk ugyan, de a föld alattunk már rég nem a mienk”,14 Metopoliszban pedig
konkrétan évüzérkedés zajlik: a jórészt már csak öregasszonyok által lakott területeket lassan felvásárolják az évüzérek: megállapodásokat kötnek a tulajdonosokkal utolsó éveikre,
lényegében megveszik az időt, a hátralevő éveiket, s ezzel a földet a ház körül és alól.15 A ki13
14
15

Bodor Ádám, Verhovina madarai. Változatok végnapokra, Budapest, Magvető, 2011.
Bodor, Verhovina, 81.
„Az öregasszonyok »feladják magukat«, vagyis azt a keveset, amijük van, törvényes iratok alapján eladják, de a megegyezés értelmében megkapják azt az árat, amelyet a bizonyos számú év bizonyos
számú hónapjára osztanak le, annyi évre, amennyiből azt remélik, hogy annyit még élnek, vagy inkább amennyit a kereskedő akarja, hogy reméljenek.” (164.)

„

68

tiszatáj

pusztultságban eltörlődtek az utcák, eltűntek a kerítések és a falak, ugyanakkor a föld színe
alatt, az állandó robbantások következtében egy másik térréteg képződik meg, egy alvilág,
amelyet benépesítenek a Glád Tábornok által vezetett utcagyerekek, a „Világ Bűnei”, akik egy
teljesen új világot fedeznek fel a föld alatt.
A deterritorializáció helyett (vagy mellett) érdemesnek tartom bevezetni a szubterritorializáció fogalmát is: itt már nem a Deleuze–Guattari féle territorializálás, deterritorializálás,
reterritorializálás – rögzülés, elmozdulás, újrarögzülés folyamata játszódik le, hanem
szubverzív módon kerül ki a föld, a terrénum az azt benépesítő egyedek alól.16 Egy kicsit
erőltetett ezen szövegterek vizsgálatánál „benépesítésről” beszélni, ugyanis ennek pont a
fordítottja: a kinépesítés, megszüntetés, eltávolítás folyamata zajlik: Jablonska Poljana és
Metopolisz (tér)ideje lejárt. Az időre vonatkoztatott bizonytalanság, a történetek kronológiájának szándékos felbomlasztása összefügg az időérzékelők habitusával is. A verhovinai „lakosok” mentális horizontját egy valaki, vagy valaki más eljövetele iránti vágy határozza meg:
„Várjuk, hátha jön valaki. [...] Vagy valaki más. Hátha jön valaki, és megmondja, mi végre vagyunk itt. Vagy nem jön ide többet senki. [...] Igazából csak az idő múlását várjuk.”17 – s ez érvényes a Metopolisziak világára is, bár lehet, hogy ez utóbbi esetében konkrétabb a végvárás,
mint Verhovinán. Ott a madarak tűntek el, itt a fák indulnak el a végnapok kezdetén.
A Bănulescu-regény jelen ideje vélhetően a két világháború közötti időszakra esik, az elbeszélt történetek a 20. század eleji, korabeli Romániát konstruálják meg, időnként leíródik
egy-két évszám, megemlítődik néhány beazonosítható történelmi esemény, de vélhetően a
viszonylagosító prózapoétikai technika érvényesítéséért. A legbiztosabb és többször említett
időkoordináta, hogy Maroszin Tábornok – aki egyébként Metopolisz kvázi-ura, s akit paradox
módon a rokonai tartanak fogva – négy évvel Fülöp-Lăscăreanu-a-Megalázott halála után meséli a történeteit. De azt senki nem tudja, hogy a jelzett teológus, híres bizantinológus mikor
(és biztosan) meghalt-e, mert a róla szóló történetek (is) mitikus távlatokba vesznek. Miként
a Bodor-regényekben is csak hozzávetőleges információk szerint képződik meg az időstruktúra, a hó állapota vagy Mustafa Mukkerman Sinistrán való átutazása a legpontosabb temporális jelző.
A regényben előforduló nevek – a Bodor és posztbodorok névhálójához hasonlóan – névtérképet hoznak létre, általuk is megképződik a sok kultúrájú, közöttiségében kiteljesedő
balkáni világ. Ugyanakkor meghatározó a szereplők számára a név hatalma: Dikomésziában
mindenkinek – a mítoszok és mesék hőseihez hasonlóan – állandó, kapott gúnyneve van,
amely meghatározza, kijelöli és tereli viselője sorsát. Egyedül Emil Harats Lăscăreanu a kivétel: ő saját maga választhatja meg a nevét, amelyet szándékosan megkülönböztetőnek szán a
sok „escu”-ban és „eanu”-ban végződő névvel szemben. „Nemcsak az irodalomban számít
rendkívüli módon egy regény, egy novella vagy egy színdarab szereplőinek a neve. Az életben, ahol a dolgok és az emberek annyira előreláthatatlanok, hogy már a végső rútság határán is túl kerülnek, miért ne lennél megfontolt, és miért ne lopnál be már magába a nevedbe
is egy másoknak szóló jelzést arról, hogy te nem vagy akárki, te kiválasztott vagy, a te sorsod
kivételes? Az igazat megvallva az emberek általában fatalisták, ami a nevüket illeti (talán a
zsidókat meg az álnéven alkotókat kivéve): végig azt viselik, amit a családtól kaptak, és soha

16
17

Ezt erősíti – más irányból – a föld alapanyagában levő vizek és gázok mozgása is.
Bodor, Verhovina, 215.

2015. október

69

„

nem változtatják meg.” (247.) – avat bele az elbeszélő Harats ezen végzet elleni tiltakozó, a
nevének kiváltságára vonatkozó gesztusába.
A Bodor–Láng–Vida–Papp-féle névtérkép „kvázi-őseként” képződik meg a dikomésziai
névkonglomerátum, a köztesség, kulturális kevertség mutatói: Vörös Kanca, Fibula Szerafisz,
Guldena, I. Elveszett Konstantin, Leonida Reichenbach, Hulla Bandi, Sanyarú Élet pópa,
Polider szabó, Gaulea, Csujogó, Doboly, Dănilă, Letca, Samulin, Naftalin, Bogumil-Komnéna
Kúna, Iceberga, hogy csak néhányat említsek, s ezek közül a Milliomos „az egyetlen nem undorító csúfnév. A többi egytől egyig durva sértés, a metopolisziak ősrégi hagyománya, hogy
gonosz csúfneveket adjanak, az emberek élnek, úgy járnak-kelnek, és csúfnévvel vannak
megbélyegezve. Neked, idegen, azt tanácsolom, azon légy már az első napoktól, hogy minél
kevésbé ronda csúfnevet kapjál, mondjuk Fogatlan Kerék vagy Hideg Kerék, különben, ha itt
maradsz, és egy rosszabbat aggatnak rád, arra leszel kárhozva, hogy tízszer olyan rosszul
ítéljenek meg és gúnyoljanak, mint amilyen a csúfneved.” (13–14. Kiemelés az eredetiben.) –
mondja az elbeszélő „az idegennek, aki kerékkel érkezett”.
A regény-, illetve fejezetkezdet minden esetben meghatározó: „Egy tavaszi napon érkeztem kerékpáron a Baba Rotunda-hágóra, onnan pillantottam meg először azokat a kevély
ormokat, amelyek tövében később szinte elfelejtettem addigi életemet.”18 Ez a Sinistra körzet
egyik legfontosabb, a „névadó” fejezetének nyitómondata, amelyben Andrej Bodor – a Bodorszövegek örökös idegenjeinek egyikeként – megérkezik Dobrin Citybe. Ehhez képest így kezdődik a Metopolisz: „Egy júliusi napon, dél körül, egy száraz és magas ember érkezett
Metopoliszba. Vörös nadrágot viselt, gallér nélküli szürke ingén rombuszmintázat; hosszú
nyaka volt, apró fején borzas, szőke haj lobogott, kifakult sapkájának ellenzőjét a szemébe
húzta. Szekérkereket gurított maga előtt, úgy közlekedett az országúton.” (11.) Ez az ironikus
sorskerekű világ(le)képező mozgókép határozza meg a szöveg alaphangulatát, a térviszonyok konstrukcióját. Később több szöveghelyen is előfordul „az idegen, aki kerékkel érkezett”, bár e szereplő a helyiektől kapott tábornoki ruhájának köszönhetően Glád Tábornok a
történet folyamán – miként a tér is, amely állandó változásnak van kitéve – komoly státusváltásokon megy keresztül.
Nemcsak a szereplők, de a tér is a hozzá fűződő, mitikus távlatokba vesző történetek
alapján kapnak nevet, a folyamnak egy része azért lett A Német Lába, mert Iceberga, a Jéghegy nevű italmérő nő, az Örmény Bodegájának az ideiglenes kocsmárosa ott dobta a vízbe
egy német volt katona falábát. „Mert a történelem utáni vágy mindig azt jelenti, hogy nagy, világmegváltó eszméktől sűrű a levegő, a népek azt kezdték hinni, hogy a névnek a nemzeti háborúk emlékezetéhez van köze.” (32.) – pontosít az elbeszélő, később meg az intézményes
névadás történelmi beágyazottságát ironizálja,19 amely óhatatlanul eszünkbe juttatja az Érsekbeli Február huszonkettedike sort és a Szent Akadémikusok utcáját.20

18
19

20

Bodor Ádám, Sinistra körzet. Egy regény fejezetei, Budapest, Magvető, 1992, 16.
„1900 körül valami általános sietséget tapasztalhatott az ember, hogy megváltozzék a helységek neve, és az intézményeket dagályosan nevezzék el, hogy mindegyiket a nemzeti történelem eseményeihez kössék, még akkor is, ha az illető helységeknek és az újrakeresztelt intézményeknek enyhén
szólva nem volt közvetlen kapcsolatuk azokkal a történelmi eseményekkel, amelyeket újonnan kapott nevükkel megidéztek.” (61.)
Bodor Ádám, Az érsek látogatása, Budapest, Magvető, 1999, 40.

„

70

tiszatáj

A köztesség, a kulturális kevertség, a bábeli nyelvzavar természetesnek hat21 ezen örökös
karneváli hangulatot árasztó térben: a metopoliszi ünnepségeken „a görögök románul beszélnek majd, az olaszok oroszul, a törökök bolgárul, a szerbek németül, s a románok mindenkinek tolmácsolnak majd, a nyelvek összezavarodnak, és már nem lesz mit tenni, úgyhogy mindenki mindenkit összecsókol, mindenki mindenkit megölel, koccintanak, hogy kibéküljenek, és hogy a mulatság ne érjen véget, hanem zökkenőmentesen folytatódjék”. (220.)
Ugyanakkor – paradox módon – minden esetben megnyilvánul az idegenségérzet, amikor valaki kívülről érkezik, gyanakvóan, nyugtalanul méregetik, mint Polider, a mágikus szabó, aki
nem szereti a mávrokordátosziakat, „valósággal undorodik ettől a várostól, senki nem tudja,
miért, talán azért, mert ő szabómester, még sosem volt ott és azokról a helyekről, ahol még
nem járt, azt szokta mondani: »nem láttam, nem ismerem, nem lehet az jó hely«.” (144.) Az
idegen, az örökös migráns veszélyezteti a belső világrendet, ezért mindent és mindenkit, aki
kívülről érkezik, gyanakvással, bizalmatlanul fogadnak. A dikomésziaik életelve: hagyják őket
békén, s ha mégis válaszolniuk kell egy-egy felvetésre, az első válaszuk: „És akkor mi van?”,
a második: „Hülye vagy.” (113.)
De valamilyen nézőpontból mindenki idegen, a saját idegensége válik meghatározóvá,
egyfajta önkolonializáció zajlik a folyamatos máshoz, a Másikhoz való méregetésben és
megmérettetésben. A határok, ha mégoly szigorúan kijelöltek is, folyamatos mozgásban, elmozdulásban vannak, ezért az identitás is határidentitássá válik. „Nemzeti határidentitássá”
is, az ön(identitását)kereső románság reprezentációjává, a humor és (ön)irónia attribútumaival, amely nemcsak a párbeszédekben és a frivol megjegyzésekben, hanem az elbeszélői
perspektívában is megmutatkozik, folyamatos reflexiókkal tarkítva jelzi véleményét e világról, az írásról és olvasásról és saját magáról, könyvet alkotva egy ismerős-ismeretlen világról,
amely mágikus, ugyanakkor elidegenítő effektusokkal működik.
Tehát amikor a kortárs magyar prózában megjelenő, olykor mágikus realizmusként
aposztrofált jelenség eredetét próbáljuk meghatározni, akkor érdemesnek tartom újraolvasni – a sokat citált dél-amerikai szerzők művei mellett – a szűkebb környékünkbeli irodalmi
remekműveket, például a román próza remekeit, amelyek más – görög, ószláv, bizánci hagyományokat követnek, ahogyan azt Láng Zsolt is kiemeli: „Amikor a román írók például a
lovagregényt imitálják, akkor nem a francia eredetihez nyúlnak, hanem annak a velenceiek
révén a görögökhöz került változatához, és abban már számukra is érthető, tiszta mese van
(Alecsandri vagy Anton Pann Erektokritosza); amikor a történelmi regényt veszik át, a bizánci-ószláv krónikák eljárásait alkalmazzák, némelykor a hozzájuk tapadt providencialista
eseménymagyarázatokkal; részletekben elmélyedő írásmódot követnek, metaforákkal, mitológiai utalásokkal, szónoki sablonokkal rakják ki a mozaikszerű szerkezetet.”22 Azt a Láng
Zsoltot idéztem, aki egyébként nem csak a Bestiárium Transylvaniae című sorozatának II-III.
kötetében, A tűz és víz állataiban23 adja példáját a fenti eljárásmódnak, hanem ő Bănulescu
magyar Metopolisz-fordításának a szerkesztője is.

21

22
23

„Végső soron balkáninak és népek közöttinek lenni egyaránt természetes állapot mindenki számára,
aki Metopoliszban, a Gyapjú Várában, Mávrokordátosz városában vagy Dikomésziában lézeng.” (55.)
– jegyzi meg a narrátor.
Láng Zsolt, „A romániai magyar irodalom története”, Látó, 1998/10, 19-20.
Láng Zsolt, Bestiárium Transylvaniae. A tűz és a víz állatai, Pécs, Jelenkor, 2003.

2015. október

71

„

LADÁNYI ISTVÁN

Az „új” paradoxona: avantgárd
önmeghatározások
AZ ÚJ SYMPOSION DÉLSZLÁV , MAGYAR ÉS VILÁGIRODALMI TÁJÉKOZÓDÁSAI
AZ ELSŐ NEMZEDÉK INDULÁSAKOR (1965–1968)
Elsőnek
Mert ha netalán nem tudnátok
Ott a bolondkocsi mögött
Én hasogattam szét elsőnek
Pörge kis vizes bárdommal
A törökmézhegyeket
(Tolnai Ottó)
valami maradandót akart csinálni
s megtanult ingujjba hányni
(Domonkos István: Kuplé)

A folyóirat mint önreprezentációs keret, módozat, forma kifejezetten az időbeliségben lét és
a hozzá kapcsolódó lineáris fejlődéselképzelés artikulációs formája, az újkor terméke, egy
olyan világképé, amely „a jövő felé nyitott”, amelyben „a magából újat szülő jelen minden
egyes pillanatában újra és újra megismétlődik a korszakos újat kezdés”. Jürgen Habermasnak
a Filozófiai diskurzus a modernségről című könyvéből idézek, amely a modernség kapcsán a
„folyamatos megújulás” igényét, „a mozgást kifejező fogalmak” használatát említi, s ezzel öszszefüggésben azt, hogy „a modernség a maga orientáló mértékeit nem kölcsönözheti és nem
is akarja kölcsönözni egy másik kor példaképeiből; a modernségnek önmagából kell merítenie
saját normativitását.”1 Az Új Symposion az első Symposion-nemzedék által szerkesztett éveiben a modernségeszmény jegyeit hordozza magán, hagyomány és modernitás konfliktusában2, amely konfliktusnak kifejezetten teremtője és kiélezője a vajdasági magyar kultúrában,
az első nemzedék működése során a lokális irodalmi diskurzusban mindig a modernitás oldalán határozza meg magát, magáévá teszi annak retorikáját, ellenfeleit pedig a modernizmus ellenfelének pozíciójába szorítja.
A folyóiratnak nem volt manifesztuma, nem volt szerkesztői beköszöntője, nem magyarázta meg nevét, küldetését. Az 1965. január 15-i első szám címoldali Lukács György1

2

Jürgen Habermas: Filozófiai diskurzus a modernségről. Tizenkét előadás. Fordította Nyizsnyánszki
Ferenc és Zoltai Dénes. Helikon Kiadó, Budapest, 1998, 11–12.
Hagyomány és modernitás dinamikájáról a vajdasági magyar közeg vonatkozásában lásd: Bányai
János: Hagyomány és modernitás konfliktusa: kisebbségi kulturális kánon. In: Korunk, 2007/ 2. 58–
64. (Online elérhetőség: http://epa.oszk.hu/00400/00458/00122/2445.html)

„

72

tiszatáj

utánközlése, a Taktika és etika a cselekvő társadalmi felelősségvállalás és a baloldali elkötelezettség gesztusaként értékelhető. Ott lehet a gesztusban a kisebbségi/nemzetiségi
szituáltságú magyarság kapcsán az egyetemes érvényű értékszempontok keresése is, vagyis
egy olyan, nemzetközileg is elismert és a délszláv térségben is sokat hivatkozott szerzőhöz
kötődés, amely kötődés a fiatal társaság presztízsét a saját szűkebb (vajdasági magyar) és tágabb közösségében (az egész délszláv térségben) növelheti.
Az első szám erős jele még a címoldalon indított Lukács-tanulmány közepében az új
symposion név, a symposion továbbvitelével a korábbi hetilapmellékletből és az új jelző hozzáillesztésével.
Az Új Symposion folyóirat folyamatosan a régi és az új egymást értelmező viszonylatában
mozog – ahogy a folyóirat mint médium, kultúralétesítő alakzat esetében ez per definitionem
jellemző. A nevében lévő „új” jelző elsődleges jelentését elődje, az Ifjúság hetilap Symposion
című melléklete vonatkozásában kapta, amelyben az első Symposion-nemzedék színre lépett
és megfogalmazta önmagát. Ez az „új” nem az elhatárolódás jelzése volt a „régi” Symposiontól,
a megnevezés hangsúlya a névadás elsődleges gesztusában a szimpózium folyamatosságán
van, a Symposion továbbvitele a fontos. Ahogy a Symposion név a platóni együttlét és társalgás jelentésének odahívásával, úgy Lukács régi, 1919-es szövegének újraközlése is régi jelentésekkel telíti az újat – a szöveg lokálisan létesülő új értelmére apellálva.
Az Új Symposion névnek a korábbi mellékletre utaló elsődleges jelentése a folyóirat önálló működése során, az időbeli és az ehhez hozzáadódó térbeli távolságokkal egyre inkább
háttérbe szorul. A Symposion előtti „új” jelző a modernizmus, az avantgárd és a neoavantgárd
jelentésköréhez kapcsolódik már a keletkezés közegében is, a távolabbi magyar nyelvterületeken pedig szinte teljesen homályban maradnak a névadás primér viszonylatai. A jugoszláviai kulturális térben is a modernséghez kötődés magyar nyelvi jelölőjeként sajátítják el ezt a
szót. Az „új” jelző, Tolnai Ottó visszaemlékezése szerint egyébként Sinkó Ervin javaslatára
kerül a Symposion elé. Szabó Palócz Attilának adott videóinterjújában mondja ennek kapcsán
Tolnai a beszélgetés spontán megfogalmazásában: „Ő abban az időben kezdte kísérni a magyarországi folyóiratokat, akkor indult az Új Írás, és a francia folyóiratoknál is van ez, használják”3. Ezt a neoavantgárd kontextusban értelmezhető „új”, vagyis folyóiratként a folyamatos megújulás jelentését közvetíti aztán nemcsak a folyóirat tartalomjegyzéke, hanem vizuális arculata, a saját belső terében és a szerkesztők számára hozzáférhető külső terekben
megvalósított önreprezentációs aktusok is. Ennek az előre kiszámíthatatlanul újra törekvésnek a jele a folyóiratban domináló esszéműfaj, a kísérlet is, ahogy a kísérleti költészet, az új
műfajokra, műfajközi alkotásokra, a folyamatosan létesülő új művészeti ágakra (performance, fonikus költészet, vizuális költészet) való nyitottság is.
Az Új Symposion története tehát a modernizmus és az avantgárd mozgalmak kontextusában értelmezhető, az új fogalma itt a modernitás, az avantgárd és a neoavantgárd nem differenciált újfogalmának megfelelője, a folyamatosan megújuló, időszerű, a korábban nem létezett újat létesítő, útmutató, utat törő értelmében.
Nem véletlenül hivatkozik Végel László a folyóirat, illetve az első nemzedék történetére
visszatekintő esszéje végén Walter Benjamin Angelus Novus esszéjére a történelem angyaláról, a folyamatos megújulás kényszeréről: „Egy talmud legenda szerint minden pillanatban
3

Idézi Szerbhorváth György: Vajdasági lakoma. Az Új Symposion történetéről. Kalligram Könyvkiadó,
Pozsony, 2005, 58.

2015. október

73

„

angyalok egész légiója teremtetik, akik elénekelvén az Úr színe előtt himnuszukat, megszűnnek, és a semmibe tűnnek”, idézi Végel Walter Benjamint az Új Symposion 1981. évi jubileumi, 200. számában. „Benjamin úgy értelmezte a legendát, mint a folyóiratokra háruló időszerűség-imperatívusz metaforáját, azaz, miután a folyóirat angyalai eléneklik himnuszukat, a
pergő idő, az aktualitás parancsa az eltűnés szakadékába taszítja az angyalokat”, aktualizálja
Losoncz Alpár Végel Lászlóról szóló esszéjében a Walter Benjamin-i gondolatokat. „Hogy az
Új fogalma ott szerepelt a folyóiratban, sokatmondó. Ebből kifolyólag a folyóirat élete maga a
modernség sajátos megtestesülését jelenti, az örökösen az aktualitás követeléseit figyelembe
vevő folyóirat-létezés a modernség vízjele”, írja Losoncz.4 A folyóirat folyamatos (az évenkénti újra kezdést mellőző) számozása a lapszámonkénti folyamatos megújulás igényeként is
felfogható.
Ha beköszöntője vagy meghirdetett programja nem is volt az Új Symposionnak, az első
szám utolsó előtti, 31. oldalán, a hagyomány (és a szöveg stílusa) szerint Bosnyák István tollából megfogalmazódott egy „Bevezető” helyett: „Utószó” gyanánt című jegyzet, amely a szám
önmagát definiáló anyagát és tartalomjegyzékét, valamint az addigra már megjelent Symposion-könyvek öt darabját önmagáért beszélőnek értékeli. Mégis, a jegyzet szerint „ÖNMAGUNK számára” (verzállal szedve a kollektív önmegnevezést) definiálni kívánja, hogy „egy
minden egyéni sajátságokon túlmutató, azokat összefogó KOHÉZIÓS ERŐ” a fontos, amely
„nem irányulhat másra, mint egy olyan irodalmi-kulturális tevékenységre, mely nem akar
'irodalmi' és 'kulturális' maradni, mert misszióját nem a verbalizmusban, hanem valami sokkal többen látja.” Még három verzállal szedett szó van ebben a jegyzetben: a SZABAD, az EMBERI és a RIZIKÓVÁLLALÁS. Az individuális irodalmi gyakorlatok helyett a közösségi fellépést, a verbalizmus helyett a cselekvést, a meglévőbe való biztonságos beilleszkedés helyett a
kockázatvállalást vallják tehát a munkájukat új folyóiratban folytató symposionisták.
A Symposion-mozgalom önmeghatározásának egyik legfontosabb eleme a régi, a hagyományos, az idejétmúltnak tekintett vajdasági magyar irodalom önmagába záruló, dilettánsnak minősített, érvényes cselekvés helyett érzelgős verbalizmusban kimerülő világának elutasítása, megsemmisítő erejű kritizálása. (Tolnai egyik kritikai jegyzetében kifejezetten a
„kalapács” metaforát használja.) A Symposion-mozgalmat megelőző gyakorlatokat és kezdeményezéseket egységesen meddőnek és értéktelennek minősítik, művelőit félművelteknek
és elmaradottaknak láttatják. Nemcsak a dűlőút és templomtorony metaforikájával dolgozó
neoromantikus provincializmus ellen indítják támadásaikat, hanem az ettől elmozdulni kívánó, egy nemzedékkel korábbi áprilisi hidasok, például Bori Imre vagy Major Nándor nemzedéke ellen is.5 (Más összefüggésben figyelemre méltó lehetne, hogy például Bori Imre milyen
gyorsan és rugalmasan kiszabadul a számukra így létrehozott karanténból, és az Új Symposion egyik legfontosabb külső szerzője lesz, a folyóirat identitásához hozzá tartozó, az avantgárd örökséget feldolgozó tanulmányaival.)
Az Új Symposion meghatározó vonatkozása lesz a saját vajdasági magyar közegből való
kitekintés, továbbá az aktuális közegből való kiemelkedés szándéka, illetve, ezzel összefüg-

4
5

Losoncz Alpár: A lázadás „posztmodernizálódása”? In: Ex Symposion 80 (2012), 17.
Az 1950. áprilisi Hídról lásd pl.: Bori Imre: Az 1950-es nemzedék. In: Uő: A jugoszláviai magyar
irodalom rövid története. Harmadik, átdolgozott és bővített kiadás. Forum Könyvkiadó, Újvidék,
1993, 172–173.; Bordás Győző: Az ifjúsági Híd (1950 áprilisa) jubilál. Ötven éve. In: Híd, 2000/3–4,
204–219.

„

74

tiszatáj

gésben a közeg megemelésének igénye. A tágabb horizontok felé nyitás fontos lépése a délszláv térség, elsősorban a horvát és a szerb irodalom és kultúra új tendenciáival való közösségvállalás. Ez nem egyszerű kultúraközvetítés, valamiféle hídszerep betöltése kíván lenni,
hanem szimbiózis, a szerb és a horvát irodalom új, progresszív irányzataival, folyóirataival,
szerzőivel való szisztematikus foglalatosság. Ezek a mozgások rákapcsolódnak a jugoszláv
baloldal antisztálinista megújulásának gyakorlatára és mítoszára, továbbá az európai újbalos
útkeresésekre: „Az antisztálinizmus nem csupán politikai, ideológiai tett volt, hanem a mindennapok pórusaiba behatoló közérzet. Mélyreható történelmi következményeit nem is fogtam fel igazán, inkább csak az érzelmek tanfolyamát, a közösség új hőforrását láttam benne.
Új, addig tiltott gyümölcsnek számító kultúra tört be közénk, amit a felfedezők büszkeségével
terjesztettünk” – fogalmaz Végel László az Új Symposion történetére visszatekintő 1981-es,
200. számban megjelent Homokdombok című írásában.6
A helyi régivel szembeni önmeghatározásnak, illetve a tágabb délszláv térségen keresztül
való világirodalmi tájékozódásnak lényegre törő összefoglalása olvasható Thomka Beáta
Tolnai Ottóról írott monográfiájában, amely Virág Zoltánnak A magyar irodalom történetei
kézikönyvbe írt Új Symposion-tanulmánya kiemelt idézete: „A nyugati eszmék és ízlésáramlatok, irányzatok és törekvések előbb hathattak a szerb, horvát, szlovén kultúrára, s ezek
közvetítésével az itteni magyar irodalomra is. A figyelem tehát a felé a közeg felé irányult,
ahonnan az akkori fiatal értelmiség saját eszméléséhez több ösztönzést kapott. Többek között ezzel is magyarázható egy igen rugalmas kapcsolat megteremtése olyan jugoszláviai
műhelyekkel, folyóiratokkal, csoportosulásokkal és szerzőkkel, akik a hazai anyanyelvű kultúra maradiságával és bezártságával szemben erjesztő impulzusokkal szolgáltak.”7
A folyóiratban kezdettől fogva nagy jelentőséggel bír az irodalmi kritika, illetve az irodalmi és társadalmi témákat feldolgozó esszéműfaj. Az irodalmi kritika és az esszé is – a vajdasági és a magyarországi magyar irodalom szerzői és folyóiratai mellett kitüntetett figyelemmel fordul a horvát és a szerb irodalom folyóiratai és szerzői felé. A folyóiratszemlék és
az új művekről szóló ismertetések és kritikák élő dialógust kezdeményeznek ezekkel a közegekkel, vagyis nem kötelező politikai, netán taktikai gesztusokról van szó. Az első évfolyam
végére lanyhul ugyan a folyóiratszemléző kedv, de addig rendszeres figyelmet kap a szerb
Gledišta, a horvát Umjetnost riječi, Praxis, Razlog, akárcsak a magyar Valóság. Ezek a szövegek gyakran átlépik a szemle műfaji kereteit, és nyitnak az esszé, illetve a tanulmány műfaj
felé. Így Végel László a 9–10. számban a zágrábi Politička misao folyóiratot elemezve láthatóan ihletetten próbálja közvetíteni saját közege, elsősorban nyilván a szerkesztőtársai felé annak új horizontjait. A rendszeresség jeleként értelmezhető a szerepek és figyelemkörök látható rendje is. Nyilván a személyes érdeklődésnek megfelelően például Végel László a szerb
és a horvát társadalomtudományi folyóiratokra koncentrál, míg a később az irodalmi életből
teljesen visszavonult Raffai Ferenc a horvát irodalmi folyóiratok és költészet rendszeres követője, aki a horvát irodalomtudomány eredményeit is figyelemmel kíséri. A magyarországi
6
7

Végel László: Homokdombok. In: Új Symposion, 200 (1981), 399–403.
Virág Zoltán: A margó vándorai. In: A magyar irodalom történetei III. 1920-tól napjainkig. Szerk.
Szegedy-Maszák Mihály – Veres András. Gondolat, Budapest, 2007, 536–549. (Online változatai:
http://villanyspenot.hu/villanyspenot/#!/fejezetek/hAFNt_ODSoqZ25iM59WxBA; illetve: http://
www.tankonyvtar.hu/hu/tartalom/tamop425/2011_0001_542_05_A_magyar_irodalom_tortenetei_
3/ch44.html). Megjelent még: Híd, 2005/június, 41–61.; kötetben: Virág Zoltán: A szomszédság
kapui. zEtna, Zenta, 2010, 18–53.)

2015. október

75

„

és a délszláv kulturális mozgásokra való figyelem feltűnő különbsége, hogy a délszláv térségben a szerzők mellett a folyamatokat, új kezdeményezéseket, tendenciákat is kísérik, míg a
magyarországi irodalmi életből csak néhány jelentősebb szerzőre irányul mind a kritikusi,
mind a szerkesztői figyelem. A legfeltűnőbb sajátosság a horvát irodalmi mozgásokba való
beágyazottság. Az első évfolyam számszerű és a szövegek helyét, jelentőségét, a folyóirat
szerkesztőinek szövegeivel való összefüggését is figyelembe vevő statisztikája azt mutatja,
hogy a vajdasági magyar kultúrára való reflexió után a horvát kultúrára irányult a legerősebb
figyelem. A szerzőség vagy a szöveg tematikus összefüggései által a vajdasági magyar kultúrához kapcsolható 140 szöveg mellett 44 köthető a horvát, 34 a szerb és 29 a magyarországi
magyar irodalomhoz. A világirodalmi kitekintést 23 szöveg jelzi, illetve 7 szöveget minősíthetünk egyetemes jugoszláv vonatkozásúnak. A szlovén irodalom Tomaž Šalamun verseinek
fordítása által van jelen az első évfolyamban. Egyedül Miroslav Krleža horvát szerző hat publikációval szerepel az első évfolyamban, két drámájának fordítását közlik (a másodikat folytatásokban), illetve egy Shakespeare-ről szóló esszéjét, de közzétesznek két róla szóló esszét
is. Krleža így a lap szerkesztőihez és állandó munkatársaihoz mérhetően van jelen a folyóiratban. Hasonló, bár némileg kevesebb figyelmet csak Lukács György kap ebben az évfolyamban, és esetében is érdemes figyelembe venni, hogy ezekben az években ő az egyetlen,
jelentős presztízzsel bíró kortárs magyar szerző a délszláv térségben.
Az Új Symposion által képviselt újnak a jelentései tehát relatíve újak, és még inkább lokálisan újak. Ez összefügg az új gyakorlati használatában életre kelő paradoxonnal, azzal, hogy
aktuális jelentése mindig magába foglalja a tagadott régit is, amihez képest újként mutatja fel
magát. Az „új” önreprezentációi az Új Symposion esetében is folyamatosan artikulálják, létesítik a „régit”, az elhatárolódás tárgyát, elsősorban a vajdasági magyar irodalomban, de az
egyetemes magyar irodalom vonatkozásában is. Mivel az Új Symposion újdonságának leválaszthatatlanul része a nemzetközi, a délszláv és a magyar avantgárd hagyományokhoz való
kapcsolódása, valamint a közvetlenül és délszláv közvetítéssel befogadott európai neoavantgárd tendenciák elsajátítása és saját kulturális terében való megjelenítése, az új jelentése a
vajdasági magyar kultúra viszonylatában további lokális értelmet kap. A folyóirat első nemzedéke a Symposion szerkesztésének éveiben és az Új Symposion indulásakor is fenntartja az
önidentifikáló szembenállást a régivel – a lokálisan beazonosított, létesített, definiált régivel,
az őket megelőző nemzedékek provincializmusával, „templomtoronyperspektívájával”.8 Az
Új Symposion nem merőben új, az ismeretlenbe vetett új kíván lenni, hanem a konkrétan beazonosított régihez képest új.
A mozgalom önképéhez erősen hozzátartozik a város vállalása, önmagában is megújuló, a
modernizmus és benne a szocialista modernizmus kiemelt önreprezentációs közege, hangsúlyosan új urbánus építészetével, tereivel, áruházaival, sugárútjaival. A lokális értékvállalások
összefüggésében ez a modernizációval és a nagyvilágra való nyitással való azonosulást jelenti
– szemben a szülőföldhöz való kötődés hagyománytisztelő és rurális jellegű értékrendjével.9

8

9

Erről bőven értekezik Szerbhorváth György az Új Symposionról szóló monografikus könyvében, i. m.
47–94.; illetve Németh Ferenc: Az Ifjúság című lap Symposion melléklete és a Symposion első nemzedéke (1961–1964), in: http://www.prominoritate.hu/folyoiratok/2009/ProMino09-4-05Nemeth.pdf
Losoncz Alpár Végel Lászlóról szóló cikkében állapítja meg: „Az Új Symposion, bizonyos, a városlakó
szemszögéből tekintett a világra”. Losoncz, i. m., 20.

„

76

tiszatáj

A Symposion-mozgalom törekvéseit összegző Kontrapunkt antológiában, amely az Új Symposion indítása előtti évben, 1964-ben jelent meg, a szerző nélküli Utószó így jellemzi a mozgalmat: „leszámolás a már meglévővel, az évekig leplezett művészi és kulturális alkotások
gyatraságával, az évekig vállveregető elismerésben részesült meghasonló költőiességgel, a lemaradás legbiztosabb szimptómáival”10. Sinkó Ervinnek a kötethez írt előszava a nem generációs értelemben vett „ifjú szellem”-et hangsúlyozza a mozgalom kapcsán, valamint az újvidéki „magyar nyelvi egyetemi tanszék” megtermékenyítő hatását, vagyis nem nemzedéki
szembenállást láttat, hanem az újvidéki egyetemi közegben felszínre kerülő újra törekvés
szembenállását „a cigányzenés sivár kisvárosok” és a „sáros, poros falvak” világával.11
Az új és a symposion kombinációja mindezt magában foglalja, a symposion műveltségigény, szabad társalgás, közösségi fellépés, mozgalom jelleg jelentéstartalmakkal vesz részt a
név üzenetében, az új pedig a modernség újfogalma, a folyamatos megújulás, keresés, kísérletezés igényével, magát merőben újként, előzmény nélküliként láttatva. A modernista új
ugyan magában foglalja a permanens és egyetemes megújulás igényét, egy folyamatosan
megújuló szümposzion eszményét, ténylegesen viszont ez az eszmény elsősorban a vajdasági
magyar kultúrában kíván realizálódni. Ez különösen a Symposion melléklet és az önálló folyóirat első éveiben jellemző, mivel az egyetemes magyar kultúrában betöltött újító szerep tudata nem fogalmazódik meg az első évfolyamokban, és a későbbiekben is inkább a szerkesztéspolitikában érhető tetten azzal, hogy a folyóirat publikál számos magyarországi, épp újító,
progresszív irodalomfelfogása okán marginalizált szerzőt. Feltételezésem szerint az a megítélés, amely szerint a folyóirat az egyetemes magyar kultúrára frissítő, újító hatással bírt, inkább a magyarországi, a tiltott gyümölcs jelleg miatt gyakran legendásító, ugyanakkor igencsak korlátozott recepció visszahatásaként jelent meg a vajdasági magyar kultúrában. Ennek
szándéka a folyóirat első évfolyamaiban nem fogalmazódik meg, de efféle hatás érzékelése
sem. Az Új Symposion újító, új kultúrát létesítő céljai az első években egyértelműen a vajdasági magyar közeghez kötődtek. A teljes jugoszláviai térség, illetve a délszláv kulturális közeg
kapcsán sem hangsúlyozódik a Symposion-mozgalom ilyen lehetséges szerepe, a délszláv
nyelvű irodalmi közegek, illetve centrumok tájékozódási forrásként, lehetséges partnerekként, legitimációs háttérként vannak jelen.12 A folyóiratot alkotó nemzedéki csoportosulás
célja pedig láthatóan az volt, hogy a saját közegében, ennek a közegnek a nyelvén is megvalósítsa azt a szellemi pezsgést, amelyet a délszláv térség nagyvárosaiban működő folyóiratokban érzékelnek. Erről tanúskodnak az első évfolyam folyóiratszemléi, az első évfolyamok
könyvkritikái, fordításai, illetve irodalmi termése is.
Az Új Symposion világirodalmi tájékozódásai is meghatározóan a délszláv térségen keresztül valósultak meg. Az első számok még kifejezetten bővelkednek saját világirodalmi fordításokban, mintegy az önálló tájékozódás igényének jelzésével. Az első szám Jean-Paul Sart10
11
12

Vál. Bányai János és Bosnyák István: Kontrapunkt. (Symposion 61–63.). Forum, Újvidék, 1964. 353.
Uo. 5–6.
Szerbhorváth György idézi Tolnai hivatkozását egyik vitája kapcsán arra, hogy „kalapács-elméletének” forrása „Tautović: Kalapács, a pozitív kritika bírálata című alapos marxista tanulmánya”, amely
egy jugoszláv lapban jelent meg, „ahol még véletlenül sem váltott ki olyan nagy elégedetlenséget”,
mint a vajdasági magyar vitapartner esetében. I. m. 73. A marxizmusra, illetve a jugoszláv lapra való
hivatkozás hasonló jellegű külső legitimációs forrás kíván lenni. Nem kifejezetten kisebbségi
szempontú presztízsértékként szerepelnek, inkább a tágabb, tehát emiatt adekvátabb tájékozódás
igazolásaként.

2015. október

77

„

re-interjúját (Krizsán Imre fordítása) a harmadik számban T. S. Eliot Ezra Pound válogatott
költeményeihez írott 1928-as előszava követi (Varga Zoltán fordításában), majd ugyanebben
a számban Jack Kerouac (Varga Zoltán), Karlheinz Stockhausen (Mérei Katalin), Jan Kott (G.
L.) művei is szerepelnek. A következő számokban H. Reichenbach Hamlet-esszéje (Olajos Mihály), még egy Stockhausen-szöveg (Mérei Katalin), Paul Klee versei (Károly Amy), Ezra
Pound versei (Fehér Kálmán, Várady Tibor), Wolf Mankowitz (Ungvári Tamás) írásai olvashatók. A második évfolyamban láthatóan csökken a magyar és a délszláv kultúrákon kívüli
szövegek száma, de így is említést érdemelnek Várady Tibor fordításában David Arbus jazzesszéje, valamint Domonkos István saját esszével kísért Nelly Sachs-fordításai. A világirodalmi perspektívát egyre inkább a világirodalmi tárgyú délszláv fordítások, illetve a saját eszszék (pl. Várady Tibor recenziója az Encounter folyóiratról a 10. számban), valamint a saját
irodalmi alkotásokban közvetített irodalmi tapasztalatok hozzák létre. A harmadik évfolyam
szinte teljesen mellőzi a világirodalmi fordításokat, a negyedik, 1968-as évfolyamból Mike
Sweenynek a kortárs rockzenéről és a protest-songról (a Beatlesről, Bob Dylanről, az
Animalsről stb.) szóló esszéje, illetve Beatles-szövegeknek a fordításai emelhetők ki (Olga
Božić). Ez utóbbi a 36. számban jelent meg, és sajátos bevezetőként olvasható a 37–38-as
összevont szám összeállításához a belgrádi diákmozgalomról. Ugyancsak ide kapcsolódnak
az utólagos olvasatban Tolnai Ottó Hippy-novellái is. Problémafelvetéseiben a nagyvilág horizontja helyett egyre inkább a jugoszláviai és jugoszláviai magyar közegre fókuszál az Új
Symposion, és a fenti, 1968-as kitekintés is azt példázza, hogy a kitekintéseknek is időszerű
jelentései vannak.
A folyóirat leginkább újat adó, autentikus értékei a folyóirat szerzőinek (a tájékozódásaik
által is inspirált) eredeti alkotásai, illetve a folyóiratnak mint performatív alkotásnak a folyamatosan megújuló létesítése, a szövegek, a szövegek és vizuális alkotások, valamint a folyóirat arculati elemeinek folyamatos dialógusában. A folyóirat így nem csupán a megszülető
alkotások publikációs fóruma, hanem az alkotások megszületésének kezdeményezője és az
alkotások létformája is. Különböző és nyilván nehezen pontosítható mértékben, de a publikált írások jelentős része kapcsán megkockáztatható az állítás, hogy megszületéséhez, poétikai sajátosságaihoz éppen ez a folyóirat mint publikációs tér hozzájárult. Nem a folyóirattól
függetlenül született szövegek publikációs helyszíne volt az Új Symposion, hanem kifejezetten
a folyóirat számára íródott alkotásokat publikált, amelyeket a folyóirat alakuló hagyománya
is inspirált. Végel László Egy makró emlékiratai című regénye a folyóiratban történő publikálás közben készül, és maga a folyóirat közege is képezi számára azt az urbánus szemantikai
teret, amelyben létrejönnek jelentései. A szimpózium jelentés ebben a vonatkozásban teljesedik ki, híven a platóni dialóguseszményhez, amelyben nem a dialógus előtt tudott dolgok
hangzanak el, hanem épp a dialógus révén létesül az, ami folyamatosan artikulálódik. Az Új
Symposion épp ennek a dialógusnak a terét kívánta kitágítani, nem a műalkotás előtt létezőket kívánva leképezni a műalkotásban, hanem éppen a még nem létezőnek, a kísérlet lehetőségeinek megágyazva.

„

78

tiszatáj

NÉMETH ZOLTÁN

A posztmodern Közép-Európája,
Közép-Európa posztmodernjei
A SZINGULARITÁS LEHETSÉGESSÉGÉNEK ÉS LEHETETLENSÉGÉNEK KÉRDÉSEIRŐL
Az alábbi tanulmány célja a „posztmodern” fogalmának összehasonlító vizsgálata egyes közép-európai irodalmakban, a régió néhány posztmodern-koncepciójának összevetése, illetve
ennek kapcsán néhány nyugtalanító kérdés feltevése az olvasó számára. Olyan kérdésekről
van szó, amelyeket ez az írás szándékosan nem válaszol meg, annál is inkább, mert egy nyitott, befejezetlen szöveg létrehozása volt a célom.
Ha a „posztmodern” terminust közép-európai kontextusban vizsgáljuk, akkor egyértelmű, hogy a térség minden irodalmában megkerülhetetlen irodalomtörténeti kifejezésről van
szó, amely egyúttal viták, értelmezések, hatalmi játszmák kereszttüzébe került. A vizsgálat
főként a cseh, a szlovák és magyar irodalom vonatkozásaira koncentrál, de kitekint az egyéb
közép-európai1 irodalmakban (pl. lengyel, német, osztrák, szerb, bolgár) megjelenő posztmodern-felfogásokra, szövegekre. Az értelmezés célja egyrészt a posztmodern prózafordulatok összehasonlító vizsgálata, másrészt a posztmodernként megjelenő szövegek jellegzetes
vonásainak feltérképezése, harmadrészt az egymást értelmező posztmodern szövegek egymást értelmező viszonyainak bemutatása.
A 2. világháború utáni évtizedekben az amerikai és európai irodalmak szinte mindegyikében jelentkeztek olyan alkotások, amelyek az irodalom nyelvének alapvető átalakulását
vonták maguk után, s amelyeket az irodalomkritika, illetve irodalomtörténet-írás a posztmodern kategóriájába sorolt. Többek között az argentin Jorge Louis Borges elbeszélései Az elágazó ösvények kertje (1941) című kötetből, a kolumbiai Gabriel García Márquez Száz év magány (1967) című regénye, az amerikai John Barth Bolyongás az elvarázsolt kastélyban
(1968) című elbeszéléskötete, az olasz Italo Calvino Az egymást keresztező sorsok kastélya
(1968) című könyve, az angol John Fowles A francia hadnagy szeretője (1969) című regénye,
az amerikai Thomas Pynchon Súlyszivárványa (1973) is ebben a paradigmában nyert irodalomtörténeti helyet, s mint „első” posztmodern szövegek, egyúttal ki is jelölték a terminus
használhatósági körét. Szirák Péter szerint „A német posztmodernség próza-kánonjában mások mellett Thomas Bernhard és Christoph Ransmayr a legtöbbet hivatkozott szerző”2 –

1

2

A közép-európai irodalom fogalmát tágabb értelemben leginkább az egykori keleti blokk szatellit államainak irodalmára vonatkoztatom (tehát a német és osztrák irodalom nélkül), kiegészítve főként a
balti államok irodalmával; szűkebb értelemben pedig a lengyel, cseh, szlovák és magyar irodalomra
értem.
Szirák Péter: A másolat-lét mesterkedései. Megjegyzések a posztmodern elbeszélő prózáról. Alföld,
2003/2. In: http://epa.oszk.hu/00000/00002/00081/szirak.htm (Letöltés ideje: 2014. 11. 25.)

2015. október

79

„

Bernhardtól A mészégető (1970), A menthetetlen (1983) vagy az Auslöschung (1986), Ransmayrtól Az utolsó világ (1988) és A Kitahara-kór (1995) című regényekre utalva.
Schein Gábor a szerb próza kapcsán szintén két világhírű szerzőt említ: Danilo Kiš Fövenyóra (1972) és Borisz Davidovics síremléke (1976) című posztmodern áldokumentumregényeit, illetve A holtak enciklopédiája (1983) című kötetet, valamint Milorad Pavić Kazár
szótár (1984) című regényét.3 Milosevits Péter a szerb posztmodern irodalom e két klasszikusa kapcsán vezeti be a posztmodern „trükkregény” fogalmát. Azokat a regényformájú prózai műveket nevezi így, „melyek szerzője elveti a közvetlen mimetikus narrációt, és olyan információkat iktat a könyvbe, melyek révén azt a látszatot kelti, hogy az éppen olvasott szövegnek van egy másik létformája is, s a kezünkben tartott regény csak változata egy állítólagos, általában fiktívként elgondolt eredetinek. A fiktív vagy valóságos eredeti és a kezünkben
tartott szöveg viszonyát tekintve két alapvető trükk létezik: 1. egyszerűbb esetben a fiktív
eredeti megegyezik az éppen olvasott regénnyel (áldokumentum-regény), 2. bonyolultabb
esetben a fiktív eredeti része vagy tárgya a bonyolultabb narratív játéknak (regény a regényben, regény az éppen íródó/olvasódó regény írásáról).”4 A szerb irodalomban egy egész
irányzat jött létre az áldokumentum formájában írt „posztmodern trükkregény” mintájára,
egyebek mellett Slobodan Selenić, Dragan Velikić, Svetislav Basara regényei sorolhatók ide.5
Bár a posztmodern kifejezés már az 1970-es évek elejétől bekerült a lengyel irodalmi
diskurzusba, általában csak amerikai jelenségként tekintettek rá még akkor is, ha már ebben
az időben is születtek posztmodern jellegzetességek mentén értelmezhető szépirodalmi szövegek. Radikális változásra a ’80-as évek végétől, különösen 1989-től került sor.6 Halina
Janaszek-Ivaničková utal arra, hogy bár a lengyel irodalomkritika általában a neo-avantgarde
és a post-art kifejezésekkel illeti Sławomir Mrożek és Tadeusz Różewicz munkásságát, a
nyugati kritikusok számára mindkét lengyel drámaíró evidensen posztmodern, különösen
Różewicz.7 Tadeusz Różewicz 1960-as Kartoték című darabját, amelynek célja egy „nyitott
mű” és „nyitott színház” megalkotása volt, Pászt Patrícia szerint, „a posztmodern előfutáraként tartják számon Lengyelországban”.8 Witold Gombrowicz életműve9 és Wislawa Szymborska költészete szintén mutat olyan vonásokat, amelyek később a posztmodern szövegalkotásban rezonálnak. Ezzel némiképp ellentétben Aleksander Fiut szerint a lengyel irodalomban „csak 1989-ben fejeződött be (…) a 19. század. Csak ekkor halt meg hirtelen és váratlan halállal az erkölcsi tekintélybe és az író különleges helyzetébe vetett hit. Már nem tulaj3

4

5

6

7
8
9

Gintli Tibor – Schein Gábor: Az irodalom rövid története. A realizmustól máig. Jelenkor Kiadó, Pécs,
2007. 626–627.
Milosevits Péter: A trükkregény fogalma. 2000, 2004/7–8. In: http://ketezer.hu/2004/07/a-trukkregeny-fogalma/ (Letöltés ideje: 2014. 11. 25.)
Milosevits Péter: A szerb irodalom története. In: http://szlavintezet.elte.hu/szlavtsz/slav_civil/
szerb-irodalom.htm (Letöltés ideje: 2014. 11. 25.)
Halina Janaszek-Ivaničková: Postmodernism in Poland. In: Hans Bertens, Douwe Wessel Fokkema
(eds.): International Postmodernism: Theory and Literary Practice. John Benjamins Publishing
Company, Amsterdam, 1997. 423–424.
Uo. 424.
Pászt Patrícia: Mai lengyel drámairodalom. Kalligram, Pozsony, 2010. 69.
vö. Krzysztof Stala: Inventing the Wheel? The Postmodern Catching up with Witold Gombrowicz. In:
Bo Stråth and Nina Witoszek (eds.): The Postmodern Challenge: Perspectives East and West. Amsterdam, Rodopi, 1999. 200-201.

„

80

tiszatáj

donítottak különös jelentőséget az írott szónak. Ezt a hiedelmet az üldöztetés emléke valamint az irodalom kultusza tartotta fenn, melyben több lengyel nemzedék nőtt fel. Még azokat
is ide sorolhatjuk, akik az elmúlt rendszer idején hivatalból kísérték figyelemmel illetve próbálták korlátozni fejlődését. Tehát az egész lengyel irodalom valójában azért találta magát
példátlan helyzetben, mert »helyreállt a norma«, itt is hasonlók lettek az állapotok, mint más
európai országokban.”10 A ’90-es évek lengyel posztmodern prózájából Andrzej Bart Rien ne
va plus (1991) című művét, illetve Manuela Gretkowska, Olga Tokarczuk, Stefan Chwin és
Andrzej Stasiuk regényeit emelhetjük ki.
Az első igazi horvát posztmodern regényként Ivan Slamnig Bátorságunk jobbik fele
(1972) című művét emlegethetjük.11 A horvát posztmodern költészet indulása leginkább a
zágrábi Quorum folyóirathoz köthető, Goran Rem a horvát költészeti posztmodern kezdetét
Josip Sever kultikussá vált Diktátor (1969) című verseskötetéhez kapcsolja.12 A román irodalomban a ’80-as évektől kezdődően beszélnek posztmodernről, különösen a román posztmodern irodalomról monográfiát is író Mircea Cărtărescu életműve kapcsán használatos a fogalom. Lukács István és Mladen Pavičić a szlovén irodalom kapcsán Andrej Blatnik „emblematikus szlovén metafikciós regény”-ét – Fáklyák és könnyek (Plamenice in solze) (1987) – említik, továbbá Drago Jančar drámáit, valamint Aleš Debeljak A halál nevei (Imena smrti) (1985)
című, idézetekből felépülő intertextuális-palimpszesztikus verseire hivatkoznak.13
A cseh irodalomban a posztmodern irodalom terminusát szintén a ’80-as évektől kezdődően megjelenő alkotásokra alkalmazzák. Különösen Milan Kundera A lét elviselhetetlen
könnyűsége (Nesnesitelná lehkost bytí (1985)) című regényét emlegetik ebben a kontextusban.14 Lubomír Machala azonban már Vladimír Páral Profesionální žena – A százszázalékos nő
(1971) című regényében is a posztmodern koncepció jelenlétére figyelmeztet.15 Květoslav
Chvatík Bohumil Hrabal műveit is a posztmodern kontextusába helyezi, s közép-európai viszonylatban is tanulságosnak tarthatjuk megállapítását, amely szerint „Hrabal kijárta a szürrealizmus és a cseh poetizmus iskoláját, s a korforduló légkörében, az ötvenes évek elején,
amikor valamennyi értéket átértékeltek, két alternatíva között választhatott: vagy a modernizmus védelme mellett tör lándzsát, vagy szakít vele azon az áron, hogy visszatér a 19. századi realizmus konvencióihoz, ez utóbbit abban az időben a szovjet eredetű, ún. szocialista realizmus praktizálta. Hrabal mindkettőt visszautasította, és ösztönösen megtalálta a harmadik

10

11

12

13

14

15

Aleksander Fiut: Posztmodern a la polonaise. Magyar Lettre Internationale, 2002/47. In: http://
epa.oszk.hu/00000/00012/00031/fiut.html (Letöltés ideje: 2014. 11. 26.)
Medve A. Zoltán: Az újabb és a (majdnem) legújabb horvát prózáról. Litera.hu, 2007. In: http://
www.litera.hu/hirek/az-ujabb-es-a-majdnem-legujabb-horvat-prozarol (Letöltés ideje: 2014. 11. 24.)
Goran Rem: Töredék a posztmodern horvát költészet kultikus alakjáról, Josip Severről. In: Goran
Rem (ed.): A melankólia krónikája. Posztmodern horvát költők antológiája. Jelenkor, Pécs, 2003. 5.;
Walkó Ádám: A posztmodern horvát irodalom krónikái a Dráva hullámain. Tiszatáj, 2008/6. In:
http://epa.oszk.hu/00700/00713/00202/pdf/tiszataj_EPA00713_2008_06_149-153.pdf (Letöltés
ideje: 2014. 11. 24.)
Lukács István – Mladen Pavičić: A szlovén irodalom története. In: http://szlavintezet.elte.hu/
szlavtsz/slav_civil/szloven-irodalom.htm#h12 (Letöltés ideje: 2014. 11. 29.)
Heé Veronika: A cseh irodalom története. In: http://szlavintezet.elte.hu/szlavtsz/slav_civil/csehirodalom.htm (Letöltés ideje: 2014. 11. 29.)
Lubomír Machala: Literární bludiště. Bilance polistopadové prózy. Nakladatelství Brána – Knižní klub,
Praha, 2001. 53.

2015. október

81

„

utat, amely segítségével kilábalhatott az ötvenes éveknek ebből a gyilkos dilemmájából.”16
Chvatík szerint ez az út a posztmodern irodalom útja volt, mint írja: „Megtalálták a harmadik
utat, és ma az európai és amerikai kultúra háború utáni fejlődésének tágabb összefüggéseiben az esszé, a költészet és a próza területén Chalupeckýt, Kolářt a posztmodern korai előfordulásának tekinthetjük, akárcsak Hrabalt.”17
Lubomír Machala az 1989 utáni cseh prózáról írott könyvében külön fejezetet szentel a
posztmodernizmus kérdésének, s olyan kulcsfogalmak mentén tárgyalja a terminus használhatósági körét a cseh szépirodalomban, mint a populáris olvasásmód lehetősége, az önreflexió, az ironikus hangnem, az idézetekkel folytatott intenzív munka, a palimpszeszt, a fragmentumszerűség, a polifón szöveg, a maszkok használata, a labirintus, a múzeum és a könyvtár megjelenése, a tükör és a megkettőződés lehetőségeinek szövegbe írása, a játékosság, a
persziflázs, az elbeszélés öröme.18 Az így felfogott posztmodernizmus az 1989-es bársonyos
forradalom után vált a cseh irodalom legjelentősebb paradigmájává Jiří Kratochvil, Daniela
Hodrová, Michal Ajvaz, Jáchym Topol, Miloš Urban, Ivan Wernisch és mások kötetei által.
A bolgár irodalomban 1989 számít jelentős fordulópontnak, ekkor jelenik meg az Ars
Simulacri antológia (Ivajlo Dicsev, Vladiszlav Todorov, Alekszandâr Kjoszev, Ivan Krâsztev), a
Szintézis csoport posztmodernista filozófusainak és íróinak kötete, amelynek fontos szerepe
van a bolgár kultúrának a posztmodernizmus irányába történő elmozdításában. A bolgár
posztmodern költészet legjelentősebb képviselői: Ani Ilkov, Kiril Merdzsanszki, Zlatomir
Zlatanov, Georgi Goszpodinov, Plamen Dojnov és Jordan Eftimov, a prózaírók közül Georgi
Goszpodinov (Естествен роман – Természetes regény (1999)), Emilija Dvorjanova (Passion
или смъртта на Алиса – Passion, avagy Alisa halála (1995)) és Alek Popov (Мисия Лондон
– Londoni küldetés (2001)) emelhető ki.19 Ani Burova ennek kapcsán az irodalmi hagyomány
újraértékelését emeli ki, amelynek eredményeképpen a muzeális állapotba került klasszikus
szövegeket az 1990-es évek szerzői új jelentésekkel látták el, s két antológiára hívja fel a figyelmet, a Bolgár olvasókönyv (1995) és a Bolgár antológia (1998) című kötetekre, Georgi
Goszpodinov, Bojko Pencsev, Plamen Dojnov és Jordan Eftimov kollektív műveire, amelyeket
az évtized bolgár irodalmi manifesztumainak tart.20
A kortárs ukrán irodalomban az 1980-as években jelentek meg az első posztmodern szövegek és csoportosulások. A legismertebb ukrán posztmodern szerző Jurij Andruhovics,
Moszkoviáda című regénye a Szovjetunió bukásának burleszk leírása, s olyan irodalmi csoportok sorolhatók a posztmodern irodalom kontextusába, mint a Bu-Ba-Bu (Burleszk,
Balahan, Buffonada – Burleszk, Vásári komédia, Bohózat) csoport (tagjai J. Andruhovics, O.
Irvanec és V. Neborak); a LuHoSzad-csoport (I. Lucsuk, N. Honcsar, R. Szadlovszkij); a Propala hramota (Elveszett a tudomány) tagjai (J. Pozajak és V. Nedosztup); a Nova deheneracija
(Új degeneráció) csoport (I. Andruszjak, I. Ciperdjuk, T. Majdanovics, P. Volyvacs, O. Ulja16

17
18
19

20

Květoslav Chvatík: Bohumil Hrabal életműve és a posztmodern problémája. In: http://www.kalligram.eu/Kalligram/Archivum/2004/XIII.-evf.-2004.-marcius/HRABALIANA/Bohumil-Hrabaleletmuve-es-a-posztmodern-problemaja (Letöltés ideje: 2015. 01. 12.)
Uo.
Machala 2001, i. m. 47-77.
Farkas Baráti Mónika: A bolgár irodalom története. In: http://szlavintezet.elte.hu/szlavtsz/
slav_civil/bolgar-irodalom.htm (Letöltés ideje: 2014. 12. 02.)
Ani Burova: Bulharská literatura posledních patnácti let. In: http://www.iliteratura.cz/Clanek/
15901/bulharska-literatura-poslednich-patnacti-let- (Letöltés ideje: 2014. 11. 29.)

„

82

tiszatáj

nenko, J. Paskovszkij alkotják).21 Patrik Oriešek szerint a kortárs ukrán posztmodern irodalom egyik legerőteljesebb irányzata az ún. tudatfolyam (potik svidomosti) csoport, amelynek
a legismertebb ukrán írónő, Okszana Zabuzsko is tagja. Műveiben a szovjet múlt, női tapasztalat, a feminizmus, a nyílt szexualitás, valamint a transzkulturalizmus tapasztalata keveredik, mint például Terepvizsgálatok az ukránok szexuális életéről (1996) című „botránykönyv”ében.22
A posztmodern belorusz irodalomból az Arche folyóiratban 2001-ben debütáló Siarhey
Balakhonau (vagy Siarhiej Bałachonaŭ) említhető, aki a posztmodern apologétájaként jelent
meg Daniła Žukoŭskival folytatott vitájában. Pálfalvi Lajos szerint a kilencvenes évek belorusz irodalmából Alesz Razanau és Uladzimir Arlou, a fiatalabbak közül Ihar Babkou és Adam
Hlobusz emelkedik ki.23 Ez utóbbi szerző erotikus-démoni metafikciós történetei a belorusz
folklór babonáira is rájátszanak.
A szlovák költészetben Daniel Hevier Pillangókörhinta – Motýlí kolotoč (1974) című kötete már „a nyelvi bravúrok és játékosság posztmodern jegyeit mutatta”.24 Prózában Rudolf
Sloboda Uhorský rok – Magyar év (1968) című botránykötete nyitotta ki a posztmodern felé
vezető utat a sok esetben nyíltan erotikus álmok, víziók virtuális világának és az elhasználódott irodalmi konvenciók parodizálása révén. Dušan Mitana Psie dni – Kutyanapok (1970)
című elbeszéléskötetét is a posztmodern előzményeként értelmezi a kritika. Az utóbbi évek
legjelentősebb posztmodern szlovák prózaírójának Pavel Vilikovský számít. További posztmodern szerzők Mila Haugová, Karol Chmel, Viliam Klimáček, Taťjana Lehenová, Karol D.
Horváth, s a kortárs fiatal szlovák költők és prózaírók műveinek jelentős része is a posztmodern szövegalkotás felől értelmezhető: Peter Macsovszky, Balla, Tomáš Horváth, Michal
Habaj, Peter Šulej, Andrej Hablák, Martin Solotruk művei sorolhatók ide. A posztmodern
egyik legmarkánsabb jelensége a kortárs szlovák irodalomban az ún. text generation szövegalkotása, amelyet experimentális-dekonstrukciós irodalomfelfogásként jellemezhetünk, s amely
az előbb említett fiatal generáció többségének írásmódjában is visszaköszön.
Témánk szempontjából érdemes hosszasabban elidőzni Jaroslav Šrank gondolatmeneténél, amely az 1989 óta tapasztalt társadalmi, politikai, kulturális és irodalmi változásokat értelmezi, s akár általánosabb érvényűnek, az összes posztszocialista államban tapasztalt irodalmi folyamatokra is kiterjeszthetőnek tekinthetjük. Eszerint tehát a szlovák társadalomra
1989 után jellemző lett az egységes tér posztmodern eltörlése, az idő felgyorsulása, az irodalmi jelenségek szimultán jellege, az epizodikusság, a szerzői individualizáció. Az ebből is
következő posztmodern irodalmi szituációt szerinte a pluralizmus irányítja, az egyéniség
iránti teljes nyitottság, az egymást kizáró irányzatok toleranciája. A szépirodalom stratégiájává az újraírás (re-writing), a recikláció, az aktualizáció, az eklektikus válogatás és kombináció, illetve az értékrelativizáció váltak. Ráadásul az irodalom természetes módon kezdett el
21

22

23

24

Lebovics Viktória: Az ukrán irodalom története. In: http://szlavintezet.elte.hu/szlavtsz/slav_civil/
ukran-irodalom.htm (Letöltés ideje: 2014. 11. 29.)
Patrik Oriešek: Postmoderna v ukrajinskej literatúre. Knižná revue, 2005/09. In: http://www.
litcentrum.sk/27615
Pálfalvi Lajos: Kis fehérorosz demonológia. Kalligram, 2006/5-6. In: http://www.kalligram.eu/
Kalligram/Archivum/2006/XV.-evf.-2006.-majus-junius/FEHEROROSZ-DEMONOK/Kis-feheroroszdemonologia (Letöltés ideje: 2014. 11. 29.)
Kiss Szemán Róbert: A szlovák irodalom története. In: http://szlavintezet.elte.hu/szlavtsz/slav_civil/
szlovak-irodalom.htm (Letöltés ideje: 2014. 11. 29.)

2015. október

83

„

érintkezni a showbiznisszel, az új médiával, fellazultak a műfaji határok és az irodalmi hierarchia (popularitás).25
Šrank ennek kapcsán a posztmodern kétszakaszos periodizációját látja fontosnak elkülöníteni:
1. poszttotalitárius szakasz (posttotalitná fáza) – az 1990-es évekről van szó, a radikális
demokratizáció jellemző rá, a posztmodern individualizáció, a totalitárius örökség feldolgozása, az irodalmi közeg polarizációja (nemzetiek – liberálisok).
2. posztindusztriális szakasz (postindustriálna fáza) – a 21. század első évtizede, amelyben betetőződött az irodalom depolitizálódása, megjelent a hedonista irodalmár típusa, a
szépirodalom a konzumtársadalom és a kulturális ipar részévé vált. És egy új jelenségre hívhatjuk fel a figyelmet: radikális demokratizálódás indult meg, most már technológiai alapokon, az új médiának, az új kommunikációs eszközöknek (az internetes megjelenésnek, az írói
honlapok és blogok irodalmának) köszönhetően.26
A litván, a lett és az észt irodalomban két „poszt” értelmeződik és rétegeződik egymásra:
a ’90-es évektől kezdődően az irodalom és a kultúra állapotára a posztszovjet jelző éppúgy
használatos, mint a posztmodern, s az irodalom „hirtelen kettős poszt szituációban találta
magát”.27 A korszak első és egyúttal sokkoló litván regénye Ricardas Gavelis Vilniaus pokeris
(Vilnai póker) című műve: „1989-ben jelent meg litvánul százezer példányban, amire nemigen lesz újból példa az elkövetkező évtizedekben.”28 A litván posztmodernre olyan jellegzetességek érvényesek, mint a karneváljelleg, a vidék-város ellentét eltűnése, a városi mentalitás előtérbe kerülése, az önéletrajziság új felfogása, a feminista nézőpont megjelenése, a műfajok dekonstrukciója és diffúziója, az intertextualitás, a testiség és a testképek előtérbe kerülése, a személyes és a közösségi (public and private) határainak feloldódása, a tömegkultúra inváziója, az identitás kérdései és a deszakralizáció.29 Almantas Samalavicius ebből a
szempontból Jurgis Kuncinas Pijoko chrestomatija (Piások kézikönyve, 2009) című regényét
emeli ki.30
A posztmodern terminusát Lettországban először 1984-ben említi Gunars Melbergs, de
főként építészeti vonatkozásban. Az eklektikus posztmodern irodalomra a játékosságot és a
fekete humor iránti vonzódást tartja jellemzőnek. A lett irodalomelméletben és -kritikában a
’80-as évek végén, ’90-es évek elején jelent meg a posztmodern fogalma, s ekkorra tehető az
első lett posztmodern irodalmi művek megjelenése is. Inguna Bekere két fiatal lett prózaíró-

25

26
27

28

29

30

Jaroslav Šrank: Individualizovaná literatúra. Slovenská poézia konca 20. a začiatku 21. storočia.
Cathedra, Bratislava, 2013. 36-38.
Uo. 38-39.
Mindaugas Kvietkauskas: Introduction: The Paradox of the Double Post. In: Mindaugas Kvietkauskas
(ed.): Transitions of Lithuanian Postmodernism: Lithuanian Literature in the Post-Soviet Period.
Rodopi, Amsterdam – New York, 2011. 1.
Almantas Samalavicius: Majdnem normális. Litván irodalmi kitekintés. Magyar Lettre Internationale,
2010/77. In: http://www.c3.hu/scripta/lettre/lettre77/Samalavicius.htm (Letöltés ideje: 2014. 11.
30.)
Juraté Sprindyté: Lithuanian Prose: In Search of a New Identity. In: Kvietkauskas (ed.) 2011, i. m. 95–
96.
Samalavicius 2010, i. m.

„

84

tiszatáj

ra hívja fel a figyelmet ennek kapcsán: Guntis Berelis Mitomanija – Mythomania (1988) és
Aivars Ozoliņš Dukts – Ducts (1991) című prózakötetére.31
Az észt irodalomban egyes posztmodern jelenségek már az 1970-es években megjelentek, a karneválhangulat, a vidám játékosság és a paródia kategóriái mentén értelmezve a fogalmat. Különösen Mati Unt műveivel kapcsolatban emlegeti a szakirodalom a posztmodernt,
Autumn Ball (1979) című regényét, amely elhozta számára a nemzetközi elismerést, hiszen
művét meg is filmesítették. Posztmodern fordulópontról az észt irodalomban nem beszélnek,
nem vált jelentékennyé e nézőpont: leginkább Mati Unt, Jaan Undusk, Andrus Kiviräkh ’90-es
évekbeli műveit lehetne említeni.
A finn irodalomban Leena Kirstinä 1985-öt tekinti posztmodern fordulópontnak. Ebben
az évben jelentek meg Leena Krohn: Tainaron. Postia toisesta kaupungista (Tainaron. Levél
egy másik városból), Jörn Donner: Far och son (Apa és fia), Matti Pulkkinen Romaanihenkilön
kuolema. Tarua ja totta eli ihmisen kuvaus (A karakter halála. Legenda és valóság, avagy egy
emberi lény leírása) és Rosa Liksom Yhden yön pysäkki (Egyéjszakás szállás) című kötetei.
A művek közös vonása az episztemológiai kérdések felvetése: „mi az igazság a fikcióban, mi a
fikció viszonya a valósághoz, és mi a fikció valósága: a reprezentció problémája döntően befolyásolja elbeszélői stratégiáikat és az elbeszélés szerkezetét. Az olvasó az én-elbeszélő, az ő
identitásának és személyiségének szubjektív pozíciójába helyezkedik bele. Az író és beszélő
első személyű én áll a középpontban az említett prózai művekben. És közös bennük a kiábrándult világszemlélet.”32
Mindhárom író jelentős hatást gyakorolt a finn irodalomra. Leena Krohn a fantasy, a scifi, az ökológiai témák felvetése és a posztmodern filozófiai allegória nyomán Maarit Verronen
és Risto Isomäki műveire hatott. Jörn Donner finnországi svéd író a „centrum nélküli üres
hellyé” vált posztmodern svéd identitás megjelenítésével a „metafikciós és önreflektív elbeszélői stratégiákat” alkalmazó finnországi svéd irodalom következő nemzedékére, Monika
Fagerholm, Pirkko Lindberg, Fredrik Lång és Lars Sund műveire gyakorolt hatást. A ’80-as
évek finn irodalmából kiemelhető még Matti Pulkkinen Romaanihenkilön kuolema (A karakter halála) című regénye, amely a talált, töredékekből összeállított kézirat, a fragmentum
(amely az írásról szóló elmélkedéseket is tartalmaz), a disztópia (Finnországot elfoglalja a
Szovjetunió) és az önéletrajzi antiregény műfaji kódjait keveri, s így válik posztmodern
önreflexív metafikcióvá.33
A magyar irodalmi közmegegyezés szerint az első posztmodern szöveg Mészöly Miklós
Alakulások (1975) című prózai alkotása, illetve Esterházy Péter Termelési-regény (1979) című regénye. Mások szerint a magyar posztmodernizmus korszakhatára a magyar irodalom
két „posztmodern Bibliá”-jához köthető: 1986-ban jelent meg Esterházy Péter Bevezetés a
szépirodalomba és Nádas Péter Emlékiratok könyve című nagyregénye. Újabban Ottlik Géza
Iskola a határon (1959) című regénye, valamint Weöres Sándor Psyché (1972) és Tandori

31

32

33

Inguna Bekere: Postmodernism in Post-Soviet Latvia. In: Hans Bertens, Douwe Wessel Fokkema
(eds.): International Postmodernism: Theory and Literary Practice. John Benjamins Publishing Company, Amsterdam, 1997. 447–449.
Leena Kirstinä: Csomópontok a kortárs finn irodalomban. Magyar Lettre Internationale, 2013/90. In:
http://www.c3.hu/scripta/lettre/lettre90/kirstina.htm (Letöltés ideje: 2014. 11. 30.)
Uo.

2015. október

85

„

Dezső Egy talált tárgy megtisztítása (1973) című verseskötete is a posztmodern szövegalkotás felől válik mindinkább értelmezhetővé.
Mint látható, az 1960-as évektől kezdődően a térség minden irodalmában végbement az
irodalom posztmodernizálódása: hol korábban, hol később, hol szélesebb, hol szűkebb értelemben. Posztmodernizálódás alatt természetesen nem azt értjük, hogy egy-egy nemzeti irodalom egésze vált posztmodernné, hanem azt, hogy az első jelentős posztmodern kísérletek
után minden irodalomban jól körülhatárolható korpusz jelent meg, illetve a posztmodern
nyelvhasználat, nézőpont, szövegalakítás elterjedésére a térség minden irodalmának és irodalomtörténetének reagálnia, reflektálnia kellett. A posztmodern paradigma megkerülhetetlenné vált, irodalomtörténeti ténnyé. Némely közép-európai irodalmakban már egészen korán, az 1970-es években (mint a szerb és a magyar irodalomban), némely esetben pedig viszonylag későn, az 1990-es években megy végbe ez az integráció. De mindkét esetben valószínűleg az 1990-ben kezdődő évtized jelöli ki a posztmodern legfontosabb szakaszát a térségen belül. Ez összefügg az 1989/90-es rendszerváltozással, amikor a kommunista társadalmi rendszert a legtöbb államalakulat esetében felváltotta a nyugati típusú demokrácia, a
gondolatszabadság, felbomlott a Szovjetunió, a könyvkiadás felszabadult a cenzúra alól, az
irodalom kiszabadult a szocialista realizmus béklyójából – s nyugati típusú társadalom építése kezdődött el a térség legtöbb országában. A posztmodern irodalom ebben az új, liberális,
nyugatbarát társadalmi közegben válhatott igazán sikeres megszólalási formává.
A posztmodern szövegalkotás kapcsán a térség minden irodalmában hasonló fogalmakkal operál a szakirodalom, az intertextualitás, az újraírás, a fragmentarizáció, az önreflexió,
az irónia, paródia, pastiche, a popularitás, a stíluseklektika, maszkosság stb. terminusai mentén haladnak a posztmodern irodalmat érintő felismerések és értelmezések. A posztmodern
olyan jól körülhatárolt, globális stílussá vált a közép-európai kultúra esetében is, amely a
korszakot érintő általános kérdéseket implikál:
– Van-e a korszak, paradigma fogalmak kapcsán lehetőség beszélni az irodalmi művek
szingularitásáról?
– Az irodalmi hatásfolyamat jelensége eleve lehetetlenné teszi bármiféle szingularitás
emlegetését az irodalmi szövegek kapcsán?
– Van-e lehetőség arra, hogy a korszak, paradigma, stílus, tehát a nagy, átfogó fogalmi
rendszereken kívül tudjunk beszélni szövegekről, tudjuk megszólaltatni a szöveget?
– Az értelmezés voltaképpen egy paradigma fogalmi nyelvének mozgósítása?
– Esetleg minden szöveg értelmezéséhez saját értelmező nyelvet kell találnunk, egy külön, szinguláris, műre szabott irodalomelméleti nyelvet?
– Mit jelent a szöveg szingularitása, és hol van a határ a mű egy lehetséges szingularitása és a szöveg nyelvhasználatban, stílusban, paradigmában megnyilvánuló rétege között?
– A kor, korszak, paradigma, horizont fogalmak nem éppen a szinguláris terminusának
ellentmondó kifejezések?
– Ha kiemelünk, kitörlünk egy szöveget, például a Bevezetés a szépirodalomba című Esterházy Péter-regényt vagy mondjuk Parti Nagy Lajos egész életművét a magyar irodalomból, akkor ugyanúgy leírható lenne a magyar posztmodern irodalom, mint vele?
– Ha kitöröljük a magyar posztmodern irodalom egészét a posztmodern irodalomból,
akkor nélküle ugyanúgy leírható a posztmodern világirodalom, mint vele?

„

86

tiszatáj

SOHÁR ANIKÓ

A pusztába kiáltott szó. Sheri S. Tepper
1993-ban teljesen véletlenül a kezembe akadt Tepper Sideshow [Mutatványosbódé] című regénye egy belgiumi antikváriumban. Elolvastam, szemem, szám elállt, s azóta minden regényét igyekszem beszerezni, az összes Tepper néven írt ott sorakozik a polcomon, már csak az
álnéven publikált írásaira vadászom. Miért is?
Leginkább azért, mert még olyankor is elgondolkoztat, amikor nagyon nem értek egyet
vele. Gyakran kérdőjelez meg természetesnek, magától értetődőnek tekintett dolgokat. Ezek
végiggondolása fontos s vélhetőleg jobb, meggondoltabb emberré tesz bárkit. Olyanná, aki
előbb gondolkozik, utána cselekszik. Aki nem zsigerből vagy tanult minták alapján reagál a
világ elé kerülő eseményeire. Aki képes a belénevelt értékek és mintázatok felülvizsgálatára.
Aki semmilyen körülmények között nem fog sem vakon engedelmeskedni, sem föladni a
küzdelmet. Aki mindig arra fog törekedni, hogy maga jobbá, többé váljon, s ugyanakkor képes legyen szükség esetén alárendelni az egyénit a közösséginek, elősegítse, gyarapítsa, s ha
kell, szolgálja a nagyobb közösség – legyen ez család, a Föld vagy maga a világegyetem – érdekeit. Ráadásul mindezt szórakoztatóan, élvezetesen teszi, olyan történetekkel, amiktől leesik az olvasó álla, amiket mohón fal az ember, amik elkápráztatnak, amiket sok évvel később
sem felejt el, amik ott motoszkálnak a fejében, s amiktől soha többé nem látja ugyanolyannak
a világot, mint annak előtte. Ezért szeretném másokkal is megosztani, amit róla tudok, s fölkelteni iránta az érdeklődést. Ugyanakkor, mivel itthon teljesen ismeretlen szerzőt fogok
bemutatni, erkölcsi kötelességemnek tartom, hogy ne csak a jót mondjam el, hanem a rosszat
is. Ha már tárgyilagos nem lehetek, legalább méltányos legyek.
Sheri Tepper amerikai írónő első felnőtteknek szánt regényét 1983-ban, ötvenkét évesen írta, azóta különböző írói neveken 48 regényt publikált, harmincötöt SF (aminek feloldása az ő
esetében egészen biztosan nem science, hanem speculative fiction, azaz spekulatív fantasztikum, nem tudományos), a többit horror és krimi műfajokban, a legutolsót 2014 októberében,
ami tizenegy korábbi történet szálait szövi össze és viszi tovább.
Nem hiszem, hogy sok pályakezdővel történt meg az, ami vele: a kiadó közölte, hogy első
regénye, melynek címe The Revenants [Hazajáró lelkek], túl jó bemutatkozó írásnak, s ezért
megkérték Teppert, sebtiben írjon valamit, amit előbb publikálnak majd. Ennek köszönhetjük a később The True Game [A valódi játszma] címen egyben kiadott kilenc kötetet, tulajdonképpen egy „trilógiák trilógiáját”, ahol minden trilógia egy központi szereplő1 szemszögéből meséli az egyébként összefüggő történetet.
1

Mavin, egy sokféle alakot magára ölteni képes alakváltó története: The Song of Mavin Manyshaped
[Sokalakú Mavin dala], The Flight of Mavin Manyshaped [Sokalakú Mavin szökése], The Search of
Mavin Manyshaped [Sokalakú Mavin keresése]; Peter, Mavin és egy varázsló fia játssza a főszerepet
a következő, életre-halálra menő játszmákról szóló trilógiában: King’s Blood Four [Király rokona
négy], Necromancer Nine [Nekromanta kilenc], Wizard’s Eleven [Varázslói Tizenegy]; Jiniannak,

2015. október

87

„

Rögtön az elején le kell szögeznem, hogy Teppert témaválasztása és ábrázolásmódja folytán a bestsellergyártó gépezet sosem fogja bedarálni, holott páratlan tehetséggel teremt másodlagos világokat, gyarlóságukban is kedvelhető, bizarr szereplőket, abszurd helyzeteket.
Kérdésfölvetései – a sugallt válaszlehetőségekről már nem beszélve – mindig súlyos erkölcsi
problémákat feszegetnek (például, hogy mi teszi az embert emberré), evidenciáknak hitt
egyéni és társadalmi konszenzusok újragondolására, állásfoglalásra késztetve az olvasókat.
Ennek következtében fogadtatása is erősen megoszlik: van egy (amerikai méretekben) kicsiny, ám annál lelkesebb rajongótábora, de legalább annyian nem szeretik az említettek
okán. A mérvadónak számító Locus magazin az SF műfaj legegyénibb szerzői közé sorolja.
Regényeit sokszor jelölték különféle díjakra, de egyedül a Beauty [Szépség] című kapott végül Locus-díjat 1991-ben, mint az előző év legjobb fantasyje. Bírálói leggyakrabban ökofeministának szokták bélyegezni, s valóban mind a környezetvédelem, mind a társadalmi nem
(gender) kérdések hangsúlyosan jelen vannak írásaiban, a ráaggatott címke mégis félrevezető.
Bár írtam, hogy Tepper élvezetesen, egyéni stílusban alkot, mégis első pillantásra úgy
tűnhet, gyakran ismétli önmagát, hiszen a megválaszolandó kérdések, az őt foglalkoztató
problémák nem sokat változtak regényírói pályafutása elkezdése óta. Ugyanakkor az is látszik, hogy képes a megújulásra, más szempontok, eltérő megközelítések sokszor meghökkentő, mégis hiteles bemutatására, jóllehet tényleg vannak gyengébben sikerült regényei, amelyekben az erős morális fölháborodás túl nagy teret kap – az esztétikai kivitelezés rovására.
Magyarul még egyetlen írása sem jelent meg, nem csak a nagyközönség, de az itthoni irodalmárok, sőt az amerikai feminista irodalom vagy a kortárs angolszász fantasztikum szakértői
számára is jórészt ismeretlen. Ebben az írásban Tepper életművét szeretném röviden ismertetni: az életéből azokat az eseményeket, amelyek egyértelműen hatottak írói munkásságára;
nézeteit: véleményét az írásról és egyes fontos kérdésekről, valamint visszatérő, sokféleképpen ábrázolt témáit; és végül megítélését.
1. Amit Tepper életéről tudni érdemes
Shirley Stewart Douglas 1929. július 16-án született egy farmon Littleton közelében, Colorado államban. Kisebbfajta klánban nőtt föl, nem kapott sok figyelmet, főként nagyanyja nevelte, s legkorábbi emléke az, hogy amikor négyéves korában öccse született, nagyanyja kijelentette: „Most, hogy már van fiúunokám, nincs többé szükségem rátok, lányokra.” Akkoriban
még verték a gyerekeket, ha rossz fát tettek a tűzre: Douglaséknél azonban egyedül csak a
lány kapott ki, a fiú soha.
Mivel nagyon magányos volt a farmon, verseket írt. Vonzotta az irodalom s a középiskola
elvégzése után szeretett volna egyetemre menni, hogy kreatív írást tanulhasson. A szülei
azonban nem engedték, a kinézett egyetem „egy lánynak túl messze van”, s beíratták a helyi,
kétéves, csak lányoknak fenntartott főiskolára, ami inkább afféle megőrzőként szolgált az
érettségi és a házasság között, de nem sokat tanultak. Amikor négy év múlva az öccse ugyanarra az egyetemre jelentkezett, ahová a nővér szeretett volna, a fiút a szülők minden további
nélkül beíratták oda.

Peter kedvesének elbeszélése, amely részben átfedi Peter krónikáját, csak más szemszögből, részben
továbbviszi az eseményeket a végkifejletig: Jinian Footseer [Lábballátó Jinian], Dervish Daughter
[Dervis lánya], Jinian Star-eye [Csillagszemű Jinian]

„

88

tiszatáj

A házasság volt az egyetlen elfogadott módja annak, hogy egy lány elmenekülhessen otthonról, Douglas kisasszony hát férjhez ment, s Sheri S. Eberhart lett belőle. Az elvárt fiú- és
lánygyermek megszülése között munkát vállalt, majd amikor a férje az ő megkérdezése nélkül akarta egész hátralévő életére nemszeretem dolgok végzésére kényszeríteni, elvált tőle s
egyedül nevelte tovább két gyermekét. Huszonkilenc évesen, miután öt évig volt a CARE alkalmazottja, megkérték, hogy ő beszélgessen el szóba jöhető utódával s lelkére kötötték,
hogy csak férfinak adhatja az állását a sajátjánál magasabb fizetéssel, azzal a megjegyzéssel:
„Tudjuk, hogy ez több, mint amit te kaptál, na de ő férfi!” Az nem számított, hogy a kiszemelt
illető nyugalmazott őrnagyként teljes nyugdíjat kapott s önmagán kívül senkit nem kellett eltartson, míg Tepper két gyereket is nevelt. Az ilyen diszkrimináció akkor is feldühítette, most
is bőszíti.
A hatvanas évek végén házasodott össze Gene Tepperrel, akinek fölvette a nevét, azóta
Sheri S. Tepper. 1962 és 1986 között egy családtervező központban dolgozott. Meggyőződésből vállalta annak igazgatását, mert a főiskolán mély benyomást gyakoroltak rá a túlnépesedésről tanultak és saját megfigyelései a természetes környezet átalakulásáról, nevezetesen
az a vidék, ahol felnőtt, teljesen beépült, fa csak hírmondóba maradt, az állatok is kiszorultak,
farm helyett városrész lett. Amikor a gyermekei felnőttek, elkezdett újra írni, több álnevet
használva (A. J. Orde; B. J. Oliphant: krimi; E. E. Horlak: horror; Sheri S. Eberhart: versek;
Sheri S. Tepper: sf). Jelenleg az új-mexikói Santa Fében egy vendégeket fogadó farmon él.
2. Tepper gondolatai magáról mint íróról és a világról
Tepper azt állítja magáról, hogy egyáltalán nem tudatos író, hiszen nincs semmilyen formális
végzettsége, mindössze annyit tud az irodalomról, amit középiskolában megtanított neki kiváló irodalomtanára. Született mesemondónak tartja inkább magát, akinek fogalma sincs arról, amikor belekezd egy történetbe, hogy annak mi lesz a vége s a boldog végkifejletet miféle
kacskaringókon keresztül éri majd el, csak hagyja magát sodortatni, viszi a mese árja. Eleinte
csak egy helyzet vagy egy alak kelti föl az érdeklődését, s mikor azok életre kelnek, egyáltalán
nem érzi úgy, hogy neki ehhez különösebben köze lenne, főleg olyankor, amikor szereplői
önállósulnak s ki kell ókumlálnia, hogyan is jutottak azok az alakok oda, ahova, s onnan merre tartanak tovább. Megesett, hogy az egyik szereplőjének irányváltásától maga is teljesen
elképedt.
Meggyőződése, hogy vannak mesemondók meg művészi írók. Utóbbi az a fajta, amelyik
elnyeri a díjakat, s őket idézik az irodalmat tanítók, hogy milyen nagyszerűen is tudnak írni.
A hozzá hasonló prédikátorok azonban általában mesemondók. Néha a két tehetség keveredik, ám Tepper biztos benne, hogy a művészi író mindent föláldoz az írás kívánalmainak,
bármilyen szereplőt, bármelyik erényt, a jóságot vagy tisztaságot. A „nagyszerű írások” többnyire tragédiák. A „nagyszerű írások” gyakran elkeserítenek, depresszióba döntenek. Ezzel
szemben a mesemondó azt szeretné, ha hallgatója/olvasója élvezné a mesélést. A történetmondó talán nem is tudja, mik az elvárt irodalom kívánalmai, csak azt akarja, melegedjen, viduljon, repessen az olvasó szíve, nem pedig a különféle irodalmi eszközök briliáns alkalmazásán ügyködik. Még az is megeshet, hogy a mesemondónak nincsenek is tudatosan használt
irodalmi technikái.
Jóllehet Teppernek igenis vannak több-kevesebb sikerrel használt irodalmi technikái, az
egészen bizonyos, hogy elsősorban mesemondói kvalitásai emelik ki a többi író közül. Ugyan-

2015. október

89

„

akkor mulatságos látni, hogy miközben elítéli azokat az írókat, akik a történetet alárendelik a
technikai virtuozitásnak, ő maga is „beáldozza” a mesét az eszmeiségnek kevésbé sikerült regényeiben (pl. Fish Tails [Halfarkak]). Nem véletlenül jelentette ki: „Azzal vádolnak, hogy
olyan író vagyok, aki prédikál, holott én prédikátor vagyok, aki ír.”
Az első pillanattól kezdve ugyanazok a súlyos gondok foglalkoztatják: a természet egyre
kisebb területre zsugorodása, a fajok kipusztulása, a biodiverzitás folyamatos csökkenése s
ennek folyományaképpen a természetrombolók iránt érzett gyűlölet. Az ész nélküli szaporodás és a túlnépesedés. A bigottéria és a szexizmus. A fogyasztói társadalom fenntarthatatlansága mind gazdaságilag, mind morálisan. Az egyenlőség kérdése: ugyan miért is tekintik sokan elsőnek és mindenek fölött valónak az emberi fajt? Egy interjúban (2008) így fogalmazta
meg ezt a számára mindennél taszítóbb mentalitást:
Első az én (hadd éljek úgy, ahogy nekem tetszik), első az emberi faj (pusztuljon minden
más, ha az hasznomra válik), első a sperma (ne legyen születésszabályozás), első a születés
(ne legyen abortusz), első a férfi (ne legyenek jogai a nőknek), első az én kultúrám/törzsem/nyelvem/vallásom (szeparatizmus és terrorizmus), első az én rasszom (ne legyenek
emberi jogok), első az én politikai nézetem (köcsög komcsik/lepra libsik/rohadt reakciósok),
első az én országom (lengessük a zászlókat) és, mindenek fölött, legislegelső a profit.
Idekapcsolható még a kirekesztés-kirekesztettség, a hontalanság és az erőszak kérdésköre is,
amelyeket talán a már emlegett Beauty vagy a csak lazán összekapcsolható könyvekből álló
Marjorie Westriding-trilógia szemléltet a legsokoldalúbban (Grass [Fű], Raising the Stones
[A kövek fölállítása] és Sideshow). A pikareszk és a fejlődésregény legjobb hagyományait ötvöző Beauty egyetlen, összefüggő, észszerű és érthető családtörténetté fűzi össze a legismertebb meséket, hogy a keresztes háborúktól a siralmas falanszterjövőn, a Poklon, Tündérországon és más költött világokon át jusson el az „és boldogan éltek, míg meg nem haltak” fonákjáig.
Mindezeknek köszönhetően Tepper a társadalmi nemeket is szokatlanul kezeli s a jól ismert klisék nála rendszerint megfordulnak, hősnői kitörnek a hagyományos női szerepekből:
The Margarets [A Margitok] című regényében a megmentendő királykisasszony (damsel in
distress) helyett a bajba jutott királyfit megmenti s férjül veszi a hét részre hasadt főszereplő
egyik hetede; a Sideshow-ban a történet végén a lány nem megy feleségül igen vonzó s őt nagyon szerető szerelmeséhez, hanem fontosabbnak tartja az önmegvalósítást (love interest),
vagy The Fresco [A freskó] című regényében a hősnő felrúgja házasságát az őt részegen rendszeresen elverő férjjel s később egy idegen faj képviselőjével találja meg a szellemi-érzelmi
harmóniát (happy ending) – hogy csak néhány kiragadott példát sorakoztassak föl a sok közül. Six Moon Dance [Hat hold táncol] című könyve pedig egy olyan társadalmat tár elénk,
amelyben a nők dominálnak és a fiatal férfiak egy részét kezelik szexuális tárgyként…
Tepper istenfelfogását és vallásokhoz való viszonyát talán azzal a kiegészítésével lehet érzékeltetni, amit a híres „Isten nem hazudik” mondáshoz fűzött: Isten nem hazudik és – bármilyen nemű legyen is – nem is szed rá! (“God doesn’t lie and he/she/it doesn’t fool around!”).
Szerinte az evolúciónak köszönhetjük az értelmet, a közlés képességét és a szűnni nem akaró
tudásvágyat – s minden, ami ezeket gátolja, gonosz, a világegyetem céljával ellentétes. Bármelyik vallás, amelyik azt állítja, ismeri az egyetlen és kizárólagos igazságot, gonosz, mert
korlátozza a tudást. Bármelyik politikai testület, amelyik azt mondja, birtokában van az

„

90

tiszatáj

egyedüli igazságnak, gonosz. Ugyanezen okból. Minden elnyomó rendszer, amelyik uralma
alá próbálja vonni a felfedezéseket és kísérletezéseket, gonosz. Ugyanezért. Minden rezsim,
amelyik az igazságot megkérdőjelezhetetlen, ugyanakkor sem nem igazolható, sem nem bizonyítható hittételek és események egységeként határozza meg, nem csupán gonosz, hanem
nevetséges is. Idetartozik szerinte az összes mitológia, csoda, stb., mert ha a teremtés jó okkal történt, ha Isten tényleg maga tette, akkor az ember jobban teszi, ha elhiszi, hogy a teremtés minden része, beleértve az értelmet is, végső soron emberi elmével kideríthető okból történt.
Tepper azokat tartja sokra, akik a fejlődést, az előrelépést, a tudás gyarapítását szolgálták, akik azon dolgoztak, hogy magát a problémát számolják föl, nem csupán a tüneteket
igyekeznek enyhíteni. Az ő szemében a járványos gyermekbénulás elleni védőoltás minden
tekintetben fölülmúlja a haldoklók ápolását, s ha rajta múlna, alighanem Salkot avatták volna
szentté Teréz anya helyett.
De nem csak ennyiben helyezkedik szembe a közvélekedéssel. Tepper provokatív emberdefiníciója is sokaknál kiverte a biztosítékot, csakúgy, mint The Gate to Women’s Country
[A nők országába nyíló kapu] című disztópiájában gyakorolt eugenika, fajnemesítési program, melynek során a kívánalmaknak meg nem felelő nőket tudtukon kívül sterilizálják és az
agresszív férfiak sem szaporodhatnak, hátha sikerül ily módon kinevelni a háborúskodásra
való hajlamot az emberiségből. Tepper szerint embernek nem születünk, hanem azzá válunk,
és ebben fontos szerepet játszik az emberségesség, az együttérzés szempontjai. Az, aki képes
szándékosan bántani másokat, nem ember. Ugyanakkor nem kizárt, hogy a bonobók, a bálnák és a delfinek emberek. Ez az álláspont természetesen igen népszerűtlen, gyakorlatilag
minden oldalról támadják érte, szemére vetik, hogy semmi együttérzést nem tanúsít az emberek iránt, sőt diszkriminatív, hiszen például a bonobó fajt pozitív diszkriminációban részesíti, nem egyenként vizsgálja, mint az embereket. A gondolkodásra és állásfoglalásra késztető
eszmék amúgy is hemzsegnek minden írásában. A társadalomra veszélyes és káros egyedeket végleg elkülönítik (The Fresco). A sokféleség és tolerancia jegyében minden mesterségesen áttelepített társadalom úgy tehet, ahogy jónak látja, teszem azt, emberáldozatokat is bemutathat, vagy rituálisan megerőszakolhatja a serdülő lányokat, vagy fonott kosárban kiteheti a folyó ra a nem kı́vá nt gyermekeket ̶ s minden kü lső beavatkozá s vagy belülről indított
reformkísérlet tilos (Sideshow). A tizenegy különleges – a gondolatolvasástól az alakváltásig
terjedő – képességekkel illetve ezek kombinációjával rendelkező emberek ezeket az adottságokat részint az egymás közti harcra használják, részint a közönséges „parasztok”, azaz ilyen
képességekkel nem bíró emberek elnyomására, részint a gyarmatosított, ám a későbbiekben
értelmesnek bizonyuló bolygó fölprédálására (The True Game). Az emberi faj mindaddig a világegyetem számkivetettje marad (pl. The Margarets), míg nem tesz szert kollektív tudatra
(ld. The True Game: bao), vagy faji emlékezetre, vagy közös lélekre, mely esetben az emberiség legfőbb bűnei – a gyengébbek elnyomása, a környezet fölélése, stb. – egy csapásra megszűnnének.
Sarkított, az uralkodó nézetekkel szándékosan szembehelyezkedő véleménye miatt kritikusai nácinak, néha „femináci”-nak bélyegzik; utóbbi különösen elgondolkodtató, mivel a
nőmozgalomban sokan nem tartják elég feministának – közülük azonban néhányan nagyon is
egyetértenek azzal, hogy Tepper kérdésfölvetései kirekesztők, „balos fasizmussal kokettálnak” (Swirsky). S valóban, a híres 2008-as interjúban arra a kérdésre, hogy ha megváltoztathatna három dolgot, mik lennének azok, a harmadik pont ijesztően hangzik:

2015. október

91

„

Azt az elképzelést, hogy a börtönben töltött idővel valaki törlesztette adósságát a társadalomnak, töröljük a szótárból. Azokat, akik nem emberek, végleg el kell különíteni a társadalomtól. Azokat, akik szándékosan bántanak másokat soha nem szabad újra visszaereszteni
a társadalomba. Ebbe beleértendők az őrültek, az alkoholisták és a teljesen ki nem gyógyítható függőségtől szenvedők. Elég abból, hogy „Ó, ha beveszi a gyógyszerét, nincs vele semmi
baj, csak folyton elfelejti bevenni a gyógyszereit”! A fegyverekkel és drogokkal üzletelők, a feleségverők, a sorozatosan nemi erőszakot elkövetők, a pedofilok és hasonszőrűek is ideértendők. Fallal körülvett városok építendők a pusztában, s minden nememberi személyt sterilizálni kell és odaküldeni, éljenek ott együtt, s termeljék meg a maguk élelmét. Nem lesz
semmiféle érintkezés velük, kivéve a tanulmányozásukat, ami esetleges „kigyógyításukat” célozza. Nem lesz semmiféle beszéd arról, hogy ez az elkülönítés „embertelen”, mert az ily módon elzárt személyek a fogalom értelme szerint nem emberek. (Miért, te nem undorodsz attól, amikor azt olvasod, hogy egy fickót hatszor elkaptak ittas vezetésért, de csak akkor zárták börtönbe, amikor megölt egy öttagú családot, és most kiengedik, mert törlesztette adósságát a társadalomnak? Ki találta ki ezt a hülyeséget?) A nememberek városai sosem lesznek
túlzsúfoltak, mert a lakosok valószínűleg komoly rendszerességgel kinyírják majd egymást.
Talán politikai korrektség szempontjából a másik elfogadhatatlan Tepper-doktrína az, hogy
nem az számít, amit egyénenként teszünk, hanem az, amit fajként – s ez már a legelsőként kiadott sorozatában, a trilógiák trilógiájának nevezett The True Game-ben fölbukkant, amely
három szereplő három-három izgalmas, kalandos és fordulatos történetén keresztül ismerteti meg az olvasót a fentebb fölsorolt kérdéskörök mindegyikével.
Mindazonáltal még azok a feminista írók is, akik maximálisan elutasítják Tepper gondolkodásmódját, mint például az előbb citált Rachel Swirsky, aki a már emlegetett Tepperinterjú hatására új káromkodások tucatjait ötölte ki, vagy Donna McMahon, aki szerint a
Tepper írásai mélyén megbújó ideológia „feminista öko-pogány halandzsa”, elismerik, hogy
kiváló mesemondó, hogy lebilincselően ír, jóllehet van, aki azért hozzáteszi, néha nem ártana
egy jó szerkesztő, aki az írónő szócsöveként föllépő szereplők beszédeit némileg meghúzná, s
olyan is akad, aki a túl sokszor előforduló „galaktikus szociális munkások” szerepeltetését
kárhoztatja.
Teppert azonban még azok is olvasásra érdemesnek ítélik, akik fanyalognak ítélkezésétől
és a regényeiben található megoldásoktól időnként sikítófrászt kapnak. Ennek oka a hiteles,
részletesen kidolgozott másodlagos világ (történelem, nyelv, szokások, flóra, fauna, stb.),
pergő és feszültséggel teli cselekmény, hihető és kellőképp megindokolt jellemábrázolás, ami
különösen az elvetemült gonoszok esetében lenyűgöző, mert rokonszenves és kedvelhető
szereplőket sokkal könnyebb megalkotni, mint egyáltalán nem sematikus sátánokat, továbbá
az olvasmányos stílus, játékos és képzeletgazdag nyelvhasználat és a sokrétű humor. Mindezeken felül külön érdekessége a Tepper-regényeknek, hogy sokszor látszólag színtiszta
fantasy-k, s csak később kapunk tudományos magyarázatot és derül ki, hogy mindvégig spekulatív fantasztikummal volt dolgunk. Vegyük a trilógiák trilógiáját! Ott a már emlegetett tizenegy különleges képesség s azok számtalan kombinációja, melyek elnevezése egyértelműen mesevilágra vagy a középkorra enged következtetni – Bőreváltó, Boszorkány, Uralkodó,
Bűbájos, stb. –, de aztán egy nem várt fordulattal megtudjuk, hogy a Földről érkezett űrhajó
hozta magával az első telepatát, az összes különleges képességgel rendelkező ember ősanyját. A Plague of Angels [Angyaljárvány] című regény története egy archetípusokkal teli falu-

„

92

tiszatáj

ban kezdődik, ahol ott lakik az Árva, a Hős, a Gonosz Boszorkány, a Falu bolondja és a többiek, előfordulnak beszélő állatok is, hogy aztán, többek közt, gengszterek uralta városokról és
az emberiség csillagközi kirajzásáról is szó essék.
Tepper rendszeresen alkalmaz a sci-fiben bevett elemeket: előfordulnak nála űrutazások,
időutazások, térkapuk, paranormális képességek, nukleáris fegyverek, robotok, klónozás,
génmanipuláció, ember-gép hibridek azaz kiborgok, értelmes bolygó, számtalan idegen faj, és
még hosszasan sorolhatnánk. Bár más konvenciók, más tematikák elemeit is használja, írásait mégis sci-fiként szokás osztályozni, ami részint meg is magyarázza viszonylagos kiszorulását a fősodorból: feminista megközelítés, harcos környezetvédő felfogás, sf-motívumok s
mindezek már a nyolcvanas években, amikor a disztópiák még messze nem örvendtek olyan
népszerűségnek, mint manapság. Ráadásul Tepper regényei néha csak látszólag antiutópiák s
sokszor happy enddel érnek véget. Bár persze ez ízlés kérdése: boldog befejezésnek tekintjük-e, ha az emberiséget szinte kipusztító járvány sújtotta Földről a távoli jövőbe csöppen a
hősnő, ahol a kevés ember még mindig az időközben értelmessé lett állatfajok szolgálójaként
vezekel korábbi bűneiért (The Family Tree [A családfa])? Happy end-e, ha az emberiség csak
úgy maradhat fönn, ha lemond mostani alakjáról s idomul a víz alatti élethez, mely drasztikus
változás elfogadása vízválasztó (szándékos!) a túléléshez (The Waters Rising [A vizek áradása])?
Ugyanakkor hány író lenne képes a karrierje elején megírt művét összekötni a pályája
végén született alkotásával? Tepper 2010-ben kiadta a már említett A Plague of Angels folytatását The Waters Rising címen, majd 2014-ben megjelent a Fish Tails, ami nem csupán ezt a
két könyvet vitte tovább, hanem össze is kötötte őket a már többször citált The True Game világával, így a tizenkét kötet együttesen még gazdagabb, még több rétegű szöveget hoz létre.
Egy jó könyvesboltban így ajánlják a szerzőt és könyveit: „Eredetiségük és a szerző ragyogó írásművészete miatt érdemes Tepper könyveit elolvasni, még ha néha bizarr is a cselekmény. Tepper regényei a fantasy és a science fiction kereszteződései, mégis időtlen kérdésekkel foglalkoznak, mint az egyenjogúságért folytatott küzdelem, a hatalmi egyensúly a nemek között, valamint a társadalom vallásos irányításának hatása. Hajítsunk bele jó sok
science fiction és fantasy összetevőt (különös állatok, idegen lények, különleges erők, stb.) és
voilà – kész is a tudatmódosító történet!” Egyetértek.

FORRÁSOK
McMahon, Donna. Raising the Stones. Könyvismertető. https://www.sfsite.com/06a/rs129.htm 2002,
online
Sheri S. Tepper. A website dedicated to Sheri Tepper’s works… [Sheri Tepper műveinek honlapja]
http://sheri-s-tepper.com/
Szpatura, Neil. Of Preachers and Storytellers: An Interview with Sheri S. Tepper [Prédikátorokról és mesemondókról: interjú Sheri S, Tepperrel]. in: Strange Horizons, 2008. július 21. online: http://www.
strangehorizons.com/2008/20080721/szpatura-a.shtml
Swirsky, Rachel. That which deranges the senses. http://rachel-swirsky.livejournal.com/227620.html.
2011. április 13. online
Tepper, Sheri S. könyvei
The Rejectionist. Sheri S. Tepper’s Dystopias. http://www.tor.com/blogs/2011/04/sheri-s-teppersdystopias 2011. április 12. online

mérlegen

KOVÁCS KRISZTINA

„The Thrill is Gone”
NÉMETH ZOLTÁN: KUNSTKAMERA
B. B. Kingnek

Kalligram Könyvkiadó
Pozsony, 2014
136 oldal, 1900 Ft

Németh Zoltán hatodik verseskötete költészete eddig építményének koherens eleme: a testről szóló gondolataink
olyan összefoglalója, melyben a korporális tabuk semmibe
vételének újabb, meggyőző és imponáló koncepciójú kísérletével találkozhatunk. Miközben a posztmodern elméleteknek
(a feminista irodalomkritikának, a minoritás teorémáinak és
a mindkettőt magába olvasztó posztkolonializmusnak) hála,
úgy tűnik, a testről már mindent elmondott az eszmetörténet
és a szépirodalom, az ideális állapot, melyben a félelem, az
undor, a távolságtartás kategóriái a humán korpusszal kapcsolatban már nem működtethetők, mégsem következett be.
A sajátos kettősségben, melyben mindennapi életünket a
testhatárok megtartása, a veszélyes zónák (testnyílások) fokozott védelme határozza meg, paradox módon mégis a globális kultúra reális és imaginárius tereit is e vonalak felbontásáról szóló problémamentesnek tűnő diskurzus uralja.
A szókimondás és a prüdéria kettősségében élt mindennapjainkban a szépirodalom mimikrijei válhatnak a tabuk
feloldásának legkönnyebb eszközévé, a súlyosnak tűnő határátlépések értékelésére reményeink szerint a legutolsó, az
ún. „kis kritikavita” után felfrissülő magyar irodalomértelmezésnek is késznek kell lennie. Németh Zoltán költészetének legtöbb értelmezője (Áfra János, Bedecs László, Bihary
Gábor, Krusovszky Dénes) ezt a témaválasztásaiban és nyelvszemléletében is frusztrációmentes hangot szerencsére evidenciaként olvassa, megerősítve ezzel a szóban forgó költészet legfontosabb invencióját.
Az alkotó – ezt kötetről kötetre meggyőzően bizonyítja –
a biológiai objektumként létező test folyamatainak és ösztöneinek teljes feltárására törekszik, bármelyik formájára fókuszál is a devianciának, a deformitásoktól terhelt humanoidok történetei a Másik pozíciójából látott történések minél
pontosabb megfogalmazásának vágyát rajzolják ki. A lírikus

„

94

tiszatáj

Németh poétikai rendszereitől ilyen módon az irodalomtudós, teoretikus Németh legfőbb állításai sem elválaszthatók. A posztmodern definitív körülhatárolásával monográfiáiban,
tanulmányaiban intenzíven foglalkozó szerző a „mindenkori alárendelt megszólításának”
(l. Homi K. Babha, Franz Fanon, Judith Butler ezzel kapcsolatos állásfoglalásait) ismert tételét
kísérli meg koherens lírai világ tárgyává tenni.
Németh második kötete, A perverzió méltósága (2002), ahogy A haláljáték leküzdhetetlen vágya című negyedik könyv (2005) is illusztratív posztmodern gesztussal zárta le az aktuális
korpuszt. Az előbbi a tabukat nem ismerő szexuális játékok és főként a perverzió fókuszából
látott mindennapiság világát tükrözve a szerző „kísérőtanulmányával” ellátva játszotta el a
normalitás világából kilépő pozícióból láttatott univerzumhoz való közel kerülést. A verseket
lezáró szövegben az alkotó prológusa, amellett, hogy saját teoretikus helyzetére is szellemesen reflektált, a „közreadó” pozícióját kijelölve egyben el is távolította magától mindazt,
amelyhez olyan végletesen és bátran közel került. A világirodalmi előzmények (pl. de Sade
márki, priapikus költészet) felsorolása nem gyengített a konklúzió erősségén: ti. a normakövető normalitás világán kívül rekedtek gyötrelmei valójában ugyanazokra a mechanizmusokra épülnek, mint a társadalom által legitimnek tekintett életformák dilemmái.
A haláljáték leküzdhetetlen vágya a széteső, beteg, uralhatatlanságában szégyelltté váló,
ily módon a perverz korpuszhoz hasonlóan működő test működését detektálta. A poéta halálát eljátszó, születési és halálozási dátumát közlő válogatás, a „közreadó” és búcsúzó barát
utószavával zárulva referencia és fikció metszetében játszott el újfent a „talált kézirat” működtetésének gesztusával. Mindez persze, vagyis a felsértett, a végletekig kiszolgáltatott test
ábrázolása sem előzmények nélküli a világ- és a magyar irodalomban. A haláljáték leküzdhetetlen vágya a legerősebben talán Sziveri János utolsó köteteivel, különösen az 1990-es Bábellel mutat rokonságot. A külső határok (testi és nyelvi) megsértése mellett Németh költészete nemcsak a tematikus kísérletezésekről, hanem a nyelv kifejezési határainak kereséséről is szól. Az Állati nyelvek, állati versek (2007) az állatnevek etimológiáján morfondírozó
gyerek és felnőtt narrátor hangjainak egymásba játszatásával a felfedezendő, magyarázatra
szoruló, ám végül mégis kifürkészhetetlen világ végső tapasztalatát kínálja fel konklúzióként.
A Kunstkamera, amely talán a szerző eddigi legjobb lírakötete, a fent vázolt irányok átgondolt gyűjteménye. A kollekció kifejezés ez esetben annál is inkább helyénvaló, mert a
könyv címe és szerkezete valóban reflektál egy múzeumi térre, Nagy Péter szentpétervári
tárházára. A létező cári „kincstár” az emberi test deformitásainak lajstromozására vállalkozva adja a keretét Németh saját, virtuális múzeumi terének. A kötet ajánlása Frederik Ruysch
holland botanikus, anatómus, preparátornak szól, az ő gyűjteményét vásárolta meg és kontextualizálta az európai léptékű és mentalitású fővárost megálmodó cár. Ruysch preparátumai adták a kiállítótér tárgyainak többségét, határozták meg jellegét. A könyv cím- és hátlapján látható egy-egy darab a kiállítás legismertebb objektumai: a formalinban ázó sziámi ikerpár magzatok látványa a szépség értelmezésének tágas horizontját, elsősorban persze a borzongató pszichózist jelöli ki az olvasó terrénumául. Németh új verseinek címei, szellemes
gesztussal élve, a pétervári gyűjtemény tárlóinak leltári számai. A kiállítási tárgyakká váló
emberi testekben „gyönyörködő” elbeszélő a közelmúltban készült, „érzelmes belső utazásokban” tobzódó film Az orosz bárka (Russkij kovcheg, rend.: Alekszandr Szokurov, gyárt. év:
2002) Ermitázst felfedező főhős-narrátorához hasonlóan kebelezi be az elé táruló látványt.
Az új verseskönyv nem csak szerkezetében hasonlít A perverzió méltósága számozott versfo-

2015. október

95

„

lyamához. A mazochista ott olvasható álmai az ideális létállapotról, az önroncsolás által
erotizálttá váló test meglepő pozíciójáról, amelyben a „felfakadó seb”, a „vérző hely” az önkínzásban rejlő harmónia megteremtésének legfontosabb forrásai, olyan képek, amelyek az
új válogatásban is hangsúlyos szerepet kapnak. A 2002-es versek víziói a Kunstkamera számos beállításával, köztük a 5.1.1.2. című darab motívumaival is korrelálnak: „Ha gennyezik,
akkor fáj./Nem gennyezik, néma lihegés.” (13.)
A Kunstkamera a fájdalmas, fájdalmat okozó együttlétek sorát is ott folytatja, ahol a
szado-mazochista életvitelt folytató figurákról szóló életképek elkezdték. Ennek eklatáns
példája a 3.7.2.5. című darab: „Csókolóztunk./Mintha zsilettet/szopogattunk volna/két oldalról.” (11.) A test kínzásának szélsőségessége a fokozás által válik e líra természetes nyelvévé.
Az ehhez illő szöveghelyek száma hosszan sorolható, a tárggyá váló organizmus képei közül a
6.1.1.9. és a 6.1.1.1. kompozíciói talán a legjellemzőbbek: „Az apám,/szög hátán szög,/engem
használt kalapácsnak,/de egészen elkoptam. (26.) „Leszorították,/és tüzet raktak az arcán./Az öccse hozta a gyújtóst.” (24.)
A belső terek és tárgyak, a lakás mint a világ megtestesülése, a tárgyi kultúra és a korpusz
egymásba növése Németh valamennyi lírai produktumának kiemelt tárgya volt. A tabukra
fókuszáló témaválasztások részben természetes módon irányították a körülzárás, a felügyelet és az elrejtőzés zárt tereibe az olvasót. A kád, a konyha, az enteriőrök elrendezései A perverzió méltósága verseinek is legfőbb témái voltak, így váltak e költészet meghatározó jegyévé, a nyelvi szubverzió plasztikus eszközeivé. A 2002-es válogatás testnedvekkel, ondóval,
vérrel „telt kádjának” képe a Kunstkamera több darabjában villan fel újra, köztük a 6.4.1.8.ban: „A nyolc évvel ezelőtt/teleengedett kád vize/bőrt növesztett/és lélegezni kezdett.” (69–
70.) Ez az elképzelés érvényesül a 4.4.5.3. soraiban is: „Ez a lakás emberi bőrt növesztett,/
belülről,/és hozzá egy torz arcot,/amelyet etetni kell/naponta.” (96.)
A rések nouveau roman-ban és a kortárs magyar irodalomban is „szétírt” (L. Alain RobbeGrillet, Mészöly Miklós) metaforái Németh verseiben nemcsak a testüregek vagy a felsértett
test hasadásai. A testhatárok közt támadó hiátus a szubjektumok közötti távolság könnyen
dekódolható metaforája. Az egész könyvet olvasva nem különösebben váratlan képként
elénk tolakodó édeshármas” és a nyelvet újra és újra atomjaira szedő, annak filozófiájában
elmerülő szubjektumok verstörténései magyarázatra nem szoruló módon kerülnek egymás
mellé. Ez történik a 4.4.2.3. „ménage à trois” formációjában: „Azon az ágyon/két pina/feküdt
előttem./Úgy élveztem,/hogy közben/hol egyikbe,/hol másikba./A két test között/a rés/még
most is – / ismerős.” (20-21.) A szado-mazo kelléktár darabjaitól a cipzáras bőrmaszkoktól a
test felnyitásáig, felhasításáig már a korai kötetek versei is eljutottak. Ez a kép az új szövegeknek is beazonosítható jegye, a 3.3.5.4. képei A perverzió méltóságában is könnyen helyet
találnának: „Tizenöt éves korában/cipzárt talált a hasfalában./Később valaki véres/illatosított zsebkendőket gyömöszölt belé.”(46.) A hasadások a Kunstkamerának, a valódi és a fikciós gyűjteménynek egyaránt gyakori témái: „A testén volt egy nyílás,/amelyen át/érzésekkel
látta el az egész világot.” (5.2.1.4.) (95.) „Csók:/forradás a testen,/minden elválás/véres repedés,/nyitott seb.” (6.2.2.6.) (100-101.) A szadista játékok között a kutyamaszkban macskát
megerőszakoló ember, a felkoncolt, roncsolt emberi és állati testek, a férfi előtt térdeplő,
személytelenné és nemtelenné montírozott Másik is rendre felbukkannak.
A másik test alávetése, erőszakos birtokbavételi kísérletei, ahogy a saját korpusz kínzása
is a birtokolhatatlanság, az idegenség átélésével zárulnak. E következtetést továbbgondolva
egyenesen utal minket az elbeszélő a nyelv, a szavak és a hangok üres helyeinek áthidalhatat-

„

96

tiszatáj

lansága felé. A 7.3.1.1. ezt így járja körbe: „Bejárta a világot,/hogy megtalálja az egyetlen
mondatot,/amelyet még nem írt le soha senki./Családregény lett belőle.” (40.); a 8.2.3.9. pedig így: „ócska nyelv,/elkoptatott szavak mind,/elhasznált nyelv,/ez maradt,/más semmi, soha.” (44.) Az 5.5.1.4.-ben a nyelv autokratikus természetével találkozunk: „Van,/egyetlen betű,/amely hagyja magát/leírni?/Az igaziakra/gondoltam.” (31.) Mindezzel, a nyelvi kifejezés
határainak felfeszítésével, az új nyelv megteremtésére tett imponálóan meggyőző kísérletekkel válik érthetővé a kötet emblematikus mottóválasztása, az ismert Berzsenyi-sor: „A szent
poézis néma hattyú,/S hallgat örökre hideg vizekben.”
A test szétdarabolása, a reprodukció (szülés) baleseteinek, deformitásainak reprezentatív bemutatása Nagy Péter gyűjteményének is letagadhatatlan szándéka volt. Németh Zoltán
új verseinek jó része e kollektum ismert darabjait követve valóban könnyen olvasható egyszerű képleírásként. A születés ebben a modellben a deviancia legfőbb forrása, így az élet általános rútságának egzisztenciálissá növeszthető konklúzióját is a kötet értelmezési lehetőségei között tartja. Ezt bizonyítja a 7.7.3.3. szülési jelenete: „Három darabban szült:/a belső
szerveket, a csontozatot/és az izmokat./Aztán a varróasztalon/készített magának/egy gyereket.” (12.) A versek legfőbb tétje azonban mégis csak a másik nézőpont, a borzongató, a taszító felől megmutatható világ ábrázolása. E látásmód fiziológiai és pszichológiai élményének
átélése újfent a posztmodern állításai szerinti Másik fókuszpontjának aurájával vonja körbe a
„kiállított tárgyakat”. A kinyílással, meghasadással párhuzamosan az önmagába záródó burok problémái is a versek fontos motívumai között szerepelnek: „Megszülte magát/az anyaméhben.” (5.5.6.8.) (32.) „Letekertem az ereim,/és körbekerítettem/magam/melegíteni./A véráram/hangos.” (6.1.2.5.) (33.)
Németh lírájának térképzetei között az építettel szemben megjelenő természeti környezet eddig kevésbé volt jelen, bár az emberi test animálissá válása az evolúciós körforgás folyamatait korábban is implikálta. A Kunstkamera imaginárius múzeumának kiállítási tárgyai
azonban az őselemekre fókuszálnak, az imaginárius múzeum számos darabja a természettudományos gyűjtemények fontos objektuma: „A tenger tökéletes izomzata/hagymaként fejti
le/az érzelmeket./Minden kő/ember volt valaha.” (4.4.5.8.) (96.)
A hártya, a kéreg, a tükör, a sakktábla várható és kiszámítható képei közül persze nem
mindegyik működik ugyanolyan erős hatásfokkal, de a kötet egészében, mind nyelvében,
mind motívumrendszerében olyan sallangmentesen radikális, hogy néhány pillanatnál tovább nem merül fel a legszigorúbb olvasóban sem az önismétlés érzése. A kritika már az előző, Boldogságtelep, vetélőgépben (2011) kötetről szólva jórészt egyöntetűen állapította meg,
hogy a legjobb darabja Németh Zoltán költészetének. A tétet a Kunstkamerának sikerült
emelnie, érzésem szerint a legerősebb verseskönyv az eddigi pályán, amely a korporalitással
kapcsolatos félelmeink megmutatásával és azok elillanásával is erőteljesen számol. A legfontosabb szándék a test válságos határállapotainak megmutatásával legitimálni egy szélsőséges, de a hétköznapiságtól, mindennapi frusztrációinktól valójában nem idegen nézőpontot.
E tekintetben a versek a magyar irodalom létező, markáns tendenciáihoz csatlakoznak. Petri
György, Sziveri János, Borbély Szilárd vagy Csehy Zoltán testreprezentációi, habár más-más
kiindulópontból és nyelvi eszközkészlettel dolgozva, de hasonló elszánásokkal közelítenek a
témához.

2015. október

97

„

FEKETE J. JÓZSEF

Nicsak, ki beszél? 2.0
NÉMETH ZOLTÁN: ÁLNÉV ÉS MASZK
„Ha tudsz nevet választani, tudsz írni”1
„Sarkamon ülök. Köröttem az énjeimmel.”2

Líceum Kiadó
Eger, 2013
136 oldal, 1900 Ft

1
2

Azért adtam írásomnak az újabb (program)verzióra utaló
címet, mert Németh Zoltán témába vágó töprengései nyomán
korábban már írtam egy rövidebb eszmefuttatást, ami tavaly
meg is jelent egyik kötetemben. Akkor még csupán egy 2009
végi folyóirat-publikációját ismertem, most viszont kötetnyi
tanulmányával szembesültem. Örömömre, mert az írói (művészi) álnevek, az egyetlen biológiai személyben lakozó különböző alkotói entitások kérdése számomra kiemelten érdekes, ugyanakkor folyamatosan jelen van az irodalom- és
művészettörténetben.
A maszkszerű alakváltásokra Németh példaként hozza
Baka István Sztyepan Pehotnij testamentuma című kötetét,
számba veszi Esterházy Péter Csokonai Lilijét, Parti Nagy Lajos Sárbogárdi Jolánját, Virágos Mihályát, Dumpf Endréjét,
Hizsnyai Zoltán Tsúszó Sándorát és Martossy Borbáláját,
Sántha Attila Székely Ártiját, Kovács András Ferenc Lázáry
René Sándorát, Jack Cole-ját, Calvusát és Kavafiszát, Csehy
Zoltán Pacificus Maximusát, Karafiáth Orsolya Lotte Lenyáját, és számos más alakmás élén Weöres Sándor megkerülhetetlen Psychéjét. Az írói név megváltoztatásának, az új szerzői név választásának egyebek mellett természetesen mélyről fakadó, a személyiségben gyökerező oka is lehet, de a választott név ugyanilyen mély hatást gyakorolhat az őt választó személyiségre. Marcel Duchamp bensőségesen vallott arról, hogy amikor katolikusként valami jól hangzó zsidó álnevet kívánt felvenni, az számára annyit jelentett, mintha a név
mellett vallást is cserélt volna. Az identitásváltó írók képesek
a biológiai azonosságban elkülönülő alkotói személyiségek

Gérard Genette: A szerzői név
Vaszilij Bogdanov: A másik én. 4. A dél dicsérete. (Bogdán László)

„

98

tiszatáj

életben tartására, számukra az álnév nem póz, hanem az alkotás során létrejövő külön entitás.
Az álnevet viselő szerzői entitás, az alteregó Németh Zoltán meglátása nyomán értelmezve nem figuraként, hanem nyelvként képződik meg, és kizárólag nyelvként beszél, referenciális jelölőkénti jelenvalósága teljességgel elhanyagolható. A műben nem a szerzőként feltüntetett személy, hanem maga a nyelv beszél.
Saját megközelítésem nyomán szívesebben beszélek megképződő alkotói entitásról, mint
álnévről vagy álarcról. Az álnév valami olyan, amit bármilyen szeszélyből magára ölthet a
tollforgató, de ha művészi szándéka erőteljesebb a rejtőzködés igényénél, akkor új entitása új
teremtményként tárgyiasul, amelynek megvannak a saját érzelmei, tapasztalatai, stílusa,
nyelve, és ezek csupán részben hozhatók kapcsolatba az alkotó biológiai lényének tapasztalataival és képzeleti világával. A képbe beletartozik a maszk is természetesen, az embernek az
istenektől nem örökölt próteuszi adottságának mankója, az álarc öltése. Író esetében a maszk
– végtelenül leegyszerűsítve és banalizálva –, nem egyéb, mint a biológiai identitását elfedő,
alkotói entitását hangsúlyozó álarc. A maszk feladata ugyanis nem a viselője személyének elrejtése, hanem ellenkezőleg, az álarcot öltő transzfigurációjának, alakváltásának a hangsúlyozása, nyomatékosítása, az alakhordozó azonosítása valamivel, ami már nem ő, hanem a
magára öltött álarc megszemélyesítője.
Németh Zoltán a kötetbe sorolt tanulmányaiban néhány, fentebb részben már említett
„alapszerző” maszkjait és álneves munkáit vizsgálja különböző szempontokból, függően attól,
hogy az álnév a valós szerző kilétét hivatott-e elrejteni, hogy műfordítás vagy fiktív
(ál)fordítás révén képződik meg, felcseréli a szerző nemi identitását stb. s mindezt becsomagolja a posztmodernséget hármas tagolásban szemlélő teóriába, illetve a hálózatelméletbe.
Állandó példái mellett több szerzőt említ az álnéven publikálók, illetve az elképesztő
mennyiségű álnevet fölhasználók közül. Kiemeli Mikszáth Kálmánt, aki bár 135 álnevet
„használt el”, Jaroslav Hašeket, aki száznál több néven jegyezte publikációit, nem számítva
azokat, amelyeket csak a választott álnév kezdőbetűivel jegyzett. A portugál Fernando Pessoa
sem maradhatott ki, hiszen nyolcvanhat különböző néven és ugyanennyi stílusban publikált.
Esetében említésre méltó, hogy megírta képzelt alteregói életrajzát és horoszkópját, kitalálta
aláírásukat, mintegy életre keltette őket, és általuk teljesítette ki a heteronim vagy heteronima jelentéskörét, amelynek Németh szerint elengedhetetlen alkotó eleme a „saját költői
hang, stílus, saját szövegek és életrajz”. (Pessoa heteronímái egyébként termékeny ihletői a
sepsiszentgyörgyi Bogdán László művészetének, amely játékos közeget biztosít a különböző
alteregóknak – ha ebben az esetben használhatjuk ezt a meghatározást.)
Beszél a szerző a nemet váltó pszeudonimek gyakori előfordulásáról, amikor különböző
külső és belső indíttatásból nőszerzők férfi néven, férfi szerzők pedig női név alatt jelentetik
meg műveiket, de az irodalom kezdetétől jelen lévő anonimitásról is, ami a maszk és álnév
tekintetében messze túlmutat a művészeteken, a bűnözésig és bűnüldözésig, a terrorizmusig
és a titkosszolgálatokig – ebben a témában természetesen nem csak irodalmi, hanem közéleti
forrásokat is fölhasznál. A szövegvizsgálat háttérben mindvégig jelen van az onimiának nevezett jelenség, amikor a szerző saját polgári nevével jegyzi művét, ami viszont ugyancsak
problematikus eset, hiszen hiába áll a biológiai szerző neve a fikcióból fakadó írásmű fölött
vagy alatt, ottani jelenléte révén maga is fiktívvé, mondhatjuk álnévvé minősül. Bár erről különböző irodalomtudományi iskolák eltérően vélekednek, ám általánosnak tűnik a vélemény,
hogy a szerző neve hozzátartozik a művéhez, és ettől fogva eldöntöttnek tűnik a kérdés.

2015. október

99

„

Németh Zoltán megállapítja, hogy a posztmodern magyar irodalomban a múlt század
hetvenes éveinek elejétől – Weöres Psychéje 1972-ben jelent meg – jelentős teret nyert az
álneves-maszkos irodalom, és ezzel kapcsolatosan leszögezi, hogy „ezek a poétikák nem reális, nem valóságos, nem létező nyelvek terében jönnek létre, hanem a szépirodalom nyelvi terében artisztikusan megjelenő összetett szemiózis során, eklektikus, palimpszeszt nyelvekként. Éppen az álnév és maszk által biztosított nyelvi felszabadulás – amelynek eredménye az
eklektikus, szimulált, palimpszesztszerű nyelv – válik a biztosítékává a játékos identitásképzés szinte szakadatlan termelésének, amely az areferenciális posztmodern irodalomra jellemző.”
Németh Zoltán tíz tanulmányból álló kötetében a tulajdonnév poétikai erejét mutatja föl,
különböző látószögekből és megvilágításban, egyaránt kamatoztatván irodalomelméleti és
irodalomtudományi ismereteit, ráadásul alapos bibliográfiát kínál a téma iránt érdeklődők
számára.

FACEFUCK IV, 2012, KERÁMIA, OLAJ, 34,5×25,5×22,5 CM

„

100

tiszatáj

BAKONYI VERONIKA

Korszak-retorika kanonikus
képességeket és elbeszélőt
keres
NÉMETH ZOLTÁN: A POSZTMODERN MAGYAR
IRODALOM HÁRMAS STRATÉGIÁJA

Kalligram Könyvkiadó
Pozsony, 2012
134 oldal, 2600 Ft

Németh Zoltán 2012-ben a Kalligram kiadónál megjelent, immár tizenhetedik kötete mind a kötet vállalkozása és struktúrája tekintetében, mind korábbi tanulmánykötetei, monográfiái felépítése után érthetően várakozással teli irodalmi
térbe és eddig is élénk vitákkal körülölelt saját kritikusi kontextusába érkezett. A posztmodern magyar irodalom hármas
stratégiája olyan korszakot kíván átölelni posztmodern korszakként, mely az elmúlt évtizedekben sokszor – bár heterogén elméleti térben, de együttható kódokkal operáló –, célravezetőnek vélt korszak-retorika, a posztmodern „vállalkozás”
különböző „programjait futtatja”.
A Németh Zoltán tanulmányaira eddig is gyakran jellemző oktatói – tankönyv-írói attitűd és a szerző lenyűgöző olvasottsága, valamint a monografikus olvasásra szánt önreflexív
tanulmánykötet választott rendszere egy magyar vonatkozásokban eddig nehezen letisztázható, kánonjait, kontextusait
sok szempontból még nem továbbárnyaló korszak mátrixának feltérképezésére tesz kísérletet. A kötet rendszere az első, a saját teóriát megalapozó tanulmányra épül, mely a
posztmodern magyar irodalom kiüresedőnek ítélt elméleti
terét új történeti szakaszolással, legalábbis e határvonalak
áthelyezésével és a hármas stratégia bemutatásával kívánja
mozgásba hozni, határfeszültségeiket szövegesíteni. Mindezt
olyan fejezeteken, rövidebb tanulmányokon keresztül felülreprezentálva a posztmodern megnevezett stratégiáit, melyek címei előtt számjelölés utal arra, alapvetően melyik stratégia alá sorolandó az éppen tárgyalt jelenség, eljárás, modalitás.
Az első, teoretikus tanulmány „vázlatát” Németh Zoltán
egy enigmatikussá emelt kezdő gesztus által a periódusos
rendszerhez hasonlítja, melynek gondolkodásra késztető

2015. október

101

„

üres helyeit fedi fel a diszkurzív vakfoltok mögül a magyar irodalom posztmodern mátrixának kiterítésekor. S az olyan komoly elméleti megalapozottságú, széttartó tapasztalatiságot
érzékeltető, ám kissé elbizonytalanító bázisú, összegző kijelentések, mint például „A posztmodern szubverzív potenciájának textuális kiterjesztései a történelem olvashatóságának területére olyan radikális kérdésekkel szembesítenek, amelyek átértékelik tudás és hatalom,
élmény és esztétikai tapasztalat, identitás és reprezentáció modernizmusból örökölt formáit.”(12.), a vállalkozás mértékének tudatosságáról tanúskodnak. Továbbá rögtön kijelölik a
legérzékenyebb pontok egyikeként a posztmodernhez sorolt művek eredetkeresésének gyakori motivációját – mely az irodalom többrendszerű diszkurzív terének kétségtelenül izgalmas feszültsége: a potenciállal, tartalékokkal rendelkező modernizmus-alakzatok új kulturális vagy átpolitizált térbe kerülését. Ezért várható a kötet felépítésétől, a „(rész)tanulmányokkal” megtámogatott elméleti felvázolás igénye mögött egy olyan teoretikus, akár skizoid
(klinikai-esztétikai) tekintetet, mely a jelenleg talán sokszor eleve destabilizáló erővel bíró
posztmodern fogalma helyett a posztmodernt valóban továbbértelmező helyként nem hagyja
reflektálatlanul. Közben pedig a láthatóvá tett polivalens jelenségek a kortárs magyar irodalom aktivitásainak adhatnak hangot, különösképpen a rendkívüli módon, sokszínűen újjáéledő, egyre plurálisabban reagáló költészet tekintetében. E skizoid tekintettől a hármas stratégia érvényességének felvázolásakor, a posztmodern magyar irodalom diszkurzív terének elméleti-filológiai leválasztása során tehát egyszerre várhatnánk el, hogy a posztmodern felülreprezentálása ne újabb kimerevített jelentéseket manifesztáljon, vagy ne a stabilizációs irodalomtörténeti eljárások sokszorozódjanak kényszeresen. Azaz amikor kánonképző helyek,
„gyors kanonikus képességű” szövegek beidézésekor sokszor kizárólagosként emlegetett
magyar elméleti iskolák, konferencia-eredmények, vagy teljes átvételüknél fogva a magyar
irodalmi-művészeti jelenségekre kritikátlanul nem importálható külföldi elméletek, továbbá
bizonyos kanonikus centrumok kötetbeli ismételt előtérbe helyezései éppen Németh Zoltán
sokat hangsúlyozott törekvését ássák alá: nagyrészt talán éppen az említett okok miatt támad újra az az olvasói benyomásunk, hogy a posztmodern mégiscsak kezelhető/dokumentálható monolitként – e kényszeres diszkurzivitás révén. Miközben „Az irodalomtörténeti paradigmaváltások logikája diktálja azt a feladatot az értelmezők számára, hogy a korszakok retorikájának elkülönítése érdekében olyan viszonyítási pontokat találjanak, amelyek mentén
kijelölhetők egy-egy újfajta beszédmód határai és keretei.” (45.) – írja Németh Zoltán az első
stratégiát illusztráló esettanulmányt bevezető mondatában Ottlik Géza posztmodern szövegalkotása kapcsán.
Azonban a létrehozni kívánt irodalomtörténeti fikció vagy elbeszélés adott korszakretorika esetében szükségképpen sodródik-e Németh Zoltán új kötetében a Linda Hutcheontól átemelt posztmodern relációk mentén például a posztmodern „detotalizálás műveleteinek totalizálásától” (12.) az értelmezői totalizációig, a posztmodernre mint vállalkozásra, annak egyidejűnek ítélt stratégiáira pedig vetélytársakként (37.) reflektálva; s miközben ezt az
általa írt programot futtatja bevallottan kísérleti stádiumban, e stratégiák (beszédmódok,
együttható kódok, nézőpontok, kanonikus paradigmák, azaz az érzékelhető blokkjainak)
hármassága mint teoréma nem kerül-e maga is egységesítő, a vitalehetőségeket kiradírozó
ideologikus státuszba? A teoretikus tekintet nem kerül-e ugyanúgy a kortudat tüneteinek hatása alá, elgyengítve ezzel saját diszkurzív erőterét, amikor a posztmodern többrétegű és
több esztétikai tendenciára hatást gyakorló elméleti és művészeti gyakorlati kifutását, bele-

„

102

tiszatáj

értve az egyre feszültséggel telibb, izgalmas pozíciójú antropológiát is, nem a szimptómák
tudatosításával és a patriarchális hangok kritika alá vonásával értékeli?
De ez csak az egyik bizonytalan felület a jellemzően a posztstrukturalista elméleti diszpozíciókkal azonosuló tanulmányokban. A kötetet megalapozó bevezető elméleti írás, a saját
korszak-konstrukció felrajzolja a posztmodern új szakaszolását, melynek időbeli határokat
áthelyező újabb hármas felosztása írja azután elő a stratégiák hármasságának elsődleges érvényesítését és azok heterogén poétikai lehetőségeit. A heterogenitás fogalmiságát azonban
a kötet a továbbiakban is jellemzően negligálja (ami különösen a harmadik stratégia, az antropológiai posztmodern ismertetésekor még erőteljesebben hiányolható). Ennek következtében a már ebben az első írásban érzékeltetett kánonok vitaképessége veszít erejéből, fogalmi, tematikai, beszédmódbeli heterogenitásuk egy narratíva tengelye mentén kerül elrendezésre, a stratégiák együtthatója pedig így inkább homogenizálásra tör ahelyett, hogy az újragondolt(nak vélt) kategóriák egymásnak feszülnének és végrehajtanák a kódcseréket. Azok a
poétikai példák (művek, életmű-periódusok) pedig (főként a kevésbé érzékenyen, elnagyoltabban kezelt prózapoétikák) melyek inkább elkülönböződnek az egyébként is igen eltérő
poétikai felsorolásból, említésre sem kerülnek, vagy egyszerűen másik stratégia alatt kerülnek besorolásra.
A hármasság eszméje pedig éppen a korszak-retorikát fosztja meg esztétikai-elméleti potenciáljától: a hármas szakaszolás és stratégia, miközben egyik legfontosabb állítása éppen
az, hogy a posztmodern nem a modernség folytatása, a magyar posztmodern kortudat (a ’60as évek második felétől) éppen a modernség válaszaira kontráz. „A magyar irodalomtörténet-írásban az utóbbi két évtizedben az a megközelítés vált uralkodóvá, amely a 19. század
második felétől a kortárs irodalmi folyamatokig a modernség szerepére hívja fel a figyelmet,
pontosabban a modernizmust négy nagy paradigma mentén tárgyalja: a klasszikus vagy esztéta modernség, az avantgarde, a későmodernség, illetve a posztmodern mentén.” (13.) – ismerteti Németh Zoltán az egyik korszak-sematizációt. Ő ugyanakkor amellett érvel, Ihab
Hassan, Hal Foster, Hans Bertens elméleti előfeltevéseivel alátámasztva argumentációját,
hogy „(…) – szembefordulva a magyar posztmodern-felfogások hagyományával – a posztmodernizmust a modernizmustól elkülönítve vélem tárgyalhatónak, olyan jelenségként, mint
amely sok esetben más kérdések és más válaszok mentén artikulálódik, mint a modernizmus.” (15.) Majd a háromféle stratégia mentén elgondolt posztmodern szövegalkotást tekintve továbbgondolja a fenti sémát, s a kései modernséget tekinti a modernizmust lezáró
szakasznak; a posztmodernizmus sémáját így a „korai posztmodern – areferenciális posztmodern – antropológiai posztmodern” tengelye tükrözi. E hármas szakaszolás azonban egyelőre, a kötet jelenlegi állapotában már az első szakasz ismertetésekor ellentmondásba keveredik önmagával, hiszen maga sem választja szét a szerzők említésekor, a szövegtények, eljárások (sajnos csupán felsorolásszerű, és ezért kevésbé meggyőző) ismertetésekor, miként
kerülhetnek kései modern jelenségek, művek, események a posztmodern korai szakaszához.
Míg Németh Zoltán új kötetének is igen sok pontján bizonyításra kerül, hogy a kevésbé feldolgozott elméletek áttekintésekor és azok a magyar irodalomra is vonatkoztatható eredményeinek használata az új szempontú és régóta kívánt merítésű elemzésekor a szerző íráskészsége egyértelmű, addig a posztmodern szakaszolása és stratégiái azonban egyelőre azért
sem lehetnek meggyőzően integráló erejűek, mert a filológiainak tűnő hiányosságok sokszor
ahhoz vezetnek, hogy egy-egy sematikus kategória abszolutizálásra kerül, s még a résztanulmányoknál, elemzéseknél sem kerül kifejtésre. Továbbá a szerzőközpontú kánon, vagy a

2015. október

103

„

szubjektumelméletek helyett az identitás problémáit emlegető szempontok, az érvelés alulmaradása a csak cím és szerző szerint tételszerűen lajstromozott példákkal (szövegidézetek
nélkül), ismétlődő nekifutásokkal szemben nem dúcolják alá a feltevést, hogy nem a kései
modernség jelenségei, kódjai kapnak-e hangot. Pedig a Németh Zoltán által sok helyett emlegetett potenciálok (akár valóban Kulcsár-Szabó Ernő irodalomtörténetétől eltérően) is már
más határokat jelölnének ki. Így azonban egészében véve a bevezető tanulmány jelenlegi
gyenge illusztráltságánál fogva, nem elegendő helyet biztosítva az így önkényesnek ható felsorolásokon túl a de- és reterritorizáló történeti kánonok erejének, nem tudja a posztmodernt továbbértelmező helyként továbbjuttatni; hiányzik belőle az egységesítő, valóban integráltan alkalmazható, lecsapódó elméleti javaslat, a magyar irodalom posztmodern tendenciáinak bemutatásakor tehát összemosódnak az intenciók. Természetesen e „vázlat”
szándékának komoly elméleti, tézisbeli alapjai vannak, s ezért válna szükségessé a posztmodern magyar irodalom datálásának lassabb olvasása akkor, amikor a résztanulmányok terében a legsúlyosabb kötetszerkesztésbeli hiba a gyakori, egész bekezdéseket eltolvajló (néha
majdnem szó szerinti) önismétlés. Így a Németh Zoltán által jelenleg vázolt sematizáció csupán totalizáló erejű, vagy fogalmazhatunk úgy is, hogy mesterségesnek, önkényesnek tűnik.
Lényegében önkéntelenül a modernség utópiáját hurcolja magával továbbra is – mint ahogyan arra Németh Zoltán korábbi kötetei kapcsán más kritikusok is rámutattak –, ahelyett,
hogy a heterogenitás beszédmódjait kezelné már az első stratégia kapcsán is.
Míg az első, a korai posztmodern stratégia egyfajta válaszkényszerként Ottlikot és Weöres
Sándor Psychéjét idézve hasonlóakat állít, mint a késő modern, s Linda R. Hutchinson posztmodernre vonatkozó jelenség-besorolásai a magyar irodalom balkanizációjának hálójára kiterítve nem fedik fel sok helyütt e mátrix üres helyeit, az egzisztencializmus és realizmus kihívásaira érkezett válaszokként olyan „irányzatokat” említ a magyar irodalom vonatkozásában, mint a mágikus realizmus, a historiográfiai metafikció, vagy az álnaiv irónia kapcsán
Krasznahorkai László Sátántangójának „metafizikai-transzcendens rétege”, addig Németh
Zoltán szerint az eddig posztmodernként emlegetett második stratégia vagy areferenciális
posztmodern jellemzése jelenleg a legkidolgozottabb, leginkább reflektált. A Németh Zoltán
által itt számba vett poétikák, a stratégia elkülönítése az avantgárd válaszlehetőségeitől, a kanonizáció nyitottabb kezelése dialogikusabb ennek bemutatásakor, így valóban képes pozícionálni az idesorolt szerzőket, az életműbeli textuális elmozdulásokat. Ugyanakkor a nagy ívű
bekezdések sokszor itt is semmitmondóakká válnak túltelítettségüknél fogva, valamint a néhány központi fogalom állandó túlhangsúlyozása miatt, de legfőképpen azért, mert ez utóbbiak közül sok félreértelmezésnek esik áldozatul, vagy sok közülük talán nem lényegileg ragadja meg a vizsgálat alá vont irodalmi beszédmódokat, a szövegirodalmat. Az areferencialitás, az intertextualitás különböző típusai, a köznyelv / öncélú nyelvi játékok, a valóság esztétikai kísérleteinek aspektusa olyan kontextusokat, elméleti irányokat hagynak figyelmen kívül, melyek más tengelyek mentén a posztmodern szakaszolásában is eredményesen lehetnének kontradiktorikusak, s nem csak az idesorolt maszkirodalom, szerzői álnév jelenségeihez, hanem mindhárom stratégiáról történő gondolkodásban a mimetikus színrevitelen túl a
metafizikai árvaságot bevonó elkülönböződésükben együttható esztétikai rezsimek bevonását kívánná.
Mindez a talán kortársi közelségénél fogva legizgalmasabb, legérzékenyebb harmadik
stratégia, vagyis az antropológiai posztmodern prezentálásakor követeli meg leghatározottabban e sematizációtól az egyéb kulturális kontextusokra, (akár eddig meddőnek ítélt) dis-

„

104

tiszatáj

kurzusokra történő nyitást is, és a példák körének további bővítését is. Németh Zoltán kötete
itt biztosítja leginkább a jelenlétet, a legjobban megírt és tematikusan is leginkább kielégítően megválasztott, a „kanonizálódott paradigmákon” megkönnyebbülten túljutó fejezetek is
általában az ebbe az irányba mutató gondolkodásmódokat és elméleti helytállást teszik közzé. Mindenekelőtt pedig végre teret biztosítanak a költészet történéseinek, eseményszerű
műeljárásainak. Ugyanakkor ismét azzal az értelmezői-kutatói erőfeszítéssel szembesül retorikája, amelyben visszacsúszik az anakronisztikusabb, elkopott szempontok felé, illetve a
posztmodernt úgy tárgyalja háborús gépezetként annak stratégiáival, mintha közben a kötet
szerzőjének modalitása esne áldozatul a szemiózis folyamatának, mely egyébiránt az adott
posztmodern szakasz hatásmechanizmusai közé tartozhat. („Mindez a fikció és a referencialitás határán, mindkét elem felhasználásával történik, de rendkívül erős a szövegek konkrét, tranzitív irányultsága. A harmadik posztmodern élesen hatalomellenes, gyakran nyíltan
politikaiként viselkedik, a patriarchális, totalizáló, asszimilációs, homogenizáló és globalizáló
tendenciák ellen emel szót a sokszínűség és az eltérő tradíciók megőrzése céljából.” – 35.)
A kötet egészének igencsak változó mélységeit a résztanulmányok tematikus érdeklődése
is jól érzékelteti. A posztmodern hármas stratégiájának illusztrálásán túl és a modernség
csapdáit kikerülve – főként a magyar költészet – olyan izgalmas prezenciára keléseit foglalják
kötetbe, amelyekre vonatkozóan Németh Zoltán a recepció figyelmének intézményességét és
sokszor esetlegességét végül felülbírálva valóban a szövegek jelenlétének és távollétének dinamikájában vizsgálja a posztmodern kódcseréit, azok vitaképességét. A résztanulmányok
nem hanyagolják el kép, test, médium hármasságának nyitott poétikáit, és a kötetben felülreprezentált álarcos irodalom, szerzői név, szerzőség problematikája már korábban tankönyvszerűen tételezett példáin túl képiség, jelenlét, performativitás, másítás, politikai esztétika is érdeklődése körébe kerül. Az a terület, ahol a teoretikus tekintet nem ragaszkodik a
történetiség új határainak kijelöléséhez, és ahol a szerző integráló képessége egyértelmű – és
ez önálló kötetbeli gondolkozást is előírhatna, azok a kortárs alkotói csoportosulások, költészeti ’telephelyek’, kódok nyomon követése, és az azok kanonizációs erejét felmérő konferenciák eredményeinek hasznosítása.
Így az identitás esztétikai privilegizálásából táplálkozó, bekezdéseket többször ismétlő,
a bevezető tanulmány állításainak ellentmondó értelmezések (az Ottlik Iskola a határon c.
regényének posztmodern szövegalkotását, vagy például a szerzői nevet és maszkot tárgyaló,
majd a felületes Az új média és az anonim, maszkos önreprezentáció c. írások) nem túl produktív hozadékán túl erős operativitással bírnak mind tematikájuknál, mind aspektusuk révén az olyan a kötet legjobban sikerült írásai közé tartozó résztanulmányok, mint A nonszensz szerepe a posztmodern magyar irodalomban, vagy A posztmodern halálköltészet stratégiái. Ez utóbbi képes kidolgozott érvelésének köszönhetően egyrészt megfogalmazni a kötet
egészének fogalmi bázisát, a megközelítés jogosultságát, és a résztanulmányok sorrendezésének megcélzott dinamikáját is. Másrészt a halálversek a kisműfajok magyar irodalmi előfordulására gyakorolt hatása és a műfajiság szemlélete is előtérbe kerülhet, rálátást engedve
a líra heterogén formációira, az écriture és a nonfiguratív esztétikai helyfoglalásaira. A nonszensz szerepét tematizálva, bár az talán az anti-reprezentáció rezsimjei és a deleuze-i filozófia fogalmiságával is végiggondolható lenne, a vizsgált korszak szubverzív potenciálja, adott
posztmodern-koncepció néhol komoly érvényességre talál az írásban. A jól strukturált írások
közé tartozik továbbá a kortárs szingularitások közé sorolt műfordítói eljárásokkal foglalkozó szöveg, bár itt hiányolható a többközpontú kánon feltételezése (ami megtörténik az új ká-

2015. október

105

„

nonként szerencsésen lajstromba kerülő női irodalom esetében, a harmadik posztmodern
példájaként).
„De a jelen minden kánonja végső soron nem más, mint a hagyomány érzéki tapasztalata,
a saját történetiségét elszenvedő-megjelenítő szöveg egyúttal jövőre apelláló gesztusa. Nem
véletlen tehát, hogy a kortárs irodalom nem is létezik a szónak abban az értelmében, hogy az
ide sorolt szövegek elszakíthatóak lennének saját nyelvi előfeltevés-rendszerüktől, vagyis a
múlt és a hagyomány előíró mátrixától.” – írja Németh Zoltán a kánon értelemalkotó potenciáljáról. Az összetett, sokrétű tapasztalatiságot magába gyűjtő tanulmánykötet – a kidolgozatlanabb részek ellenére is –, hosszú és termékeny gondolkodásról, kivételes felkészültségről
tanúskodik, és egyik legfőbb affirmációja éppen az, hogy bizonyítja, a posztmodernt nem lehet diszfunkcionális korszaktudatként megélni. Éppen ezért bátran vállalható, hogy e koncepció provokálja a kanonikus aktivitásokat, s részesüljön a perifériák szimbolikus karakteréből, illetve kontamináljon programjaival a szépirodalom testén.

A SZEM AZ EGY HAZUG SZERV, 2009,
RÉZKARC, AKVARELL, AKRIL, TUS, PAPÍR, 40×30 CM

„

106

tiszatáj

TURI MÁRTON

Poszthumán (t)enyészetek
NEMES Z. MÁRIÓ: A PREPARÁCIÓ JEGYÉBEN

JAK – Prae.hu
Budapest, 2014
266 oldal, 2990 Ft

„Vannak dolgok, amiket nem lehet beletenni semmiféle preparátumba.” – szól a szentenciózus kijelentés a Taxidermia
lezárásában, mintegy a preparálás és a művészi alkotás között korábban megnyitott átjárás konklúziójaként. A film
ezen utolsó, egyúttal legemlékezetesebb szakaszának központi jelenete a címbeli hivatást űző Balatony Lajos (Marc
Bischoff) halálperformansza, amely során a tulajdon testi
identitásától végleg elidegenedett férfi koncepciózusan felszámolja maradék vitalitását: egy erre a célra tervezett gépezet segítségével kiműti mellkasából fontosabb szerveit, a vágatot bevarrja, majd pedig a pengékkel és fűrészekkel felszerelt mechanizmusra hagyatkozva karját és fejét veszti. A végeredmény az idealizált testképek áldozatául esett hús negatív emlékműve, a viviszekció során feltáruló zsigerek immanens formálatlanságának rögzítése egyetlen fatális állóképben. Noha a lét és nemlét kereszteződésében pulzáló torzó
már ezen a ponton tekinthető egyfajta kezdetleges műalkotásnak, artisztikus státuszra csak a film záró képsoraiban
tesz szert, mikor szerencsés megtalálója a kínzókamrára hasonlító sötét pincéből egy white cube-szerű kiállítótérbe helyezi át a magával ragadó tetemet. Ezzel a legitimáló gesztussal végezetül a konzervált halottat felvonultató futurisztikus
tárlat (és persze a Taxidermia) nézőközönségére hagyományozódik annak feladata, hogy szabad értelmezéssel töltse ki
az ideologizált test önmagába omlása során keletkezett hermeneutikai játékteret. Az öndestruktív pszeudoművész által
megkezdett preparáció többé már nem lezárható, az üreges
korpuszt más történelmi-kulturális kontextusok irányából
nyitják majd fel és töltik meg újabb lehetséges jelentésekkel
a kíváncsi tekintetek.
Pálfi György több szempontból is kiváló és gondolatébresztő filmjét azért tartottam érdemesnek hosszabban is felidézni, mert a költőként és esztétaként egyaránt ismert Nemes Z. Márió ezt a Taxidermia lezárásában felsejlő, a preparálás fenomenológiája és egy mű alkotása-értelmezése kö-

2015. október

107

„

zötti módszertani hasonlóságot teszi meg A preparáció jegyében címen megjelent, esszéket,
kritikákat és tanulmányokat egybegyűjtő kötetének szövegszervező fundamentumává. A címben is jelzett metaforát a szerző szerteágazó tudományos érdeklődésébe és egyedi elemzői
technikájába bevezető előszó oldja fel, nem meglepő módon a testhez leginkább kapcsolódó
művészeti kifejezésforma, a performansz felől közelítve. Egy Hajas Tiborral készített interjú
kapcsán hangzik el az a kötet egészére nézvést fontos állítás, miszerint a magát (mű)tárgyiasító performer egyfajta dehumanizáló aktust, önpreparációt hajt végre, vagyis az esztétikai esemény emberi és embertelen metszéspontjában zajlik. A hangsúly itt egyrészt az egyoldalúan nem rögzíthető, köztes pozíción van, másrészt pedig az együtt teremtés folyamatán,
hiszen az élő és élettelen szféráinak határán megképződő preparátum létrejöttében a hozzá
jelentés(eke)t társító befogadó is aktív szerepet vállal, még ha ennek tétjével nincs is feltétlenül tisztában. Nem mindegy ugyanis, hogy milyen kritikai eszköztárral látunk hozzá az
elénk kerülő „zombi” kibélelésének, ezért a szerző joggal teszi fel az első hallásra talán különösnek tetsző kérdést: „Hogy lehet – lehet-e egyáltalán – felelősségteljesen gondozni élőhalottainkat?”
A hagyományos, humanista bölcselet egységképzeteinek (szuverén szubjektum, koherens testkép) radikális megingásából építkező esztétikai produktumok kapcsán ugyanis
gyakran figyelhető meg heveny elutasítással álcázott értelmezői rövidzárlat. Nemes Z. Máriót
azonban – ahogyan arra már Hajas említése is előre figyelmeztet – elsősorban épp az ilyen
művészet (és vele együtt az ember) megszokott demarkációs vonalait újraíró outsider, gyakran szubverzív alkotások, valamint ezek adekvát elemzésének lehetőségei foglalkoztatják.
A preparáció jegyében központi állítása, hogy a merev fogalmi regiszterek felbomlásával járó
heterogenitás a XXI. századra végleg elválaszthatatlanná vált a művészettől. Ahogyan az a kötet Halálos természet című kiállításról szóló írásában (Csendélet a teremtés hatodik napján) is
elhangzik: „az antropológiai hibriditás felé orientálódó testképek a kulturális és mediális
ökonómia „nyitott” formáit részesítik előnyben.” Ennek a transzkulturális keveredésnek pedig a párbeszédkészség megőrzése érdekében együtt kell járnia az észlelési kontextus átformálásával, vagyis bevett jelentésadó esztétikai ideológiáink hatáskörének felülvizsgálatával.
Ellenkező esetben ugyanis az elemzés az elevenség képzetét fenntartani hivatott preparálás
helyett egyszerű boncolás lesz, annak kényszeres igyekezete, hogy a megmagyarázni (és ezáltal „lezárni”) vágyott művet mielőbb egy adott izmus formalinjába áztatva elhelyezzük a
kultúrtörténeti archívum megfelelő (bizarr, határsértő, netán popkultúrával kacérkodó művek esetében lehetőleg valamelyik alsó) polcán. Az így konzervált művek értelmezési horizontja minimálisra szűkül, hermeneutikai hullamerevség áll be, amelynek leküzdésére Nemes Z. Márió egy „jelentések útján létrehozott reanimáció” gyakorlását javasolja. A kötet által
hirdetett, a kisajátítás elvén működő (vagyis rugalmatlan [pre]koncepciók, különféle a priori
tételezett „igazságok” irányából történő) totalista olvasatok enyészetével szemben az értelmezések szabad osztódását preferáló „nekrofil esztétika” összességében tehát a művészetről
való beszéd egy megszokottnál tágabb variánsa, amelyben egyszerre válnak újszerűen megszólíthatóvá az olyan egymástól látszólag távol álló kulturális teljesítmények is, mint Otto
Weininger írásai és Howard Phillips Lovecraft horrortörténetei, a torture porn és Peer Krisztián költészete, vagy éppen a Roham magazin káoszpoétikája és Jörg Buttgereit hírhedt
Nekromantik-filmjei.
A preparáció jegyében egyedülállóan gazdag és magabiztosan kezelt ismeretanyagot felvonultató, kiváló formaérzékenységről tanúskodó írásai egyszerre tesznek kísérletet tárgyuk

„

108

tiszatáj

testközeli, plasztikus leírásokon keresztüli „letapogatására”, valamint távlatosabban egy képlékeny, poszthumán embertan kontextusában történő teoretikus vizsgálatára. Ez a mindvégig hatékonyan működtetett vegyes perspektíva legjobban a kötet leghosszabb, Győrffy László, Kis Róka Csaba és Szöllősi Géza munkáira koncentráló szövegében (Antropológiai töredék)
mutatkozik meg. A tárgyalt képzőművészek alkotásai (önmagukat felzabáló fejszobrok, óriásfalloszú betyárszörnyek szado-mazochista orgiáit ábrázoló festmények és csonka női testekre emlékeztető húsinstallációk) Nemes Z. Márió szuggesztív olvasataiban az antropomorphé
esszencialista képzetének elbizonytalanodására adott válaszreakciókként kerülnek közös
nevezőre, mint amelyek „belülről”, a kanonizált emberábrázolás kódjainak „vírusszerű megfertőzésével” hozzák létre a maguk amorf vizuális mintázatait. Győrffy esetében ez például
egy állandósult önfelszámolásban létrejövő inkoherens Test-Én egyszerre groteszk és
pszeudo-vallomásos mutációit eredményezi. Ahogyan azt a cím is jelzi, ezek a test újrafogalmazását kitűző művészi reflexiók tulajdon lezárhatatlanságukat viszik színre, ahogyan a humanizmus atropológiai eszméjének kódjait érzéki szinten újraformálják az ember elveszett
centruma körül örvénylő hústörmelék metamorfózisában. Erre a konceptuális nyitottságra
pedig érzékenyen rezonál a kulturális hierarchiákon túllépő tanulmány is, amelyben egy
Hans Beltingre történő hivatkozás ugyanolyan súllyal és megvilágító erővel bír, mint egy
Morbid Angel lemezborító megemlítése.
Ahogyan azt a fentebb említett tanulmány is nyíltan megfogalmazza, Nemes Z. Márió a
zsigeri esztétika és a direkt (nemi, politikai, vallásos vagy metafizikai) ideológiákat kerülő
fogalmazásmód reflektált egymásra találásának gesztusait kutatja, míg az ezzel ellentétes alkotói-befogadói attitűdöt, vagyis a zárt, homogén eszmerendszerek keretei között zajló diskurzust előszeretettel illeti negatív kritikával. A preparáció jegyében egyik ilyen visszatérő
nemezise a kultusz, amelyet a szerző Sziveri János lírájának személyesebb hangvételű kritikájában (Szokatlan rendszer) a kulturszociológiai izoláció szimptómájaként azonosít be,
„olyan retrográd esztétikai Gépezetként, ami a befogadó helyett gondolkodik.” A kötet korábban említett élőhalott-metaforáját folytatva a kultusz egyfajta hermeneutikai szellemidézés,
amely a korábban halottnak nyilvánított szerzőt kísértetként tovább lebegteti művei felett,
hogy a különböző olvasatok „helytállóságát” felügyelje. Ennek lefolyását igen meggyőzően
szemlélteti a Tarr Béla legutolsó filmjét vizsgáló írás (A vidék gyászolása), amely kíméletlen
alapossággal, egyszersmind a bálványdöntögetés olcsó öncéljától tartózkodva mutatja be,
hogyan válik egy eredetileg formabontó ars poetica saját eszméjének áldozatává, miközben a
recepció engedelmes templomszolgaként segédkezik az életmű ideológiai bebalzsamozásában. A kötet egyes szövegeinek egymásba fonódását jól mutatja, hogy más fejezetek épp A torinói ló kapcsán megfigyelt, lényeg nélküli mítoszok leküzdését üdvözlik: ilyen követendő
példaként szerepel például Lovasi Ildikó Spanyol menyasszony című regénye (A kínnal telt
ház), amely a Csáth Géza önpusztító alakját egy nihilista zsenivé romantizáló szemléletet
kezdi ki a pusztuló férfitest abjektjén keresztül, de ide sorolható a Bizottság kiállítás is (Síron
túl is Putty-Putty), amely helyenként ironikusan reflektál a kollektíva önnön emlékművévé
merevedésének folyamatára.
Összegzésként elmondható, hogy Nemes Z. Márió egységesen magas színvonalon működtetett, mindvégig érezhető lelkesedését következetes érveléssel kordában tartó elemzései
nemcsak a már valamelyest kanonizált művészeti javak árnyaltabb megítélését teszik lehetővé, de a hazai kritikai diskurzusban rendre alulreprezentált szubkultúrákban (képregény,
death metal, exploitation-filmek, fantasy-horror irodalom) való tájékozódást is elősegítik. Az

2015. október

109

„

egyébként bőséges képanyaggal ellátott kiadvány egyik legnagyobb erénye, hogy úgy tesz kísérletet egy szabadabb, a különböző kulturális kódkészletek és médiumok mechanikus elkülönítését felszámoló befogadói szemlélet meghonosítására, hogy ahhoz egy sajátos hibrid
nyelvet is teremt. A kötetben felbukkanó alkotók regiszterkeverő poétikája a vonatkozó szövegek vegyes műfajiságában is visszaköszön, a tudományos értekezés terminológiai fetisizmusa, valamint egy esszéisztikusabb beszédmód könnyedsége és követhetősége sokszor kifejezetten frappáns és szórakoztató mondatmonstrumokban fuzionál. A szerző lírai szövegeihez hasonlóan ezúttal is szembeötlő az orvosi-anatómiai kifejezések hangsúlyos jelenléte,
amelyek – mintegy a kulturökonómiai cenzúra higiéniai paranoiáról árulkodó agresszív szólamaival szembeszállva – egy játékos metasztázis nyelvévé állnak össze, jóindulatú retorikai
szövődményeket hozva létre a szövegtestben. Nagyrészt ennek a stiláris burjánzásnak köszönhető, hogy A preparáció jegyében szövegei végül nemcsak továbbgondolásra és vitára
inspiráló intellektuális élményt, de időnként zsigeri élvezetet is jelentenek.

BODY FARM 13, 2014, AKVARELL, PAPÍR, 29,7×42 CM

„

110

tiszatáj

FÖRKÖLI GÁBOR

Szájszag és népköltészet
NEMES Z. MÁRIÓ: A HERCEGPRÍMÁS ELSÍRJA MAGÁT

Libri Könyvkiadó
Budapest, 2014
80 oldal, 1490 Ft

Ahogy azt Nemes Z. Máriótól megszokhattunk, új verseskötetében is tanúi lehetünk annak, ahogy az állat, a növény és az
ember szabadon egymásba alakulhat a reprodukció, a táplálkozás vagy éppen az ürítés különféle módozatai révén. Nyilván a szövegek mellbevágó hatása éppen onnan ered, hogy
civilizációnk egyik alapja e szintek szigorú megkülönböztethetősége, sőt skolasztikus hierarchiája, amely a holt anyagtól
az egyre inkább átlelkesített, egyre intellektuálisabb létezők
felé haladva épül fel. A hercegprímás elsírja magát c. könyvben minderről szó sincs, és Nemes mindenféle sallang nélkül,
mégis erőteljesen ragadja meg a tényt, hogy testünk funkciója nem sokban különbözik a növényi eredetű korhadékétól:
„Trágyázóvillával jönnek a segédek, / hogy rendet tegyenek a
nők között, / aztán felfalja mindet a növényzet” (Arborétum).
Persze nem ennek a magában nagyon is banális igazságnak a
kimondásától válik igazán radikálissá Nemes Z. Márió költészete, hanem attól, ahogy ezt a belátást következetesen végigvezeti minden életjelenségre, legyen az akár a halál ellentéte is, az új élet keletkezése: „A vajúdó fa / beáll a kertbe,
végre megszületik a fekete / alma. Bármelyik apa büszke
lenne” (Fekete alma). A növényi és állati szervek tulajdonképpen az ember meghosszabbításának tekinthetők, és persze ez fordítva is igaz. Sőt igazából már az ásványi szinten is
megvalósul ez az összefüggés, elvégre a növényi gyökerek is
csak a mi szájszervünk toldalékait képezik: „Szenet szopogatnak, / ha nem figyel az úrnő, / mert az ásványok a föld királyai” (Heraldika).
Ezek között a feltételek között rengeteg humorral, mégis
dermesztő pontossággal mutatja be Nemes költészete azt,
hogy az élet megőrzésének és továbbadásának folyamata, ha
kellően elidegenedve tekintjük, nem más, mint mánia, kollektív pszichózis. A Fogyatkozás c. vers ezt a mozgatóerőt a fonákjáról, a halálvágy felől ragadja meg, de ez nem lényeges
különbség, hiszen – a fentiekből következően – a halál és a
születés egymáshoz közel álló jelenség: „Ez itt most egy fej-

2015. október

111

„

lettebb kor, de a lényeg ugyanaz, a nép fogyni akar […]”. Az elpusztulás vágya, a biomasszában való részvétel ösztöne hajtja az embert, vagyis a törekvés, hogy egy másik organizmus
eméssze el. E költészet fontos elrugaszkodási pontja a pszichoanalízis: ha a tudattól eggyel
hátrább lépünk, ott találjuk a halálösztönt; azonban ha még eggyel hátrább lépünk a tudattalantól is, akkor a biomassza lehatárolhatatlan, individualizálhatatlan tömegének örvénylését
látjuk. Az Artaud bőrpofája c. szöveg nem véletlenül szól a szürrealizmussal és a pszichoanalízissel sajátos viszonyt ápoló szerzőről. A pszichoanalitikus személyiségfelfogás meghaladása a már címében is szimbolikus versben a végsőkig van feszítve, mintha Nemes olvasóin
tesztelné, meddig mehet el a trash-kultúra, az ízléstelenség területén: ebben a költeményben
ugyanis Artaud múmiájában patkányok élnek, táplálkoznak és ürítkeznek, és ők mozgatják a
testet, mintha élne, az orvosok legnagyobb csodálatára. A báb és hulla egyébként régi motívuma Nemes Z. Márió szövegeinek, és az üresség, külső és belső elidegenedésének kézenfekvő metaforájaként funkcionál. A bábhoz hasonló, idevágó kép a maszk is, amely hagyományosan a mások számára megmutatott és a valódi személyiség különbségét jelöli. Nemes Z.
Márió szövege pontosan ezt a megkülönböztethetőséget kezdi ki. „Nem akarunk okoskodni”
– mondják a versbéli patkányok –, „nem is lenne / egyszerű, hiszen a koponyaüregben / csak
kevesen férünk el, és ott mindig hidegebb is van, / de szerintünk ez lesz az évszázad hipnózisa.” Kicsivel előtte kijelentik, hogy „lyukat vágtunk / a libidóba.” A maszk és a mögötte megbújó személyiség teóriájának izgalmas újragondolásával van itt dolgunk. A hipnózis a személyiség rejtett rétegeinek felidézésére szolgálna, a libidó e személyiség rejtett mozgatóerője
lenne – az igazi tüneteket azonban valójában csak a bomló test parazitái produkálják. Az
Artaud bőrpofája ezért a koncepció provokatív közönségessége, már-már önparódiába forduló tematikája – zabálás, hányás, bél és rothadás – ellenére számomra a kötet kulcsverse.
A biomasszának ezt a korlátlan egybefüggőségét azonban különböző emberi praktikák
igyekeznek korlátozni. Ilyen a higiénia, amely új fogalom Nemes Z. Márió költészetében. „Az
öregek is teljesen meztelenek voltak, hiszen az egészségpark szabályai szerint mindenkinek
felgyújtják a ruháit, amint megérkezik a parkolóba” – olvassuk az Egészségpark c. versben. A
szerves anyag megállíthatatlan kavarodását szemlélve ott látjuk a szövegekben azokat, akik
igyekeznek kordában tartani, uralom alá vonni ezeket a folyamatokat. Persze mindez hiábavaló, mint ahogy valószínűleg az is, ahogy a Nagycsalád c. vers főhőse a szexuális aktus előtt
„a népegészségügyi törvényre” gondol. A másik testén való hatalomgyakorlás, a szerves
anyag megállíthatatlan egymásba alakulásának folyamata feletti kontroll vágyának már korábban is megvoltak a toposzai Nemes Z. Márió költészetében, ilyen volt az ipari vagy a mezőgazdasági termelés egész komplex metaforarendszere, amely ezúttal a vadászattal és a
vadgazdasággal is kiegészül. Az új kötet a tenyésztés és a szaporodás témáját még az eddigieknél is hangsúlyosabban emeli be a versvilágba. Ami a leginkább új és nyugtalanító ebben a
kötetben az, hogy ezt a szerző valamiképpen a nép és nemzet fogalmához kapcsolódva teszi
meg.
Persze ez nem is csoda, hiszen ha nemzetfogalmat a közös (biológiai és nem csupán szellemi vagy nyelvi-kulturális) származás fikciójának tekintjük, akkor onnan már csak egy lépés,
hogy a szerves életfolyamatok fogalmi megragadásának eszközét lássuk benne. És hogy teljes
legyen a kép, tegyük hozzá, hogy a nép vagy a nemzet kettős, vagyis nyelvi és származásbeli
meghatározottsága között is szabad átjárást feltételez az a költői játék, amelyet a szemünk
láttára Nemes művel. Nem csak azért, mert a nyelv hangzó anyaga is voltaképpen testi produktum, mint azt a kötet zseniális utolsó mondata is összefoglalja: „Arra ébredtem, hogy un-

„

112

tiszatáj

dorodom a szájhagyománytól” (Népdalkiegészítés). Ezek a behelyettesítések működtetik a
sokat mondó Nász, nép, gazdaság címet viselő szöveget is, amelynek beszélője a mulandóságra – a kérészéletűségre – remél menedéket a nyelv és az ethnosz árnyékában: „Igazgattak a
kérészek, aztán eltűntek, / hogy a faj dicsősége én legyek. Persze fáj / nevelőket a testembe
oltani, de tovább / élnek ott, mint a néma hangzók.” Ugyanitt olvassuk a pusztulásnak ezt a
megkapó leírását is: „ha eke hullik a nyelvbe, gyereket / sem csinálunk többé, csak a néma /
ködben szántunk visszafelé, miközben / a násznépet vérző búzába temetik.” Vagyis ha a
nyelv működésében hiba történik, akkor a biológiai reprodukció is leáll a költemény logikája
szerint, mivel mind a kettő arra szolgál, hogy megteremtse a vérségi vagy vérséginek feltételezett kötelékeket.
A mai mainstream költészeti kánon felől nézve meglepőnek tűnhet, noha a fentiekből
egyenesen következik, hogy Nemes Z. Márió figyelme a népies regiszter felé fordul. Persze ez
a meglehetősen gazdag hagyomány nem formai jegyek révén, hanem utalásszerűen, egy-két
idézet erejéig jelenik a szövegekben. Némely szöveg mintha a népballada műfaját is felújítaná. Talán nem túlzás azt mondani, hogy az előz kötetekhez képest Nemes most összefüggőbb,
epikusabb történeteket mesél, és mintha kevesebb lenne a nehezen megmagyarázható bakugrás a narrációban. Ez ugyan csak árnyalatnyi különbség, mégis sokszor szinte szabályos,
bűnügyi regénybe oltott betyártörténeteket olvasunk a könyvben (A hírhedt Babaarcú elfogása és kicsinyítése, Tisza József eleget látott), amelyek nemcsak a néprománcokat idézik fel,
hanem Móricz Zsigmondot is, aki olyan egészen krimiszerű műveket is írt, mint a Barbárok
vagy a Forró mezők. Nem tartozik szorosabban a népiességhez, ám itt meg kell említeni, hogy
egy helyen a szerző arról is meggyőzi olvasóját, hogy nemcsak a kibogozhatatlan rémálmok
elmesélésében, hanem a viszonylag transzparens, parabolikus történetmondásban is nagyot
tud alkotni: az Élvefogó c. vers a példázatos történet és az abszurd létértelmezés kafkai rövidelbeszélése felé építkezik. A költemény a csapdába besétáló állat képtelen optimizmusáról
szól: „De még nincs veszve semmi, / mert a kijáratnál várja őt a kíváncsi fővadász / fészket
formáló, gyengéd marka.”
Van azonban egy sokkal figyelemreméltóbb szöveghagyomány is a kötetben. Nemes Z.
Márió ugyanis a fiatal nemzedék nagy újraolvasója. A könyv végére illesztett idézetjegyzékben egyebek mellett néhány igencsak meglepő nevet találunk: a szerző Juhász Ferenc, Csoóri
Sándor, Nagy László, Sinka István, sőt Szabó Dezső egy-egy sorát, mondatát építi be szövegeibe. Az úgynevezett népi írók, akiknek olvasása az egyébként létező újraértelmezési kísérletek ellenére sem divatos manapság, persze megtalálják a maguk helyét Nemes világában. Itt
elsősorban erőteljes, expresszionizmuson és szürrealizmuson edzett, ugyanakkor – elégedjünk meg e pontatlan terminussal – népköltészettel beoltott képeikre kell gondolni. Juhász
Ferenc biológiai, rovarszárnyakkal és kitinpáncélokkal teli univerzumának Nemes Z. Márióra
tett hatása egyébként is nyilvánvaló. A fő különbség abban ragadható meg, hogy a patetikus,
apokaliptikus felhangokat és a morális értelemben vett küldetéstudatot a Hercegprímásban a
játék az irónia és a gyilkos humor váltja fel.
Azonban mintha sokszoros áttételeken keresztül Nemes Z. Máriót a népiek ízlésének ideológiai háttere is foglalkoztatná. Egyébként is a kötet világába bevonzott magyar lírai hagyomány sokkal tágasabb, mint maga a népiesség. Még egy Ady-utalást is megenged magának a szerző: a Luca napi alakoskodások c. szöveg a Kocsi-út az éjszakában újraírása, a „az ásványi éjszakába” automobil körül „Nesztelen hasad a minden”, ahogy Adynál minden „Minden Egész eltörött”. Ezekhez az idézetekhez tehát identitásproblémák kapcsolódnak, hiszen

2015. október

113

„

Ady, Nagy László vagy éppen Csoóri neve voltaképpen a magyarság problémaköréhez kötődő
brandek. A nemzeti sorskérdések költői mellett a szerző a magyar történelem ikonikus figuráit is színre lépteti, s ha kell, történelmi asszociációkkal terhelt nevek segítségével magyar
pszeudóalakokat teremt. Így idézi meg a dualizmus időszakát, a vármegyék világát vagy éppen a Horthy-kort. Színre lép nála a nemzethalál baljós rémének szerepében Haynau is, valamint a nemzet túlélésének zálogaként maga Kossuth Lajos, aki ha kell, marsbéli száműzetésében is a magyarok tenyésztésén töri a fejét. Batthyány Ilonáék arisztokrata családjában a
népnyúzó főurak sztereotípiája éled fel, akik a pórokat „nemesi emberkert”-ben teszik közszemlére (Tisza József eleget látott), és akik antiszemitizmusára több szövegben is különös
nyomokat találunk (Francia vacsora a Griff Hotelben c. versben a zsidókat szó szerint bekebelezik, elpusztításuk így az anyagi test mohóságát leplezi le).
Ebben az univerzumban mindenki, aki csak él és mozog, szoros kapcsolatban van az
anyafölddel, amely a vegetáció és azon keresztül a teljes tápláléklánc alapja, ugyanakkor persze ideológiai konstrukció is. Ezért is jönnek a szerzőnek kapóra a népi írók, illetve a népi
íróknak azon metaforái és képei, amelyek azt a képzetet hangsúlyozzák, hogy a paraszti világ
– a „nép” mint táplálkozó és reprodukálódó közösség energiaforrása – az anyafölddel szorosabb, közvetlenebb viszonyt ápol. Az anyagkörforgás már említett ásványi szintje persze az
arisztokrácia világába is behatol: „Batthyány Gábor térdig iszapban / túrja a kastélykertet, /
szájában agyagpala.” (Heraldika) Szinte minden szövegben ott van a sebzett táj, amely nem
más, mint a horizont, a háttér és az anyag, amelyből vagyunk, és amely magába nyel: „A nemesi hintó csilingelve tűnik el / a táj köldökében, de a rokokóban / nedvedző sebként tátong
az üreg, / ahol az örvényféreg megette társát” (Francia vacsora a Griff Hotelben). Ezért is köszön vissza Szabó Dezső alapvető regényének címe egy utalás erejéig a kötetben: „a falut elsodorta a vér” (Szilveszter a Monarchiában). A parasztsághoz visszakanyarodva, a termékeny
földdel való találkozás alapvető, már-már mítoszi rangra emelt helyszíne a könyvben a láp,
amely mindig valamiképpen az anyaföldből erőt merítő üldözöttek menedéke is. A bomlási
folyamatok és az újjászületés színházává avatott mocsárban mintha új faj, egy forradalmian
szívós mutánsnemzedék tenyésztése folyna. A földből születő, ktonikus lények lázadók, a hatalom számára a biológiai reprodukció uralhatatlanságát testesítik meg, ezért is lehetséges
az, hogy „a vármegye ellenzi a parasztok elharapódzását” (Tőzegvájár), miközben a lápban
életre kelő parasztlázadók a legyőzhetetlenség ígéretét hordozzák magukban: „Dózsát megégethették, / a mocsári parasztok azonban nem fognak tüzet” (Tisza József eleget látott). Nemes Z. Márió rebellis és „népies” szürrealizmusa ugyanakkor sem a poétika, sem pedig az
ideológia szintjén nem válik plebejus irodalommá, hiszen remekül megfér a képek egyfajta
barokk és arisztokratikus burjánzásával, nem véletlenül állandó kulturális referenciája a kötetnek a barokk, illetve a rokokó, a főúri élet külsőségeivel együtt. A különböző regiszterek
egymásba játszása és az így létrejövő asszociációk groteszk öröme motiválhatta a szerzőt abban is, hogy a magyar történelmet megidéző tulajdonneveket és jelölőket szokatlan kontextusokba, a zombifilmek és a sci-fik világába helyezze, ahol a lázongó magyarok szaporodása
az Alien-filmek nyálkás-kitines rovarkaptárában zajlik.
Akkor tehát a szerző csupán egyfajta politikai tét nélküli játékba vonná be ezeket az ideológiailag nagyon is terhelt referenciákat? Egyik impozáns vonása a kötetnek az, hogy megmarad „öncélú” nyelvi produktumnak az öncélúság legnemesebb, esztétikai értelmében, és nem
enged a politikai olvasat csábításának. Pontosabb, ha úgy mondjuk, hogy az aktuálpolitikai
olvasatnak nem enged, elvégre minden politikai kérdés lesz, mihelyst megjelenik a test és az

„

114

tiszatáj

anyag feletti hatalomgyakorlás lehetősége. Ugyanakkor a politikai parabola és ellenutópia
lehetősége Nemes Z. Márió számos szövegében ott van, ilyen a II. Lajos megtalálása a Cselepatakban c. költemény is, amelyben a politikai ellenségképzés ismerős és mégsem ellaposodó allegóriáját olvashatjuk: a vers apokaliptikus tájában az elszaporodó csalánozók okoznak
olyan problémát, hogy még Orlai Petrich Soma is „határozottan állítja, magyarságán esett
csorba”. Talán a mostanában ismét virágkorát élő közéleti költészetre leginkább a Nagycsalád c. vers hasonlít, amely elég pontosan hívja elő a bioetikai kérdésekről folytatott közbeszéd jellegzetességeit, minden cinizmusát és primitívségét: „Manyit intézetben nevelték,
ahogy akkoriban / az összes ivarképes egyedet” – olvassuk a versben, amelyben a nagycsaládokat melegházban szaporítják. A nacionalizmus és az újoligarchia szatírája az Erjedő népiség
c. szövegben is jól működik: „Van köztük bazsarózsa-illatú hajadon és mongolidióta, alkalmatlanok voltak a nemzeti gondolatra, ezért inkább a gombakirálynak adta testüket a gazdaság.” Azonban a publicisztikai értékű szatíránál jóval egyetemesebb, tartósabb és főleg
öntörvényűbb Nemes Z. Márió szövegvilága, még akkor is, amikor a politikum és a nemzeti
identitás terepére téved a szerző. Valójában ez a problémakör csak egy a kötet számtalan aspektusa közül, viszont Nemes talán éppen ebben a témában tudott leginkább újat mondani az
eddigi költészetéhez képest. Arról pedig nem ő tehet, hogy éppen ezek a lidérces víziói menynyire fontosnak látszanak most.

VEGYES HULLADÉK 11, 2011, AKVARELL, PAPÍR, 21×29,7 CM

2015. október

115

„

BAKONYI ISTVÁN

Turczi István: Minden kezdet
A BEAVATÁS REGÉNYE

Új Palatinus Könyvesház
Budapest, 2013
354 oldal, 2900 Ft

A költő prózáját olvashatjuk ismét, három kiadást is megért,
Mennyei egyetem c. regénye után. (Időközben lírájáról két kötet is megjelent: Kabdebó Lóránt és Szepes Erika jóvoltából.)
S valóban: a Minden kezdet „bizalommal és reménnyel telítődő” mű, ahogyan az ajánlásban olvashatjuk.
A cím is sajátosan „Turczis”. A „nehéz” szóval is folytatható lenne, de azt is jelentheti, hogy életünkben minden kezdetnek tekinthető. A főhős neve is sokat mondó: a 20 éves fiút Azraelnek hívják, s miként tudjuk, a halál angyalát is így
nevezik. Persze mindebből túlzottan messzemenő következtetést nem kell levonnunk, hiszen nem ez a minőség a legdöntőbb a műben. Talán különleges, az átlagtól eltérő minőségét jelzi inkább az elnevezés. A három mottó közül a huszadik századi osztrák írónak, Thomas Bernhardnak a mondata fejez ki legtöbbet a regény világáról: „Ha egész életünk
során minden kérdésünkre válaszolnának, a végén mégse
jutnánk messzebbre, mint anélkül.” Turczi István műve valóban sok kérdést vet föl, s bizony nem minden kérdésre egyértelmű a válasz. „Azraelt az Isten is csodálkozásra teremtette.” Ez a fontos mondat rávilágít a lényegre. És rácsodálkozásra aztán lesz elég alkalma a történet során. A neve pedig
nemcsak a fenti összefüggésben igaz, hanem jelentésében is:
„Akit az Isten megsegít.” Ez pedig imádott nagyijától származó igazság. Ezzel együtt a kétkedés sem idegen tőle, akkor
sem, ha „a kétely nem kedvez a romantikának.”
A történet elején Azrael megérkezik egy luxussal berendezett kastélyszállóba, ahol dolgozni fog átmeneti ideig. Itt
találkozik rég nem látott nővérével, aki a kusza családi szálak
miatt került ide. Az író a várakozás és a csodálkozás állapotát
rajzolja meg, miközben igen élvezetesen meséli el a történteket. Az emlékezés motívuma különösen fontos, pl. a korábbi
veszteségek érintésével. A gyermekkor végének könyörtelen
igazával. Fölfedezhetjük a műben a klasszikus tudatregény
elemeit és eljárását is. Sokáig dialógusok nélküli, ám amikor
a párbeszéd előkerül, akkor meg azt látjuk, hogy minden

„

116

tiszatáj

mondat egybefolyik. Turczi nem használja a dialógusok formai követelményeit, ily módon
áradó lesz a szövege, s ez persze az olvasótól is fokozott figyelmet igényel.
Azrael érkezése felemás hangulatú. A kastély különös világa idegen az ő tiszta lényétől. Itt
és a regény jó részében a pozitív és a negatív értékek, a tisztaság és a szenny állnak szemben
egymással. Az itteni világban nem ritka az erőszak, a gátlástalanság, a morális züllés, s persze
nem gondolhatunk másra ezzel kapcsolatban, mint az író pontos valóságismeretére és művészi érzékenységére. Eképpen a bemutatott környezet mind fizikai, mind szellemi értelemben
egyfajta modellé is képződik. Jelenkorunk egyik tipikus modellje születik meg általa. Ugyanakkor a kastély a főhős életében, a „beavatásban” is fontos szerepet játszik, de úgy is értelmezhetjük a folyamatokat, mint egyfajta belső történések kivetülését. Ezt erősíti az a tény is,
hogy Turczi az emlékezés pillanatait rendkívül részletes körbeírással és elbeszéléssel folytatja. Ilyenkor megáll a cselekmény, és az aprólékos visszapillantás a jellemző. Az időbeli ugrálások jól követhetők, a különböző részletek szervesen épülnek egymásra.
A regény nyelvezetét és stílusát jellemzi egyfajta líraiság, sok helyütt azonban éppen a
nyers, néha durva eszközökben is gazdag ez az epika. Ezzel is jelzi az író a már említett értékek szembenállását, a magasztos és az alpári minőségek közötti ellentétet. Hiszen a kastély a
világ sűrítménye is egyben, benne csetlő-botló, érzékeny vagy éppen durva lelkű emberekkel,
akik közül többen visszaélnek múlékony hatalmukkal. S ha már a stílust említettük, akkor azt
is jelezhetjük, hogy helyenként az esszé nyelvezete is jelen van. Ezt főleg a harmadik fejezetben láthatjuk, melynek első mondatai között ott van egy Seneca-idézet is: „egyforma hiba
mindenkiben bízni és senkiben sem”. A történet közben elhangzó elmélkedések egyre közelebb visznek bennünket a főhős belvilágához. Kap gyakorlatias tanácsokat is, pl. a „válási
olimpikon” Max jóvoltából. Azrael persze nem minden tanácsra fogékony, megszűri azokat.
Egyik legfontosabb találkozása Sárához, a nővéréhez köthető. Rajta uralkodik a Vezér, s ebben a tekintetben Turczi István a hatalom sajátos természetrajzát is megadja. Ez a „pokoli
paradicsom” világa.
Helyenként a sztori lelassul. Írónk aprólékosan mutatja be pl. a környezet nőtagjait,
érintvén néhány morális gondot. De Turczi ügyel a pontos környezetrajzra is, és ezáltal válik
teljesebbé a kép. A kastélyszálló miliőjének leírása még érzékletesebbé teszi az itt dolgozó és
vendégeskedő emberek helyzetét. Mikrovilág ez, de a kort jól jellemző környezet is egyben.
Közben Azrael egyre több tevékenységet folytat. Pl. mixerkedik is, újabb kihívásokkal küszködvén. Kemény és kegyetlen világ ez, törtetéssel, hatalomvággyal, felszínes csillogással. A
nagy kérdés az, hogy hősünk mennyire tud felül maradni. Ugyanakkor nem csupán a kastély
világ kerül elénk, hanem pl. a széthulló családé is, miközben a két testvér fölidéz számos
múltbeli epizódot.
Közben igen határozott a Százados-féle mentalitás is: azé az emberé, aki „a gyűlöletben
nem ismert tréfát”. Kissé kuszák az egymáshoz fűződő szálak, az olvasótól nagy figyelmet követel a dolgok követése. A hatodik fejezet egyébként kitérőt is jelent, itt Azraelről kevesebb
szó esik. Aztán a hetedikben „helyreáll a rend”, megerősítvén a két testvér viszonyát. Ezt követi a nyolcadikban a tulajdonképpeni beavatás, egy különös, zűrzavaros és botrányos szeánsz leírásával. Ennek tevékenyen nem részese Azrael, a rá gyakorolt negatív hatás viszont
annál erősebb. Titokzatos kaland titokzatos helyen, ott, ahol eddig nem járt még a fiú, sem fizikai, sem egyéb értelemben. Egy orgia jelenetei tárulnak szemei elé, és ezek a történések ellenszenvet váltanak ki belőle. „Valami olyasminek lehet a tanúja, amiről jobb lenne, ha nem is
tudna.” Meglehetősen naturalisztikus a regény eme része. A tisztaság és a szenny konfliktusa

2015. október

117

„

zajlik le Azrael lelkében. A kastély feszült és ellentmondásos világának rendkívül intenzív sűrítménye ez a fejezet.
Egy nyomasztó álom, ami a Beavatás c. fejezet után következik. Kérdés persze, hogy szervesen beleillik-e ez az álom a mű testébe. Ugyanis az előző fejezetben bemutatott történethez
alig ad többletet. Azrael szorongásait, vágyait, tépelődéseit mindenesetre fölerősíti. Egy
kulcsmondat innen: „A gyűlölet a Sátán oxigénje.” S ezzel szemben egyértelmű, hogy a regény
főalakja a szeretet oldalán áll. Mint ahogy azért felé is árad némi szeretet pl. a születésnapján.
Érezheti, hogy fontos személy ebben a körben. Itt is folytatódik az a dialógus-technika, ami az
egész műre jellemző. Igen intenzív ezek között Maxi és Rokkó párbeszéde. Ám megesik, hogy
kissé zavaró a teljesen egybefolyó szöveg, így, tagolatlanul, s bizony nem mindig világos,
hogy éppen ki beszél. Az ajándékozás kissé túlméretezett, olyan, mint egy esküvőé. Vagy tán
éppen ezzel érzékelteti írónk a bemutatott világ abszurditását?
Aztán a XI. fejezet egyebek között a Grétára, a vágyott nőre várakozás ideje Azrael számára. A lányhoz eddig is különös és rejtelmes kapcsolat fűzte. Benne látta itteni életének igazi
értelmét. Ebben a fejezetben a találkozást aprólékosan és finoman írja le Turczi. Érzékelteti,
hogy a fiú számára ez az igazi beavatás, a beteljesülés. A testi-lelki egybeolvadás valakivel, a
másik emberrel. Ez után már csak az összegzés ideje jöhet el e regény világába, a „vissza az
úton”. S itt újra láthatjuk a költő keze nyomát: a külső és a belső világ rögzítésében meghatározóak a lírai elemek. És valóban: mindent összevetve: a Minden kezdet bizalommal és reménnyel telt irodalmi alkotás.

BODY FARM 06, 2014, AKVARELL, PAPÍR, 29,7×42 CM

„

118

tiszatáj

NEMES Z. MÁRIÓ

A morphé adománya
MEGJEGYZÉSEK GYŐRFFY LÁSZLÓ BODY FARM- CIKLUSÁHOZ
Az út mindkét oldalán ezrével hevertek a testek. Elmosódó, nehezen megfejthető utalások,
különös tájakká lekopott táblák, egy útvonal, amely soha nem tudja előre jelezni irányát az
ismeretlen helyeken. Stólákba rakott végtagok, mumifikálódott öregek, ezüstösen csillogó
embriók és halmazállapotukat váltogató zigóták. Sejtfalak nyíltak és záródtak egymás előtt,
flamingó alakú daganatok hajlongtak egymás felé a kiismerhetetlen homályban, miközben
azt suttogták, hogy egzotikus állatokat etetni tilos. A mindenfelé terjengő, határtalan konglomerátum nem rendelkezett felmérhető kontúrokkal vagy súllyal. Folyamatos szaporulat és
bomlás volt, interakció, neuronális kölcsönhatások szomorú hálózata, tízezer torok, amelyből
szakadatlanul törtek elő a nyögések és a morgások, a zúgás és a fejlettebb hexagonális kaptárokat idéző zsongás-bongás. A corpus annak a temetőnek a topográfiája lenne, ahonnan jövünk, nem pedig azé, amit az Enyészet fantazmagóriája tölt be, ezek a halottak mégis éltek.
Mocorogtak, de nem tudtak többé kiszakadni a földből és a milliónyi tagot számláló család
nekromanta öleléséből. Az egymásba kapaszkodó, szüntelenül új tagokat, csápokat és nyúlványokat eresztő tömbök egyenletes hullámzása felerősödött. Minden kis végződés, minden
idegekkel kivert felület és tövisszurony arra várt, hogy megérintsék. Hogy újra együtt legyen
az élőkkel, és újra részesülhessen a morphé adományából. Ahogy forma és formátlanság
egymásra néz, morbid tekintetváltásban oszcillál, az maga az eleven táj, amit nem foglalhatunk egy képbe, pedig a táj a par excellence kép, amit a kultúra strukturál a természet ellenében. Itt azonban a tájak: nem territóriumok, birtokok, földek, hanem azok az érzéki kiterjedések, amelyeket anélkül járunk be, hogy valaha is össze tudnánk kapcsolni egy áttekintő
képpé vagy egy fogalom alá tudnánk rendelni. A mindig idegen tájak – és az idegenség mint
táj, vidékek, környékek, átjárók, átkelők, nyílt térségek, váratlan kiemelkedések, utak elfelé,
sehova, elindulások, visszatérések. A táj sötét virágzása nem élő, nem halott, mégsem semleges, hiszen ellenélet és ellenhalál. A liberté és az egalité blaszfém tréfája, a kínnal bélelt, fanyar illatokat árasztó szaporulat. Vörösmohák és ki tudja, honnan leszakadt húsos függelékek, imbolygó zoophiták és lombosmoszatok, kőzetgyapot és gépi alkatrészek nyúltak mind
egymás felé, hogy létrehozzanak egy mindaddig ismeretlen összetételű organicitást. Az emberi tetemeket a földből előkunkorodó indák először felnyársalták, majd egymáshoz huzalozták, mint valami bíbor fényekben játszó gyöngysort. A sebekből állott kolosztrumra emlékeztető pép folydogált. Egy karmazsinszínű koralltörzsecske kétsoros szárából fejletlen csápok
nyúltak ki, végükön egy-egy emberi szemgolyóval. Az ostorszerű nyúlványok azonban még
nem erősödtek meg eléggé a golyóbisok súlyának megtartásához, így azok minduntalan aláhanyatlottak az aminosavakban gazdag sárba. Szeizmográf végtelenül érzékeny mutatóval,
tiszta irodalom a testek betöréseiről, behatolásokról, túláradásokról, az összes bőr minden
nyílásáról, pórusáról és bemenetéről, forradásokról, bőrkeményedésekről, foltokról, tagokról

2015. október

119

„

és zónákról, testről testre, helyről helyre, bemenetről bemenetre és kimenetre. A test az öszszes ilyen hozzáférés topikája, az összes itt/ott, fort/da, jövés-menés, elnyelés-ürítés, belégzés-kilégzés, tágulás és összehúzódás tana. A turritopsis dohrnii – a rája, mely nem tud meghalni. A reverzibilis életciklus tükröződése önmagában. Mint amikor a patkányok elhagyják a
süllyedő hajót. Az emberi komplexitás a feltételezett lényeg számára nem volt egyéb, mint
gazdatest. Az esszencia a mindenkori tok parazitája, amely a külső hámfal sérülésével a legközelebbi kijárat felé veszi az útját. A menekülés egyszerre pánikszerűen spontán és biológiailag kodifikált – önfeledt exodus egy másodfokú létezés sztyeppéi felé. Amíg az evolúció végterméke önmagát felszámoló kórságnak bizonyult, a visszafejlődés stációi egy valóságos
aranykor képzetét villantották fel. Forradalmi degeneráció. Mert hiába a szagok, hiába a sugárszennyeződéstől túl nagyra duzzadt rügyek a gerincekből kinövő törzsek végén, hiába az
önmagát megvédeni nem képes mikroszkopikus pálmaligetek, a felpattogzott héjú tojások és
a mérgező párában megolvadt, szaruhártyás peték. A telep a halál jeleinek túltermelésével
biztosította be magát a véggel szemben. Topográfia és fotográfia a temetők békéjéről, nem
lekicsinylő, csupán önmagában bízó, mely helyet teremt testeink közössége számára, megnyitja a mi terünket. Ez nem azt jelenti, hogy fájdalom nélküli írás – szorongás nélküli talán,
de nem fájdalom (vagy szenvedés) nélküli, és mégannyira nem öröm nélküli. Bizonyára nem
véletlen, hogy a holttesteket egy szeméttelep közelében szórták ki, azzal viszont aligha számoltak, hogy a maradványok idővel a mesterséges részekkel is kölcsönhatásba lépnek. Az
entrópia trianguluma – egy intelligens, egy vegetatív és egy mechanikus komponens keveredéséből összeálló biom, melynek a már felületesebb vizsgálata is új fejezetet nyithatna a növénytársulástan történetében. Lombosfák, csillárkák, autógumik és emberi belsőségek tekergőztek egy hatalmas rakásban. Emberi és állati maradványok kopuláltak némán, miközben
füstöt eregető, semmihez sem kapcsolódó csőrök köröztek mellettük. Kérgek, bimbók, hüvelyesek, tönkrement akkumulátorok és az egykor emberi agyakból kivált szaglóhagymák adták át magukat a diabolikus karneválnak. Mindenhol, egyik testtől a másikig, egyik helytől a
másikig, helyeken, ahol a test zónákra bomlik, test-pontokra, mindenhol kiszámíthatatlan
széttartása van csak annak, aminek egyetlen test tételezését kellene biztosítania. Mindenhol
bomlás, ami nem záródik rá egy tiszta és nem kitett énre, hanem egyre csak folytatódik tovább egészen a végső rothadásig, igen, ami még ott is van – bármilyen elviselhetetlen is ez –
egy felfoghatatlan anyagi szabadságig, nem hagyva helyet semmilyen kontinuumnak színek,
fények, hangok, vonalak formájában, hanem betör újra és újra, szétszórva a sejtek minden
eredendő elrendeződését/eloszlását, amivel „egy test” világra jött. Az elszürkült ég felé fordult minden, és egyre csak szívta magába a levegőt a számtalan tüdőhólyagocska, nyíltak és
csukódtak a kopoltyúk a belsőségekkel teli pocsolyák mélyén, és a kagylók mélyéről kipattogzó, nyitott amigdalák olyanok voltak, akár a frissen tört dió. Egy néhai gyomor harctéri
gránát emésztésével küszködött, miközben kijárataiból zománccal borított tapogatók nyomakodtak előre, hogy felmérjék környezetét. Valamivel távolabb leplesmagvúak csoportja
készült bekebelezni egy embercsalád viszonylagos épségben megmaradt csontjait. A halottakról való írásnak semmi köze a Halálról való beszédhez, ahhoz viszont nagyon is köze van,
hogy a testek tere nem ismeri a Halált, viszont minden egyes testet halottként ismer, mint ezt
a halottat, amely megosztja velünk a maga itt nyugszik-jának kiterjedését De hol nyugszik itt
bárki? Az egészség viszonyfogalom – a téboly nem az. Vagyis a delírium nyelve abszolút zene,
mely akkor is szól, ha nincs világ? Az emberek világa helyett a testek világa nem rendellenesség, nem delírium, nem mánia, nem melankólia, amelyek a „lélek” nagyon hétköznapi beteg-

„

120

tiszatáj

ségei. Hanem egy lázas, elszánt, feszült őrület, amely mindig itt van teljes jelenlétében, az
egész „énben”, az egész „miben”, az egész „pillanatban”. Ezen az őrületen keresztül lépünk be
a testbe, és test minden bemenetén keresztül – s azon, ami révén a test van – lépünk kapcsolatba ezzel az őrülettel. Márpedig semmi, de semmi nem volt sem a talajban, sem a földi atmoszférában, amit ez a zsírból, megpörkölődött hámsejtekből, porózus ivarlevelekből és cellulózból összeálló telep ne lett volna képes hasznosítani. Az emberi állandók, a némelyik tüdőembóliás áldozat átlátszó hártyái, a szétszálazott és most a meleg levegőben remegő, apró
propellerek által fenntartott érrendszerek, az egyes, ki tudja, milyen szempontok szerint kijelölt külterületek köré drótkerítésként kiterülő agytekervények és belek, mindez szubdomináns jelleget öltött, és, akárcsak a folyamatosan beépülő, újabb illesztékeket és csatlakozókat fejlesztő gépi alkatrészek, az egész televény összefüggésében nem jelentettek többet
az abiotikus tényezők kusza ornamentikájánál. Az iszapágyon fejlődő növényi világra jellemző kevert szecessziós elemek azonban mind megtalálták a helyüket a kriptobiológiai monstrum lüktető funkcionalitásában, hiszen mindegyik rész hozzájárult valamivel az egész működéséhez, ha máshogyan nem, hát saját nyersanyagainak folyamatos átengedésével. A testek
teljesen sérthetetlenek. Mindegyik szűz, egy Veszta-szűz az ágyában: és nem azért szűz, mert
zárt, hanem mert nyitott. A „nyitott” szűz, és az is marad. A kitárulkozás marad hozzáférhetetlen, a kiterjedés bemenet nélküli. Egy emberi test – gyermek lehetett, hét-nyolc éves kislány –, amelyből már kibuggyantak a szervek, valamivel a telep fölött csüngve, két vaskos indát használva támasztékul, az egész mocsári gépezet anemoszkópjaként szolgált. Naomi, akinek kis korában még volt alkalma elfújnia az utolsó születésnapi tortáján imbolygó gyertyafényt, különleges sorsfordulón ment keresztül. A szelek most rajta fújtak át, az ő kis bőrtokját
bizsergették odabent, hogy aztán átszervezett neuronális kapcsolásai és a teste maradványaival szimbiózisba lépő indák közvetítésével a központi agyba továbbíthassa az időjárásjelentést, ezzel segítve a folyamatos expanzióra és öntenyésztésre vonatkozó meghatározások minél pontosabb kijelölését. A televény minden sarka, minden szegélye, minden kitüremkedése nem csak kifelé törekszik, árad, de egyúttal visszafelé is igyekszik a központ felé.
A két komplementer mozgás adta meg a danse macabre ritmusát, és rajzolta meg egyúttal az
általa megteremtett tér gótikus koordinátáit. A tagok a gócpont felé törleszkedtek, amely
végtelen processzusban dolgozta fel a természeti környezet felől érkező adatokat, és szüntelen tervezéssel töltötte ki létezését. A negatív katedrálisok építészete megcsúfolja az öntisztító szellem gőgjét, hiszen a testek televénye befelé robban, az expanzió tehát implózió, mintha
ebben a hibrid begyűrődésben megszabadulhatnánk a reakciós vertikumtól, mely felfelé kínozza mindazt, amit nem tudott elfojtani. Mert a látvány – elterelés. Az irtózatos, felmérhetetlen biomassza, a földi élet új hercege, amely ki tudja, miféle ragadozóvá vedlik át egyedfejlődése következő lépcsőfokain, valójában nem más, mint egy még nála is nagyobb szürkeállomány álcázó berendezése. A virágok és a mesterséges fémek káoszmosza nem több mint
kamuflázs. Nem egyéb, mint kezdetleges protézise annak, ami valójában a mélyben szunynyad.
(A szöveg jelöletlen idézeteket tartalmaz Bartók Imre A kecske éve [Libri, 2015] és Jean-Luc Nancy Corpus [Kijárat, 2013, fordította Seregi Tamás] című művekből)

2015. október

121

„

FELHÍVÁS

„S még mindig itt vagyok”
Húsz éve halt meg Baka István

A Szegeden szerkesztett és megjelenő Tiszatáj folyóirat pályázatot hirdet Baka István
halálának 20. évfordulója alkalmából, a költő-író-műfordító tiszteletére és emlékére.
Baka István munkássága, mely egyszerre mutatta fel a modern magyar irodalmi hagyománynyal való aktív dialógust és a legtágabb világirodalmi hatások befogadását, valamint vállalta a
nyelv által körvonalazott szűkebb haza és a költészet kiterjedt honának állampolgárságát,
mértékadó módon járult hozzá irodalmunk regionális és európai önszemléletének alakulásához, mindenkori tisztázódásához. Baka költészetének nyelve, mely nemcsak az orosz századelő gazdag hagyatékával, de az egész európai kultúra felhalmozott anyagával való tudatos
foglalkozás révén nyerte el eredeti hangzását és férkőzött közel gazdag tartalmaihoz, ma is
meghasonlás nélküli válaszokat tartogat a mindenféle modernség ’sine qua non’-jaként felhangzó Gauguin-i kérdésekre: Honnan jövünk? Mik vagyunk? Hová megyünk? Bár Baka István
költészete, a szerző korai halálával, immáron húsz évvel ezelőtt tragikus hirtelenséggel lezárult, a költői művet jellemző agilitás és elevenség, mely legfontosabb kérdéseink megválaszolására vagy legalább vallató feltételére tör, nem hagyja nyugodni a generációnként meg is
újuló, önmagát is ismétlő olvasói lelkiismeretet. A költő halálával mindennél igazabban szól a
számvetés: „csak a szavak már nem maradt más csak a szavak” (Csak a szavak). De e szavak,
ha jól használjuk a rendelkezésünkre bocsátott szótárat, s kellő nyitottsággal lapozzuk fel
könyveinket, az olvasás megújuló mozgalmaiban természetesen és látványosan visszakapcsolódhatnak a megszólítás jelenidejébe. Abba az aktualitásba, melyet Baka legjobb művei
nem csupán áhítanak vagy elvárnak a maguk számára, de felkínálnak, mint ritka olvasói élményt.
Pályázati kiírásunkkal olyan Baka István költői-írói-műfordítói életművét középpontba helyező irodalmi kutatásokat szeretnénk ösztönözni, melyek vállalják e művészet egyedi témaés motívumvilágának feltérképezését, irodalomtörténeti helyzetének (át)értékelését, valamint az újabb magyar irodalomra gyakorolt hatásának felmérését.
A tanulmányok terjedelme: minimum 20.000, maximum 40.000 leütés.
A jelszóval ellátott pályaműveket egy nyomtatott példányban, ajánlott levélként kérjük
eljuttatni a szerkesztőség postacímére, az elérhetőség feltüntetésével (telefonszám, email
cím). Elektronikus úton érkező pályamunkákat nem áll módunkban fogadni.
A pályázatok beérkezésének határideje: 2016. március 1.
A beérkezett pályaműveket a folyóirat szerkesztősége által felkért három tagú zsűri fogja
értékelni. E zsűri választja ki a 3 legjobbnak ítélt munkát, melyek szerzői pénzjutalomban részesülnek, valamint írásaik – a szerkesztőséggel való konzultációt követően – megjelenhetnek a Tiszatáj egy későbbi számában.
I: díj:
II. díj:
III. díj:
Szeged, 2015. július 27.

100.000 Ft
70.000 Ft
40.000 Ft
A Tiszatáj folyóirat szerkesztősége

ADRIAN GHENIE: DARWIN AND THE SATYR

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a Magyar Nemzeti Bank és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Ára: 600 Ft
Előfizetőknek: 500 Ft

Br

9

