m

tiszatáj

0

5WL

k

f l T5"É>

69. É V F O L Y A M

Csobánka Zsuzsa Emese
Gergely Borbála
Káldy Sára
Nagy Márta Júlia
Polgár Anikó

X

Tara Skurtu
Terék Anna
versei
Bencsik Orsolya

\

Hidas Judit
Janáky Marianna
Szil Ágnes
prózája
Utolsó beszélgetés
Danyi Magdolnával
Gergely Ágnes
Utasi Csilla
esszéje
Bagi Ibolya
Szepes Erika
tanulmánya

/"

/

M
á

3

2015. március
9

9

tiszatáj
IRODALMI

FOLYÓIRAT

Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

n<á

a Magyar Nemzeti Bank és a Nemzeti Kulturális Alap
támogatásával.

HÁsz

RÓBERT

főszerkesztő

ANNUS GÁBOR, ORCSIK ROLAND, TÓTH ÁKOS

szerkesztők

korrektor
szerkesztőségi titkár

DOMÁNYHÁZI EDIT
SZÉKELY A N N A

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421-549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXIX. évfolyam, 3. szám / 2015. március
TERÉK ANNA

Sziget – Gašpar (részletek) ........................................................

3

HIDAS JUDIT

Bovaryék (regényrészlet) ...........................................................

6

CSOBÁNKA ZSUZSA EMESE Minden jelenés (stabat mater); Angyali üdvözlet; Tél,
hátraarc .............................................................................................. 11
NAGY MÁRTA JÚLIA

Búcsú a bálványoktól; Az őrült lányok menhelye ............ 15

TARA SKURTU

Az Indian folyó alkonyatkor; Hosszú vers, Bukarest;
Éhség; Richter skála, Bukarest; Aszimptota (Fenyvesi
Orsolya fordításai) ......................................................................... 18

GRETCHEN MCCULLOUGH

Tiszta víz (Fordította: Boda Magdolna) ............................... 23

JASSÓ JUDIT

3 rövid és 1 kevert ......................................................................... 36

KÁLDY SÁRA

Sivatagi temetés; Madarak; Fehér padló fehér kréta;
Egy lavór vízben áztatom az arcomat, miközben a
hideg csempétől megfájdul a térdem; A madarat ne
bántsd!; Harmadik lecke: Tagadás ......................................... 38

TÓTH KINGA

Major .................................................................................................... 42

POLGÁR ANIKÓ

Csontevő; Szobormászás; Feketerigó II.; A pók; Denevérhinta; Flóra kritikája .............................................................. 45

NAGY ANNA

kaviccsá érlelődve; helyett ......................................................... 49

GERGELY BORBÁLA

Felszíni temetés; Földi hasonmások; Ízesülések ............. 50

BENCSIK ORSOLYA

Kis va(j)dmagyar 50. .................................................................... 52

SZIL ÁGNES

Istenbarma; Csend; Gratis et franco ...................................... 54

JANÁKY MARIANNA

Igazságaim; Kegyetlenségek ..................................................... 62

GERGELY ÁGNES

Három portré (Karinthy Ferenc; Vattay Elemér; Zelk
Zoltán) ................................................................................................. 65

UTASI CSILLA

Emlékezés Danyi Magdolnára, a testvéri táj költőjére .. 70

Az idegenség természetes léthelyzete (Danyi Magdolnával beszélget Virág Zoltán) ....................................................................................................... 74
SÁGI VARGA KINGA

A közöttiség és a köztesség alakzatai (Juhász Erzsébet
Úttalan utaim című kötetében) ................................................ 86

BAGI IBOLYA

Élet és lom (Danilo Kiš verseinek „szennyes terei”) ....... 92

BALAJTHY ÁGNES

Ebéd a szellemekkel (Útleírás és narratív rétegzettség
Krasznahorkai László: Csak a csillagos ég című riportázsában) ............................................................................................ 100

SZEPES ERIKA

Az éltető oxigén (Bíró József: Stromatolite című kötetéről) .................................................................................................... 110

mérlegen
BÉKÉS IZABELLA

Gépben az ember (Tóth Kinga: All machine) ..................... 119

MOLNÁR ZSUZSA

Ökoponyva (Podmaniczky Szilárd: Klímadogma) ........... 121

ÓCSAI ÉVA

Egy polifón kísérleti regény (Bicskei Gabriella: Puha
kert) ..................................................................................................... 123

TÓTH TÜNDE

Kőrösi Zoltán: Magyarka ............................................................. 126

HERCSEL ADÉL

Hiába hiszed, hogy torzszülött (Szécsi Noémi: Gondolatolvasó) ........................................................................................... 129

NOVÁK ANIKÓ

Kaparászni a vak üvegen (Danyi Magdolna: Enyhület
és felröppenés. Összegyűjtött versek) .................................. 131

HEVESI JUDIT

Katalóniai giccsparádé (Maria Ángels Anglada: Auschwitzi hegedű) ................................................................................... 134

Diákmelléklet
KOVÁCS FLÓRA

A választék kísértése (Szilágyi Domokos Megvert az Isten
című kézirattöredékéről)

ILLUSZTRÁCIÓK

BAGLYAS ERIKA alkotásai a címlapon (Makula 1, 2015, indigó
rajz, tinta, 61×48,3cm), a 10., 14., 17., 37., 44., 61., 133.
oldalon, a belső és a hátsó borítón (Empátia gyakorlat,
2014, indigó rajz, tinta, 48,3×61 cm).

TERÉK ANNA

Sziget – Gašpar
(RÉSZLETEK)
Állok a parton,
állhatok estig, akkor
sem tudlak kiheverni,
kipofozni az arcomból,
benne maradtál vonásaimban,
ott ráncos a bőröm, ahol neked volt.
Az imából
kitépi ujjaimat az este
és magasra kúsznak mind
a csillagok, porzik az ég,
ropognak a szélben a sirályok.
Gyűlik az idő,
nem tudok elindulni.
Össze kéne csomagolni,
karokkal van tele a tenger.
Kecskék nyalják fényesre a nyarat,
a gyereknek kelt tészta szaga van,
és én nem tudlak megbocsátani,
s elengedni sem.
*
Úgy hűlt ki veled minden,
mintha tőled lett volna csak
meleg a szoba.
A poháron még ott az ujjlenyomatod,
a cigarettád hideg,
csikkeid egymáson fekszenek,
kihűlt ruhád a széken,

„

4

tiszatáj
félbetört aszpirin az éjjeliszekrényen
és a gyerek a szobájában,
egészen magára hagyva.
Nem beszél velem.
Nem beszél anyámmal.
Nem tud leülni játszani,
se nyugton maradni.
Nem tudom hova tenni,
vagy hogy mit kéne vele csinálni.
Csak nézem és féltem.
Újra próbálja a reggeleket.
Sír, visszaalszik, újra nekifut.
Hátha álmodta és a második
bömbölésére bejössz.
Nem merem elmosni a poharadat.

A gyerek új hangon bömböl.
Álomba üvölti magát minden nap a fiad.
Hosszan kitartott á-kkal sír,
pattannak fejemben a hajszálerek.
Végül úgy kifárad, hogy üvöltés közben elalszik.
Akkor bemegyek hozzá,
álmában átöltöztetem.
Átizzadja a ruháját üvöltés közben.
Amíg törölközővel dörzsölöm a hátát,
eszembe jutsz, látlak,
ahogy a hegyoldalon ereszkedsz.
Papucsban vagy, szoknyában,
a szél mintha megállt volna a hajadban.
Mosolyogsz, de tele van homokkal a szád.
Ahogy nevetsz, hullik a ruhádra,
kihullanak szádból a fogaid is.
Álmomban hullafoltos vagy
és a kávét kavarod a konyhában.
Foltos kézzel simogatod a gyereket.

2015. március

5
Ébredés után félek ugyanott
hozzáérni a fejéhez.
*
Mert lassan elvirágzik majd minden ölelés és
kezeitek közül kikaparják a húst a napok,
és kiszáradnak mind a vérző szívek,
nem marad árnyék sem azok után,
kik nem isszák az esővel magukba az urat,
de nem félek,
mert a te kezed nyúl le hozzám a plafonról,
a te kezed fogja homlokomat,
te segítesz és te viszel szájadban fogva
magadhoz felfelé.
*
A piac sarkán egy férfi áll,
minden nap bámul rám,
a halak fölött,
a szakálla napról napra hosszabb,
néha egészen részeg,
s úgy kapaszkodik a stand szélébe,
a halak ott rohadnak szét
délben, a jég a lába közé folyik,
ő meg csak néz, csak bámul rám.
Párszor biccentettem felé,
de nem válaszol.
Ahogy néz, egészen megnyugszom.
Új szokásom, hogy minden nap
ennek az embernek a kék szemébe nézek,
nélküled újra kell íródjon minden
megszokott lépés,
ez a szakállas halász lesz
az első új lépés:
ezentúl minden nap
biccentek majd neki,
a szemébe nézek,
belé kapaszkodok,
hogy ő tartson meg
ebben az özvegy
életben.

„

„

6

tiszatáj

HIDAS JUDIT

Bovaryék
(REGÉNYRÉSZLET)
Gombák a fáradt olajban
Hátra volt még, hogy kiválassza a megfelelő helyszínt. Először a kisváros szélén lévő
elhagyott laktanyában gondolkodott. Tíz épület állt elszórva a dimbes-dombos terepen, belül romosak voltak, tégla-, betontörmelékek és üvegszilánkok tarkították a
padlót, volt, ahol már az ablakok és az ajtók is hiányoztak. De végül talált egy házat,
amely viszonylag jó állapotban volt, épek maradtak az ablakok, be lehetett csukni az
ajtót, egy-két szobát rendbe tudott volna hozni. Többször elment a helyszínre, felmérte, miket kell beszereznie, amikor az egyik este megütötte a fülét a tévében egy
hír. Egy külföldi férfit több mint háromnegyed évig tartottak fogva a főváros egyik
külső kerületében egy panelház hatodik emeletén. Az épületet egy folyosó kötötte
össze a szomszédos házzal, az emberrablók kibéreltek egy lakást a folyosóhoz közel, és ezt mindig a szomszédos házból közelítették meg. Senkinek sem tűnt fel az
eset, nem lettek gyanúsak, egyszerű bérlőknek tűntek.
Talán nem is rossz öltet a lakótelep, gondolkodott Gyalu, bár ennyi szomszéd
mellett mégiscsak az az ember érzése, hogy állandóan figyelik. Egyik nap átment
egy közeli településre, ahol hatalmas panelházak nyúltak az égig. A négyszintesek
közül kiemelkedtek a tízemeletes blokkok, és való igaz, állapította meg, eddig észre
sem vette, hogy az egymás mellett lévő magas épületek összekapaszkodtak a hatodik emeleten. Sétált a házak között, figyelte az embereket, főként nyugdíjasok poroszkáltak itt, csodálkozott, hogy alig voltak gyerekek a játszótéren, pedig azt hitte,
délelőtt tizenegy órakor a kismamák megszállják a környéket. Több ház bejáratánál
nézelődött, nem lát-e kiadó lakásokról hirdetéseket, aztán azon morfondírozott, vajon mennyibe kerülhet egy garzon a lakótelepen. Végül nem talált reklámokat egyik
kapualjban sem, fogta magát és hazament, böngészte a netet, de rájött, túl magasak
az árak, nem bírná a költségeket.
Talán távolabb, vidéken olcsóbb lenne minden, jutott az eszébe, eddigre a tanya
ötletét már elvetette, utánanézett, teljesen elhagyott helyen nagyobb a lebukás veszélye, ott feltűnőbb a mozgás, mint egy olyan részen, ahol egyébként is élnek emberek. Esetleg egy kis faluban kellene megpróbálni, ott bagóért lehet házakat találni, és már nem is bánta, hogy a lakótelep nem jött össze, úgysem tudott megbarát-

2015. március

7

„

kozni a gondolattal, hogy nap mint nap egy olyan helyen kelljen végigmennie, ahol
bármelyik lakásból kikukkanthat valaki.
A következő egy-két hétben tovább figyelte a hirdetéseket. Tőlük száz kilométerre talált házakat havi húszezerért is. „Csak ne álljon üresen, gondoskodjon róla
valaki”, mondta az egyik tulaj, akinek egy tornácos, szalmatetős parasztháza volt
egy kis falu szélén. Régebben turistáknak adta ki, de már túl öreg volt, nem bírta
rendben tartani, a felesége meghalt, a gyerekek alig jártak látogatóba, így a ház egyre rosszabb állapotba került az évek alatt. Egy csőtörés a vályogház alját eláztatta, a
homlokzati falon hatalmas repedés keletkezett, a kertet felverte a gaz, viszont a
hátsó szobát, a konyhát és a fürdőt még használni lehetett. Végül Gyalu úgy állapodott meg a férfival, hogy a húszezerben már a rezsi is benne lesz, cserébe ők rendbe
hozzák a házat és a kertet. Nem maradunk itt sokáig, gondolta, addig meg húzzuk az
időt az öregnél, ha sürgetné a javításokat.
Gyalu le is számolt a tulajnak negyvenet az első két hónapra, cserébe megkapta a
kulcsokat. Zsákokat, söprűt, lapátot szerzett, kihordta a két szobából a szemetet.
Ágyak, asztalok, székek, sőt még szekrény is volt a házban, így a személyes holmin
kívül csak paplant, párnát, törülközőt és néhány élelmiszert kellett idehoznia.
Szerette volna, ha Betti is segít neki eldönteni, miket vásároljon, de a nő az istennek sem ért rá ezzel foglalkozni. Ha Gyalu este kérdezte, akkor túl fáradt volt, ha
reggel, akkor Betti éppen nagyon sietett valahova. „Utoljára kérdezem”, mondta a
nőnek néhány nap múlva, amikor Betti felhúzott lábbal épp a körmét reszelte az
ágyban, „vagy azt eszitek, amit megveszek”, folytatta. „Amúgy is az lesz”, szúrta oda
Betti, de aztán sorolni kezdte, anélkül, hogy a körömreszelésből felnézett volna.
„Szappan, törülköző, fogkefe és fogkrém, evőeszközök, három lábos, öt zacskó tészta, paradicsompüré, só, liszt, cukor, kávé, venni kéne káposztát, almát és répát”, hadarta. „Jól van, elég lesz már, nem üdülni mentek”, vágott bele Gyalu a szavába. „Akkor meg minek kérdezed”, morgott rá az asszony, és felpattant az ágyról, csak az ajtóból fordult vissza. „Takarítószer, felmosórongy, söprű és lapát legyen, nem szeretnék hetekig ott ülni a mocsokban”, mondta, majd kiment a konyhába. A gombát
már korábban bepanírozta, most meggyújtotta az olaj alatt a lángot, és arra gondolt,
ki tudja, meddig ehet még ehhez hasonló finomságot.
Gyalu egy darabig még fekve maradt az ágyban, Bettin gondolkodott. A konyhából égett szag szállt a többi helyiségbe. Gyalu hallotta a sercegést, ahogyan Betti a
gombákat beleengedte a forró lébe. Amikor a férfi nekitámaszkodott az ajtófélfának,
látta, hogy a nő egymás után kapkodja ki a lábosból a félig elégett gombákat. „Enynyire megsütöd”, kérdezte, mire Betti megvonta a vállát, „rossz már az olaj, rögtön
odakozmál”, mondta. „Miért nem cseréled ki, ennyire azért még telik”, válaszolta
Gyalu, Betti ráemelte a tekintetét, nem szólt semmit, de a pillantásától a férfinak
légszomja támadt. „Előkészítettem mindent”, mondta mintegy bizonyításképpen,
hogy ő igenis sokat tesz a jövőjükért, de Betti csak lesütötte a szemét.

„

8

tiszatáj

„Valami gond van”, kérdezte Gyalu, „mikor csináljuk”, folytatta. „Nem is tudom”,
sóhajtott Betti. „Mi az, hogy nem tudod”, csattant fel a férfi, mire a nő az ujja köré
tekerte a haját, „talán egy hónap múlva”, mondta, és mint egy ártatlan bakfislány,
úgy pillantott a férjére.
Bettit rémképek gyötörték, amióta beleegyezett a férje tervébe. Egyik éjjel azt
álmodta, hogy egy elhagyatott házban egy pók mászik Berta fülébe. Máskor pedig
kígyók támadtak a kislányra egy buja, gazos kertben, és ő hiába próbálta megmenteni a gyereket, az állatok őt is megmarták, rátekeredtek a testére, és addig fojtogatták, míg végül az éjszaka közepén verejtékezve fel nem ébredt.
Már nem haragudott Emmára a múltkoriak miatt. Ugyan továbbra is azt érezte,
hogy Berta anyja levegőnek nézi, de észrevette, hogy a nő mindig sápadt, sokszor,
mint egy alvajáró, kisírt szemmel botorkált a lakásban. Valami nincs rendben vele,
az biztos, gondolta. És a kis Berta? Eszébe jutott, hogy száguld felé a gyerek minden
alkalommal. Belebújik az ölébe, „szeretlek Betti”, mondta legutóbb is, amikor langyos vizet töltött neki a teraszon álló felfújható medencébe. Akkor mégis hogyan vigye rá a lélek ilyesmire? És Kitti? Mi lesz, ha kiderül az egész, ha az apját és az anyját is elveszíti?
Gyalu remegni kezdett a nő válaszától. „Mit beszélsz”, kezdte vészjóslóan, „kibéreltem a házat, azt akarod, hogy ott álljon üresen hónapokig”, folytatta. A nő nagyot
sóhajtott és lesütötte a szemét. „Nem tudom, Gyalu, de olyan rossz érzéseim vannak”, mondta, szőke frufruját, amely már teljesen a szemébe lógott, igyekezett a füle
mögé tűrni, az utóbbi hónapokban nem volt pénze fodrászhoz menni. A férjére sandított, „biztos, hogy jó ötlet ez az egész?”
„Tudtam, hogy ez lesz, tudtam, hogy az utolsó pillanatban elgyávulsz”, ömlöttek
Gyaluból a szavak, „ti nők mind ilyenek vagytok, semmi kitartás, csak amit éppen a
kedvetek diktál”, hadarta, miközben, mint egy ketrecbe zárt oroszlán, fel-alá járkált
a három négyzetméteres előszobában. Aztán fenyegetően Betti felé lépett.
„Ne szórakozz velem, megértetted? Én ezt nem csinálom tovább így!”
„Mégis mit”, értetlenkedett a nő.
„Nem fogom tovább az életem hozzád igazítani.”
„Miben kellett neked igazodni”, sóhajtotta Betti.
„Tudod te azt nagyon jól”, harapta el a folytatást a férfi.
„Mindig megvolt a szabadságod”, tette hozzá a nő alig hallhatóan.
Néma csend lett a szobában. Férfi és nő farkasszemet nézett egymással, mintha
verekedés közben megpihentek volna. Az olajban még rotyogott az utolsó adag
gomba, egyre sötétebb lett a színe és keserűbb a szaga.
„Hiába nézel”, folytatta végül Gyalu, „te is tudod, hogy tizenöt éve húzom az igát
miattatok”.
„Nem tehettem róla”, mondta Betti, miközben megforgatta a gombákat az olajban. Gyalu csak legyintett.
„Igen, ezt már hallottam százszor, de tudod mit, most már nem érdekel. Kitti lassan tizennégy, és nem fogok egész életemben egy rosszul sikerült éjszaka miatt

2015. március

9

„

bűnhődni”, bökte ki végül, és mintha a saját szavai elől menekülne, visszaindult a
szobába. Becsapta maga mögött az előszoba ajtót, amely tompán puffant a rázkódástól.
A gombák már sötétbarnák voltak az olajban, ám Betti a férfi után indult. Lenyomta a kilincset, és némán megállt az ajtóban.
„Na, mit ácsorogsz itt”, vetette oda Gyalu anélkül, hogy odanézett volna, „ha nem
segítesz, holnap csomagolok, és már itt sem vagyok”, jelentette ki, és elkezdett a
számítógépen játszani.
A nő csak állt az ajtóban, nem jött ki hang a torkán. Bár magától is tudta, alakulhatott volna jobban az életük, a házasságuk tizenhárom éve alatt még sosem fordult
elő, hogy Gyalu ilyesmit mondott volna neki. Betti annak idején óvónő szeretett
volna lenni, ám a várandósság miatt a főiskolát nem tudta befejezni. De amikor
megfogta azt a piciny gyereket, hallotta a gügyögését, simogatta a bársonyos bőrét,
magába szívta a finom illatot, mégis arra gondolt, nem kaphatott volna ennél nagyobb ajándékot.
Abban az időben még a nagyanyja bérelte a házukat az önkormányzattól. Amikor a babával hazamentek a kórházból, megkapták a nagyszobát, Kedves mama pedig beköltözött a kicsibe, amelyet később, a halála után, Kitti örökölt meg. Gyalu ott
ült a frissen vásárolt duplaágy szélén huszonkét évesen. „Tedd ide az ujjad a tenyerébe”, mondta neki halkan Betti, Gyalu oda is rakta, de nem érzett semmi különöset.
Azon gondolkozott, vajon ez a kis kéz egy vékony csirkecsontot is meg tudna-e szorítani.
Betti a szülés után hamar felépült. Kitti nyugodt baba volt, egy-két hónap múlva
már átaludta az éjszakákat. Otthon Gyalut minden nap meleg étel várta délben és
este, és Betti hagyta, hadd járjon el a fiú továbbra is bulizni. A diszkóban akadt néha
egy-egy nő, akit ki lehetett vinni a vécébe, „szopjál kislány”, lihegte Gyalu a lány feje
felett, akinek addigra már rendszerint elmosódott a szemfestéke. A nő teli szájjal
nézett fel rá, „isten vagyok, király vagyok”, mormolta a fiú, miközben még lökött rajta egyet-kettőt, majd egy hangos sóhaj kíséretében megkönnyebbült.
Betti nem akarta tudni, mit csinál Gyalu esténként, legyen ez a hetedik ajtó, ami
mögé tilos benézni, a lényeg, hogy hozzánk jön haza, gondolta, és azt remélte, az új
helyzetet Gyalu előbb-utóbb megszokja.
És az idő valóban Bettinek kedvezett, Gyalu tényleg rácsodálkozott, hogy nem is
rossz dolog apának lenni. „Apu, apu”, röpült felé a kislány az óvodában, amikor már
nagyobbacska volt. Gyalu elsétált vele a boltba, megajándékozta magukat egy-egy
nyalókával, vagy kimentek a rétre sárkányt eregetni. Ez volt gyerekként az egyik
kedvenc játéka, azt akarta, hogy megszeresse a lánya is. És ugyan Kitti kicsi volt
még, nem tudta a sárkányt röptetni, de sikongatva szaladt az apja után, ahogy Gyalu, kezében a játékkal, elindult a lejtőn lefelé.

„

10

tiszatáj

Betti mosolyogva nézte őket a padról, ilyenkor végképp nem bánta a gyerekkel
kettesben töltött estéket. Mindig jól befűtött, mesélt Kittinek, aztán nyakig betakarta az ágyban, ment főzni vagy takarított, mindig volt mit csinálnia.
Így teltek el hónapok és évek, és Gyalu ugyan nem tudta kiverni a fejéből a gondolatot, hogy neki valami többre, szebbre, jobbra lett volna küldetése, de mivel ez a
több, szebb és jobb nem testesült meg az évek alatt semmiben, ezért aztán maradt
annál, amire lehetőséget kínált az élet.
„Ha nem segítesz, holnap csomagolok, és már itt sem vagyok”, zakatoltak a nő fejében Gyalu szavai. Betti ólmos fáradtságot érzett. Olyan volt, mint egy megsebzett
állat, amelyből ömlik a vér, és már arra sincs ereje, hogy felálljon, és harcoljon az
életéért. Talán csak rá kell bíznom magunkat, és nem kell mindenbe beleszólni,
győzködte magát a nő, és alig hallhatóan megszólalt. „Jövő kedd este megyek hozzájuk. Úgy volt, hogy elutaznak, de végül csak elmennek vacsorázni”, közölte, majd
visszasietett a füstölő konyhába, hogy kiszedje az olajból a szénné égett gombákat.

EDZŐTÁBOR 2, 2014, papír, indigó tinta, 70×50cm

2015. március

11

CSOBÁNKA ZSUZSA EMESE

Minden jelenés
(STABAT MATER)
Szeplőtelen maradsz minden időben.
A test nyitott kapu, fényes szelek suhognak rajta át.
Mire hazaérsz, értelmét veszti az éjjel.
Folyton kiszakadó égre, megrögzött pillanatra vársz,
de akit a világra hozol, örök életre kárhozott belőled.
Nincs kereszt, nincs fa, melyben megkapaszkodhatnál,
nem tartja őt sem semmi, mert tartja minden,
s így kioltja önmagát a vágy,
hogy átemelhesd a gyolccsal takart szemérmet,
egy nevetséges harmadnapon a feltámadást.
Mészégető vagy, sorsod belebolondulni a kőbe.
Hagyd hűlni a kemencét égetés után.
Másnap úgyis kerül majd új kő a kőre.
Térden csússz a fiú körül, ne merd becézni,
hátha idegenségében lesz elviselhetetlenül ismerős.
Se szög, se fa, se illeszték, se billenő fej.
Nem csorog a szemébe vér sem,
képtelenség. A tűztér fölé boltozatosan
összehajló falakkal égetőteret emelj.
Érintetlennek mondják majd, mint téged.
Hallgass az angyalról, ki hinné el.
Tagadd, ha kérdik, tudtad-e előre,
tagadd, hogy úgy döntöttél,
gyilkos leszel. Megfogant benned.
A duplaméh ikreket rejt, kevés vagy kettőnek.
Tagadd, aztán hámlaszd le tűzbe tartva
saját kezed, mely hagyta, hogy felnőjön

„

„

12

tiszatáj
a halálra. Válassz magadnak másik életet,
amelyben az összes fiú egyetlen árva.
Halj meg előbb. Egyengesse ő a sírodat.
Ne lásd soha a saját térded.
A vért, ami hazug feloldozássá lesz,
itasd fel, legyen csontos és földes,
hajlékony, mint a fű.
Annyi követ láttál pattanni, törni,
legyen elég az égő áldozat.
Utolsó erőddel szálazd szét a gallyakat,
az aprócska ágakat, roppanjon a gerinced
a rőzse alatt, ne alattad más. És ne várj érte semmit.
Az együtt mozgó évek maguktól borulnak le előtted.
Súlyuk, mint a folyó, mélyíti medrét, sírodat.
Testedből való test, ajánld fel érte saját csontodat,
csiszolja gömbölyűre hosszú emberöltő.
Mutasd meg magadban a holdat, ami vizeket
mozgat meg, virraszt, és elhordja az Olajfák hegyét.

Angyali üdvözlet
Kordonokkal álmodó utca vagy.
Éjjelente megszólít az erdő.
Bebábozódott fák nyújtogatják ágaikat,
megindul, és benned ér véget a pergő,
néma bolygó, ellenfényben ásító sovány karod.
Mely mint az éhség, tárgytalan,
forgó tojássá duzzasztott sejtmagok,
kering és keringet, csonkok helyére növeszt
foszló szárnyakat, álmodik,
bárcsak békén hagynák a platánokat,
hadd legyenek a liget rézsút fényei,
megvilágítva a roppantott világokat.

2015. március

13
Méhedben alvó ikrek.
Aprókat lépnek, mégis elveszted őket,
négy tenyér didereg a forgatagban.
Az ujjak mint ágak kapaszkodnának beléd,
ha lennél egyszer végre önmagad, a szél jobban kellett volna figyelni rájuk is.
És a hold, akit annyi szalaggal aggattál tele,
ha megkérdezi másnap reggel, ki járkált fel-alá éjszaka,
mondd, ismersz egy utcát, kordonokkal álmodik benned,
az is te vagy. Álmában minden éjjel világra hozza az ikreket.
De a test üreges, abban sem ember, sem angyal nem lakik,
kongó utca, tátongó erdő, vár körül körben a száraz meder.
Árokban alszom. Az ősz egy pillanat.
Laponként bontogatom a platánok törzseit.
A háncs betakar, mint az ikreket a méhem.
Forgó tojások szabadesésben.

Tél, hátraarc
Az ég alatta egyre süllyed,
megvakulna, mintsem saját medrét lássa.
Arra gondol, mi merhető ki belőle,
felhőkből korbácsolt hullámsírját ássa.
A láthatáron túl kering egy bolygó.
Halott már, odafönn más a mérték.
Szótlan röppályán marja ki szemét a só,
nincs kétsége, hátrál, az irányt elvétették.
Merül az ég, merül az örvény.
A távolodó pontok végül láthatatlanok.
Üres a tejút. Árva csillag, spirálkaron ösvény,
valaki lentről nézi, hogy ragyogsz.

„

„

14

tiszatáj
Gyere haza, nincs mitől tartanod.
A belső bolygón kívül másik égitestet
szeretni egyikünk sem tud. Itt a karom.
Csak fényszennyeződés, ha reszket.
Ugyanaz az ellipszis, ugyanazok a körök.
Ácsorgó néma csillagként a kapuban toporgok a tengerfenéken elegyednek az örök
darabokra szakadt, néma galaxisok.

MAKULA 3, 2015, indigó rajz, tinta, 61×48,3cm

2015. március

15

NAGY MÁRTA JÚLIA

Búcsú a bálványoktól
Nem ártana, ha világossá tennék, mi az a malaszt,
Amivel teljesek leszünk, mi méltatlanok.
Gyámolíthatnak, magunk maradunk,
Mindenki más új arcot ölt közben.
Így imádtam én tejfehér, gomolygó portrékat,
Holbein vagy Rembrandt is festhette volna.
A közömböseket, heverjen bár
Az aszfaltcsíkon dermedt állattetem,
Vagy nyomódjon talpél a forró szurokba,
Mint a súlyom, ahogyan magamat hordom.
És ha még ajándék gyöngyök is átszőnék a hajam,
Törvényszerű: kettétörne a nyakam alattuk.
Így lettem donnák és kegyencek tükörképe.
Áttetszőbb voltam, mint a gőz,
Tükörsima felületekre csapódtam,
Elpárologtam róluk, maradtam testtelen.
Most a saját szobámban éjjel én kísértek,
Én csörtetek át saját magamon,
Hogy meglessem, ki alszik a hajdani ágyban,
Mint a legújabb albérlő lidérces álma,
Suttogom: elfoglaltad a helyem!
Talán egy nap visszahódítom,
De elnyűttem a saját történetem,
Ünnepnapokon kerítem be a külvárost,
Ha már ágyasból lovaggá ütöttek azok, akiknek
Kedve nincs ínyemre, kényét nem tűrhetem.

„

„

16

tiszatáj

Az őrült lányok menhelye
A makulátlan, az mindig gyanús.
Erre oktat makacsul
Az önutálat magasiskolája.
Ázalékállatkákat köhög fel a pince,
Vörös por pereg a falról, kréta vagy tégla,
Ahogy ősz cammog a tájra.
Bágyadtan kapaszkodik a kerítésbe
A szőlőinda májfoltos kezével,
Fonnyadt, kék csöcsei unottan ringanak.
A túlontúl messze, a túlontúl átok,
Utcáiban házak, vaksi kis ablakok,
Ablakokban ülnek esti árnykeretben
Gyönyörű, őrült lányok,
Akik úgy tesznek, mintha nem kapnának enni.
Ha már megláttad, vidd ki és etesd meg.
Mindegyik sovány, névtelen láz marja húsukat.
Fogadj örökbe egy őrült lányt a menhelyről,
Kövérre hízik jóságodon, aztán úgy szökik el,
Mint kora hajnalon egy félbevágott álom.
A másik fele kínoz és nem enged el.
Túl a hét határon, nagy kockaházban
Szürke falak közt őrült lányok élnek.
Aztán egy napon a királyfi betéved,
Elkábul a mosdatlan ágyékok szagától.
Nem mindig tetszik meg, aki szemre délceg,
De ettek tenyeréből, ittak a szavából.
Korán ájult el a gennysárga téli nap,
A királyfi, ha őrült lányt talált, biztos, hogy övé lett.
Fele királyság bedobva a sutba,
Szelíd tekintet így válik bárgyúvá.
A gyönyörű, őrült lányok szeme meg hatalmas,
Mint a láthatáron tornyosuló hegykupac,
Mint a várakozó ég, vihartól türkizzöld,
Mint vadvízi örvény pupillája, barna.

2015. március

17
Takarító nincs, se portás.
Az őrült lányok sütőiben csótányok raktak fészket,
Szekrényzugaik cickányok békés tanyája.
Ajkukról hámló bőr pereg,
A tábláról kréta, a falról meg tégla.
Lehet, hogy így fénylik fel a kosz,
Akkor látsz tisztán végleg és igazán,
Nincs őrült, nincs menhely,
Csak egy ér a szív falán,
Amely, mint ősöreg szőlőkacs, tekereg,
Krétaporra hullat liláskék cseppeket.

AZ UTOLSÓ CSEPP, 2014, indigó rajz, tinta, 48,3×61cm

„

„

18

tiszatáj

TARA SKURTU1

Az Indian folyó alkonyatkor
Először és utoljára fogtam akkora birkafejűt,
hogy megehettük, fekete-fehéret, kezemben
lélegzett. Amikor jégért mentem,
zavarodottan apám kulcsait a vízbe dobtam.
Jó katolikusként elvezettem oda, megmutattam,
hova. Valamit hazudtam, de mindenkit,
akit szerettem, megneveztem Istennek
elalvás előtt sárga szobámban éjszakánként –
Isten a szavak embere. Két
Üdvözlégy és egy Miatyánk után
jó voltam megint. Tudtam, akár szavaim,
a kulcsok hova estek. Próbáltam írni
erről korábban. Majd egy évig ártatlannak
mutattam magam, de amit megragadtam, és
a szavak rendjét, elveszítettem. Nem ismertem
az áramlatokat. Nem tudok vigyázni senkire.

*

Tara Skurtu Bostonban él, kreatív írást tanít a Boston University oktatójaként. Megszerezte a Master
of Fine Arts fokozatot, megkapta a Robert Pinsky Global ösztöndíjat és elnyerte az Amerikai Költők
Akadémiájának díját. Művei nemzetközi nyilvánosságnak örvendenek, legutóbb a Poetry Review, a
Memorious, a DMQ Review, a The Dalhousie Review, a the minnesota review, a B O D Y és a The Los
Angeles Review publikálta verseit, melyek újabban román fordításban is megjelentek.

2015. március

19

Hosszú vers, Bukarest
Vagyok, ki nem akartam lenni sose – szőke
pók a park egy padján, fonómirigy a levegőben,
fogaid közé fonva mellékjeleket
a szükség szó etimológiájának:
erőszaknak és erőnek nevében.
Lassan rájövök: hosszú versem
egy számomra elkerülhetetlen ember,
fűnyíró pengéi közt kígyó,
levegőben göndörödő csíkos szeletek,
combomhoz csapva a vért,
ami olyan, mint az enyém.

Éhség
Kedvenc ételeimet bámultam és megettem
a nevüket. Tegnap például tíz
töltött káposztát, sajtos-tejfölös puliszkát
ettem és fért volna még belém. Akkor
egy pofányi anafora lett elmém,
és te olyan férfi vagy, akitől idegen a természetes
szeretet. A szüleid házában apád
egy darabka ropogós sült agyat kotort
a tányéromra, és várt. A sós mártást
megforgattam nyelvemen, aztán
nyeltem. Nem akartam szeretni,
de szerettem. A kávé édes volt, a kert
gondozatlan, és a kutya méhsejt alakzatot
túrt a földbe. A falu legmagasabb
örökzöldje alatt álltunk a falu összes madara ezen a fán ült.

„

„

20

tiszatáj
November volt, otthagytuk Bukarestet,
de úgy hangzott, mint a bostoni tavasz madarak a bambusznádon az ablakom alatt.
Visszafelé apád vezetett, a 101.9
Romantic FM angol nyelvű búcsúdalokat
sugárzott. Börtön, szántóföldek mellett
haladtunk. Kicsomagoltunk, elpakoltuk
a maradékokat. Éreztem, ahogy az a falatka
agy a gyomromban savasodik.
Ki akartam szarni, túllenni rajta,
nem akartam gondolkodásra gondolni,
vagy magamban érezni azt. Később,
egy barátokkal teli nappaliban, hol
nem szólt senki, te feleltél a zenéért
épp: And you already know,
you already know how this will end.
Fejemben szobák nyüzsögtek.
Külön ágyban aludtunk. Hajnalban
arra keltem, hogy egy férfi a lenti
lakásban rossz angolsággal
a Bad Romance refrénjét üvölti. Egy nő
az ablakon túl az ötödik emeleten
egy szőnyeget rázott ki, ütötte seprűvel.
Jött a macskád, és mellkasomra telepedett.
Éberen fekve, az agyra gondoltam beleimben,
és ismételgettem a hálószobád falára
firkantott sorokat: Ó milyen rég
volt, mióta láttam a napot
ragyogni a nap fölött. Te még
aludtál. Jót aludtál.

2015. március

21

Richter skála, Bukarest
Az első héten körbevezettél üres
fővárosodban, álmomban. Kihagytuk
a Parlamentet és a Calea Victoriei-n haladtunk
lefelé, méhviasz gyertyákat égettünk az élőkért,
jázmin teát ittunk a Serendipity-ben, aztán
egy hatalmas ütés. Megkérdeztem volna,
mi történt ezután, de ott voltam, benne, tudtam,
éreztem: magadat mentetted volna meg,
ha nem felejtenéd el nap mint nap, hogyan.
Olyan vagy, mint a zenetudós, akiről olvastam,
a tizenhét másodperces memóriával. Minden 3.4-edik
pislantásnál elfelejti, mit vett imént a szájába,
a lánya nevét, a sajátját. Minden én,
amit leír, leírt valaha, valaki más
kezének trükkje csak. Emlékszik
a komponálásra, emlékszik a feleségére.
Minden alkalommal, amikor látja, tíz év óta
először látja és keringőzni
vinné. Minden alkalommal, ha a nő az ő szobájába
lép, egy dobozt kerülget. Én vagyok ez a feleség.
A faludban ragadtam, pórázon
sétáltatok egy csirkét. Gyűrűjét csipkedi a napraforgó magjainak a ház körül, a Levendula utcában
– levendula egy másik nyelven. Itt ragadtunk

„

„

22

tiszatáj
a novemberben, ő és én, rád várunk,
hogy betévedj a kertbe, elhaladva a kis fekete
kutya mellett, aki féregjáratokat túr a földbe.

Aszimptota
Késő október volt, mellettem feküdtél,
a könyvespolcról lógó ördögszemet bámultam.
Elkezdtem lerajzolni a füzetembe –
feketével, aminek kéklőnek, fehérnek,
babakéknek kellett volna lennie –
és te keresztbe tetted lábaidat, térded
eltakarta előlem a pupillát.
FENYVESI ORSOLYA fordításai

2015. március

23

„

GRETCHEN MCCULLOUGH*

Tiszta víz
Szóval, miért vagy itt? Ugye, csak viccelsz. Fürdőruhákat loptál a tornaterem szekrényeiből? Viccből tetted, vagy ez klepto...? Mit csinálsz a fürdőruhákkal? Mondd
meg! Kíváncsi vagyok. Kivered beléjük? Őrület! Tulajdonképpen ez a hely nem
olyan rossz, sőt, majdnem olyan, mint a Miami Hilton... Kivéve persze azt a magas
falat a szögesdróttal. Figyelj, kilóghatnék veled? Oké, kösz. Mi van? Viccesebb vagyok, mint egy heroin függő? Yeah, nagyon köszönöm! Szerinted, hogy lehet innét
kislisszolni? Tudod,… lelépni. Kirepülni a ketrecből. Most ellenállok a könyvírásnak,
de azok a köcsögök tuti nem fognak rá várni. Égnek a vágytól, hogy valamilyen
ürüggyel elutasítsanak. Egyiptomban szennyezett víz. Ó, tényleg? Nem hinném, hogy
bárkit érdekelne. Vedd csak meg, jó könyv, számtalan nyelvre le fogják fordítani.
Már megegyeztünk a fordítókkal. Hogy miért vagyok itt? Mert egy teherautónyi fertőzött halat boríttattam az egyetem kapujához. A tanítványaim összeszedték és elhúzták az Élelmiszerbiztonsági Hivatal elé, hogy tiltakozzanak a szennyezett víz ellen. Yeah, frankón ez történt. Azok a köcsögök meg azt hiszik, hogy közveszélyes
vagyok, és el akarnak takarítani. Akár apát hallanám: viselkedj, különben kapsz!
Miért mondom ezt? Mert igaz. Kit érdekel? Fogd be! Fogd be a pofád! Hogy merészelsz?! Nem, nem fogom be! Megpróbálnak elhallgattatni. Istenem, láttad ezt? A
KFC kifutófiúja épp most hajtott be a kertbe. Te rendelted ide? Nem szabad azt a
szart enned, nem tesz jót az egészségednek. Na, jól van, ha ragaszkodsz hozzá. A fűszeres szárnyakat én is kedvelem. Nézd, sajnálom. Nem akartam agresszív lenni.
Csak egy sült krumplit kérek, azok úgyis Doritost esznek, abból meg soha nem bírsz
eleget enni.
– VAN EGY PATKÁNY A KONYHÁBAN. MIT CSINÁLJAK?
Nem, nem fogom abbahagyni a nótát: „Van egy patkány a konyhában. Mit csináljak?” Zavarlak? Nagyon sajnálom! Mániás depressziós vagyok. Ugyan, kit érdekel?
Te kívülálló vagy. Miért nem mondod el nekik a csalást? Hé, nagyon kedves tőled,
hogy megosztod velem KFC-s kajád. Én nem osztanám meg!
*

Gretchen McCullough (1961) a texasi Harlingenben született és nevelkedett. 1984-ben, a Brown
Egyetemen szerzett diplomáját követően Egyiptomban, Törökországban és Japánban tanított,
később a Tuscaloosai Egyetemen szerzett MFA fokozatot kreatív írás szakon. 1997–1999 között Fulbright ösztöndíjjal Szíriában tanított. Történetei és esszéi a The Texas Review-ben, The Alaska Quarterly Review-ben, Archipelago National Public Radio-ban, a Barcelona Review-ben, Storysouth-ban,
Gowanus-ban és Storyglossia-ban jelentek meg. Gretchen McCullough 2000 nyara óta a Kairói
Amerikai Egyetem Retorika és Szerkesztéstan Tanszéken tanít. Legutóbbi kötete 2013-ban jelent
meg Seherezádé foga címmel. Ez az írása is ebből a kötetből származik.

„

24

tiszatáj

Apropó, hallottad, hogy megjelent a pestis Líbiában? A fekete halál. Oké, befogom. Tudni akarod? Nem, nem mondom el. Csak ha könyörögsz. Szörnyű! Hatalmas
foltok a bőrön, a lágyéki nyirokcsomók beduzzadnak. Láz, fejfájás, hányás. Azután
levesz a lábadról a hasmenés, összeszarod magad. Delírium. Kóma. Halál. Na, ugye?
Kortyoltam egyet a Coca Colámból, aztán lerohantam...
Köszi a szárnyakat! Visszamegyek a szobámba.
Nos, ez egy átkozottul szép börtön. Kivéve az őröket a hallban, akik folyton
mászkálnak. Hé, ez majdnem olyan, mint egy kolesz. Csitulj már el! Ugyan már,
Gary, nem gondolod, hogy ez az alkotószabadság? Nyugi! De, ahogy gondolod. Szép
akvarell képek – olyan egyiptomiak. Nem rossz. Jó ízléssel dekorált helyiség. Ez a
kép ferde. Igazítsd meg! Most jobb. Ki festette? David Roberts1, a 19. századi festő.
Ez Khan el-Khalili, a bazárnegyed. Ez meg Ibn Tulun, a legöregebb egyiptomi mecset. Mostanában mindenki a barátainak adja a festményeit. Szép keleti ajándéktárgy, az emberek szeretnek ilyesmiket hazavinni. Meg franciaágyakat. Csak azt
nem mondják, hogyan osszuk fel. Engem nem tesznek bolonddá. Na, hadd próbáljam ki! Gyerünk, mulassunk! Ülj le, az ágyak általában túl puhák, ugye tudod? De ez
tökéletes!
Valójában áldás, hogy száműztek az egyetemről. Ez itt egy óvoda. „Doktor úr kérem, kimehetek pisilni?” Hadd menjek ki! „Doktor úr, nekem nem kell se papír, se toll.
Én egy zseni vagyok.” De hiszen még Einstein is jegyzetelt.
Gary, nézd ezt úgy, hogy végre olvashatsz! Hogy milyen könyveket hoztam magammal? Basszus! Ez még csak nem is egy John Le Carré2. Annyira kába voltam,
hogy a Katasztrófavédelem a gyakorlatban-t hoztam. Marhajó! Amikor a halakat az
Élelmiszerbiztonsági Hivatal elé cígelték, engem megböktek egy nagy tűvel, és frankón kiiktattak. Nos, ez egy vicces sztori is lehetne, ha nem velem történik! Nézd a jó
oldalát, Gary, volt néhány nagyon szép beszélgetésed a hepatitisről és az egyiptomi
mételyről azzal a dokival, aki beléd döfte a tűt. A biztonsági őröknek meg fogalmuk
se volt, mit kezdjenek a büdös halakkal. A biológia szakos diákjaim elkezdték bepakolni a halakat a röntgengépbe. Vizsgálatra. Ugyan már, Gary, erre büszke lehetsz. A
mérgezett halak potenciális terroristák. Ez egy eredeti gondolat, nem? Mostanság a
rossz étellel és a mérgezett vízzel terrorizálnak. Na, jó, én elég törtető vagyok. De ha
túl akarom élni a világegyetemet, muszáj átolvasnom a tudományos cikkeket. Minden apró dolgot át kell nézni, még az enciklopédikus bejegyzéseket is. Hogy miért
gyötör ez a dolog? Nincs valami olyasvalami, amit úgy hívnak, hogy a lelkiismeret?
Tudod, nem nekem való ez. Túl sokat aggódom. Valaki kivihetne. Jól van, na. Ez paranoia. De gondolj bele! A Nagy Fiúk nem akarják magukat leleplezni.
Nagyon fülledt itt. Bekapcsolom a ventilátort.
Tehát az olvasás kilőve. Egyébként sincs izzó a lámpában. Hé, itt szúnyogok is
vannak. Awww! Ez fájt. Az arcomra csaptam. Elkaplak, te ördög. És nem csak téged.
1
2

Skót festő (1796–1864)
Angol író, a kémregény irodalom egyik legismertebb alakja.

2015. március

25

„

Az egész bandát. Istenem, nézd meg a falat, már tele van véres foltokkal. Biztos, van
valahol rovarirtó. Itt van, ni. Egy szart! Ez üres. Kitől kérjek? Rendben. Telefon
sincs. Beborítom a fejemet a takaróval. Egyébként is kezdek álmos lenni...
Felébredtem.
Valaki becsapta az ajtót. A mobilról Louis Armstrong „What A Wonderful World”
szólt. VEDD MÁR FEL!
A villanyt felkapcsolták.
– Mi folyik itt? – kérdeztem, miközben felültem az ágyban.
Drakula gróf, az orvos állt ott. Ő vett fel, amikor behoztak. Most nem fehér köpenyben volt. Selyemöltönyt viselt, olyan volt, mint egy Armani. Biztos valami
nagymenő.
– Dr. Gary, elnézést kérünk a kellemetlenségért. Mr. Karalombost átmenetileg
ide helyezzük. Nincs máshol hely.
Az új szobatársam állt előttem. Istenem, honnan hozták ezt a fickót? Hatalmas
termetű volt, igazi óriás. Egy apró rák vagyok mellette. Néztem a hasát, óriási. Ha
terhes lenne, tuti, hogy ikrei lennének. Szőke haja van és kék a szeme. Vajon egyiptomi? Vagy valami keverék?
– Nem kell szobatárs – mondtam. – Nem, és kész.
– Köszönöm a megértését – mondta a doki, és elmosolyodott. – Tudtam, hogy
nem bánja.
– Nem lehetne ezt nappal? Hajnali három óra harminc – mondtam, és az órámat
néztem. – De most komolyan?!
– Itt éjszaka is élet van. Pihenjen jól, Dr. Gary – mondta az orvos.
– Ez kurvára nem vicces – mondtam, de az orvos már becsukta az ajtót.
– Örülök, hogy megismerlek – mondta az új szobatársam, és kinyújtotta hatalmas kezét. A kézfogása bénító volt.
– Dr. Gary Williamson. A Yale Ph.D.-se – mondtam. – Pokolcsináló. A világ felszabadítója. Harcolok a környezeti igazságtalanságok ellen.
– Yanis Karalombos. Társastánc tanár. Keringő. Foxtrott. Salsa. Szamba. Tangó.
Harsányan nevettem. Hirtelen Karalombos elkapott és körbekeringőztük a szobát. Szóval tud táncolni. Annak ellenére, hogy bazi nagy volt, nagyon könnyedén
mozgott.
– Tudod, hogy kell követni – mondta.
– Nem nehéz – mondtam. – Jól megfizetnek?
– Jól – mondta. – De nem a pénz számít. – Rámkacsintott.
Elképzeltem, hogy egy anorexiás lánnyal táncol. A lány dereka olyan széles, mint
Karalombos bokája.
– Úgy tűnik, az élet bőven bánt veled. Miért vagy itt? – kérdeztem.
Hirtelen sírni kezdett.
– Istenem, mit mondtam? Miért sírsz? – kérdeztem. – Ne sírj! Nem bírom, ha egy
férfi sír.

„

26

tiszatáj

Megveregettem a karját, mert nem értem el a vállát.
– Nincs több sertéspástétom – mondta.
– Mi van? Nem értelek.
Mi a fenéről beszél ez a fickó? Egy perccel ezelőtt még viccelődtünk.
– Sertéspástétom függőségben szenvedek – nyögte.
Könnyek gördültek le az arcán. Az orra folyni kezdett. Egyre hülyébben nézett
ki. Van itt valahol papírzsebkendő?
Adtam neki egyet.
– Kérlek, ne sírj!
– Légy szíves! – mondta, és letérdelt. – Ismersz valakit… aki tudna nekem sertéspástétomot szerezni? Vagy legalább egy darab sertéskarajt?
– Nem, nem ismerek senkit – mondtam, és arrébb taszítottam. Kezdett egy kicsit
kényelmetlen lenni a közelsége.
Hirtelen abbahagyta a sírást.
– Lehetetlen. Biztosan ismersz valakit – mondta. – Házas vagy?
– Nem. Nem vagyok házas. Gyerekeim sincsenek – mondtam.
– Nem vagy házas? Hogy lehet? – kérdezte Karalombos meglepetten.
– Csak úgy, hogy nem. Így alakult az életem. Nem mindenki házas. Te házas
vagy?
– Én? Túl nagydarab vagyok – mondta.
– Rengeteg nagydarab ember van világon – mondtam. – Mi ezzel a probléma?
Karalombos feltápászkodott a padlóról és leült az ágyra. Néztem a hatalmas embertömeget. Hol veszi a ruháit? Sok szabó van Kairóban.
– Tehát sertéspástétom függőséged van?
Ahogy megmozdult, az ágyrugók is felsikítottak. Lehet, hogy majd le is szakad
alatta?
– A sertéspástétom az én asszonyom – mondta Karalombos.
Nagyon izzadt, megtörölte a homlokát. Szegény srác, milyen szomorú. A papírzsebkendő már csak egy csomó volt a kezében. Adtam neki egy másikat.
– Az összes sertés-hentes tönkremegy Egyiptomban. Nincs disznó – megint sírt.
– Mást is lehet enni. Csirkét. Bárányt. Gyümölcsöt és zöldséget – mondtam. Valahogy megpróbáltam megvigasztalni.
– Lencsét – kockáztattam meg. De tényleg, miért mondtam ezt? A lencse meg se
kottyanna ennek a fickónak.
Karalombos szinte ugatva mondta.
– Zöldséget? Mi vagyok én? Nyúl? Szükségem van húsra.
– Hát .... – mondtam. – Tudom, mire gondolsz.
Ellenálltam az erős késztetésnek, hogy röhögjek. Ennek a fickónak egy teherautónyi zöldséget kellene megennie, hogy jóllakjon. Meg kellene világítanom neki a
dolgokat. De ez nem az én asztalom, salsa leckéket pedig mégsem kérhetek.
– Miért vagy itt? Úgy tűnik, nincs bajod – kérdezte Karalombos.

2015. március

27

„

– Bajba kerültem a hatóságokkal – mondtam.
– Hogyan?
– Egy csomó fertőzött halat dobattam le az egyetem elé – mondtam.
– Miért?
– Ez elvi kérdés – feleltem. – A szennyezés tönkreteszi a Nílust.
Karalombos nevetett.
– Mindenki a szennyezésre panaszkodik.
A következő pillanatban már horkolt. Párnát tettem a fejére, de nem sikerült elnémítani. Ha a bálnák horkolnának, az pontosan így hangzana.
El kell tűnnünk innen. Mit tegyek? Reggel öt van. Karalombos az őrületbe kerget.
Kilógjak a kertbe? Oké, miért ne? Becsuktam a szobaajtót. Wanker Boy is itt van. Integet. Haver! Összerezzentem. Utáltam a haver szót. Hívjon bárminek, barátnak,
embernek, pasasnak, csávónak, csak havernak ne. Wanker Boyt körülvette néhány
fazon, a csontsovány anorexiás lány Wanker fiú vállára hajtotta a fejét, istenem, látni lehet a csontjait. Vajon megcsonkította magát? Csúnya vágások borítják a karját.
Hé, itt van az a híres egyiptomi énekes? Mi a neve? Abdel Wahab. Mit keres itt?
– Dr. Gary, haver, légy szíves meséld el a halas történet! Légyszí! Hé, figyeljen,
mindenki! Ez félelmetes – kérte Wanker
Aztán elmeséltem nekik, hogyan szereztem billencset, hogyan toboroztam diákokat, és hogyan vettem fel a kapcsolatot az újságokkal.... A történet végén mindenki tapsolt. Abdel Wahab füttyentett. Elkezdtük énekelni a Ne csókolj meg a szememen-t.
Amikor visszatértem a szobába, Karalombos még mindig horkolt, magzati helyzetbe gömbölyödve aludt, mosolyogva, mintha nem is érdekelné a világ.
Ahogy ültem az ágyon, egyszer csak Drakula gróf lépett be az ajtón. A lakáj egy
tálcával követte.
– Szóval, mi a menü? – kérdeztem.
– Sült tilápia3 – mondta. Intett az inasnak, hogy tegye a tálcát az asztalra.
– Ó, nem! Ez hal! Na, ne! Tengeri cucc reggelire? Másvalami? Fava bab például?
– Az elfogyott. Legalább kóstold meg!
– Nem, köszönöm! Ez a hal ólommal töltött – mondtam.
Mi tagadás, kezdtem éhes lenni. Alvás vagy az ennivaló nélkül a lábaim reszkettek. A fejem lüktetett.
– Dr. Williamson, te egy intelligens ember vagy. Yale diplomás – mondta Drakula
gróf mosolyogva. – Előbb vagy utóbb úgyis enni fogsz.
Karalombos fölébredt.
– Kalimera. Kalimera. Jó reggelt! – mondta mosolyogva.
– Kalimera – mondtam. – Ez egy pompás reggel.

3

egy nílusi halfajta

„

28

tiszatáj

Már órák óta a Walker fiú és a többiek figyelmében álltam, úgy éreztem magam,
mint Pied Piper4.
Karalombos felállt, az ágy megnyikordult. Aztán a fiú lehúzott sliccel kitámolygott a fürdőszobába. Annyit hugyozott, mint egy Niagara vízesés. Behallatszódott.
– Vizet hoztál? – kérdeztem Drakula grófot.
– Tessék – mondta és ideadta az üveget.
– Sok embert érdekel a halas történetem. Te azt hiszed, veszélyes vagyok. De ez
elvi kérdés... – mondtam.
– Meggyőző vagy – válaszolta.
– Nézd, én biológia professzor vagyok. A szennyezés komoly probléma. Az emberek szennyezett vizet és élelmiszert fogyasztanak – tönkreteszik az egészségüket.
A veséiket.
Karalombos az ajtóban állt, a slicce még mindig nyitva volt. A farkát pakolászta.
Istenem, nem csoda, ha nem talál nőt. Igaza volt. Tényleg túl nagy.
Karalombos megragadta a vizes üveget, megitta a vizet egy kortyra. Micsoda szörny
– az Adams család egyik szereplőjére emlékeztet. Mi is volt a neve? Lurch? Istenem,
ennek a fickónak egy vagyon lehet a havi kosztja.
Drakula gróf az ajtó felé indult.
– Figyelj, majd gondolkodok azon, amit mondtál. De most meg kell nézni a többi
beteget is. Tudod, van pár beteg, aki éhségsztrájkol, őket a IV.-be tesszünk.
– Fenyegetsz?
Nem válaszolt. Becsukta az ajtót.
Megnéztem a tálcát: szalonna, szétfőtt sárgarépa és zöldbab. Egy kis vizes burgonyapürével. Plusz egy csomag sós keksz.
– Bárcsak megehetném a szalonnát! – mondta Karalombos.
– Edd le róla! – ajánlottam fel neki, pedig éhes voltam.
Újra sírt. Én tényleg nem bírtam a sírást. Még mindig emelkedett hangulatban
voltam a kertben való megdicsőülésem miatt. Abdel Wahab azt hitte, viccelek!
– Figyelj, Karalombos! Kössünk üzletet! Odaadom az ennivalóm, ha abbahagyod
a sírást.
Az egyik mancsával Karalombos megragadta az egész halat.
– Tervezzük meg a szökésünket! – mondtam. – Jó?
Karalombos szája tele volt, de hevesen bólogatott, aztán felvette a Katasztrófavédelem a gyakorlatban című könyvemet az éjjeliszekrényről, és ideadta.
– Szökést?
– Szökést – mondtam, és a könyvet a falnak vágtam. – Ebben nincs semmi. Csak
táblázatok és grafikonok.

4

egy régi német legendahős (A hameli patkányfogó)

2015. március

29

„

Ültem az ágyamon. A lábujjkörmeim szörnyű formájúak, felvettem a körömvágót
és elkezdtem vagdosni a körmeim.
– Tegyük fel, hogy nem sikerül. Mit gondolsz, mennyi idő alatt gyógyulsz ki a sertéspástétom függőségedből? – kérdeztem.
– Nem tudom – mondta, és letörölte a könnyeit a mancsával. – Van más problémám is.
A szoba csendes volt, csak körömvágó csattogása hallatszott. Az én körmöm
olyan vastag, mint a bika szarva. Nagyon nehéz lecsípni őket.
– Tényleg? Mint például? – kérdeztem.
Lehet, hogy ő jobban kivan, mint én. Nekem semmi bajom. Csak túl messzire
mentem. Egy anarchista voltam.
– Szerelemi ügy – suttogta. Kigombolta a szmoking szoros gallérját. Milyen figyelmetlen voltam. Vajon egy partiról került ide tegnap este? Ádámcsutkája kidagadt. Izzadni kezdett.
– Ó! – mondtam. Adtam neki egy papírzsebkendőt. – Mi történt?
Lehet, hogy ez a fickó nem az, akinek látszik?
– Bízhatok benned? – kérdezte suttogva.
– Persze, miért ne? Nos, igen... Mi történt?
– Esküdj meg! – mondta.
– Ugyan már. Mi vagyok én, a gonosz farkas?
– Nem ismered azokat az embereket – mondta. Alig hallottam. A hangja épphogy
csak hallható volt.
– Milyen embereket? Miről beszélsz?
Lehet, hogy nem kellene ebbe belekeveredni. Távolságot kell tartanom. Úgy viselkedik, mintegy maffiózó.
– El kell tűnnöm egy időre. Az egyetlen nő volt, akit valaha is szerettem.
– Ki az? A miniszter felesége?
– Mondjuk úgy, hogy egy fontos ember, és megkért, hogy tegyek meg neki egy
szívességet. Tanítsam meg az egyetlen lányát keringőzni. Az esküvőjére. Aztán én
meg ő nagyon közeli kapcsolatba kerültünk... Verseket szavaltunk egymásnak
„Ahogy itt jár-kél, szép, miként/a csillagtüzes éjszaka;/fénybe árnyat és árnyba
fényt…”5
– Ki írta?
– Lord Byron.
– Tovább.
– Az egyik dolog követte a másikat.... – Karalombos elhallgatott. Először felmérte a maradék zöldséget a tálcán, aztán hirtelen lekapta a kekszet a tálcáról.
– Folytasd! – kértem.
– Nem akarom. Találd ki magad!

5

Lord Byron: Ahogy itt jár-kél (Szabó Lőrinc fordítása)

„

30

tiszatáj

Az összes szétfőtt zöldséget belapátolta a szájába.
– Ő annyira más volt. Még soha nem találkoztam olyan lánnyal, aki így szerette a
romantikus verseket. A többieket csak a ruhák érdekelik. Vagy az iPod.
– Még mindig nem értem, miért vagy veszélyben – mondtam. – Miért vagy veszélyben?
– Azt hiszem, terhes – mondta Karalombos.
Ez sokkal jobb, mint az én regényem slusszpoénja. A görög tánctanár teherbe ejti a fontos ember lányát.
– Ajaj! – mondtam. – Ki a lány apja?
Karalombos rázkódni kezdett.
– A gyerek egy óriás lesz – mondta.
– És akkor mi van?
Nagy kísértést éreztem, hogy azt mondjam, akkor jobb, ha elhagyja az országot.
– Van rokonod Görögországban?
– Stavanger, de ő Norvégiában él. Egy éttermük van – mondta. – Azt mondták,
taníthatnék táncot.
– Akkor mire vársz? Menj!
– Vízumra van szükségem – mondta. – Ismersz valakit a Norvég Nagykövetségen?
Megráztam a fejem.
– Nem mondhatnám. De az amerikai nagykövetségen ismerek pár embert.
Karalombos vállat vont.
– Dokumentumok millióját kell benyújtani. Azt hiszem, ez nem lehet probléma.
Van egy csomó pénz a számlámon.
– Mit gondolsz, meddig leszel itt? – kérdeztem.
– Nem tudom. Talán néhány hétig – mondta. – Miért hagyod, hogy a környezetszennyezés ennyire kiborítson?
– Nem tudom. Kisgyerekkorom óta úgy érzem, a világ egyre rosszabb lesz. A világ csodálatos. Mi pedig megsemmisítjük. Pánikrohamok gyötörnek. Úgy értem,
csak nézd meg a Vörös-tengert. Tönkreteszi a nagy iparosítás.
Felnéztem.
– Karalombos?
Már megint horkolt. A gyomrom korgott. Hé, és mi van, ha Karalombos a
Mukhabaratnak6 dolgozik? Először az a nevetséges történet a sertéspástétom függőségéről, aztán egy másik történetet, ami ugyanolyan abszurd, egy fontos ember
lányáról. Mi van, ha a titkos rendőrség küldte rám, hogy kitudakolja, mire készülök.
Oké, légy racionális, Gary! Nem a titkosrendőrség a legaggasztóbb probléma Egyiptomban? Mint az igazi terroristáknak, nyugodtnak kell maradnod, akkor kijuthatsz
innét.

6

egyiptomi titkosrendőrség

2015. március

31

„

Az első, hogy éhes vagyok. Ennem kell. Megkeresem Wanker Boyt. Megvan. Ott ül a
piknik asztalnál, fülhallgatóján hallgatja az iPod-ját, miközben előre-hátra hintázik a
széken. Mögé lopakodtam. Énekelt: „We don' go out to eat. All we ever do is play in
the sheets.”7
Megveregettem a vállát, mire felemelte a KFC-s dobozt, és mosolyogva rámutatott. Nos, lássuk csak. Az ebédlő közel van a bejárathoz. Lehet, hogy csak ki kell sétálni az ajtón?
Négy srác teázik az ebédlő jobb oldalán éppen a kapuval szemben. A másik oldalon egy csoport dominót játszik. A falak túl magasak, hogy átmásszak, egy kilenc láb
magas létra kellene. Nyolc őr áll a kapunál. A kakukk fészkéből könnyebb lenne kijutni, mint innét.
Figyelj, Wanker Boy, szerzek neked egy évre elegendő fürdőruhát, ha hozatsz
egy doboz KFC-s menüt. Wanker levette füléről a fejhallgatót. Mi van? Vagy adjak
egy ajánlást a Harvardra? Persze. Tudnál kérni egy extra káposztasalátát is? „Egyél,
egyél” énekelte, és vadul ide-oda csapkodta göndör haját. És egy extra nagy Pepsit.
– Freak. Őrült.
Abdel Wahab felugrott az asztaltól és elkezdett énekelni. „Kilopetra, Kilopetra,
ayyou houlmen min layaaleeki elhisaani?” 8
Egy gallyat használt mikrofonnak. A tömeg összeverődött.
Nem sokkal később a KFC kifutófiú ordított a bejáratnál, nem mutatta fel igazolványát. Máskor felmutatta. A motorja kitámasztva állt. Amikor Abdel Wahab meglátta, felé sietett. Mint egy kisgyerek, úgy állt ott megbabonázva.
A motor kulcsa a gyújtásban volt. Eljött az én időm, most senki sem figyel rám.
Felmásztam az ülésre. Fogalmam sem volt, hogy kell elindítani egy robogót. Lenéztem. Mintha valamit be kellene rúgni az elején. Miért nem vagyok egy macsó srác?
A kifutófiú hirtelen felém rohant, és kezében a számlával integetett. Az egyik
szemét valami fehér fátyol borította.
– Extra ropogós, uram. Szolgálatára.
Vajon hogyan láthatta meg, hogy a motorján ülők?
Le kellett szállnom a motorról, hogy kihalásszam a pénzt a zsebemből.
– Mindig szerettem volna megtanulni motorozni. Már gyerekkorom óta.
Ez a hazugság elég bénán hangzott. De lehet, eszébe se jutott, hogy ellophatnám
a motorját.
– Semmi baj – mondta, és átnyújtotta a KFC-s zacskót. Az illata mennyei volt.
Wanker Boy felkiáltott:
– Hé, haver! – Intett, hogy csatlakozzak a csoporthoz.

7
8

Snoop Dogg Sexual eruption c. száma
Mohammed Abdel Wahab dala, melynek teljes hossza majdnem 25 perc. „Kleopátra, Kleopátra mik a
te gyönyörű éjszakáid álmai?”

„

32

tiszatáj

– Megkapod az ajánlást a Harvardra – kiáltottam. Úgy iszkoltam vissza a szobába, mint egy tolvaj. Nem akartam megosztani a három sült csirkét, se a Pepsit senkivel, még Karalombossal sem.
Lábujjhegyen lopakodtam vissza a szobába. Karalombos beleszippantott a levegőbe. Talán a fürdőszobában kellene megenni a csirkét. Gyorsan, mielőtt Karalombos felébred. Megragadtam a drága csirkét, a fürdőszobába rohantam, és becsaptam
az ajtaját. Kinyitottam a dobozt: számban összefutott a nyál. Nézd csak, milyen ropogós a hús! A számhoz emeltem a combot. Karalombos egy szeméthalmot gyűjtött
a sarokba, a szaga undorító volt. Levegőt, levegőt! Hadd lélegezzek be egy kis friss
levegőt! Öklendeztem. Muszáj kimennem. A csirkét a WC tartály tetejére dugtam.
Lenyomtam az ajtókilincset. A csavarja kiesett. A francba! A kilincs a kezemben maradt. Miért velem történik ez?
Verni kezdtem az ajtót. Bang.
– Karalombos!
Bang. Bang.
– Nyisd ki az ajtót!
Kezdtem ideges lenni. Se a liftet nem bírtam, se a zárt helyet, se a tömeget – kitör a frász.
– Karalombos! Kérlek!
Hatalmasat csaptam az ajtóra.
– Ébredj!
Fülemet az ajtóra tettem, de nem hallottam semmit. Miért nem válaszol? Kiment
volna a szobából? Ez nevetséges! A szobában volt, amikor bejöttem ide. Miért gondolok mindig a legrosszabbra? De miért nem válaszol? Az arcom égett, karmolászni
kezdtem a nyakam. Szédültem. Nyugi! Lélegezz mélyeket! Egy kövér csótány mászott felfelé a falon. Megint öklendeztem. Úgy éreztem, csúszok lefelé a falon. A fülem csengett.
Az ajtó lassan kinyílt.
– Semmi baj – mondta. – Minden rendben. – Sarkig kinyitotta az ajtót.
Levegő áramlott be. Csak úgy kapkodtam a friss levegőt.
– Istenem, megmentetted az életem – mondtam.
– A zsanérok elrohadtak – mondta. – Nem probléma.
Elmosolyodott.
– Nézd, milyen fincsi! Nyam, nyam – mondta.
Kinyújtotta a kezét a víztartály felé. Ugyanakkor én megragadtam a karját. A KFC
doboz megbillent a víztartály szélén, aztán beleesett a WC-csészébe.
– A francba! – mondtam. Elment az étvágyam. A motyó a WC aljára került. Karalombos kihalászta a dobozt a vízből. Át volt ázva. Az ázott dobozt felém nyújtotta.
– Nem, köszönöm – mondtam. – Inkább nem.
Egy könnyű kopogás hallatszódott az ajtón. Drakula gróf lépett be.
– Úgy látom, eszel. Jó. Remek. Szeretem a KFC-t.

2015. március

33

„

– Légy a vendégünk! – mondtam.
– Hello bácsikám – mondta Karalombos. – Mizujs?
– Bácsikám? – kérdeztem vissza. Szóval az orvos a nagybátyja? Hát ezért jött be
az éjszaka közepén! Lehet, hogy a történet mégis igaz – hihetetlen.
Drakula gróf az ajkára tette a mutatóujját.
– Változik a terv. Norvégia nem fog működni. Máltára mégy. Ma éjjel.
– Ma éjjel? – kérdezetett vissza Karalombos.
Azon tűnődtem, Drakula grófnak van-e neve. Nem tűnik rossz fiúnak. Buta vagyok. Lehet, hogy már mondta nekem korábban, de nem figyeltem.
– Az ember, akinek nem mondhatjuk ki a nevét, téged keres – mondta. – Szitakötő meg akar tanulni a tangózni. Legalábbis ezt mondják.
Izzadtságcsepp gördült le Karalombos arcán. Reszketett.
– Apropó, mi történt a fürdőszoba ajtóval? – kérdezte Drakula gróf.
– Én voltam. Beragadtam – feleltem. – Klausztrofóbiás vagyok. Az unokaöccse
megmentett.
– Ó, igen. Valóban. A kórlapjában is benne van, hogy klausztrofóbiás – jegyezte
meg Drakula gróf.
Visszamentünk a hálószobába.
– Miért nem ülsz le? Van egy rossz hírem – mondta Drakula.
– Gyerünk. Én bírom. Készen állok – feleltem.
Úgy huppantam le az ágyra, mint egy gyerek a nyári táborban.
– Az első beszélgetésünk óta tudom, hogy van valami, ami nagyon kedves a szívednek – mondta Drakula gróf.
– A regényem – vágtam rá. Megvásárolta a kiadó? Nem fogják kiadni? Az ügynököm átvert? Agyafúrt köcsögök.
Járt az agyam rendesen.
Drakula gróf leült az egyik rozoga székre. Keresztbe tette a lábát.
– Most kaptam egy e-mailt a kiadótól. A file, amiben a regényt küldted, vírusos
volt. Tönkrevágta a kiadó összes dokumentumát.
– Ez borzasztó! Sajnálom. El tudom nekik küldeni újból.
– Ne! Az még rosszabb lenne, kedves barátom – mondta, miközben kicsomagolt
egy mentacukrot. – A vírus neve Tiszta Víz. Csatolva volt. Keresztül ment a vírusölőn is.
– Én nem tudok erről semmit. Nem tudtam, hogy vírusos – mondtam. – Ez nem
az én hibám.
– Nos – mondta Drakula. – Mi tudjuk, hogy nem. De az amerikai kormány téged
keres. A vírust visszavezették egy kairói számítógéphez. A tiedhez.
– Ez nevetséges! Én ostoba vagyok a számítógépekhez – mondtam. – Azt sem tudom, hogy kell egy scan-t lefuttatni.
– Lehet. De van egy történeted a Felszabadítási Frontról – mondta Drakula gróf.

„

34

tiszatáj

– Igen, ez igaz. Hát ezért kell az embernek névtelennek maradni... Miről szól az a
regény egyáltalán?
– A vízügyesek összeesküvéséről Egyiptomban – mondtam. Visszhangzott bennem a szokásos blabla, amit az ügynök szoktak nyomni: „Jaj, de érdekes sztori!”.
Karalombos szánakozóan megrázta a fejét, mintha már egy halott ember lennék.
– Jobb, ha eltűnsz!
– Mi van? Nem tudnak megfélemlíteni. Szeretném felvenni a kapcsolatot az amerikai nagykövetséggel – jelentettem ki. – Jogom van ügyvédhez.
– Természetesen – mondta Drakula gróf.
– Ami azt illeti, az Amerikai Nagykövetség Regionális Biztonsági Hivatalának néhány tisztje holnap meglátogat.
– Ez felháborító! Abszolút felháborító! Semmi rosszat nem tettem – mondtam. –
Mondtak valamit egyébként?
– Nem – mondta Drakula gróf. – Csak annyit, hogy ez egy biztonsági ügy.
Azt gondolják, hogy bűnös vagyok. Mi van, ha nem hisznek nekem? Oké, Gary, te
az Amerikai Egyesült Államokban ártatlan lennél, míg be nem bizonyítják bűnösségedet. Igen,… de mi van azokkal a srácokkal, akik még mindig Guantánamón sínylődnek? Hány év óta is? Fogva tartják őket, csak mert gyanús karakterek. Nincs ügy.
Mi van, ha évekbe telik bizonyítani az ártatlanságom? Nincs semmi rejtegetni valóm. Ha megpróbálok elmenekülni ebből a bolondokházából, akkor én is gyanús karakter leszek.
– Te ott leszel a kihallgatáson?
– Nem – mondta. – Azt mondták, hogy csak veled akarnak beszélni.
– Ügyvéd se lesz ott? – kérdeztem.
– Ügyvédet nem említettek – mondta Drakula gróf.
Azok a biztonsági tisztek nem hisznek nekem. Gondolni sem akarok a kihallgatásra.
– Megmondtad nekik, hogy ártalmatlan vagyok? – kérdeztem. Teljesen kétségbeestem. Drakula gróf vállat vont.
– Nem hinném, hogy veszélyes lennél. Azt sem hiszem, hogy cyber-terrorista
vagy.
– Cyber-terrorista? – kérdeztem vissza.
Kezdett a frász kitörni.
– Ezt a kifejezést használják az internetes bűnözésre – mondta Drakula gróf.
– Azok a köcsögök csinálnak velem valamit – mondtam. – Bármit megtehetnek a
haza védelmében.
Ki kell jutnom innét. Nem bírom sokáig, se a diliházban, se a börtönben. Örökké
az áratlanságomat bizonyítgatni? Becsavarodnék.
– Van egy másik lehetőséged – mondta Drakula gróf. – Ne kérdezd, hogy miért
segítek, de ez egy lehetőséged van, hogy kijuss innét.
– Mi? – kérdeztem.

2015. március

35

„

Ahelyett, hogy híres író lennék, amiről mindig is álmodtam, most egy menekülő
internetes hacker lettem. De miért? Vajon meg akarom várni az amerikai nagykövetség biztonsági tisztjeit? Nincs különbség a névtelenek között?
– Karalombosnak kell egy társ.
– Benne vagyok – mondtam.
– A nagybátyámnak igaza van. Veszélyben vagy – mondta Karambolos.
Karalombos a hüvelyujjával felfelé mutatott.
Istenem, mekkora hüvelykujj!
– Természetesen álruhában mégy. Mint Karalombos férje. Majd teljesen lefátyolozzuk. Ismerek egy TV-sminkest. Megígérte, hogy segít.
– Ez egy olyan álca, ami veszélyes – mondtam. Játszanak velem? De miért? Nincs
is szükségük rám.
Drakula gróf elmosolyodott.
– London. MI5 a szolgálatodra.
– Most viccelsz? – kérdeztem.
De Drakula nem válaszolt.
És így történt, hogy Máltára kerültem. Meg kell húznom magam. Nem tudom a jövőt,
egy lúzer vagyok, de nem fojtogatnak a menetrendek, találkozók és címek. Úgy érzem magam, mint egy gyerek, aki egy hintán a magasba repül, mielőtt a vízbe ugrik.
Karalombos szerzett nekem munkát, mint pénztáros dolgozok a vallettai Palace
of Knights Múzeumban.
És tényleg nem tudom, hogy kaphatok-e még valaha munkát egy egyetemen újra. De olyan rossz ez? Köröznek. A Chronicle of Higher Education egy cikket írt rólam: „ Tanks professzor karrierje odalett a fertőzött halak miatt, mire létrehozott egy
veszélyes számítógépes vírust Új Víz néven. A professzort még nem találják.”
Én soha, de soha nem olvastam el újra a Katasztrófa a gyakorlatban című könyvet. Más hobbit kerestem magamnak, máltaiul tanultam. Ha nem belépőjegyet árulok, akkor hátul vagyok, fényezem a lovagok páncélját.
Hetente kétszer jógázok, és már nem is vagyok dühös. És nem járkálok, és nem
szólítok mindenkit köcsögnek.
Karalombossal kaptunk egy szobát egy olcsó panzióban, a Roma motelben, a
tenger mellett. Minden reggel kiülök az erkélyre, nézem a napfelkeltét, és élvezem a
kilátást. A turisták, akik a vallettai Múzeumba jönnek, és nyugdíjas britek is valóban
érdeklődnek a lovagok iránt. Szóval tanítok, csak másként.
Aztán egy nap, épp amikor salsa leckét vettem Karalombostól, találkoztam veled, Boriana, a trapéz hölgyével. Megnevettettél. Ez az én történetem, kedvesem.
Akár hiszed, akár nem. Várj! Pincér! Pincér! Két konyakot kérek. Mondd csak, nem
volt egy szakállas hölgy is a cirkuszban? ...
Fordította: BODA MAGDOLNA

„

36

tiszatáj

JASSÓ JUDIT

3 rövid és 1 kevert
1
A női kérdést vegyük elő, szólt
Szigorúan Szapphó.
Az ott, habzott szánk a nevetéstől.
Mosdó szélén pipereszappan.
2
Húst akartam enni.
Az egész város nagy, szomorú kirakat,
Fékek, fogak csikorgatása,
Húst, húst, húst.
A kolbászt kettétörik csomagoláskor.
A pénztárnő sztornózza a vágyat,
Kerül, amibe kerülhetsz.
Legyél szíves, ne fintorogj.
A füstölt íz kimoshatatlan.
Idő, míg lekopik, krumplipucolások
Meg aktatologatások közt,
Nagy nyilvánosság előtt.
3
Szapphó stoppal megy kirándulni,
Öt kilométerenként meg-megáll.
Egy búzatábla szélén belevág hajába,
S az ég felé csattogtatja ollóját.
Ha nem veszi föl senki, visszafelé
Gyalogol, csak autóval halad előre.
Fogalma sincs, hol éri az este.
E versben alkony, ágy, vacsora nincsen.
Mikor egy sofőr elkéri tőle a számát,
A papírra leírja: Σαπφώ.
Mintha matematika-feladvány lenne,

2015. március

37
Ebben és benne is van, ami görög.
A délután leül, fáradt, öreg kutya,
A sofőr elalszik, Szapphó kiszáll, rágyújt.
Rímekre gondol, mint elmúlt álmokra,
Bár elmondhatná valakinek anyanyelvén.
Ne jusson eszébe, hogy elfelejtett számolni,
Jobb is, ha egy magányos nő nem kirándul stoppal.

FÉRFI OLDAL, NŐI OLDAL, 2014, indigó rajz, tinta, ceruza, 25×35 cm

„

„

38

tiszatáj

KÁLDY SÁRA

Sivatagi temetés
Lassan rág.
Szájában homok.
Csiszolja fogait.
Előbukkan az eleven hús.
A szemhatáron egy osztag
gyűri a dűnéket.
A menetelő lábak
mögül szemen szúr a nap.
Léptüket elnyeli,
csontjaik közt átfolyik a
homok.
Én vagyok,
akit a vállukon visznek.
Hegyes ujjaikkal
metszéseket
ejtenek a bőrén.
Kiemelik ereit.
Apró peckekkel
alátámasztják őket,
hogy megfeszüljenek.
Mozdulni sem tud.
Mikor pislog egyet,
megpattan, elfolyik
a nap vöröse.

2015. március

Madarak
Azt nézem, miközben beszélsz,
hogy a szemed éppen olyan kék,
mint mögötted a fal.
Mintha lyukas lenne a fejed.
Nézem a falat.
Szögekről
kék kendőből kötött
öklömnyi batyuk lógnak.
Hasuk enyhén dudorodik,
ahogy felveszik a madarak alakját.

Fehér padló fehér kréta
Táncolni kezdett. Az ágyékát sem takarta el.
Hadd lobogjon a farka.
Erős volt. Csupa izom.
A szemétől indult az orráig egy lüktető ér.
A szemét idegesen jártatta körbe,
lábujjaival lendületes vonalakat húzott a fehér agyagba,
ujjai hosszúak voltak. Az ízületeknél megdagadva.
Össze vagyunk kötve egy szalaggal
és a szalagnak nincsen vége
magamhoz húzom a szád
megtéplek gubanc!
Ahogy a lábát húzta.
Ahogy a kezét emelte.
Ahogy a szája elnyílt,
ember volt,
mármint látszott rajta, hogy az
Álltam a fallal szemben,
jobb kezemben fehér kréta,
gubancokat rajzoltam egyre dühösebben,
szégyelltem magam

39

„

„

40

tiszatáj

Egy lavór vízben áztatom az arcomat,
miközben a hideg csempétől
megfájdul a térdem
Csupasz testüket pálmalevéllel csapkodják.
Fűillatuk van. A hajszálvékony
sebekből szivárgó vér a levelek
átlátszó váladékával vegyül.
Az orromból buborékok gyöngyöznek,
a hajam szétterül a vízen.
Tágra nyílt szemmel nézem az esőerdőt.
Táncolnak. Karjuk vékony,
könyökük dagadt, bőrük száraz,
pikkelyes, fekete.
Szemük fölmered, szétnyílik húsos ajkuk.
Köldöküktől a nyakukig
élénkvörös vonal.
Egyre közelebb a vízesés robaja.
Dobokat hallani.
A fákról buborékok pattognak.
Lefelé sodor a víz, maga alá gyűr,
kiöklend, és partra rak.
Apró, fekete emberek várják
pihés meztelenségemet.

A madarat ne bántsd!
Viaszcseppek a gerinceden
minden csigolyádra cseppentettem egyet
vörös a hold udvara
Anyám azt mondta
ilyenkor megölnek egyet
Nyirkos a padlás
a deszkák duzzadtak az esővíztől
Egy lábán megkötözött bagoly

2015. március
csapkod a szárnyaival és sír.
Nekiütődik egy szakadozott krumpliszsáknak
szétgurul a krumpli.
Három ujjamat az orrnyergedre tettem
szavaid a csuklómba folytak.
a szakadozott zsák összeroskad
Megijed, rikolt és sír a madár
nem értem mit keres itt.
Eloldozom a lábát.
Kivágódik az ablakon.

Harmadik lecke: Tagadás
Bevarrt pupillák nem tágulnak.
Nem szoknak sötéthez.
Koporsónyi asztalon hagyott levesbe
légy nem mászik bele.
Nem hal meg a kanál nyelén.
Olajos tócsába galamb nem hasal,
nem vizes kenyértől nehéz a bele.
Nincs cukor.
Nincs liszt.
De háború sincs.
A lepkehálót szorongató,
fehér ruhás kislány
Nem tévedt el.

41

„

„

42

tiszatáj

TÓTH KINGA

Major
egy sávban vörös átüt
a pólyán a linzeren
a lekvár is ilyen a döngölt
vályog is ilyen a falat is
ilyenre mázolták a tanács
és a csapás keresztutcájában
6 szelvény 6 bejárat 4 ajtó
a harmadikban lakik
az akasztott ember egy sávban
vörös neki átüt a pólyán
a linzert sem kéri zománctányérban
hoztuk át egy külön tepsi
hogy ne jajgasson belül az alsó
sorban barackos felette a meggy
meg az eper a mamám találja
meg én akkor már elköltöztem
azt a bejáratot zárják először
két oldalt mellette a magtárak
a dózerolás előtt kipakolás
egy tévé traubi van a tetején
nem gyártanak ilyesmiket
üvegdíj sem jár érte a bútorokat
felgyújtja a mamám mielőtt
megmentenénk egy szekrény
marad nem praktikus
a tapétán dombornyomással
masnik végigtapogatják
ilyen a major külseje is
belül vörös csak és ugyanott
van rajta a füstkivágás a tető alatt
kör alakú az ajtó felett félhold
ott változik a dombortapéta is

2015. március

43
virágos rét lesz helyette
ez magánlaksértés ez a ház
nem az ez a falu is másik
a biciklimmel tekerek a tojásos
felé nem köszönnek tehénbőgés
a csorda a templomhoz ér enni
ezen a helyen egy vízműves
biciklizik a mellénye világít
egy lámpa van csak az úton
ő sem köszön az idegeneknek
az idegenek lefilmezik
a viselkedést az épületeket
végighúzzák a kezüket a
külső tapétákon megállapítják
a hasonlóságot az idegenek
a majort keresik de ebben
a faluban csak lakóházak vannak
a templom óráját sem szerelték
vissza a templom sem üzemel
a fiatal nő halkan megy
a biciklis mögött féli
a tekerést nehogy elessen
ne ez legyen az első sebe
a pótkereket évekig nem
szerelik le biztonságot
tartanak
az egyik filmes és a fiatal nő
ismerik egymást de nem most
találkoznak mindkettőnek
van egy bejárata a majorhoz
abban a részben van egy mély
szekrény pedagógiai jegyzetekkel
és hegyi bakanccsal egy trabant
foglalja el a legnagyobb helyet
csak értekezletekkor használják
az irodistatitkár asszony a
tükrében keni fel a rúzst
nem figyel a forgalomra

„

„

44

tiszatáj
ezt az autót a dózerolás
előtt el kell adni két trabantért
egy kombi vehető a családnak
a tetőcsomagtartóra felfér
a bicikli azt nem kell elajándékozni
és nem is ég
ezt mondja a filmesnek
az interjúban de a pótkerekest
már nem találja meg a major
volt a raktár a major volt
a gyűjtőhely a zöldségek is
ott tudtak rohadás nélkül telelni
a katonáknak is jutott belőle
nem kellett a földeken hagyni
semmit

AZ ÉGIG ÉRŐ ESŐ, 2014, indigó rajz, tinta, 48,3×61 cm

2015. március

45

POLGÁR ANIKÓ

Csontevő
Mikor csontot ettem,
nekem is mindig kipotyogott a fogam.
Mikor csontevő voltam,
mindennap csontot ettem, sőt, éjjel is,
ha fölébredtem és korgott a gyomrom,
mindig volt egy kis csont a kiságy mellett,
elrágcsáltam, csendben ropogtattam,
aztán aludtam mélyen tovább.
Mikor csontevő voltam,
csontból voltam én is,
mint a múzeumi dínók.
Csontból volt a gyomrom,
és bele lehetett látni,
mindenki megnézhette, mit ettem.
Mikor csontot ettem,
soha nem rontottam el a gyomrom,
nem is tudtam, melyik a gyomrom,
és melyik a csont, amit lenyeltem.
De most már nem kérek több csontot,
most már egy kicsit se,
megpuhítva se, áztatva se,
sehogy se szeretem.

Szobormászás
A szobor szájából kipotyogtak a gombák.
A szobor kiköpte őket.
Tele van velük a fű.
Beleragadtak.
Ha anya lehúzza a nadrágom,
szökőkutat tudok köréjük csinálni.

„

„

46

tiszatáj
Csak egészen kicsit.
Csak kicsit folyik
és csak akkor, ha én akarom.
Aztán mászom a szoborra,
újra és újra,
mert ha felérek, anya mindig megment.
Vagy Flóra. Vagy Zsuzsa néni.
Nem tudok lejönni,
mentsél meg, anya!
Lepottyanok én is, mint a gomba:
kiköp magából a szobor.

Feketerigó II.
Anya, mért fekszik itt ez a
feketerigó a hinta alatt?
Hogy jött le ide a fáról?
Biztos kilökték a fészekből
a többi fiókák.
Szétpotyogott a tolla,
nem tud vele repülni.
Szétpotyogott a csőre,
nem tud vele enni.
Szétpotyogott a lába,
nem tud vele menni.
Nem tudja lekarmolni
a szúnyogot a hasáról.
Egy légy van a szemében:
annyira mocorog,
hogy meg se látja
vele a szúnyogot.

2015. március

47

A pók
A pók siet haza a hálójába.
A pókapuka a kicsinyeihez.
Segítek neki: hazaviszem.
Ha a pókot beleteszem a joghurtba,
joghurtos lesz a lába, a hasa,
és mindenét megehetem.
Flórának is adok:
megesszük ketten, elfelezzük.
Flóra fél a póktól,
félek vele én is, ketten félünk.
Elfelezzük a pókot:
az egyik felétől félek én,
a másiktól meg ő.

Denevérhinta
Ha kapaszkodunk,
hátrahajolunk,
s a hinta közben
épp magasba ér,
a lábunk fent lesz,
és lent a fejünk:
lefelé lógunk,
mint a denevér.
Mikor a hinta
nagy hullámot szánt,
s a hajó orra
felfelé mutat,
a fémárbocról
csüng két denevér,
s egymásra nézve
csak kacag, kacag.

„

„

48

tiszatáj

Flóra kritikája
Anya, nem tetszik ez a vers,
teljesen logikátlan, mondja Flóra,
mi az, hogy a hintán lógunk
lefelé, mint a denevér?
Hogy akaszthatnánk bele
a lábunk, a földet súrolva,
horzsolva a bőrünk?
Különben az se tetszik,
hogy Kornélról szól,
ő találta ki, hogy ha a hajóhintán
hátrateszi a fejét,
olyan, mintha lógna lefelé.
Igaz, hogy ha fölbillen a hinta,
s egy pillanatra felrúgjuk a lábunk,
hátradöntjük a fejünk,
akkor megfordul velünk a világ,
olyanok leszünk,
mint egy tetőtől talpig érő tengely,
egy meggörbült óramutató,
s ahogy billegünk,
össze-vissza mutatjuk az időt,
hol kora reggelt, hol késő délutánt,
s ketyegve kacagunk magunkon,
míg az időmérésbe bele nem szédülünk.

2015. március

49

NAGY ANNA

kaviccsá érlelődve
nagymamával
elmentél a moziba
Gregori Peck legújabb
filmjét megnézni
szerelmesen figyelni
tengerréti romantikáját –
feltettetek
főni két tojást –
míg ti a moziban
szívdobogva ültetek
a tojások
megfőttek
a víz párává lett
a kiskonyhában
a fekete vasfazékban
kaviccsá érlelődve
kopogva szikrázva
lángoltak a tojások

helyett
fontos mondataim helyett
szelíd gesztenyék
bűvös gombafejek a fűben
vadalma
sűrű egyszerűség
futnak a felhők
fölöttünk
darabokra hullik
alattunk az
aszfalt

„

„

50

GERGELY BORBÁLA

Felszíni temetés
Város legszéle. Túl magasan emelkedett felém, elnyelt
a gyilkos por, mozdulataid rám bízott mellékterméke.
Ezért jöttem.
Itt a legtöbbet a tetők hullámaiban lapuló moha
mesélhetne egy hiszékeny kriminológusnak,
mégis úgy mozog minden élőlény,
mintha mozgásérzékelő hálózná be a garázssorokat.
Itt a homlokzatok megsüketültek, megvakultak,
akár az öregek otthona, eggyé forrt, riadt tekintetként
merednek a pusztulás előttük terülő földjeire.
Visszhangzik a köhögésem.
Nagyon távol agancsok emelkednek a hangra,
a talaj színébe olvadt növények közül.

Földi hasonmások
Úgy történt, ahogy a fogak sárgulnak.
Akár lakótársunk:
Évekig hordta elfertőződött anyajegyeit.
Egyszerű műtét lett volna leoperálni őket,
szülei fél éve kulcsra zárták érintetlen szobáját, azóta nem jártak itt.
Először a karácsonyi töltött pulykát hagytuk el
– paraziták költöztek a húsdarálóba –,
aztán a nagymosások, húsvéti ablaktisztítás.
Meztelen talpunk már pár lépés után befeketedik,
csak vasalatlan ruhában járunk, elégettük a tisztíthatatlanságig

tiszatáj

2015. március

51

mocskolódott abroszokat.
Akár talált felvételek,
néhány óvodából ellesett szokás felvillanása
tartja fenn egy valódi rendszer látszatát.
De már nem húzhatjuk el a szekrényeket.
Nem nyúlunk kötelek, vagy láncok után,
nem törjük át mások imádott betonfalait,
mert nem akarjuk túlbuzgó halandók módjára
elszenvedni a vereséget.
Dublőröket küldünk, szabványnak megfelelőket,
de titokban elvetetjük a gyerekünket, mert félünk a sötétben,
agyonütjük a kutyát, ha kiszökik a kertből,
szakértők pontosságával kitapintjuk és
felmetsszük azok ádámcsutkáját,
akik évekkel ezelőtt láttak minket utoljára.

Ízesülések
A magányosság friss szagára ébred – kúszik utána,
suttog, a zenélő zuhanykabin maximum hangereje sem nyomja el.
A fájdalom eddig megnevezetlen típusát fogalmazza, kibéleli
vele a kora reggeleket – mikor a folyadékokban még agyhalottak
lecsapolt vérét látja. Ez a lakás, akár egy leolvasztásra ítélt szervraktár:
nem lehet róla beszélni, mert az emberi fülnek hallhatatlan
nyelven kiabál segítségért. Alatta trolimegálló, de a
csuklók szisszenéséből csak egy pánikba eső agy
bizonyíthatatlan reflexei szűrődnek fel.
A cipészek boldogságára vágyik, a szabók büszkeségére,
amikor a metszések sorozatát teremtő öltések követik.
Ez a szag a kórházig követ,
nem enged be út közben a pékségbe, nem hagy válaszolni
a köszönésekre, kérdésekre,
a műtő ajtajáig kísér, ott torpan meg,
hogy odabent hiányával teremtsen élvezetet.

„

„

52

tiszatáj

BENCSIK ORSOLYA

Kis va(j)dmagyar 50.
B. Á.-nak

„Nem olyan könnyű meghalni”, ezt mondom a kedvenc állatkámnak.
A tyúkketrecben (a beszédhibás pasastól kaptam) hat tengerimalacot nevelek,
állítólag dél-amerikai fajták, kis igényűek, nem fázékonyak, és keveset esznek, mégis a húsuk a legomlósabb. Még sajnálom levágni őket, kettő koromfekete, négy pedig
tarka. Érett példányok, ha hozzájuk érek, megremegnek. Anyám a Skype-on recepteket küldözget, a tata, aki a családban a leginkább szereti a hasát, azt reméli, a tengerimalacok húsából ő is ehet majd.
A kedvenc állatkám 185 centi magas és 78 kiló, és csak egy tízessel fiatalabb
apámtól. Még a szomszédaim sem tudnak róla, örökké rejtegetem, és ha valaki jön
hozzám, muszáj a szekrénybe zárnom. Súlyos hipochonder, feszt arról beszél, hogy
milyen vacak egy teste van. Nehezen viseli, hogy hozzáérek, mert állandóan attól fél,
hogy elkap tőlem valamit. Pedig irtóra bejövök neki, én vagyok az ő aranyszőrű báránykája, csak a fiatalságommal nem tud mit kezdeni. Még Anna barátnőmnek se
merem megmutatni.
A tyúkketrecben a tengerimalacok csivitelnek, mint a madarak. Apámnak megígértem, ha már megnyúztam őket, a szőrükből kis kucsmát csináltatok magamnak.
Apám szépnek tartja az orosz nőket, azt mondja, „Nem csak a hideg miatt viselnek
kucsmát, hanem mert jó ízlésük is van”. Nem mesélem neki, pedig biztos örülne,
hogy sokan mondták már nekem, van bennem némi oroszos.
Egy életmód-vezetési tanácsadáson találkoztam először a kedvenc állatkámmal.
Mellettem ült és feszt remegett. Akkor még nem tudtam, érzi, a halál felé megy. Elsőre nem is tetszett, pedig a tanácsadáson, láttam, sokan kifigyelték. Mégis én vittem haza. Anyám szerint, ha valamit nagyon akarok, el is érem. Apám, ha tudna róla,
azt mondaná, mégiscsak jobb lenne egy harminc-, maximum negyvenéves házi kedvenc, de apám, ha tehetné, az egész életembe rendesen beleszólna. Abban viszont
igaza van, hogy ha kucsmát hordanék, minden férfi utánam fordulna az utcán.
A szekrényemben, a sok ruha között, puhaság van és meleg. Néhány órás bezártság után a kedvenc állatkám, akárcsak a tyúkketrecben nevelődő tengerimalacok,
csivitel. Ilyenkor lágy hangon trillázik a vacak testéről, amelyben a halál lakozik.
Csillogó szemekkel tudom hallgatni, hogy éppen melyik testrésze fáj, milyen beutalót szerezzek neki, milyen gyógyszert hozassak neki apámmal Szerbiából. Én jól tudok másoknak hazudni, szerintem leginkább ezt kedveli bennem.

2015. március

53

„

A Katona József utcai bérház kertje egészen nagy, Anna barátnőm azt mondja,
használjam ki a napos oldalt, nem ártana nekem egy kis barnaság. A tyúkketrecek
mögé, a beszédhibás pasas paradicsompalántái mellé fekszem ki, a régi, kinyúlt,
csíkos fürdőruhámban, amit még évekkel ezelőtt vettem Annával a kínai boltban.
Kilóg a fél mellem, a beszédhibás pasas a paradicsomokat locsolja, pár nap múlva
leég a bőröm, kiégnek a palánták is. A kedvenc állatkám tejföllel kenegeti a bőröm,
tudom, irtóra nehezére esik, hogy hozzám kell érnie. Elmúlik egy hét, újra kifekszek
napozni, olvasok, a beszédhibás pasas messziről néz, felém hörög, a kedvenc állatkám nesztelenül mászkál a lakásban, időnként kiles a konyhaablakon, ki a kertre,
nem kérdés, most nem csak a vacak teste miatt aggódik. A tyúkketrecben hat tengerimalac (kettő koromfekete, négy tarka) csivitel, felesleges már tovább várnom,
megértek a pusztulásra.
Egyesével veszem ki őket a ketrecből, amint hozzájuk érek, megremegnek. Puszta kézzel fojtom meg, majd a kiégett palánták tövében felvágom, kibelezem, megnyúzom őket. A kedvenc állatkám a konyhában vár, együtt mossuk meg a hat testet,
sózzuk, anyám receptje alapján kakukkfüves, korianderes tökmagolajjal kenjük be
őket, és aszalt vadkörte-cikkek között egy tepsiben bedugjuk a sütőbe. Két és fél óra
alatt ropogósra sülnek. Nem eszek belőlük, és miközben a kedvenc állatkám hozzálát falatozni, a tatára gondolok. A tatára, aki nagyon szereti a hasát, pedig (ez a kedvenc állatkám véleménye) a has a halál egyik kitüntetett helye.
Apám azt írja a Skype-on, „Találj magadnak már egy rendes férfit, aki lenyugtat”.
Nem mondom neki, itt ül a konyhámban, és éppen malacokat eszeget. Az erkélyen
kifeszített szárítókötélen hat prémecske szárad, a beszédhibás pasas az üres tyúkketrecek körül járkál, Anna barátnőm is telefonál, nemsokára végez az albánoknál,
beugrana hozzám. Kedvenc, egyre jobban remegő állatkámat fél óra múlva a szekrénybe zárom, később, ha kiengedem majd, csivitel. Egy újabb nap is elmúlt, vacak
teste is vacakabb lett, senkinek nem mondhatom, nem tudok mit kezdeni azzal,
hogy a halál felé megy.

„

54

tiszatáj

SZIL ÁGNES

Istenbarma
Az apja már megint a legjobb tévéfotelben ült, abban terpeszkedett, szétvetett térdei között ott feküdt a hamutartó, és bámult. Istenbarma régebben néha megpróbált a tévé és az öreg között alakot ölteni, az egyre sűrűsödő füstben, mint valami
bizonytalan amőba, hátha akkor majd odafigyel rá az öreg, de ilyenkor mindig csak
ordítást kapott, így aztán hamar leszokott arról, hogy tétován sodródjon ide-oda.
Most már csak akkor mozdult meg, ha konkrétan kellett valami, például sör, amit az
apja odahozatott vele, amikor a meccset nézte.
Az öreg felsőteste ide-oda lengett, ahogy próbált néha kilátni a gólem mögül,
nézte az éppen aktuális mérkőzést, ez meg, ez a hülye, ez a nem normális meg ide
pofátlankodott, ahelyett, hogy csinált volna valami hasznosat, például segített volna
a konyhában az anyjának. Istenbarma nem volt vérbeli szakács, de eltalált az ajtótól
a kályháig, már gasztronómiai értelemben, ha muszáj volt; végrehajtotta az alapfeladatokat, és ez harmincéves korára ugyan nem volt dicsőséges, de legalább időnként hasznosnak mutatkozott. Az anyja, aki a férjétől elhasznált sportpólót és szövetszoknyát viselt, épp zöldséget tisztított a leveshez, potyogott a lábasba a répa,
kongatta az edény falát a sok leeső narancssárga darab, az asszony meg, aki a férje
mellett egyre inkább csak a személyzet szerepét töltötte be, egyenes háttal ült a kényelmetlen konyhaszéken, és anélkül, hogy felnézett volna, átkiáltott Istenbarmának, hogy csukja már be az ablakot.
Istenbarma már megszokta ezt a lakótelepet, a Vásártéren, a nyikorgó hintákkal
és letördelt paddeszkákkal a tömböktől körülzárt udvaron, ahol valamennyi konyha
ablaka épp ide nézett, és mindegyik zengett az utcakölykök ordításától, ki se kellett
nézni, az anyák tudták, ki ver kit épp. Minden város vásárterén van egy ilyen lepratelep, amely szép lassan gettóvá alakul, a lépcsőházakban megkopik a korlát a sok
kapaszkodástól, telente a muskátlik megszaporodnak az üvegfalak mögött, aztán
meg elsorvadnak szépen, lekvárrá válnak, mihelyst megfogják őket, az évszakok
váltakozásának örök rendje szerint. Az eredeti lakók, akik a nyolcvanas évek legelején még büszke tulajdonosok voltak, a mai kisöregek átadják a stafétabotot az örökösöknek, azok meg az aljanépnek, amely a városba befelé igyekszik, aztán meg
persze nem kap munkát, csak ott őgyeleg, bagózik a kerékpártároló körül, és stíröli
a hazafelé tartó asszonyokat.
A tévé odabent reklámba váltott: három apáca húzott egy kötelet, valami rejtélyes oknál fogva, az öreg akkor nyögve feltápászkodott, hogy kiimbolyogjon a mosdóba. Istenbarma befejezte a leselkedést, és a folyosóról bekotródott a félszobába.

2015. március

55

„

Leült az ágyára, és nem nézett fel, csak hallgatta a zajokat, a csorgást, az öblítést és
az ajtó csukódását. Nem kellett a szemét sem kinyitnia: mindent ismert, mindent
rendben tudhatott, a legmakulátlanabb rendben, egyetlen porszem sem árválkodott
sehol, még a szekrényben is sorban álltak a ruhák, amelyeknek színe és tapintása
arról árulkodott, hogy viselőjüknek semmi érzéke nem volt a divathoz, sem a stílusokhoz. Egyszer, valamikor a ködös múltban, amikor nagylány lett, Istenbarma engedélyt kért az apjától, hogy kirajzszögezhesse a posztereit, de az engedély megtagadtatott, így továbbra is a nagynénje gobelinképeit kellett bámulnia, bár a szoba
festése meg-megújult időnként. Az elszíntelenedett nejlonfüggöny határolta világban csak egy derűs kép volt, az éjjeliszekrényen, letámasztható keretben, amely Istenbarmát ábrázolta, fiatalkorában, illetve amikor még hamvas volt, szorosan mellette egy fiatalember. Magas és jóvágású férfi, idősebb, mint a lány, arcán halvány
mosoly. Szép pár voltak, szép pár lehetett volna belőlük.
Istenbarma kétszer érkezett meg mindenhová: először ténylegesen, aztán meg
fel kellett hívnia az apját, hogy az tudja, éppen hol a lánya. Leszállt a repülő, beért a
busz, pontosan a megfelelő kilométerkőnél tartózkodik. Eleinte telefonfülkét keresett, mert az apja nem volt hajlandó mobilt venni, aztán meg előbányászni a táska
mélyéről a készüléket, hogy aztán egy döcögő és kelletlen hang beledünnyögjön. Ha
hazaért, a kötényt viselő asszony várta, pengeszájjal, feléje forduló arcán ott volt a
kimondatlan kérdés, hogy talált-e magának valakit, a szőke herceget. Hogy hazahoz,
bemutat-e végre valakit, akihez hozzámehet, bár őt már különösebben a papír se
érdekelte, mert akár elváltnak is jobb lenni, mint olyannak, aki a kutyának se kell.
Huszonkilenc már, mondja az asszony, forgatja a süteményesvillát az ujjai között,
amíg összetöri a franciakrémes tetején a kemény, karamellel borított lapot, de két
diplomája van, teszi hozzá, amikor a főtt krémhez ér. A barátnői, abban a panelcukrászdában, nem mernek egymásra nézni, mindketten tudják, hogy Istenbarma elkongatta a harmincegyet is, az egyik a két bokáját sutulja össze kínjában az asztal
alatt, hogy ne rágja árulkodóan a szája szélét, a másik meg szombatról szombatra
készül, hogy rákérdezzen: nem leszbikus-e a kicsike. Ha az lenne, az jóval érdekesebb lenne, mint egy szimplán vénlányságba forduló valaki, és ők, a kötényes aszszony barátnői, tájékozottak, nincsen bennük előítélet. Meg aztán lenne odahaza
mit mesélni, képzeld, a Manyi lánya a nőket szereti.
A kötényes asszonynak, ha épp nem visel kötényt, van kisugárzása: ha bemegy a
szobába, és lekapcsolja a villanyt, csatornát vált a tévé, de ha Istenbarma elmegy a
henteshez, akkor a legrondább húst kapja. A vénlányság lényege épp az, hogy nem
történik az emberrel semmi, leginkább semmi jó. Így jár majd a férfiakkal is: csont
és mócsing, jut, ami jut.
Istenbarma boldogan őrzi azt a képet, az éjjeliszekrényen: a magas, jóvágású férfi mindössze öt centire volt tőle, az erdő szélén, amikor elkészült az a fotó. Nem a
megszokott sablonkép, amelyen az egyik szereplő felénk nyújtott karja látszik,
amelyben a telefon volt: ezt igazi fotós készítette, valódi géppel, egy tizennégy fős

„

56

tiszatáj

csoportról, amely épp kirándulni igyekezett, a fotós furcsállotta is a malacarcú kis
teremtményt, aki beállt a feltűnően kellemes külsejű férfi mellé, és amíg ő kattogtatott, le sem vette róla a szemét. Később a nő elkérte a képet, elküldte hát a fényképész neki, s Istenbarmának a két diplomával igazán gyerekjáték volt leoperálni a fotóról a többi szereplőt. Otthon elemezte a csoportról készült képeket, és meglepődve fedezte fel, hogy a férfi szinte mindig mellette szerepelt, ő azonban észre se vette,
csak arra koncentrált, hogy a fényképésznek jól az agyába vésse: kell neki a kép.
Annyira akarta, hogy arra sem volt ideje, hogy szokás szerint gyáván megfutamodjon. Istenbarma számára a férfi eszköz volt az önbüntetés mechanizmusában: egy
újabb lehetőség, hogy rosszul érezhesse magát. Összeszedte magát, és odaadta a
férfinak a névjegyét, amin semmi sem volt már igaz, csak a neve meg a száma, de a
telefon gyáván hallgatott; befogta a száját akkor is, amikor Istenbarma ott ült mellette az előszobában, mereven és összehúzott szemmel, és arra koncentrált, hogy
jöjjön már az a csengés, gyere elő, zöldmarci, mikor akkora voltál, mint egy köleskása ezredrésze, már akkor tudtam, hogy meg kell veled vívjak. Istenbarma akkor és a
rákövetkező három napon úgy érezte, hogy a fejében valami nagy és fekete tépi magát a láncon.
Istenbarma most azt hallotta, ahogy a szomszéd szobában felhangosítják a tévét.
Kosárlabdameccs mehetett, az apja nemrég köttetett be valami sportcsatornát, a
kötényes háztartási alkalmazott szerint több ilyen is bejön, s amíg a lány dolgozik a
panelváros egyik légkondicionált irodájában, a papa azt a néhányat váltogatja. Az
öreg szétfolyt az ócska, csíkos fotelban, le se vette a szemét a parkettán száguldozó,
hórihorgas, mosolygó gladiátorokról, de azért lassan eljutott a tudatáig a szobában
tartózkodó másik személy, hogy lélegzik, és konyhaszag lebbent be vele. Hogy van
neki nyelvvizsgája, ezért, emlékszik, ő fizetett. Maga mellé intette Istenbarmát. A
lány oda ereszkedett az apja mellé az alacsony fotelkarfára, szűk volt a hely, a férfi
meg, mit tehetett volna, ott hagyta a karját a lánya mellett, és azt mondta: fordítsad.
Go – üvöltötte az egyik ébenfekete gép, Istenbarma pedig megköszörülte a torkát, és bátortalanul azt mondta: fussatok.

Csend
Semmibe se kerül melléd álmodni magam. Ahogy a cipőmre nézek, eszembe jut,
hogy abban botladoztam le veled a tengerpartra, betódult a homok, a hófehér föveny a bokám fölött, a halott állatok törékeny mészvázai hideg téli éjjeleken pattanva aprózódtak darabokra, bálnacsigolyát vetett partra a víz. A bálnák és a halak gerincét nem tudom megkülönböztetni, zseblámpával világítottad meg, és azt mondtad, ez olyan kicsike állat, mint én, és hogy vékonyka volt, mint egy verseskötet. A
maréknyi fény sokáig összpontosult a csigolyán, amíg magyaráztál, foramen

2015. március

57

„

vertebrale, ezt valahogy megjegyeztem, érdeklődést mímeltem, holott akkoriban
csak az aprópénznyi meleg folt érdekelt, amit a tenyeredből érzett a bőröm. A kezemet behúztad a saját zsebedbe, ott simogattad a sídzseki mélyén, és az öntudatlan
mozdulat addig sem szűnt meg cirógatni engem, amíg döglött állatok csontjairól
meséltél, a bal kezedben finoman imbolygott a világosság, amíg bele nem veszett a
tenger áthatolhatatlan párafalába.
Azt képzelné az ember, hogy az ilyen kora őszi éjszakákon messzire elhallatszik
az óceán, holott alighanem csendes volt minden akkor is. Beültünk az ezer fonott
kosár egyikébe, amelyet háttal fordítottak a széliránynak, s amelyekben nappal
fagylaltot ettünk meg sovány hússal megrakott szendvicset, most alig fért be a két
dzseki, egymásnak préselődve lélegeztünk, nyáron még a lábam is át tudtam nyújtani a combodra, ölbéli játék: a boldog napokon elég volt egy vastag kardigán.
Lecsavartad a termoszról a kupakot, majdhogynem forró volt a kávé, a szomszédtól vettem tejszínt hozzá, csak egy mezőn kellett átvágnom, ahol minden egyes
szál fű külön is látszott a nagy kövek között. A szomszéd kedvesen palackba töltötte, amennyit kértem, pedig láttam, hogy már felerősítette a biciklire a narancssárga
gumicsónakot. Nem tudtam vele beszélgetni, csak mutogatással, néha meg a telefont böködtem az idegen szavakat keresve, és tétován nyújtottam a pénzt, amennyiről azt gondoltam, elég lesz. A férfi halványan mosolygott, számolatlanul átsöpörte a
bankjegyeket meg az aprót lapáttenyerébe, becsúsztatta mindig makulátlanul tiszta
nadrágja zsebébe, azzal készen is voltunk. A nagydarab, őszes és kopasz öregedő
férfi mindig megértett, akkor is, amikor felolvastam egy szelet papírról, amit az újságod széléről téptem le, a kapkodva, ceruzával rótt sorokat, hogy ellopták a hitelkártyámat, eltűnt a jogosítványom is. Durva, uszadékfából ácsolt asztalhoz ültetett,
kavargatva melegítette az ételt a tűzhelyen, és addig bólogatott, szemembe fúrva a
tekintetét, amíg megettem mindent, azután hívta ki a rendőröket. Akkor vitt csak
haza, és mielőtt ott hagyott, felállt a létra legtetejére, és kiszedte a csatornába hullott leveleket.
A két járőrnek kelletlenül válaszoltam, észrevettem, hogy egyikük rá-rápillant az
alkaromra, ahová a körmömet vájtam, ott feketéllettek a nyomok, félholdakból
emelt katedrális vastraverzei. Nem hazudtam. Elmondtam mindent, lassan és érthetően, az anyanyelvemen, a kezem fejével töröltem le a sírás nyomait, pattogott a sok
torokhang, mint a tüdőbetegek köpései. Hogy amikor pár órával azelőtt hazajöttél,
már tudtam, hogy vesztettél, ahogy becsuktad magad mögött az ajtót. A hátad hajlása, a végtagok által bezárt szögek, az arcodon tétován repdeső kezem alatt kiütköző
borosta megmutatta, hogy ma sem volt szerencséd. Megkérdezték, be tudnék-e fáradni másnap, a hivatalukba, hogy az ő nyelvükön is vallomást tegyek. Hogyne, bólogattam, jogosítvány híján csak a szomszédba kell átgyalogolnom, az másfél kilométer, a hat helyett, hogy kölcsönkérjem a biciklit, amelyről majd elfelejtem lecsatolni a gumicsónakot: úgy röpít be, mint egy vitorla.

„

58

tiszatáj

Amíg kikísértem a két egyenruhást, a leghátsó szobából egy nyárról maradt, eltévedt és most a melegen feléledt darázs zümmögése hallatszott, mint egy apró
láncfűrész vagy egy mulcsaprító részvéttelen motorja.

Gratis et franco
Amikor az első harang kiesett a torony ablakából, Nagypapa nem hitt a szemének.
Nem történhetett ez meg egy olyan világban, ahol a legyeket kényelmesen le lehetett ütögetni egy formára szabott, metszett venyigére erősített biciklibelsődarabbal, ahol ugyan fanyar volt a búzának való földön termelt fehérbor, de friss,
hideg szódával felöntve kellemes fröccsöt lehetett belőle készíteni. Nagyapa értékrendjébe nem fért bele olyasmi, hogy háború, világháború meg pláne nem.
Nagypapa nem gondolta volna, hogy Nagymama kápolnát fog emeltetni a falu
határában, hogy három besorozott fiát a Szűzanya visszavezesse, téglák és habarcs
váltotta egymást mindkettő gondolataiban, mondták a kőművesek a Miatyánkot; se
azt, hogy Frigyes bácsit Tomszkba viszik, Jekatyerinburg, Tyumeny, Omszk, Novoszibirszk, Krasznojarszk, skandálta apám a transzszibériai vasútvonal állomásait
(néha a végére utánamondva, hogy Ulan-Ude, Vlagyivosztok), azt meg pláne senki
sem sejtette, hogy János bácsi az olasz frontról narancsot hoz a Nagymamának.
Nagymama a konyhaasztal lapján görgette aszott tenyerével az ismeretlen, almaszerű gyümölcsöt, halványan mosolygott, hogy a tizenévnyi szakadatlan szoptatás
miatt hiányos fogazatát ne lehessen látni, és magában azon tanakodott, hogy milyen
módon is lehet megenni itt ezt az ismeretlen holmit. János bácsi, aki később, a következő világégés során családostul, azaz három gyermekével, feleségestül letetvesedett, két hüvelykujja körmét belemélyesztette a narancsba, amelyből kevéske
édes lé szivárgott, amelyet a művelet végrehajtója szégyellt volna lenyalni ott, mindenki előtt; lefejtette a színes, majd a fehér hártyát a gömbről, és gerezdekre szedte
azt, majd körbekínálta a teljes rokonságot, akik ott szorongtak mind az ízíkkel fűtött
kemence mellett, a tisztaszobában. A narancs illata átható volt, mindenkinek összefutott a nyála, ahogy János bácsi körbevitte a pokrócokkal fedett, földes helyiségben, gyorsan felmérték, hogy kevesebb falat fekszik a rózsás tányéron, mint ahányan vannak, így aztán csak a gyerekeknek kínálták volna, senki sem vett. János bácsi azonban kisietett a konyhába, elővette a fekete nyelű kiskést, melyet túlságosan
tompának talált, és kettévágott minden savanyú kis gerezdet.
Nagymama születésnapját ünnepeljük: a városi házában fogad, nem látok semmit bejőve a kinti világból. Idebenn mind Nagymama méhében vagyunk, ő meg fekete bálványként trónol a tisztaszobában. A lábamat összecsípték a bolhák, de
anyám nem engedi, hogy mások előtt vakarjam, játék babaként ülök az asztal melletti hatalmas, faragott széken, s ha nem érzem magamon senki tekintetét, óvatosan

2015. március

59

„

összedörzsölöm a lábszáraimat. Anyám érzi, hallja is a tompa surrogást, de úgy tesz,
mintha nem történne semmi. Arra törekszik, hogy megjelenése kifogástalan legyen,
egy korábbi képre gondol, amelyen kilátszik az alsószoknyája szegélye, s amiért,
biztos benne, sokat szapulták a háta mögött. Anyám betolakodó ebben a családban,
apám a fronton, ő gazdálkodik helyette, vonszolja az ekét a megmaradt egyetlen lóval, ott nem számít, ahogy az izzadt arca a ráragadt rovaroktól belefeketéllik-e a
puszta csendjébe, hogy kilátszik-e a réklije. Hófehér keverék színezi a lábam, a
szomszéd falu patikáriusa csinálta, kicsit a tenyerébe vonta anyám kezét, amikor az
átnyújtotta a bankjegyet, amaz lesütötte a szemét, és soha többé nem lépett be az
épületbe. Kis bőrcipő van a lábamon, a nyolc felnőtt ott a tisztaszobában nem jön rá,
hogy nem rovarcsípések pettyezik a testemet, hanem érzékeny vagyok valamire:
anyám most választott el, egy másik állat tejével táplál, kevertes üvegre húzott gumicuclival, mint a csecs nélkül maradt malacokat. A mellét apámnak tartogatja,
hogy ha hazajön a fogságból, ne kelljen senkivel osztoznia. Apámnak most ez a legkisebb gondja, muszka hadikórházban harcol a tífusszal az életéért, ezzel szemben
az úgynevezett barátai nagyon is tudnának mit kezdeni ezzel a kis kebellel, ámde
(ahogy a szentlászlói mondás tartja) sok a cselédlány és még több a kazal.
Nagymama nem vett a narancsból, mert büszke volt a fiára, szerette is a vendégeit. Nagymama világában csak a vérvonal számított, azokban bízott, akikkel közös
sírokat ápolt a Pintér sori temetőben, és azokra is csak úgy hagyatkozott, ha a szemüket rajtuk tartotta, és nem tapasztalt semmi gyanúsat. Nagymama szívesen átadta nekik a maga fél narancsgerezdjét, azon kívül tudta, hogy a kamorában, egy zománcos kislábossal letakarva, további két aranyalma várja a későbbi, szűkebb körű
fogyasztást.
Az áhítatos szürcsölés után rövid beszámoló következett az olasz fronton történt eseményekről, immár több részlettel szolgálva, nem úgy, ahogyan vasárnap a
szagos misén hallották a plébános értelmezésében, amely egyébként a Nagypapának, mint hívő embernek egyébként is gyanús volt, mert katolikus gyilkolt itt katolikust, amit nemigen tudott beilleszteni semmiféle értékrendbe. János bácsi beszámolója rövid volt, a gyerekekre tekintettel, később azonban, odakint a csutkakúp
mögött, amikor előkerült a Nagymama által határozottan tiltott, most azonban hallgatólagosan megtűrt pálinkásüveg, nagyon is aprólékos és részletes. Amikor valaki
megkérdezte, hogy János bácsi ölt-e már embert, akkor az elkomorodott, és azt válaszolta, nem, de onnantól nem volt hajlandó semmit sem elmondani.
Ülünk odabent, meg sem szólalhatok. A fekete bálvány, a másik világ őre beszél,
a Nagymama úgy trónol, mintha legalábbis a pápa lenne Róma városában, akinek
csak a nevét ismeri a mise végén elmondott szavakból. Nagymama később, amikor
elfogynak a névnapozók, velük a korai szőlő, a sütemény, már csak a menyek és az
öreg cseléd maradnak, aki fogatlan szájával szalonnabőrt rágicsál, Nagymama elmeséli, hogyan akar még földet szerezni, osztja holta utánra a fiainak, hogy majd
azoktól vegyék el mindenüket valaki mások, akik tisztességesen nem tudtak sze-

„

60

tiszatáj

rezni. Nagypapa semmit se szól, nem gyújt rá a tisztaszobában, csak a lábát tologatja nyugtalanul a padlón, barnára sült arcából az élénk, fekete szem rám rebben, érzem rajta a kitaszítottak cinkosságát. Nagypapának nincs sok szava idehaza, de erős
fiúkat tudott támasztani a Nagymama méhében, és ez elégségesnek bizonyult.
Gyümölcsöt is tud oltani, a csodálatos Csabagyöngyét, amely megérik Anna napra, ő
hozta a megyeszékhelyről, s ültette el a főhelyre, hogy a megtartó napsütésben
megérhessen a feleségének. Ilyen a parasztemberek szerelme, mondom később,
amikor az én uram vágja ki baltával a szőlőtőkéket a városi nagy ház udvarán. Most
elengedem magam: lógázni merészelem a lábam, harangozok, anyám csitítólag a
combomra teszi a kezét. Melegnek érzem a tenyerét, hideg a gyermekcomb, már
nem kalimpálok, anyám pedig megkönnyebbül, hogy nem hívom fel magamra senki
figyelmét, eszébe jut nászéjszakájának reggele: apám már kint itatta a teheneket, ő
meg kióvakodott az egyetlen éjszakára megkapott tisztaszobából, csöpp kis rágcsálóként állta Nagymama macskatekintetét, mire az odavágott elé egy vég vásznat,
hogy szabjon gatyát az urának belőle. Az új meny is tanulja meg, hogy mi a rend, ezt
mondta a Nagymama, az új menyét jobban utálta, mint a többit, mert ez a kedvenc
fiát vette el tőle. Amikor sorban születtek az unokák, mindig a legkisebb bölcsőjét
állíttatta a bejárat mellé, reggel kivágta az ajtót, billent a bölcső, ordított elébb az
újszülött, egyetlen óriási szájjá változott, aztán rákontrázott a többi. A csöpp konyha megtelt fehér réklis fiatal anyákkal, akik csipás szemmel néztek bele a hajnal
homályába, Nagymama meg már kinn volt, az istállóban alvó fiait kommandérozta,
és megindult az élet a portán. Anyám azon az első reggelen valahogy elvégezte a feladatot, tudomásul véve, hogy apám nem mentette és nem menthette meg, elkészítette, kézzel, a gatyát, a Nagymama pedig soha nem bántotta többé.
Óriási tükör foglalja el a komód melletti falat, megdöntve lóg le a két szegről,
Frigyes bácsi ütötte be őket, a háromlábú fejőszékről. Ha a tükörbe nézek, jól látom
az ángyaimat, János bácsi torz arcú feleségét, akiről később azt mondja anyám, hogy
mindkét felől ugyanazok a dédszülei. Ezt akkor nem értem, csak azt látom, milyen
közel ülnek az asszony szemei, bandzsít is talán, én legalábbis nem szeretem, ha a
közelembe jön, megmarkolja a vállam, úgy szeretget, simogatja a bőrt az állam alatt,
mint valami kölyökkutyának. Apám szerint Brigitta együgyű, még meggyűlik vele a
bajunk, de anyám azt válaszolja, hogy legalább sok földje volt, az megmarad. Apám
és anyám valami keveréknyelven beszélnek, egyiküknek sem az anyanyelve, de
mindent el tudnak egymásnak mondani. A másik asszony, János bácsi felesége nem
szível engem, legszívesebben vízbe fojtana, mondja is, hallom is, amikor a szoknyájával arrébb sodor, a lánya meg, a seszínű, lompos teremtés, lopva figyel, elkapom a
pillantásait.
Nagymama búcsúzóul a fejemre teszi a kezét, a zsebébe kotor, ott vannak, az
óriási zsebkendő alatt az érmék, milyen jól viselkedik ez a gyermek, szándékosan
nem mondja ki a nevemet, amely ugyanaz, mint az övé, vegyetek neki valamit, cukrot, mondja, és a markomba csúsztatja az óriási fehér érmét. Ad a többi unokának is,

2015. március

61

„

de nekik kevesebbet, most már én vagyok a kedvence: szeretett fiának legkedvesebb leánya, újdonatúj bálvány, aki tovább tudja viselni a méltóságot.
Anyám a következő búcsún, amely csaknem egy év múlva következik be, selyemszalagot vesz a semmi hajamba, ott keringél, a többiekkel, a templom mellett a
körmenetben, szőke haja, zöld szeme kirí az asszonyok közül, amikor egyszer lehull
róla a kendő: a dús fonat leomlik, sarkát veri a drága aranyhaj, ezért is gyűlöli a
többi asszony, a zöld szeméért, a lágy hangokért, amelyekkel az apámhoz beszél.

„MAJD ÓVLAK ODAÁTRÓL", 2014, indigó rajz, tinta, 35×50 cm

„

62

tiszatáj

JANÁKY MARIANNA

Igazságaim
Egy csövet dugtak le a torkomon! Majdnem bepisiltem! És anyának hirtelen mintha
három feje lett volna! Utána meg hánytam!, felelte húgom felemelkedve az ágyban.
Előző nap gyomormosáson esett át. (Beleevett bátyánk pulikutyájának táljába.) Az
is lehet, hogy kilyukadt a gyomrod, vagy férges leszel, és majd kígyó mászik ki a fenekeden, mondtam. Nekem kellett vigyázni rá, őrt ülni az ágyánál. Az ablakot belökte
bátyám: Gyere! Ezek szeretkeznek!
Lekésted, fordult felém az udvaron. Szeme körül piros folt. Átnéztem azért én is a
lyukon. Nem messze a fakerítés másik oldalán le volt lapítva a fű emberhossznyi darabon, és pár kikirics eltört szárán tej csorgott. De mégis mit láttál?, tettem össze
kezem. Bátyám nem válaszolt. Szemöldökét kapargatta: Belement egy szálka.
Elvált férfi, biztos van valakije, felelte anya este, és fel se nézve mosogatott tovább. Vízzel elkeveredett zsírcseppek csorogtak lefele karján. A konyhaasztalon
maradék sonka, tojás, kalács, zöldhagyma, retek, vacsora utáni csendélet. A reszelt
torma illata még csípte a levegőt. De miért az udvaron kufircoltak?, csúszott ki a
számon, kezemből a pohár, amit törölgettem. Mindjárt kapsz egy pofont!, guggolt le
anya, és szedegette ő is az üvegdarabokat. Ekkor láttam meg a szarkalábait. Egy szilánk beleállt az ujjamba. Nincs is kék vérünk!, mutattam a konyharuhán a piros foltot
bátyámnak a fürdőszobában. Trónolni készült a WC-király. Haladj már!, lökött el a
mosdótól, én meg becsaptam az ajtót, de még láttam, ahogy hátrakapja fejét, mint
egy kakas, amikor a tyúkot tojózza, és felém vágja a szappant.
A herpesz a csúfolódástól van!, pepecselte anya másnap a hipermangános vizet zsibbadó felső ajkam hólyagjaiba. Na, most már játssz Katival!, ütött fenekemre. Én is lila
szájat akarok!, Én is lila szájat akarok!, élénkült fel húgom, amikor meglátott. Elszopogattam az egyik nyusziját, majd énekelve: Nyuszi ül a fűben, ülve szundikálva, nyuszi talán beteg vagy, hogy már nem is ugorhatsz, hagytam el nyusziugrással a terepet. Nyuszi hopp! Nyuszi hopp!, ismételte Visszhang Katink.
Nincs is semmi baja már, csak affektál! Majd befestem én lilára a száját, csak gyógyuljon meg!, válaszoltam anyának. Én meg az arcodat pirosra!, kiáltott. Barna lombos zöld szeme, mint a szivacs itta a könnyeket. Nem mertem megérinteni. Mit
mondhattam volna ujjam hegyével neki?
A környék utcáin tekeregtem legalább egy órát. Az ablakokból nyuszik, csibék,
báránykák néztek rám. A kölyökkutya házunktól egy saroknyira csatlakozott hozzám. Elhagyott lámpafény csillogott bundáján. Téged se keres senki, mi?!, motyog-

2015. március

63

„

tam. Biztos éhes vagy!, nyújtottam szájához füstöltsonka illatú ujjam, de előtte megnyaltam.
Vándorlásod alatt szereztél egy pulit?, fogadott bátyám a kapuban. (Anya őt küldte utánam.) Különben is korcs!, mondta. Anya is, de hamarosan hozott egy tányért
sonkabőrrel. Mi vacsoráztunk már!, nézett rám. És holnap tegyetek ki a fákra hirdetést Atival!
Bátyám tartotta a bakot. Több rajzszög hegye elferdült, mire az első kockáslapot
sikerült kitűzni.

Tegnap találtunk egy kutyát!!!
Szép göndör barnás fekete szinü.
Kosúth utca 24. Nádasdyék
Gyöngyszemet (így neveztem el a pulim) két hét múlva oltásra vittem a szomszédos utcába. Előtte a sarki hentesnél zsebpénzemből 50 fillérért vettem neki három csirkefejet. Ez az én kutyám!, sziszegte a nő az állatorvos házánál, majd gilisztához hasonló ajkai elernyedtek. Húzta volna magához Gyöngyszemet, de ő rámerevedett az aszfaltra, és akár egy lábtörlő feküdt a kapualjban. Nem, az én kutyám!
Tudja maga egyáltalán, hogy hívják?, rántottam magam felé a pórázt. Bodrija nem
hallgatott a nevére, és bent nyugodtan tűrte, hogy fogom a nyakát, az injekciós tű
meg behatol bőre alá.
A nő hazáig kísért. Hívd ki az anyád! Gyöngyszem lábamra kuporodott. Az a cipő
volt rajtam, amit megrágott. Amikor anya bejött a szobámba, megmozdult lábam
alatt a talaj, és a kutyának mintha három feje lett volna.

Kegyetlenségek
Lófejű, lófejű!, futottam a terasz felé bátyám után. (Állatosdit játszottunk.) Neked
meg malacpofád van, röf-röf! Cirmos cicánk mögöttünk jött, egy fekete követte: az
árnyéka. Húgom utána. Én vagyok a méhecske! Bzz, bzz! Könyökét, mint szárnyat
mozgatta. A méhecske nem állat, hanem bogár!, buktam fel a lépcsőben, nagybátyánk füstkarikázott tovább a nádfotelben. Pár éve még együtt apával. Volt, hogy
füstkarikáik lánccá fűződtek, vagy egymást érintve emelkedtek a magasba, pedig
apa csak náluk, nyaraláskor cigizett. Béci, unokaöcsém (fél évvel volt fiatalabb nálam) is ott ült már az asztalnál nagynéném „Reggelii” hívószavára. Etette a babámat.
Szeretett babázni. Én meg őt. Tedd a kezed a feje alá, mert kibicsaklik a nyaka!, néztem rá, de eltakarta szemét a haja.

„

64

tiszatáj

Nézd, medence!, vájtam tejbegrízembe lyukat, és feltöltöttem teával. Egy méhecske belepottyant. A kanállal lenyomtam, majd kiemeltem és újra lenyomtam,
amíg a szárnyai mozogtak. Fedett medence!, tettem a kanalat a lyuk fölé, és rámosolyogtam Bécire. Csak a kis lükék játszanak az étellel!, kezdte el huzigálni bátyám a
viaszosvásznat. Végül az ő oldalán már a földig lógott, előttem meg a csupasz folttérképes asztal. Unokaöcsém meglökte a székét és felálltak. Bátyám a konyha felé
vette az irányt gyorsan.
Béci lassan kézen állva körbejárta a teraszt. Már láttam magam előtt a bőrtömlőn lógó fejét. Olyan volt, mint a levágott tyúké. Előző nyáron anya egyszer rám
hagyta a kopasztást, én meg a fejet visszavarrtam a nyakra. Vérzel! Vérzel!, rohantam unokaöcsémhez. Csak elharaptam a nyelvem, nyalta meg Béci feltápászkodva
vértől maszatos száját, és húzogatta felfelé a nadrágját. Ati ekkor jelent meg, és
odament hozzá egy befőttes üveget rázogatva kezében: Halikra! (Anya és nagynéne
halat pucoltak.)
Délután Ati, Béci és én egymást csapkodva rohantunk a vízbe. Átlátszó köpenyét
ránk terítette a Balaton hamar. Húgom leült a parton, lábait egyenesen előre nyújtva. Fenekét hullámok paskolták, platty, platty. Gyere fürödni, ott a karúszó!, fordultam vissza. Nem kell! Olyan cicitartót akarok, mint a tied!, szorította térdeit jobban
össze. Az nem tart fent a vízen! Az nem tart fent a vízen!, ismételgettem, mint a
visszhang a fiúk után futva. (Ekkor lőtték fel az első rakétát.)
Késő este a Szarvason ismert horgász nagybátyánk (nem végezte el az államigazgatási főiskolát) a teraszon anyának és nagynéninknek előadást tartott: Hát,
igen, minden évben belefullad egy-két gyerek a Balatonba. Egyszer épp horgásztam,
amikor az egyiket kihúzták. Hat körüli kislány volt. Az arca már felpuffadt, mint a
hold… Különben a vörös potykát nem szabad kifogni. Az olyan lenne, mintha nem lennél párthű. Szobánk ablaka majdnem becsukódott. Ébren vagy?, kérdeztem húgom.
Persze, és te? Odafeküdhetek? A fiúk a másik szobában nevettek.
Mesélj a cicámnak!, vackolt be mellém Kati játékállataival. Nézd! Életre kelt!,
mondtam, miután a falon egy madármintán körbevezettem az ujjam. Húgom nem
reagált. Fejest lehetett volna ugrani a csendbe. Apa is azért halt meg, mert nem hitted el, hogy beteg, rajzoltam homlokára egy keresztet.

2015. március

65

„

GERGELY ÁGNES

Három portré
Karinthy Ferenc
Ahogy megérkeztünk, azonnal kérdezősködött: merre van a szálloda, hány kilométer Helsinkitől Lahti, reggel hány órakor kezdődik a konferencia, meddig lehet bemenni a szaunába. Ez
érdekelte igazán, a szauna. Világos volt, hogy hármunk közül ő lesz a küldöttség vezetője, Karinthy Cini; mindenki ezen a becenéven szólította, még apja ragasztotta rá, Karinthy Frigyes,
így legalább kapcsolatba kerültünk a nagyszabású irodalmi múlttal. Cini vitézül tűrte, ha öszszehasonlították zseniális apjával; ma már úgy hiszem, hogy az a töméntelen vicc, ugratás,
kollégák és idegenek bolonddá tevése, aminek a híre országszerte szétfutott, sőt, az egész
folklorizálódott, nem lehetett más, mint az apjával vívott küzdelem kardvágás-sorozata.
Akadt köztük ártalmatlan tréfa, mint az apróhirdetés, amelyet az 56 után börtönből szabadult Zelk Zoltán nevében Cini tett be az újságba: Fiatal lánynak szoba kiadó – Zelk azután Kutyát veszek szövegű hirdetést adott fel Cini nevében –, de voltak merészebbek, például a távirat, amelyben egy „színigazgató” főszerepet ígért egy igazságtalanul félretett színésznőnek.
A lahti konferencia 1971 nyarán volt, júniusban, Szentivánéj körül, a tóról oda látszottak
a csónakok, a gyepről a sátrak, fiúkkal, lányokkal; mi hárman, Cini, Jován (Jovánovics Miklós
lapszerkesztő) és én, szállodában laktunk. Aludni nem lehetett a fehér éjszakáktól, a férfiak
éjfélkor még futballoztak. Másnap Cini a szaunából jött a konferenciára, virgoncan, frissen
lépett a mikrofon elé; a közönség a füvön ült. A modern európai író sorsáról beszélt Cini, folyékony angolsággal, több nyelven kiválóan tudott; egyszerre azt hallottam: yesterday I have
been, azután: last year I have seen. – Mit rázogattad a fejedet, mialatt beszéltem? – huppant le
Cini mellém a fűre. – Bocsánat – mondtam. – Remek voltál. De miért használtál lezárult múlt
idő, tegnap és tavaly után félmúlt idejű igét? – Cini másnap újra a mikrofon elé állt, yesterday
I was, mondta hangsúlyosan, last year I saw, és rám nézett. Elnevettem magam. Este bevittek
bennünket Helsinkibe, a Nemzeti Színházban verseket, novellákat olvastunk fel, utána háromtagú magyar tánczenekar játszott a színház előcsarnokában. – A nőknek itt nem lehet hazudni – panaszolta a dobos. – Mindent elhisznek, amit az ember mond nekik.
Szólt a lassú északi dzsessz, engem senki sem kért fel táncolni. – Ne csodálkozz – mondta
Cini. – Megkérdezték tőlem, ha felszólalok, te miért rázogatod a fejedet, és miért bólogatsz.
Azt mondtam nekik, te vagy a vörös komisszár.
Nem lehetett rá sokáig haragudni. Másnap ellátogattunk a magyar nagykövetségre. Cini
megkérte Rónai Rudolf nagykövetet, szerezzen egy képeslapot, amelyen a finn szauna látható, fürdőzőkkel. A lapot behozták; a képen a szauna-gőzben meztelen nők és férfiak ültek, bágyadtan és gátlástalanul. Itt is a Magyar Népköztársaság érdekeit képviseljük! – írta Cini a lap
hátuljára. Aláírtuk. A nagykövet elfojtott mosollyal ígérte meg, hogy a lapot futárral küldeti el
a magyar külügyminisztériumba.

„

66

tiszatáj

Legközelebb hat év múlva, 1977-ben láttam Cinit, egy novelláskötet kéziratát hozta be a
Szépirodalmi Könyvkiadóba, ahol akkor dolgoztam; Illés Endre igazgató engem bízott meg a
szerkesztéssel. A kötet címe valamilyen összejövetelre utalt, amelyről nem tudni, baráti találkozó vagy tivornya – amíg a fegyver el nem dördül. A történetről lelkes szerkesztői jelentést írtam, vigyázva, hogy a könyvet ne lehessen kriminek vagy politikai bestsellernek olvasni. A kötet megjelenését a cenzori hivatal – a Kiadói Főigazgatóság – nem engedélyezte. Illés
Endrét rendreutasították. Illés behívatott engem, és lehordott, amiért ilyen lelkes jelentést írtam egy veszélyes kéziratról. Minden munkanapon jelentkeznem kellett, Illés éreztette velem, hogy bajt hoztam a kiadóra. Vártam az elbocsátást. A kiadást végül engedélyezték; néhány „formai változtatást” kellett a kéziraton elvégeznem; előbb közöltem őket a szerzővel. A
KF utasítása így szólt:
1. A kötet címe ne legyen semmiféle összejövetel, csak az évek múlását jelző, semleges
Harminchárom.
2. A novellák ne legyenek címmel megjelölve, csak arab számokkal.
3. A könyvben ne legyen tartalomjegyzék.
4. Az utolsó novella – a gyilkossági kísérlet – az utolsó előtti helyen szerepeljen.
Semmi nem hívhatja fel az olvasó figyelmét arra, hogy ebben a novellában egy magas beosztású kommunista le akarja lőni a lánya udvarlóját.
Illés megint behívatott. – Látja – fogadott derűsen –, mit mondtam? Jó ügyek mellett érdemes kiállni.
A változtatásokat elvégeztem, a könyv megjelent. Az utolsó előtti novellából Cini később
sikeres színdarabot írt, a darabot a Thália Színház mutatta be. Talán film is készült belőle, de
tovább nem követtem az eseményeket. Abban az évben eljöttem a kiadóból.
A Harminchárom című novelláskötet belső borítólapján a fülszöveg egyik mondata így
kezdődik: A bravúros szerkesztéssel nemcsak azt éri el Karinthy… Cini belenézett a levonatba.
– Nem – mondta. – Ne így. Írd ki a teljes nevemet. Karinthy Ferenc. Karinthy, keresztnév nélkül, az csak az apám.
1971/1997/2014.

Vattay Elemér
A megbocsátás volt az ereje; a megbocsátás volt a gyengesége. Nem ismert gyűlöletet, nem
ismert utálatot, éppen ezért az rontott rá, és az nézett át rajta, aki akart. Annyi önvédelmet
raktározott el, mint az írországi tulipánok, amelyek becsukódnak, ha permetezik az eső.
A sárvári Nádasdy várban, 1979-ben rendezett fotókiállításon láttam meg először Vattay
Elemér képeit. A felvételek olyan hirtelen otthonossággal vésődtek belém, ahogy fényképek
ritkán. Hat művész portréja volt a falakon, a növények, a faágak, a tobozok fölött. Ferenczy
Béni, Kassák Lajos, Bálint Endre, Pilinszky János, Kondor Béla, Latinovits Zoltán. Vattay Elemér választott mesterei; mind nagymester a művészetben, a szenvedésben. Elemérnek kulcsa volt hozzájuk, a barátjuk volt. A legbensőségesebb barátság, saját szavai és felesége, Kata
emlékei szerint is, Pilinszkyhez és Latinovitshoz fűzte; a többiekhez „a jelenlét öröme”. A sárvári kiállítás hetedik szereplője ez a jelenlét volt, az ő jelenléte.

2015. március

67

„

A szemtanú címmel 2002-ben Mérei Anna szerkesztő és Katona Zsuzsa rendező filmet
forgatott Vattay Elemérről. A filmben Vattay tiltakozik a „fotóművész” kifejezés ellen. Kondor
Béla egyik képének dedikációjában „hites fotográfus”-nak nevezi, és Vattay helyesli az elnevezést. Ez „nem olyan fennkölt – mondja a filmben. – Kicsit iparos. Nem vagyok művész. Régen kiírták, hogy »hites kulcsvizsgáló«, »hites bűnvizsgáló«, »hites könyvvizsgáló«…” Szerettem Elemér sötét humorát, de nem értek egyet ezzel a tiltakozással. Boromisza Zsolt festőművész szerint „Elemér végül is fotóművész. Mert amiket én tőle ismerek, […] az ő személyes
látásmódját éppúgy képviselik, mintha olajfestékkel, temperával festette volna meg [őket]”.
Jelenits István piarista szerzetes-tanár mondta egy kiállítás megnyitóján: „Vattay Elemér
nagy, áhítatos mestere a mindenség szóra bírásának.” Hogy a művésznek, aki megérdemel
egy ilyen magasrendű József Attila-i utalást, miért nem volt néhánynál több kiállítása, hangosabb sikere, Balogh Rudolf-díja, amelyre a Széchenyi Irodalmi és Művészeti Akadémia kétszer is jelölte, nem tudjuk. Talán a szerénysége az oka, a félrevonulás, a túlzott alázat. Vagy az
első lesiklás a pályáról, hiszen mint filmrendező hallgatót 1949-ben kidobták a Színművészeti Főiskoláról, mert nem írta alá a Mindszenty hercegprímás elítélését követelő körlevelet.
Utána zokszó nélkül elment hegesztőnek, aztán műszaki ellenőrnek. Később munka után Katával együtt takarította a laboratóriumot, hogy a pénzen elsőrangú fotóberendezést tudjon
venni.
Nem írta alá a Mindszenty ellenes körlevelet, de nem volt hajlandó a fotómodelljeit sem
aszerint kiválasztani, mi a véleményük a világról. Nevetve mondta el, hogy Lukács György és
felesége, Gertrúd a fürdőkád szélén fényképeztették magukat, mert ott szerettek üldögélni.
A reklámhoz sem volt semmi érzéke. Nem híresztelte el, hogy Latinovits Zoltánról, a „színészkirály”-ról alighanem ő készítette az utolsó fotót, négy nappal a színész halála előtt, egy
kertben. Kassák kalapos képét, Pilinszky cigarettás portréját azok is ismerik, akik nem tudják, hogy a fotók Elemér munkái.
Passzív volt, mondja Kata; meditatív, szemlélődő. Nem ostromolta a főiskolát, nem akart
a filmes pályára mindenáron visszakerülni. Hatalmas kép- és műtárgygyűjteménye sem kapott nagyobb nyilvánosságot. Csaplár Ferenc, a Kassák Múzeum egykori igazgatója, Vattay
művészetének egyik felismerője szerint Elemér „képfüggő” volt, „csillapíthatatlan szomjúság,
éhség” élt benne a műtárgyak iránt. A művészek iránt is megvolt benne ez a szomjúság, ez a
hűség. Kassák halála után megőrizte barátságát Kassák Klárival, Latinovits halála után Ruttkai Évával. És mindig mélyre ásott. Kassák Lajosról ezt írta: „Az ő keménysége nem zengő érc
volt, nem pengő cimbalom, hanem az alkimisták által használt materia prima, a bölcsek köve,
mindent átalakító, megfiatalító, gyógyító hatású kő…” Bálint Endre kiállítását ezekkel a szavakkal nyitotta meg: „Bálint Endre tudja, hogy Szodoma és Gomorra bűne, hogy a kígyó tudást ígérő kísértése nem az arcot: a lelket zúzza szét. A megismeréshez vezető út számunkra
csak a szenvedésen keresztül nyitott. […] Az öröm és a szenvedés nem mondanak ellent
egymásnak. […] Mert van sátáni öröm, és megváltó fájdalom. De van mennyei öröm, és gyógyító szenvedés. Ez a fehér és a fekete abszolút világa.”
Vattay Elemér érzékeny volt, mint az írországi tulipánok, szemlélődő, mint az igazi filmesek, kemény és konok, mint az igazi hívők. „Senkinek nem volt még tizenkét olyan tisztalelkű,
nemes barátja, mint Júdásnak, és mégis áruló volt – írta egyszer. – Azok között, akik a lakás[om]ban látható munkákat készítették, nincs áruló.”
1980/2012.

„

68

tiszatáj

Zelk Zoltán
Szélfútta levél a világ.
De hol az ág? de Ki az ág?
1956 decemberében álltunk sorba a könyvpavilon előtt, a Marx téren (a mai Nyugati téren)
Zelk Zoltán Alkonyi halászat című verseskönyvéért, amelynek első darabja volt ez a kétsoros
remeklés, a címe nem kevésbé remek: Felelj, ha vagy! Nem tudom, a forradalom bukása után
mikor nyitottak ki a könyvesboltok; 1957 januárjában ugyanebben a pavilonban vettük meg
Illyés Gyula verseskönyvét, a Kézfogásokat. Az Egy mondat a zsarnokságról még nem lehetett
benne, ott lapult a fiókjaink mélyében, de benne volt a Bartók, ezzel az el nem évülő sorral:
Mert növeli, ki elfödi a bajt.
A zaklatott napokban úgy merültek föl a régi bajok, mint halak a halászhálóban, megtetézve; nem tudtuk elfelejteni, hogy hét évvel azelőtt, 1949-ben Zelk Zoltán írta meg A hűség
és hála énekét, a harminc oldalnál hosszabb verses köszöntőt Sztálin születésnapjára, telve
látomással és asszonánccal.
Látom, föláll – kezében borral telt pohár –
Egy vasöntő Moszkvában s fölkiált:
„Éljen Sztálin! Éljen a hetven Éves!
Társunk! Vezérünk! Tanítónk! Apánk!…”
A fiatalabbak s a feledékenyebbek kedvéért: volt mindenféle magyarázat utólag ezekre az
éljenző verssorokra. A mélységes hálaérzet, amely Zelket háromévnyi orosz front után az
életmentő szovjet hadsereg iránt eltöltötte. A remény, hogy senki sem nyomorog többé, nem
alszik többé ligeti padon. Az, hogy őszintén elhitte, amit mond. Az, hogy el akarta hinni. Az,
hogy hazudik.
Tegyük ide még egyszer a remekmívű kétsorost.
Szélfútta levél a világ.
De hol az ág? de Ki az ág?
Az egykor agyonnyomott, kisemmizett költő azt hitte, megtalálta az ágat, megtudta végre,
Ki az ág.
Nem tudta meg.
A bűnbánat hamujában, a forradalom költőinek egyik vezetőjeként, ahogy sokan mások,
Benjámin Lászlótól Solymos Idáig, ő is falragaszra írta egy versét 1956. október 26-án:
[…] Óh, magyar ifjúság, s ti város peremének
meggyalázott drága népe! Hozzátok könyörgöm: oldozzatok fel
bűneimből és fogadjatok magatok közé, mert higyjétek el,
a lelkem már régen a Tiétek. […]
Ezt el kell hinnünk. A börtön hitelesíti. A forradalom leverése utáni írópernek – Déry Tibor, Háy Gyula és Tardos Tibor mellett – Zelk Zoltán volt az egyik fővádlottja.
Szabadulása után ismerkedtem meg vele, a hatvanas évek közepe táján, vagy talán később, a Szigligeti Alkotóházban. Esténként köréje gyűltünk, hallgattuk a verseit, hallgattuk a
történeteit. Tudtuk, hogy felesége, Irén meghalt az ő börtönbüntetése alatt, s hogy Zelket

2015. március

69

„

nem engedték ki a temetésre. Hozzá írta a hatalmas halottsiratót, a Sirály-t. A versből a cenzúra töröltetett vele egy sort, ezt: kifosztották a gyászomat. Hogy észrevétlenné tegye a hiányt, Zelk megismételte az előző verssort: Nem láthattam holt arcodat – ugyanazt jelenti, de
nincs benne vád. Egy televízió-műsorban ez a változat szerepel. Tíz év múlva lehetett csak
visszaállítani az eredeti párrímet.
Egyszer megkérdeztem tőle, miféle emléket őriz a vers refrénje: Vak szemgödör. Halott sirály. – Olvastam egy Apollinaire-verset – mondta Zelk. – Arról jutott eszembe ez a sor. – Azóta többször átnéztem az Apollinaire-kötetemet, és semmi hasonlót nem találtam. Meglehet,
nem olvastam elég figyelmesen.
Egy másik estén Zelk elénekelte a könyvében szereplő népdal első versszakát.
Falu végén van egy kút,
van egy kút, van egy kút,
abba minden út befut,
megfürödnek az utak,
azután tovább futnak,
jumájdum, jumájdum!
Zelk hunyorított. – Mindenki elhitte, hogy népdal. Csak Illyés Gyula nem. Illyés azt mondta: „Nem népdal, ahhoz túl rafinált.”
Hajnal Annának olvasta fel Zelk a verseit, telefonon, és mindegyik után föltette a kérdést:
– Te mondd… vers ez? – Annának, a régi barátnak elfogadta a véleményét. Hajnal Anna halála
után Zelk mindig keresett valakit, akinek felolvashat. Az egyik versre én is emlékszem, a címe
jellegzetesen Zelk Zoltán-i: Mert nem lehet. A fájdalmaival kórházba kényszerült költő színházba, képkiállításra küldi feleségét, Erzsébetet: Ne ülj a fekhelyemnél, / mint szenvedésem
mélyszemű, nagy tükre // …Mert nem lehet! mert nem lehet / hogy öld magad! hogy öljelek!
Kései versei között van egy ötsoros, a Sirály miniatűr visszfénye. Én gyújtok villanyt a szobában, / adjon izzó jelt ablakom, / én jövök zúzmara-ruhában, / én jövök, haza nem találva, / a
néma téli utakon. (Kint és bent). Álmában is követte a Sirály útjait.
Ha dér, ha sár, ha nyár pora,
ha égbolt, utca és szoba,
ha kilincs, párna és pohár –:
Vak szemgödör. Halott sirály.
Barátaim, megértitek?
egy ember él közöttetek,
van kulcsa és van ajtaja –
hazamegy és nem megy haza.
Utolsó éveiben Zelk Zoltán mindent megkapott a sorsától. Szép, fiatal feleséget, lakást,
kertes nyaralót nagy fákkal, nyugággyal, amelyben kényelmesen lehet verset írni, életműsorozatot a Szépirodalmi Kiadónál, napi háromszori étkezést, naponta tiszta inget… Nem járkált az utcán mint kivert kutya, senki sem üldözte. Rend lett az életében. Ez a világ más volt,
mint a Sirály szegényes külvárosai, falvai. Megszerette. Megszokni nem bírta.
1973/2010/2014.

„

70

tiszatáj

UTASI CSILLA

Emlékezés Danyi Magdolnára,
a testvéri táj költőjére
A Palicsi verseket a megjelenés évében, 1996-ban ajánlotta nekem. A jellegzetes balra dűlő,
szálkás kézírással írt dedikáció szinte függőlegesen fut föl a papíron. Most, amikor kézbe veszem a karcsú kötetet, a lapok közül újra kihullik egy sárgás könyvtári katalóguscédula, rajta
néhány sor, megkért, írjak a könyvéről. Nem írtam meg verseskönyvéről a kritikát, s amikor
2010-ben felkért, Magyarországon mutassam be frissen megjelent tanulmánykötetét, ezt is
elmulasztottam. Kétszeres adósságot törlesztek tehát. Kései szövegem Danyi Magdolna már
nem olvashatja. A bennünket egymáshoz kötő rokonszenv alapja az volt, hogy láttuk egymást. Azt a képet próbálom tétován megrajzolni, mely költészetfelfogásáról, életérzéséről,
magatartásáról él bennem.
Nem voltunk barátok a szó megszokott értelmében, nem beszélgettünk soha magánéleti
kérdésekről. Palicsi házában, az üveges könyvszekrények között egyszer sem jártam, bár az ő
közegében ismerős voltam, nagynénéméknek víkendházuk volt a nyaralótelepen, gyerekkoromban a faragott, szecessziós, nyitott, nyári villamos a víztorony közelében, a kapu előtt állt
meg, mögötte a park, a fasor mélyén megcsillanó tóval, az iszap szagával mély benyomást tett
rám. A Szabadka környéki szőlők homokjának forrósága is az első emlékeim közé tartozik.
Az Új Symposion hetvenes évekbeli szerkesztőjét még nem ismerhettem, ehhez túl fiatal
voltam. 1983-ban voltam első éves az újvidéki Magyar Tanszéken, amikor a folyóirat őt követő szerkesztőit szétzavarták. A szerkesztőség feloszlatása előtt évfolyamtársaimmal néhányan még messziről figyelhettük a harmadik Symposion-nemzedék tagjait, csodálhattuk a kiforrott, eredeti, fiatal szerzőket, akik ebben a közegben a többiektől különbözők mertek lenni. Az, hogy a szocializmus erkölcsi normái mennyire nem voltak megalapozottak, abban a
könnyedségben is megmutatkozott, ahogy a hatalom képviselői félretették őket. Akiket megfosztottak szellemi helyzetüktől, morális igazságuk megfogalmazásával törődtek. Nekünk,
akik későn érkeztünk a vajdasági irodalmi életbe, nem lehetett részünk abban, hogy a nálunk
csak kicsit idősebb nemzedék maguk közé emeljen bennünket.
1984 tavaszán találkoztunk, amikor bielefeldi tanulmányaiból már hazatért, és a Hídban
dolgozott. Nem is találkoztunk, felhívott telefonon. Ekkor már verseit, Czóbel Minkáról írt kötetét olvastam, fényképen is láttam már, az újvidéki közéletben ismeretlenül is felismertem
volna őt egy irodalmi est hallgatósága között. Első publikációm, az Irodalomelmélet nevű
tárgyból készült szemináriumi dolgozat, a Nemes Nagy Ágnes Ekhnáton-ciklusáról írt elemzés a Hídban jelent meg. Magdi, a folyóirat egyik szerkesztője azért telefonált, mert az akkori
körülmények között a címben szereplő isten-teremtés szót veszélyesnek érezte. Magamban
túlzottnak gondoltam aggodalmát, úgy nőttem fel Újvidéken, hogy számomra valósága volt
annak, amit magyarul olvastam, olvasmányaim külön bejáratú terében teljes szabadság uralkodott.

2015. március

71

„

Akkor kerültem hozzá közel, amikor 1985 őszén a Magyar Tanszéken kezdett tanítani. A
Modern nyelvészet irányai című tárgyat hallgattuk nála. Messziről láttam őt, a katedrán, a
könyvtárban, de közelről is figyelhettem, hiszen néhányan emeltszintű Celan-szemináriumra
jártunk hozzá, az irodájába. Hogy a belső világ túlsúlyban van benne, ez az első órán kiderült.
Nem vette észre, hogy túl gyorsan beszél, a diktált szakirodalmat nem lehetett leírni. Talán
észre is vette, olyannyira megbénítóan személyes kudarcnak érezhette, hogy képtelen volt
lassabban magyarázni.
Első pillanattól rokonszenvet keltett bennem értelme és irodalmi érzéke. A saját műveletlenségéről mit sem tudó fiatalság elbizakodottságával rendkívül magas mércét állítottam fel
tanáraimmal szemben. Nem pusztán a műveltségbeli hiányokat vettem észre (nem olvasta A
tragédia születését, gondoltam például egyikükről), hanem az irodalomhoz való, a lehető legkifinomultabb, egzisztenciális viszonyt is számon kértem rajtuk. Az irodalmi élmény, az esztétikum mint mérce, a létezés abszolút középpontja volt számomra. Losoncz Alpár visszaemlékező írásában nagyon találóan állapítja meg, hogy az olvasás, egy másik ember gondolatmenetének befogadása erőt igényel. Magdinak volt ereje az olvasáshoz. Határtalan bizalom
élt benne a kifejezéssel szemben.
Az emeltszintű kurzuson, 1986 tavaszán Celan 1967-es, Atemwende című kötetének Nördlich von den Flussen kezdetű versét olvastuk közösen. Mindössze négy sorból áll. A lírai én kiveti hálóját, melyet a megszólított Te tétován (zögernd) kövektől írt árnyékokkal terhel meg.
Magdi hagyta, hogy az idegen nyelv szemantikai lehetőségei között botladozva őelőtte elmondjuk olvasatunkat. A beszélgetés során észrevettem, hogy a vers jelentéséről más véleménye van, mint nekem, noha ezt a véleményt egyetlen szóval sem erőltette. Ahogy a szemináriummal egy időben írt szövegnyelvészeti értelmezésében meggyőzően bizonyítja, az árnyék ebben a versben, mint Celan költészetében másutt is, az értelmet jelenti, a vers ars poeticaként olvasandó. A zögernd határozói igenév és a beschweren ige jelentésén múlt az értelmezés. Amellett érveltem, hogy a háló kivetése, elterítése szakértelmet kíván ugyan, ám a súlyok eleve a hálóra vannak erősítve, tehát a beschweren ige nem a háló megterhelésére, hanem a hamis fogásra vonatkozik. Nőnek, vagy legalábbis a beszélő társának éreztem a megszólítottat, aki ugyan nem valódi kövekkel, hanem a kövek írta árnyékkal terheli meg a hálót,
a fogás mégis a beszélő létét vonja kétségbe. Mit jelenthet a kövek árnyéka? A kövek árnyékában azokat az értelmeket láttam, melyeket a megszólított nő önmaga elidegeníthetetlen
lényegének érez. Az árnyéknak nincs ontológiai léte, a személyes azonosságot megképző értelmek ezért érvénytelenek ott, abban a szférában, ahol „egyek vagyunk”. A megszólított Te
éppen azért helyezi el tétován, tűnődve a vers hálójában ezeket az értelmeket, mert tisztában
van azzal, hogy önértelmezése érvénytelen, ám nem tehet mást. Magdi semmit sem vetett olvasatom ellen, saját értelmezésének érvényessége azonban kizökkentett elbizakodottságomból. Abban kimondatlanul egyetértettünk, hogy a versszövegek olykor megengednek eltérő
olvasatokat, a többértelműség azonban nem jelenti azt, hogy valamennyi lehetséges jelentés
egyidejűleg érvényes. A költészet nem ismeri „ez is lehet, az is benne van” megengedő langyosságát. Az egyik lehetséges értelemszerkezet mellett döntenünk kell, hiszen a versnek egzisztenciális tétje van. Ma már közelebb került hozzám az ő olvasata, úgy érzem, a versben
megszólított Te a mindenkori olvasó, aki figyelemmel, óvatosan kiegyensúlyozza a vers értelmét, hiszen ennek a műveletnek, a vers értelemmel való felruházásának az ő számára
ugyanolyan egzisztenciális tétje van, mint a vers-én számára.

„

72

tiszatáj

A Magdiról őrzött benyomásokban test és lélek szétválaszthatatlanul összefonódik. Ekkoriban a nyúzottságig érzékeny voltam, a saját testem minden vélt vagy valódi hibájának távlatából mások testi lénye különösen közelről érintett. Élesen láttam kerek arcát. Középen elválasztott, mindig csigákban aláomló haját. Sötét arcbőrének kontrasztját barna, sárgás árnyalatú hajával. Mélyen ülő, apró, zöldesszürke szemét, mely hirtelen teleszaladt jóindulatú
fénnyel, a szeme alatt a mély árkot, most is hallom kicsit zihálva feltörő, dallamos hagját, a
ropogtatott r-ekkel, látom „szálkás” ujjú, mély érzékenységét kifejező kézfejét. Az, hogy milyen egyedül lehet, leginkább akkor látszott, ha oldalról vagy hátulról figyelhettem.
A látásnál van-e több? Tisztában voltam vele, hogy az emberi sérülések hozzánk nőnek,
nem lehet feloldani őket, az eszközeink elégtelenek ehhez. A testi tényeket mozdíthatatlannak tudtam, meggyőződésem volt, hogy ezek olyan, a tökéletességet elrontó adottságok, melyek az esélyeken, az emberi lényegen, a mindannyiunknak egyformán kijáró lehetőségeken
nem változtatnak. Nem is a testről volt szó esetében, hanem arról, ahogyan a test tapasztalatát, lehetőségeit megélte, önmagára vonatkoztatta.
Fiatalon a verseiben kifejeződő életérzés sötétségétől megriadtam. A kis halott tájképek 2.
darabjában írja a következőket: „Kivakult / júliusvégi koradélután (...) Ha követni tudsz / e
lángnyelő homokban / mezítláb, látod, / testközelben a kert / az izzadt testvéri táj, / a szélrózsa minden irányából / permetez a fényhalál.”. A bravúr a versszak másik felében következik be, ahol a beszélő az olvasót a vele való teljes azonosulásra szólítja fel. Nemes Nagy Ágnest nővérének nevezi verseiben: én nem nem lehettem „testvére”, nem tudtam, nem mertem azonosulni léttapasztalatával. Talán nem is várta el, hogy bárki kövesse őt ide: életérzésének megmutatására törekedhetett, hiszen pontosan tudta, hogy életérzése nem mindanynyiunk tapasztalata, s bizonyára fájt neki ez a másság.
A sötétséget nem tartotta magához tartozónak. Nosztalgia című versében arról a másik
világról szól, amelynek nincs neve, s ahol ő hiánytalanul az volt, ami itt lenni szeretne, ám
amikor a vágyat kifejezi, azt is elárulja, hogy a sötétség tapasztalata sajátja. Amire törekedett,
azt az ént feloldó értelmetlenség, fájdalom és kín ̶ a sötétség ̶ nehézkedési erejével szemben kellett létrehoznia.
1997 októberében Szivácon, a Szenteleky-napon találkoztunk. A megemlékező műsor végeztével, az emlékház udvarán álltunk, az ebédre várva, itt mindig melegebb volt, mint a hideg teremben. Szinte szavak nélkül, a bizalmával meggyőzött arról, hogy november közepéig
sikerülhet összegyűjteni a DAAD-ösztöndíjhoz szükséges igazolásokat. A nyolcvanas évek
legelején ő is a Deutscher Akademischer Austauschdienst ösztöndíjával tanult Bielefeldben.
A következő év tavaszán annak ellenére odaítélték az éves ösztöndíjat, hogy a legfontosabb
dokumentum, Voßkamp professzor úr befogadólevele nem érkezett meg időben, és a postán
elveszett az orvosi vizsgálat lelete. Egy évig Freiburg am Breisgauban tanulhattam: különös
világossággal, rövid időre nekiiramodott az életem.
A Palicsi versek egyik darabjában megemlít engem is. A lírai én felidézi az epizódot, amikor a Hídban publikált, az Ekhnáton-ciklusról szóló dolgozatot Ilia Mihály megküldte Nemes
Nagy Ágnesnek. Hallottam később a Tanár úrtól, hogy Nemes Nagy Ágnes a nekem előkészített képeslapra a nevét sem volt hajlandó aláírni. „Ehhez nekem már nincs erőm.” – mondta.
A lírai én hozzáteszi, hogy Nemes Nagy Ágnes a verseire hasonló hallgatással válaszolt, mint
az én tanulmányomra. Lényegtelen, milyen méltatlanul kerülök őmellé. Bizonyos, hogy Magdi versei más okból maradtak válasz nélkül, mint tanulmányom. Fiatalkori költészetében

2015. március

73

„

mindössze néhány közös szó utal arra, hogy meghatározó élménye volt Nemes Nagy Ágnes
lírája. A Palicsi versek énje meg is fogalmazza, hogy Nemes Nagy Ágnes lírája nem az utánzás,
hanem mindig a kifejezés vágyát ébresztette fel benne. Különös paradoxon, hogy a versbeszéd, mely bizonyosan felkeltette volna Nemes Nagy Ágnes érdeklődését, a halott költőt szólítja meg.
Palicsi verseknek a halott Nemes Nagy Ágnest megszólító áradó versbeszédében ugyanazt
a magatartást formálja meg, mint ami a hétköznapi életben is jellemezte Danyi Magdolnát.
Megható gondossággal kívánta mindannyiunk számára azt a jót, amiről hajlandók voltunk azt
hinni, hogy természetes módon kijár nekünk. Jóindulata a szerepjátszás hiányából következett. A Palicsi versek énje ehhez hasonlóan szereptelen: a teremtésnek a természetben, a fák
életciklusaiban megnyilvánuló formáló elvével akar azonosulni.
Utoljára négy éve, májusban két napot töltöttünk együtt Belgrádban, a DAAD alumnusainak szerbiai találkozóján. Képek merülnek föl: a modern, vadonatúj újbelgrádi szálloda egyágyas szobájának kényelme. Az egyetemi karok épületei között egy belső udvaron vendéglői
asztalokat, székeket helyeztek el, itt sütkéreztünk. Le vagyunk fényképezve, egy csoportképen nézünk föl az emeletre, a fotós irányába. Testi betegségéről, a műtétről beszélt, amelyen
éppen túl volt, az orvosok szakértelme és a gyógyulás iránti teljes bizalommal. Jól volt, tele
tervekkel, és mégis vigyáztam, szavaimmal akaratlanul meg ne bántsam. A repülőklub márvány, arany és brokát éttermében, balkáni pompa között vacsoráztunk.
Néhány levelet küldött még, gondosan fogalmazottak voltak, szinte túlcsordultak a jelentéstől. Csodálatos vigasztalás volt mindegyik jelentkezésében, pedig nem szorultam rá. Egyik
leveléhez, a búcsújáró hely, a doroszlói csodakút fényképét csatolta. Talán ott járt, levelében
nem említette ezt. Vagy önmagát küldte, zöld háttér előtt, és fotója ugyanazt jelentette, mint a
kút. Szavakon túli jóindulatot és kiteljesedést fejezett ki.
A kép, amely bennem él, emlékekből, beszélgetéstöredékekből, levelekből rakódik össze.
A szenvedés tartja egyben. Nyelvi emlékek is ezek. Az is belejátszik a róla alkotott képbe,
ahogyan beszélni tudott az élet érzékelhető oldaláról, élményeiről. Talán a legjellemzőbb,
összegző kép a következő: féloldalról mutatkozik, félhosszú haja keretezi az arcát, az értelem
fénye és a jóindulat a tekintetében, inkább befelé néz. Amikor váratlan halála után az újvidéki
Magyar Tanszéken meg kellett emlékeznem róla, egyszeri arcát igyekeztem kifejezni. Most
nem érzem a veszteség riadalmával azt, hogy az arcát kell megidéznem, és ennek a vállalkozásnak a tehetetlenségét sem. Figyeli, amit róla mondok, és megbocsátja, ha nem pontos.
Tudta, hogy a versnek a szokatlan szemantikai kapcsolódásokat létesítő szövegtípusnak
nem az a funkciója, hogy új jelentést hozzon létre. Nincs olyan jelentés, amely kifejezné az
igazságot. A nyelv többértelműségére van szükség ahhoz, hogy egy adott pillanatban az egyik
lehetséges értelemstruktúra mellett dönthessünk, önmagunkat átadva, saját életidőnk egy
darabjával hitelesítve a létrejövő teret, amely mindig a Másik tere és arca is. A verset a nyitottság terének nevezte.
Ebben a térben él ő tovább, melyet versei és költészetről való beszéde megteremtenek.

„

74

tiszatáj

Az idegenség természetes léthelyzete
DANYI MAGDOLNÁVAL BESZÉLGET VIRÁG ZOLTÁN1
– Válogatott tanulmányaidat tartalmazó köteted Maurits Ferencnek köszönhető művészeti kivitelezése a Forum Könyvkiadó 1970-es és 1980-as évekbeli virágkorát idézi. Gazdag gyűjtemény, amely több évtizednyi tudományos vizsgálódás eredményeit fogja össze. Személyedben
olyan teoretikust, irodalomkritikust, költőt, folyóirat-szerkesztőt tisztelhetünk, akinek a munkássága számos oldalról megközelíthető. Nem lehet figyelmen kívül hagynunk azt a jellegzetes
ívet sem, amely Palicsról indulva Szabadkán és Újvidéken keresztül Bielefeldig, Szegedig rajzolja meg életutad főbb állomásait. Először talán merüljünk el a fiatalkori indíttatások világában,
abban az előtörténetben, amelynek az otthoni, palicsi körülmények, a szabadkai középiskolás
évek és az újvidéki egyetemi környezet ad kiemelt jelentőséget. Meg tudnád-e jelölni azokat a
csomópontokat, amelyek a pályád alakulásában, a gondolkodásmódod árnyalódásában, a tudományos szemléletmódod körvonalazódásában alapvető fontosságúak?
– Két férfitestvérem van, az idősebb 10 évvel öregebb. Ő tehát már tizenéves volt, amikor én
alig valahány éves, és középiskolás korában írt, prózát. Amikor tehát én elkezdtem iskolába
járni, megtanultam írni, ő már a prózával próbálkozott, s azonnal elhatároztam hétéves koromban, hogy én író leszek. Így kezdtem el olvasni. Mire hazaértem a könyvtárból, szokták
mondani, elolvastam egy gyerekkönyvet, fordulhattam vissza. Az irodalom bűvöletében éltem, nem csak Palics fürdőhelyen, a fürdőzések, játszadozások színterén. De én író akartam
lenni. Sőt, tanár is akartam lenni úgy azonnal valahogy, egészen kis koromban. Tanárnak
lenni majdnem ugyanazt jelentette számomra, hogy én irodalommal akarok foglalkozni.
Gimnazistaként viszont úgy döntöttem, hogy most addig nem írok, amíg hát, nem tudok írni,
s nem tudok mindent vagy sokat az irodalomról. Akkortájt szervezték a középiskolások vetélkedőjét. Nagy jó érzéssel most emlékezünk rá, 45 éve, hogy van a vajdasági magyar középiskolások vetélkedője. Egykori gimnáziumi tanárnőmmel megbeszéltük (tagja volt az önképzőkörnek), hogy én most nem írok verseket, mert hát azok olyanok. Közben nem említettem,
hogy gyermeklapban közöltem, hírneves gyerekíró lettem, meg afféle mindenes pici koromban. Harmadikos elemista koromban rendszeresen tudósítottam futballmeccsekről. Tehát én
ilyen író, gyerek író voltam. És ő megértette, hogy nem, majd most okosodok, meg tanulunk.
S akkor rám szólt, most tessék, írjál verset a középiskolások vetélkedőjére. Akkor írtam verset, nem ment persze ez ennyire könnyen. Tény, hogy írtam verset, tény, hogy először második díjat kaptam, utána pedig első díjat nyertem. Tehát fiatal író lettem közben, aki publikált
is. A Symposion első nemzedéke kutatta, kereste a fiatalokat, engem is megtalált. Tehát én
akkor már fiatal írónak számítottam, fiatal költőnek. Közben volt egy nagyon tartalmas nyaram, hogy befejeztem a gimnáziumot. Majd megyek az újvidéki Magyar Tanszékre. NyugatNémetországban szobalánykodtam, gyönyörű helyen, gyönyörű kastélyhotelban. Megtanultam németül. Az idősebb testvérem kint élt. Tudtam németül olvasni, német nyelven olvas-

*

Az alábbi szöveg szerkesztett változata a szegedi Grand Caféban 2012. május 8-án elhangzott beszélgetésnek, melynek apropója Danyi Magdolna Értelmezések (2010) című könyvének megjelenése volt.

2015. március

75

„

tam el Albert Camus Sziszüphoszát. Szóval mindenevő voltam, minden érdekelt, a legtermészetesebb módon. Majd egyetemista lettem, Bányai János tanár úr kialakított egy strukturalista munkacsoportot. Lelkes tagjává váltam. Olvastam Jakobsont, olvastam az orosz formalistákat, a legnagyobb tanulságot jelentették számomra, s akkor kezdtem strukturalista verselemzéseket írni. Közben írtam a verseimet, mert hát szerettem verset írni, fontos volt számomra a vers, mint önkifejezés. És egyetemistaként az Új Symposion idősebb szerkesztőivel,
íróival való beszélgetések és a nemzedékemmel való összetalálkozások során: Böndör Pál,
Bognár Antal, Podolszki József, Juhász Erzsébet, Thomka Beáta, így érlelődtünk, s a legtermészetesebbnek tartották, tartottam, hogy én verset is írok, meg tanulmányokat, dolgozatokat is.
Bányai János mutatta be ezt a könyvem Szabadkán a múlt évben. Nagyon szép méltatást,
beszédet, szöveget írt, azt hangsúlyozza benne: a költő beszél itt a költészetről, költeményekről, és nem némíthatja el a költői énjét akkor sem, amikor tanulmányokat ír. Én ezt így nem
tudom mondani, de örülök, ha ez így gondolható. Ugyanakkor ő a méltatásában nagyon fontosnak tartja, hogy a fogalmiság megfogalmazásáig, kritériumaiig mindig eljutok. Számomra
ez egy nagy, izgalmas tanulás, keresés, foglalkozás volt mindig: verset írni és ugyanakkor költészetről, költőről gondolkodni. Fiatal koromban rendkívül sokat segítettek nekem az orosz
formalisták, Jurij Lotman professzor tanulmányai. Jelentkeztem Lotman professzornál, aki
nagyon kedvesen válaszolt, elküldte orosz nyelven írt munkáit. Én német nyelven tanultam a
gimnáziumban is, de megtanultam a szerb tudásával orosz nyelven érteni. Így alakult, mindig
egy-egy ilyen állandó kísérlet volt, a költészetről pontos jellemzést adni. Nyilván az én szubjektív szemléletem, értésem és egyáltalán a tudásom, egzakt tudásom ötvözésével.
– A gyerekversek, a gyerekkorban írt versek megmaradtak?
– Meg, megvannak. Egy füzetben, ahogy kivettem a gyermeknaplót. Úgy gondolom, hogy a
legtöbb nagyon szokványos gyermekvers volt. Édesanyánk nem dolgozott, minket nevelt,
a tanítóképzőt nem fejezte be. Intelligens hölgy volt, aki nagyon akarta, hogy jó tanulók legyünk, s mindent átnézett. Azt szoktam fiatalabb koromban még inkább elmesélni, jobban
emlékeztem rá és ő is élt, hogy országos versenyen már nem tudom hányadik, de nagyon jó
helyezést, talán ötödik-hetediket értem el. Egy köztársaság-napi, november 29-ei, a TitoJugoszlávia megalapítására kiírt pályázaton, munkám úgy fejeződött be, hogy „és ott állom
meg a helyem, ahova az élet állít”. Ezt a mondatot az Édesanyám írta. Na most, én gondolom,
hogy a verseim is hasonlóan íródtak azért, hogy én verset akarok írni, én elég sokat tudok
már, rímes szerkezeteket is tudok alkotni, tehát nem igazi önkifejezés, a Weöres Sándor-i értelemben már nem lehet másként nézni a gyermekversekre. Tehát nem igazán jó versek, de
azért olyan ügyes…
– …Tollpróbák, kísérletek. Költészeted értelmezőinél, könyveid (Sötéttiszta [1975], Rigólesen
[1988], Palicsi versek [1995]) kritikusainál szinte motívum-szerűen tér vissza a formák biztonságos kezelésének, a versstruktúrák variációs mechanizmusainak a felismerése. A lételméleti
kérdések állnak nálad a középpontban, szövegeid kifejezetten újszerű módon reflektálnak a városi miliőre, a kisvárosi szcénákra, a térségi kötődésekre, a nyelvi tapasztalatra, a hagyományszerveződésekre és a keresés különféle fázisaira. Amikor a saját munkatársaidtól kapsz véleményezést, tudsz rezonálni az észrevételeikre, elismeréseikre? Foglalkoztatnak egyáltalán a kritikai megnyilatkozások?

„

76

tiszatáj

– Sok mindent érintettél. Nagyon ösztönöznek a rólam írt írások. Elmondanám, hogy rendkívül fontosak voltak az életemben és az életünkben a beszélgetések. Mi úgy jöttünk föl, hogy
ott volt előttünk az első Symposion-nemzedék, akik vártak bennünket, fogadták, akarták a fiatalokat. Ugyanakkor mi határozottan, szerintük is, de mi magunk is úgy gondoltuk, hogy mi
egy másik nemzedék vagyunk, másként nem is lehet. Ők a 10 évvel idősebb írók, akikkel mi
tegeződünk, akiknek a munkásságát, költészetét, prózáját, tanulmányait tiszteljük és szeretjük, de mi mások vagyunk, mi vagyunk a fiatalok. Bányai János megfogalmazása volt akkor
egy írásában, hogy „újabb és legújabb költészetünk”, amikor már minket külön nemzedékként tudott tárgyalni. Tehát az első nemzedék után egy újabb, értékelhető generáció következik. Mi úgy lettünk költőkké és nemzedékké is, hogy az első gárdától szinte függetlenedve,
külön kialakítottuk egymással a nemzedéki kapcsolatokat. Beszélgettünk, mi hogyan tudunk
mások lenni, mint az első, az első avantgárd nemzedék. Jóllehet, mondjuk nekem, egy abszolút meghatározó élményem volt Domonkos István költészete. Nem is gondoltam, hogy én hasonló módon tudhatnék gondolkodni, mint ő. De nem is akartam. Tehát mi kerestük, Böndör
Pál volt a vezéregyéniség köztünk költőként, kerestük a magunk másféle lehetőségeit, az
avantgárd nyelvvel, a negatív nyelvvel szemben, nem ellene, ám a fegyelmezett szólás, beszéd lehetőségeinek reményében. Visszahódítandó a befejezett mondatot, visszahódítandó a
bezárható szubjektivitást, anélkül, hogy hagyományosak lennénk, lírai realisták lennénk,
anélkül, hogy panasztevők lennénk. Tehát megtalálni egy szubjektív látást igazoló költői
nyelvet. Külön-külön, természetesen különbözők voltunk és azok akartunk lenni. A fölsorolásban nem mondtam Sziveri János, nem mondtam Fenyvesi Ottó, Csorba Béla és még többek
nevét, Szűgyi Zoltánét, Tari Istvánét, ők voltak a legújabb költőink. Tehát így elhelyeztük magunkat. Fölzárkózott a Sziveri Jancsi nemzedéke is. Közben megtörtént az, hogy mi nemzedékileg összetartozónak láttuk azért egymást, de az is, hogy nem. És itt Sziveri Jancsiék, mint új
nemzedék, nagyon öntudatosak voltak. Ők, a harmadik nemzedék.
– A folyóirat szépen bekebelezte a fiatal tehetségeket, sorra kijelölődtek azok a pályalehetőségek, amik aztán a kiteljesedésüket előirányozták. Ugyanez folytatódott a Te fő- és felelős szerkesztőséged alatt, az arra érdemeseket beszippantotta a folyóirat szépírókként, kritikusokként,
elméleti írások, képzőművészeti esszék megalkotóiként. Pontosan azért fontos ez, mert ők (a
korábban említetteken kívül például Losoncz Alpár, Balázs Attila, Sebők Zoltán, Kalapáti Ferenc, Csányi Erzsébet, Radics Viktória, Faragó Kornélia) a saját időszakukban ugyanezt a tapasztalatot viszik tovább, s nem lehet nem észrevenni, hogy éppen az elődeiktől tanulták a legtöbbet, azoktól, akik az egyetemen az oktatóik voltak. A tanári ethosszal feltétlenül számolnunk
kell, mert nagyon lényeges. Olyan időszakról beszélünk, amikor még sokkal kedvezőbb gazdasági és kulturális helyzetben működött a Tanszék, a Hungarológiai Intézet hátteret nyújtott, kiadványok sokasága jelent meg, más volt a leosztás, a teljes viszonyrendszer.
– Nem említettem eddig, hogy szabadkai gimnazista koromban alakítottuk a Kosztolányi Dezső Irodalmi Kört. Bognár Anti ismert név, jeles író lett, ott gyülekeztünk többen. Nagyon
szép közösség volt. Egymás írásait vittük, olvastuk, megbeszéltük, bíráltuk. Nagyon reményteli, sokat jelentő közösségi munka zajlott. Hogyan hangzott tovább a kérdés?
– Csak annyi, hogy a baráti viszonyok, az egyetemi oktatói gyakorlat miként érvényesült a tehetségek felkarolásában, s a lap körül mozgolódó fiatalok mindenkori munkára serkentése,
közreműködésre bátorítása mégiscsak döntő szempont lehetett, ahogy veletek egykoron megtörtént.

2015. március

77

„

– Úgy látom (bár régen volt, lehet, szépítem), hogy úgy mindenünk megvolt. Kérték tőlünk az
írásokat, egy tanulmányért, egy recenzióért, 3-4 oldalas szövegért 25.000 dinár tiszteletdíjat
kaptam. Jó lakásért 30.000 dinárt fizettem. Megírtam két recenziót, otthonról szintén jött
hozzá valami, később ösztöndíjhoz jutottam. Szoktam mondani, amikor bekövetkezett nálunk a háborús krach, hogy egyetemista koromban éltem legjobban. Minden szempontból.
Anyagilag például. Később is, még az 1970-es években tudtuk tartani, kialakítani ezeket a közösségi formákat. Minden segítséget megkaptunk. Bori Imre professzor, aki hát, nagyon magasan fönt volt, de a tanárunk volt, és jelezte: ’maga az ott, jó, az rendben van’. Reagált, majdnem mindenre reagált. Már nem tudom, kitől, honnan vettük ezt a mondatot a ’70-es években, hogy olyan elégedetlenek vagyunk, mint a nyugat-európai fiatalok. Mert voltaképpen
mindenünk megvolt, ültünk a kávéházban, ahol sokszor ebédeltünk is közben, fiatal írók, s
hát a problémákról beszélgettünk. Aztán később beütött nálunk a teljes krach, s ilyesféle értelmiségi-szellemi közösségi élet, mostanság, biztosan nem lehet, mert egyszerűen ott anyagi
fedezet, anyagi biztonság állt mögötte. Hogy nyugodtan tárgyalhattuk a problémákat. Írói, értelmiségi gondokról, szellemi problémákról tudtunk, tudhattunk közösen beszélgetni, közösségi létformát fenntartani. Gondolom, ma is így van. Én egyrészt izolálódtam Palicson, másrészt nem vagyok fiatal. Léteznek fiatal írók Vajdaságban, újságjaik is vannak. Én gondolom,
hogy azért ők is megélik szépen azt a fiatalkori, szerintem abszolút nélkülözhetetlen szellemi
közösség-érzést, -tudatot, amit mi. Mozgalmi jelleget kívántunk: már a Symposion első nemzedéke így fogalmazta, s mi ezt teljes mértékben átvettük tőlük. Mozgalmi jelleget adni az
irodalomnak, az azt jelentette, hogy ne csak szépirodalmat írjunk, hanem tanulmányokat, lehetőleg minél sokoldalúbbak legyünk. Tehát az első nemzedéknél Várady Tibor jogászként
abszolút kiegészítette a Symposion-mozgalmat. Nálunk dolgozott Losoncz Alpár, tehát jogász
közöttünk is akadt. Igen, tanulmányokkal, szociográfiával, azaz mindennel foglalkozni igyekeztünk.
– Ha már a tartui iskola Jurij Lotman neve kapcsán felidéződött, mellette egy másik kiemelkedő
tudósról és iskolateremtőről sem szabad elfelejtkeznünk, mégpedig Petőfi S. Jánosról. Beszélnél
a vele való kapcsolatról?
– Én már az 1970-es években azonnal olvastam az ő Magyarországon publikált, még Budapesten írt tanulmányait. Bányai János hívta fel a figyelmem az ő kitűnő strukturalista tanulmányaira. Megtudtam azt is, hogy Bielefeldben dolgozik, és amikor befejeződött a mandátumom, a kétszeri mandátumom, tovább nem lehettem főszerkesztője a Symposionnak, átadtam a stafétát Sziveri Jancsinak.
– 1974-től 1980-ig, hogy a periódust érzékeltessük.
– Igen. Én akkor, lehetőségem adódott, s éltem vele, hogy ösztöndíjat, nyugat-német DAADösztöndíjat kapjak, így Bielefeldben Petőfi S. János tanítványa lehessek. Nagyon-nagyon sokat
tanultam tőle, az ő nagy szemantikai kutatásaiból, szemiotikai szövegtanáról. Nem tudtam őt,
az ő elméletét mindenben érvényesíteni. Ő engedte ezt nekem, megértette, viszont rengeteget tanulhattam tőle.
– Érintetted, hogy a második nemzedék úgy döntött, nem feltétlenül azt az irányultságot szeretné az Új Symposion folyóirat továbbvitelében érvényesíteni, amit az elődök favorizáltak.
A profilmódosítás nyomán egy egészen másfajta intellektuális erőtér bontakozik ki 1974-től.
A vitakultúra megváltoztatott szerepére gondolok, az esszéisztikus, filozófiai alapozású, szocio-

„

78

tiszatáj

lógiai merítésű szövegek kitüntetettségére, a fordítások szaporodására, továbbá arra, hogy a
szigorúan vett irodalomtudományi, irodalomelméleti, műfajelméleti karakter elkezd igazán
termékeny módon megjelenni a különféle lapszámokban. Ha visszaidézzük a főszerkesztéseddel
fémjelezhető időszakot, akkor a következő nevek ugorhatnak be többek között: Pilinszky János,
Hajnóczy Péter, Esterházy Péter, Mészöly Miklós, Nádas Péter, Günter Grass, Allen Ginsberg, Danilo Kiš, Borislav Pekić, Jovan Zivlak, Mirko Kovač, Slavko Mihalić, Danijel Dragojević, Tomaž
Šalamun, Denis Poniž. Próbáltam olyan neveket szintén sorolni, akik mostanság, az egykori
tagszerveződést felbontó, új államstruktúrák létrejötte után is kiemelkedően fontos alkotóknak
tekinthetők Szerbiában, Horvátországban és Szlovéniában. Szerepeltetésük nagyon jól mutatja,
milyen érzékenységgel, mennyire komoly erudícióval sikerült a kapcsolataitokat kialakítani.
Azonban ennek az időszaknak a belső viszonyairól, a folyóirat-szerkesztés metódusairól, a hatalom packázásaival szembeni technikákról valamilyen oknál fogva alig érdeklődtek Tőled az
elmúlt évtizedekben. Ragadjuk most meg az alkalmat.
– Hatalmas lett a krach a végén. Sziveri Jancsi bukása túl tragikusan alakult, s nagyon-nagyon
szomorú, hogy olyan durva lett a probléma, szétverték a Symposiont, neki pedig menthetetlen rákja volt, meghalt fiatalon a nagyon jó költő, a nagyon jó értelmiségi. Anno ott én 6 évig
szerkesztettem, viszonylag teljes nyugalomban. Várady Tibor jogász professzor eszközölte
valahogy, hogy én kaphassam meg a főszerkesztői posztot, talány, hogy kivel és kivel nem
beszélgetett, mindenesetre ez lett a megoldás. Őket onnan menesztették, tehát tőlük elvették
az Új Symposiont, és hogy át lehessen adni a fiataloknak, akkor engem választottak. Természetszerűen más alkat voltam, a nemzedékem tagjai szintén mások voltak, Thomka Beátát a
tanulmányok érdekelték, és hogy olvashasson és írhasson. Nem foglalkoztunk mi a packázással, bár az nekem meg lett ott mondva, hogy ne is foglalkozzunk, a politikusok jelezték, Major
Nándor, a fő politikus: ’hanem kérem, dolgozzanak, itt vannak, tehetségesek és ott van a folyóirat, de vigyázzanak, mert hát nem lehet itten mindent csinálni’. Ezt mi így fogtuk föl, és
dolgoztunk. Nem voltunk külön ellenzékiek, nem voltunk külön behódolók. Emlékszem, ünnepeltünk egy Tito-évfordulót, mentem Szeli István tanár úrhoz, fölkérni. Kreatívan ünnepeltük tehát, de kellett is, kötelező volt, ő vállalta, de volt az, hogy kreatívan ünnepeljük, viszont
nem csak úgy, éljenezzünk, hanem stílusosan, alkotó módon. Hát Szeli tanár úr vállalta, megírta szépen, eredmények, problémák, s tréfásan adja át nekem a professzor úr, hozzáfűzve,
hogy Magdi, vagy börtönbe kerülünk, vagy megdicsérnek bennünket. Ez a mondás járta nálunk ott, az 1970-es években. Most a dogmatikusok elkapnak, vagy az igazi kommunistáktól,
szocialistáktól dicséretet kapunk majd. Dicséretet kaptunk a végén Belgrádtól a kreatív hozzáállás miatt. Na, most ez így ment a fegyelmezett ’70-es években, anyagi biztonság, meg hát
ott voltak még a dogmatikusok, s ott voltak a kreatívak. Nemrégiben láttam a belgrádi televízióban egy nagy szerb filmrendezőt, mutatták és beszélt, hát a liberálisok, ott voltunk, legyőzött liberálisok a ’70-es években, de kreatívan, emberi, nyitott szocialistákként. Tulajdonképpen az volt megkövetelve, hadd legyek kicsit fellengzős, hogy szocialisták legyünk, nem
kellett külön bizonyítványokat szerkeszteni. Tehát én ezt a programot vállaltam, ennek tettem eleget. S ez így ment, bírálatok értek bennünket, de hát dicséretek is, mennyire kreatívak
vagyunk. És így megvoltunk.
A fordítás. A vajdasági magyar irodalomban, nemcsak az első Symposion-generáció, hanem más alkotók is, Papp József, Ács Károly nagyon sokat fordítottak, még tán többet fordítottak, mint mi. De ezt akartuk, szerettük, tiszteltük és fontosnak tartottuk a jugoszláv iro-

2015. március

79

„

dalmak ismeretét. A szerb irodalom ismeretét, a horvát, a szlovén, a macedón irodalom ismeretét egyaránt szépnek tartottuk, ezt kultiváltuk, amennyire csak tehettük. Mostanság beszélgetnek Belgrádban is, Újvidéken is arról, hogy megfelelő-e a fordítás Szerbiában. A nagyon jó irodalmár, Marko Čudić, akivel éppen próbálkozok, hogy segítsen a verskötetem fordításának megszervezésében, úgy látja, miként mások is, hogy most nem tudják megfizetni a
fordítást. Márpedig az írói tiszteletdíjak ugyancsak gyengék, mondjuk, hát a költő ír, és akkor
akárhogy, hát ingyér’ is leközli a dicsőségnek. Fordítani valóban nemes cselekedet, de azért
az munka ám. És ha nem fizetik meg, ha nem tudják honorálni ezt a munkát, akkor kevesen
tudnak vele foglalkozni, mivel mindenki szeretne megélni valahogy.
– Mi történt az Erotika-számmal?
– Az Erotika-számmal sem lett volna semmilyen probléma. Belgrádból indult a téma utáni
érdeklődés, természetesen széles szellemi értelemben. Milan Komnenić, a neves szerb alkotó
és szerkesztő szervezte. Mi, én is megtudtam, érdeklődni kezdtem, kaptam tőle verseket. Egy
folyóirat-számot szerkesztettem, különleges, vaskos számot. Közben Tito súlyosan megbetegedett és kómába került. Most nem tudom hirtelen megmondani, hány hónapig feküdt kómában, s úgy is halt meg. Ez valami nehéz, feszült helyzet volt, mondhatom, kellemetlen volt,
minden nap hallgatni a híradót, hátha megtudjuk, hogy aznap meghalt. És ezt így hónapokig
tenni. S akkor állították volna le ezt az Erotika-számot. Ki is, hogyan, végül ott volt megint a
Forum-háznak egy nagyon iskolázatlan, dogmatikus magyar vezérigazgatója, aki a nyomdából szedette volna ki a példányokat. Akkor mit csináljak, aztán valaki tanácsolta, menjek el az
ügyészhez. Elmegyek az ügyészhez, elmondom neki, nagyon udvarias, tudtuk, én is tudtam,
mennyire udvarias jogász, bíró is, előadom a problémát, hát mondja, semmi, csak csinálják,
hát én értem, semmi probléma itt nem lesz. Mondjuk, ha meghal, akkor ne adják ki. Várják
meg. Borzalmas, valóban súlyos sokk volt, nyomasztó állapot számunkra Tito várt halála. És,
hát akkor ez így közbejött, aztán belekötöttek, de végül nem lett semmi, csak egy körbeüvöltözés, hogy most meg az erotikával foglalkozunk.
– A belügyi szerveket mindkét oldalon kifejezetten érdekelhette, hogy több olyan magyarországi szerző akadt, aki otthon nem publikálhatott, vagy nem nagyon szerették a publikációját
nyomtatásban látni, nálatok azonban kiadási lehetőségekhez jutott. Tamás Gáspár Miklóstól
Radnóti Sándoron meg Bacsó Bélán át Szentkuthy Miklóson és Mészöly Miklóson keresztül
Tandori Dezsőig (hogy csak néhány kiválóságot soroljak) remek névsort, szerzői listát készíthetnénk.
– A Symposion viszonylag nagy, 150-es példányszámban jutott át Magyarországra. A könyvtárak kapták, mi pedig küldtük az íróknak, akiket megismertünk. Már a Symposion első nemzedéke ezt tette, mi követtük a példájukat. Így ismerték meg magyarországi írók, tisztelték a
Symposiont, jól ismerte Esterházy Péter is, nemzedéktársunk, Nádas Péter is, akik szerették a
lapot, akartak közölni a Symposionban, ám sokszor nem mertek. Ezt lehet olyan szépen mondani, miként tetted, hogy mindannyian közöltek, viszont Esterházy Péter is, azt hiszem, kétszer közölt csak, és Nádas Péter sem, mások sem merhették vállalni azt, hogy az újvidéki orgánum munkatársai.
– El szokták felejteni, hogy nem pusztán az Új Symposion szerkesztőbizottságában dolgoztál,
hanem egy másik periodika munkatársaként szintén tevékenykedtél az 1980-as években. A Híd

„

80

tiszatáj

folyóiratról beszélek. Ráadásul a Híd történetének talán az egyik legpezsgőbb időszaka volt ez.
Te hasonlót tapasztaltál ezekben az esztendőkben?
– Nagyon kedves vagy, bár a Híd folyóiratot főként Bányai János szerkesztette és Bordás Győző. Engem befogadtak. Befogadtak, jöttem haza Bielefeldből, nem volt munkahelyem. Mentem, hiszen nem volt állásom, a korábbi mandátumom megszűnt. Én is kaptam fizetést, amíg
nem kapom meg az ösztöndíjat. Hazajöttem, szívesen láttak a Híd szerkesztőségében, közben
vártam, hogy fölvegyenek a Magyar Tanszékre tanársegédnek. Nagyon kellemes időszak volt
a folyóirat szerkesztőségében dolgozni, ők nagyon udvariasak viselkedtek, megosztottak velem mindent, én is kérhettem kéziratokat. Nem voltam ott teljesen passzív, de a számokat
leginkább ők szerkesztették. Tehát Bányai János koncepciója érvényesült. Nagyon jó, alaposan átgondolt koncepció volt.
– Én ugyanígy látom. Jött az egyetemi karrier, ami kifejezetten tartalmas és igen prosperáló korszakot nyitott az életedben, komoly munkatársakkal, barátokkal egy olyan intervallumban, amikor még az intézményi, személyi feltételek jobbára rendben voltak. Az Intézet szétforgácsolódásának a réme még nem fenyegetett, a későbbi borzalmak előszele még nem legyintett meg senkit.
Ezt a pályaszakaszt, a tanári életútnak ezeket a lépcsőfokait milyennek látod visszatekintve?
– Igazán örültem. Fontos tapasztalatom volt azonnal tanítani, órát tartani. Nagyon sajnálom,
hogy ezek a problémáim megszakították a kibontakozást. Felkészült tanárnak tartottak, jó
előadónak tartottak, én is nagyon kedveltem a tanítást, nagyon élveztem a fiatalokkal, az
egyetemistákkal való kapcsolatot. Modern nyelvészetet tanítottam, a XX. századi nyelvelméleteket, később pedig szemantikát, jelentéstant, sőt a negyedévesekkel szintén foglalkozhattam. Mindig mondtam otthon is, a Tanszéken is, hogy a legszebb dolog a negyedéven tanítani,
amikor már készek, sokat tudnak, fegyelmezettek, felnőttek. Nagyon felemelő volt velük dolgozni. Persze a jelentéstant nálam hallgató harmadévesek ugyancsak szorgalmasan, odafigyeléssel, érdeklődéssel dolgoztak.
– Voltak olyan tanítványaid, akikre szeretettel emlékszel?
– Író lett Lovas Ildikó. Már akkor az volt, fiatal író, egyetemista korában. Kedves tanítványom, tudtommal ő is így gondol rám. Szegi Júlia Magyarországon él, tanárnőként dolgozik,
külön kedves diákom volt, megbecsült tanárnője lehettem. És hát sok, több más egyetemi
hallgató, mint például Virág Gábor és Horváth György.
– Előbbi Aaron Blumm néven publikál, az utóbbit Szerbhorváth Györgyként ismerheti az olvasóközönség.
– Ide kapcsolódik a következő emlékem, külön a Tanszék magatartásáról: Virág Gábor a
Symposion főszerkesztője volt egyetemista korában, s Bányai János külön figyelmeztetett,
mint oktatót, hogy negyedévben jön majd Virág Gábor, nem fog járni rendesen az órákra, de
ne haragudjak meg rá, adjak neki aláírást, igyekezzem elérni valahogy, hogy néha felbukkanjon, mert eljön ő azért. Azonnal bensőséges kapcsolat alakult ki Virág Gáborral, mert ezt én
így elmondtam neki, hogy hát azért néha jöjjön el. Eljövök, Tanárnő, néha eljövök. És amikor
hiányzott már, akkor szóltam a lány hallgatóknak, figyelmeztessék már Gábort, itt az ideje az
óralátogatásnak. Jött, a következő héten azonnal jött. És hát ez pont az az év volt, az éhezés
éve nálunk, fűtés semmi, a fizetésünkből utazni sem tudtunk, úgyhogy az ingázó tanárok kéthetenként jártak és nyolc órát tartottak. Ültünk téli kabátokban és nyolc órán át ott tanítottunk. Azért a hallgatók nem hiányoztak az órákról, a legfegyelmezettebbek talán ők voltak,

2015. március

81

„

beleértve Virág Gábort is. Ott fagyoskodtunk nyolc órán át a hideg termekben, és tanultunk.
Ezt így szerettem volna elmondani.
– Ez a tanári intenció, méltányoló odafigyelés minden bizonnyal belejátszott írásművészetének
alakulásába. Aaron Blummként egyébként friss kötetet jegyez, hiszen nemrégiben jelent meg
Biciklizéseink Török Zolival című műve.
– Igen, nagyszerű író lett Virág Gábor Áronból. Ő kért tőlem, a tanárnőtől, verset a Symposion
számára. Elküldtem neki, utána fölhívott telefonon, hogy Tanárnő, nem is tudom, hogy mondjam, de nagyon jó a verse. Most azt szeretném fölolvasni. 1997-ben írtam.
Werther nem lesz öngyilkos
Futóbolond e téli szél. Werther
fejéről immár harmadszor veri le
a kalapot. S ő, mi mást tehetne,
bukdácsol a hóban a guruló kalap
után. – Werther, mondani sem kell,
Lottétól jön. Felkavart érzelmekkel,
mint tudjuk. Megtörtént, aminek meg
kellett történnie, s neki ma este
meg kell hoznia a végső döntést. –
Werthernek azonban semmi kedve
bármilyen döntést hozni. Lottét
többé nem láthatja; ennyi épp elég.
A leghőbb vágya, hogy hazaérjen,
és megigyon egy-két pohár száraz
rajnai bort. Nem, a világ ettől nem
változik meg, a személyiség, tudjuk,
vereségre ítélt, Lotte sohasem lesz
az övé, viszont… – Nem tehet róla,
de örül, hogy itthon van, s a második
pohár után már majdnem jól érzi magát.
Ül a pamlagon, az arca olyan, mintha
Lottéra gondolna, vagyis, ám legyen,
merengő, sápadt, halovány… Voltaképpen
azonban nem gondol semmire. Pedig egy
pillanatra még látja is magát, amint…
Nem érti. A látvány több mint riasztó.
És Lotte? őmiatta? félhalott legyen?
Nem érti a szerzőt. Nem érti a korát.
Valójában semmit sem ért, de ez most
nem zavarja. – Leginkább azt szeretné,
legyen már reggel, s ő átaludva
a világirodalom e korszakát, csak úgy
pizsamában, megihasson egy forró feketét.

„

82

tiszatáj

– Azok az elemzők, akik elmélyülten foglalkoztak a költészeteddel, többször jelezték, hogy folyamatos önvizsgálatra, állandó újraolvasásra kényszerítenek a szövegeid, és az egymásra rakódó rétegeket érdemes megfigyelni bennük. Thomka Beáta érzékenyen kitért e dinamikusságra, s az „elmére alapozó szellemi és lelki konstitúció artikulálódására” tapintott rá lényeglátóan. Ezek mind-mind olyan ösztönzések, megnyilatkozások, amelyek a folytathatóságot sugallják. A publikációkból lehet sejteni, hogy nem fékeződött le a versképződés menete és rendje, viszont 1995-ös köteted, a Palicsi versek óta újabb gyűjteményed nem jelent meg.
– Most lesz majd, lehet, az év végéig napvilágot lát az összes verseimből egy válogatás. 2000
verssor, s közöttük 10 olyan szöveg, amelyik könyvben eddig nem jelent meg. Tehát ilyen értelemben azért új alkotásokat is tartalmaz. Én évek óta depresszióval küzdök. Nemrégen egy
szabadkai neuropszichiáter, nagyon figyelmes, jó, baráti szakorvos azt mondta, nem is depresszió ez, hanem alkotói válság. Alkotói válság meg mindig volt, s az mindig elmúlik.
– Lehet, hogy ő szintén gyakorlott Danyi Magdolna-olvasó és már túlzónak tartja, hogy 1995ben vehetett kézbe utoljára tőled kötetet, nem? A kondicionálásnak ezzel a formájával teljesítette ki a szakvéleményét.
– Igen, úgyhogy így várom, nagyon szeretném, ha elmúlna már az alkotói válságom, és készülök arra, ha ez bekövetkezik, akkor beszélgetek vele erről-arról. Ő különben publikál, Sági
Zoltán, könyvet írt, nagyon-nagyon fontos, hogy gyakorló pszichoneurológusként ír a tapasztalatairól, szabadkai szakorvosként egy alkalmazott tudományt művel, amit különlegesnek,
nagyon jónak tartok. Ha majd úgy elmúlik az alkotói krízisem, akkor beszélgetek valóban vele arról, mi az alkotói válság. Mert egy nagyon kedves, nálam jóval fiatalabb pszichiáter hölgy,
Kinka Ofélia, akinek családját ismertem, az édesanyja tanárnőm volt, úgy magyarázta, hogy a
kreativitás passzivizálódik. Tehát hogy én, az értelmet megőrizve tudok olvasni, tudok gondolkodni, de nem írok. Most már azért évek óta újra írok.
– Erre szerettem volna utalni, a diagnózis sántítására, mert az utóbbi években számos munkád
hozzáférhetővé vált.
– Én nagyon szerettem volna mindig folyamatosan írni, tanulmányt és verset ugyanúgy. Állandóan nagy elképzeléseim, nagy terveim voltak, amelyeknek egy töredékét valósítottam
meg. Meglátjuk. Most rendszerezem az eddigi alkotásaimat és hát még sok tervem, sok elgondolásom van a tanulmányírás meg a versírás terén egyaránt. Fiatal koromban prózaíró is
szerettem volna lenni, néhány prózát közöltem is, jónak tartották, de nem sikerült prózaíróvá
lennem. Balassi Bálint életét kívántam volna megírni. Évtizeden át dédelgettem az elképzelést, de nem sikerült.
– Több minden viszont remekül ment, a kötet felépítése határozottan mutatja a legutóbbi időszak eredményeinek gyarapodását, mivel a kortársak verstermése, irodalmi tevékenysége rendre előkerül, sőt néhány tanulmányod ebben a kötetben nem is kaphatott helyet, mert annyira
friss. Az egyik legutóbbi egy részletesen kidolgozott, lenyűgöző eruditivitású munka Fenyvesi
Ottó költészetéről, akiről talán kevesen tudják, Balassi Bálint leszármazottja. Tehát a Balassitörténet ilyen értelemben kikerekedett. Mindezek azt mutatják, az inspirálódásod folyamatos.
De szó van itt már évek óta egy nagyon komoly Pilinszky-monográfiáról…
– …Hogy befejezem. Az utolsó tanulmányok hiányoznak, ám megakadtam, ténylegesen megakadtam, mert javítanom kellene önmagam. Itt közben megjelent Pilinszky János költői nyelvéről könyvnyi tanulmány. Amikor elkezdtem írni, akkor még a hagyományos szakirodalom-

2015. március

83

„

ra támaszkodtam, és nagyon kevés magyar nyelvű retorikai kiadványra hagyatkozhattam.
Közben pedig a magyar retorika szinte teljesen megújult. Nekem be kellene fejeznem e nagy
témámat még, és hát ezen dolgozom, ezzel fáradok. Még mindig nem tudok megoldani bizonyos kérdéseket elméletileg megbízhatóan. Igyekszem továbbá összegyűjteni fordításaimat,
kiegészíteni egyiket-másikat. Szeretnék még fordítani Paul Celan-verseket.
– Ezekből ugyancsak jelentettél meg nem olyan régen. Örvendetes, hogy a műfordítói én aktivitása fölerősödött benned.
– Nagyon szép munka. Nagyon szép munka, merni vállalni, akár fiatalon is, bármely klasszikus költő verseinek a fordítását. Viszonylag bátran tettem mindig. Gondolok most Celan költői nyelvére. Nagyon örülök annak, hogy Magyarországon már többen vagyunk, viszonylag
sokan is Celan műveinek tolmácsolójaként. Úgy tudom, őszre terveznek Budapesten összehívni találkozót Celan-fordítókkal. Különbözőek vagyunk, nem ismerem őket személyesen, illetve Lator Lászlót ismerem. Nekem az volt mindig az elgondolásom, hogy minden fordító jó,
nem szabad arra modellt keresni, hogyan kell magyarra átültetni Celan műveit. Nehéz fordítani. Más költőt sem könnyű. Celan hermetikus, nagyon kimunkált nyelvével kapcsolatban
fönnáll a veszély, hogy magyarosítjuk, ha abszolút ragaszkodunk a celani nyelvi megoldásokhoz. Énhozzám legközelebb Oravecz Imre fordításai állnak, úgy gondolom, ő oldotta meg ezt
a dilemmát a legpontosabban, mert nála magyar nyelven is kivételesen jól hangzik minden,
miközben megoldásai nem magyarosításai Celan verseinek. Én ezt követtem elgondolásom,
fordítói szemléletem szerint. Szeretnék most újra, német nyelvből dolgozni. Tehát Paul Celan,
Helmut Heißenbüttel versei, szövegei felé fordulni. Szeretnék újra foglalkozni Helmut
Heißenbüttel munkásságával, rendkívül fontosnak tartottam mindig az ő poétikáját, az ő irodalmi művét. Tőle tanultam azt is, hogy lehet Goethével tréfálni. Közben jött a posztmodern,
ő mint konkrét író, nem tréfált, hanem regényt írt Wertherről, aki nem hal meg.
– A valamikori jugoszláv, most már szerb, horvát irodalomhoz nem kívánsz visszatérni?
– De igen, elvben igen. Csak én eléggé izolálódtam Palicson, anyagi korlátok is kötnek, nem
vásárolom a könyveket. Ugyanakkor újságokból értesülök az idősebb, már idősebb írók műveiről, tehát akiket korábban követtem, vagy új nevekről, amelyeket nagyon kevéssé ismerek
csak.
– A magyar költészetből vannak olyanok, akiknek a munkásságát szívesen vizsgálat tárgyává
tennéd?
– Orbán Ottóval még foglalkoznék, nagyon jó. Ma nagy meglepetés ért, Baka István leánya elhozta nekem édesapja összegyűjtött verseit. Nagyon nagy öröm lesz végigolvasni. Mindig foglalkoztatott Baka István költészete. Fiatal koromban ismertük egymást, ha jöttem Szegedre,
akkor találkoztam vele. A költők városának mondtuk Szegedet, amikor beszélgettünk. Nemcsak kettőnkre gondoltunk, hanem még más nevekre. És hát, soha nem írtam Baka István költészetéről. Hamarosan befejezek egy tanulmányt Kosztolányi Dezső és József Attila kapcsolatáról. A múlt ősszel tartottak tanácskozást, Tverdota Györgyék szervezték, a József Attila Tudományos Társaság, Szabadkán. Az oda készített előadásomat fogom még kiegészíteni. Kaptam egy nagyon kedves rábeszélést. Rókai Zoltán, katolikus pap tartott Becsén előadást, s
megtudtam, ő nagyon elkötelezett olvasóm, megvette a könyvem is, Petőfi S. János szövegtanát szintén nagyon tiszteli és szereti. Már korábban gondolt rá (még nem ismertük személyesen egymást, csak tudhattunk a másikról, mert a testvére, Rókai Péter egyetemi tanár nálunk,

„

84

tiszatáj

a történelem professzora, s így Szabadkán hallhattunk azért egymásról), hogy nekem foglalkoznom kellene az ismétlés szerepével a Mózes könyveiben. Rendkívül megtisztelve érzem
magam, mert elég jól ismerem a Bibliát, van bizonyos műveltségem és szaktudásom is, de
nem gondoltam soha, hogy merhetnék a Biblia szövegeiről írni. És hát ezt jövőre teljesítem
valószínűleg, már olvasom és jegyzetelek. Izgalmas terv a számomra.
– Van-e olyan versszöveg, itt nálad, ami nem jelent még meg kötetben, és esetleg felolvasnád?
– Ez lenne az egyik utolsó darab, amit írtam, a Hídban jelent meg. Egy nagy terv része, nem
tudom, sikerül-e megvalósítani. A nagy terv, római elégiák. Először jártam Rómában, a magyar kultúráról tartott tanácskozás alkalmával, hatalmas élmény volt a Vatikán és Róma,
a város.
– A Nemzetközi Hungarológiai Kongresszuson, 1996-ban? Szerencsémre, magam is ott lehettem.
– Igen, akkor eldöntöttem, kialakítottam egy elképzelést, ha nem is pontos koncepciót: elégiákat írni az életünkről, szemléletünkről. De csak ennyi készült el, a bevezető egység, amely
nem Rómáról szól, s nem tudom, hogy a római elégiákat meg tudom-e írni valaha is. Ennek a
résznek a teraszok címet adtam.
a teraszok.
Ha a teraszokra gondolok, Párizsra gondolok.
Ha Párizsra gondolok, a kávéházak teraszaira
gondolok, s az őket övező palotasorokra és
sugárutakra; s persze az emberáradatra,
a hangokra, a mondattöredékekre, melyek
számomra valamiképpen a legmaradandóbban
idézik az emberi beszédet. Lehet, mert semmit
sem értettem belőle. Valójában csak a hangokat,
a hangsúlyokat érzékeltem. Mégsem zeneként,
hanem a legtisztább közlésként. Amikor is
a szavak teljesen elszabadultak a dolgoktól.
Valaki kimondta őket, és önmagukká lettek.
Ahogyan – másként – én is. Nem tudom, miért
van az, hogy idegenben, idegenként tudom
a legteljesebben átélni a magam jelenlétét.
A jelen létet, mint olyant. Vendégként ülve
a teraszokon, a meghódított otthoniasság
érzésével kortyolgatni a kávét, ásványvizet.
Visszamosolyogni a pincérre. „Merci!” – mondani
s nem többet. De ezt személyesen neki,
ahogyan ő is miattam fáradt ebben a pillanatban.
–Hogy mindez önámítás? Lehet. A körülöttem
hullámzó emberáradatból hozzám elérő szavak
számomra mégis önmagukat jelentik. S tőlem sem
vehető el az otthoniasság érzése. Hisz otthon

2015. március

85

„

érezni magam, számomra, úgy látszik, azt jelenti,
hogy maradéktalanul vállalhassam idegenségem.
Természetes léthelyzetemmé legyen. Az emberi
díszletek közt. Melyekhez ragaszkodom! …
– Köszönjük szépen. Ez a záró blokk, azt hiszem, méltó befejezése a beszélgetésünknek, és csak
remélni merem, hogy az idegenség-érzés valódi horderejéről mindegyikünknek sikerült meggyőződnie.
– Nagyon szépen köszönöm.

KÉZIRATLAP DANYI MAGDOLNA HAGYATÉKÁBÓL
(Paul Celan versének fordításával)

„

86

tiszatáj

SÁGI VARGA KINGA

A közöttiség és a köztesség alakzatai
JUHÁSZ E RZSÉBET ÚTTALAN UTAIM CÍMŰ KÖTETÉBEN
A különböző kultúrák és gondolkodások, egyének és kollektivitások közötti determináltság
élménye alapvetően határozta meg Juhász Erzsébet prózaírását. Szövegeiben a közöttiség –
mint létélmény és a között-lét artikulációja – leíró és motivikus szintjei alkotta struktúrák intenzíven lüktetnek. A juhászi közöttiség a vajdasági lét meghatározta élményből táplálkozik.
Az 1998-ban megjelent Úttalan utaim1 esszéizáló prózáit olvasva elsőként az tűnik fel, hogy
központi helyet foglal el a kisebbségi lét problematikája. Az e kérdésről való gondolkodásunkban a Deleuze–Guattari-féle eszmefuttatás képezi a kiindulópontot.2 A szerzőpáros szerint a kisebbség ontológiai elvvé válik. Kisebbségi minden, ami az intézményesítetten belül
létezik. Gondolkodásuk egyértelműen nyugtázza, hogy a „nagy” kategórián belüli „kisebb”
formáció önnön meghatározottsága, elnyomásba kényszerített helyzete élményi előnyt jelent. Tény azonban, hogy míg a Deleuze–Guattari-féle kisebbségdefiníció egyik fő szegmense,
hogy a kisebbségnek belülről kell – az elnyomott helyzetre adott válaszként – szétfeszítenie a
többséget, nem értelmezhető abban a közegben, amely Juhász Erzsébet számára adott volt
mint élménytárház. Nevezetesen: a kelet-közép-európai multikulturalizmusban. Míg a szerzőpáros a többség nyelvén való és a hatalomnak valamilyen formában ellenszegülő alkotást
értette kisebbségi alkotásmódon, addig a Vajdaságban a kisebbség nyelvén valósult/valósul
meg az alkotás. Így a szerzőpáros által említett nyelvi deterritorizálás, amely során a nyelvi
elnyomás vezet az irodalomhoz, az alkotáshoz, a Deleuze–Guttari-féle formában Juhásznál
nem valósult meg. A Vajdaság, e sajátos kelet-közép-európai régió multietnicitása, az állam
széthulló és állandóan változó formációja a kultúrák pozícióját transzformálta, részben
deterritorizálta, amelynek ugyan egyenes következménye a nyelvi transzformáció is, vagy
ahogyan Juhász írja: nyelvromlás, ám nem vonja magával a többségi nemzet kulturális és
nyelvi kódjainak teljes átvételét és használatát. A folyamatos balkáni háborúk a többség és a
kisebbség közösségi, kulturális értékeinek egyaránt a szétzilálásához vezettek. A kisebbség
legitimitása is megkérdőjeleződött a bomladozóban levő többségi struktúrában. A kisebbség
geneziséből eredő, eleve örökös idegenségérzet és a folyamatosan dúló háborúk okozta ideiglenesség, a remény és reménytelenség mérlegmozgása, a menni vagy maradni égető kérdése foglalkoztatja az Úttalan utaim esszéisztikus és esszészövegeinek narrátorát. A nemzeti
kisebbségek lényegi vonása, hogy nem rendelkeznek saját állammal, hiszen az anyanemzettől területileg különülnek el, ahová pedig születésüknél fogva tartoznak, kulturális-nyelvi különbözőségek okán lehetetlen a teljes asszimilálódás. Az anyaországtól való elkülönülés, ám
annak alma materi illúziója utáni örökös sóvárgás, valamint a beilleszkedés lehetetlensége

1
2

JUHÁSZ Erzsébet 1998. Úttalan utaim. Forum, Újvidék
DELEUZE, Gilles–GUATTARI, Félix 2009. A kisebbségi irodalomért. Qadmon, Budapest

2015. március

87

„

generálja a juhászi hazátlanság érzését, az állandó úton levést, a közöttiség pozícióját. „[H]a
az embernek olyan helyen adatik meg a világra jönnie, amely egymásba nyíló emlékek végtelen során át sehol egy talpalatnyi hely erejéig sem tűnik otthonosnak, akkor e hely nem lehet
soha otthon, az ilyen ember pedig nem is lehet más, mint hontalan, eleve, egyszer és mindenkorra” (48–49) – írja a szerző a Remények batárján című esszéisztikus novellájában. Az
anyanemzethez való vágyódás és az odatartozás tényleges akarásának hiánya okozta paradoxon, a kódolt idegenség lehetetlenné teszi az otthonosságérzet kialakulását.
Ahhoz, hogy a kisebbség és a többségi nemzet együttélése létrejöhessen egy-egy területen, a másik kultúrájának megismerése és elfogadása szükségeltetik. A két nemzet közötti viszonyrendszert a kultúra kétoldalú kommunikációja vagy a kommunikáció hiánya határozza
meg. Juhász Erzsébet az Úttalan utaimban e kommunikáció hiányát tematizálja, ugyanis felismeri, hogy a kisebbségi sorsban lévő egyének csak úgy válhatnak bármelyik társadalom –
legyen az a többségi vagy az anyanemzet – részévé, ha tisztában vannak önnön kultúrájukkal,
hagyományaikkal és értékeikkel, és van kinek közvetíteni azokat. A végeérhetetlen háborúk,
a balkáni őrület azonban nemcsak az egzisztenciát lehetetlenítették el, hanem kommunikációhiány következtében a közösségi identitást is. Ahogyan a Mi, túlélők című írásában fogalmaz: „egy »esszebolondult világ« peremén élünk magunk is, mely kicsit hátországgá – kicsit
senkiföldjévé lett” (119). Juhász Erzsébet nem csupán a helyzeti adottságot teszi meg a vajdasági kisebbség létidegenségének okozójának, hanem a „választott vakságot” is. A „választott vakság” jelensége összecseng a Radomir Konstantinović által A vidék filozófiájában részletesen tárgyalt „akart pesszimizmussal”3. A konstantinovići pesszimizmus az egyén válasza
a körülötte lévő csapdahelyzetre, amely előbb vagy utóbb a vidékiségbe torkollik, és „vidám
kétségbeeséssel” – Juhásznál „őszi derűvel” – próbál meglévő értékeinek szimbolikus értékeket adni. A hamis identitáskép dominanciája és visszafordíthatatlan rögzülése a teljes önazonosságvesztéshez vezet. Juhász ezt a következőképpen fogalmazza meg A magány émelyítő
helyi színe című esszéjében: „…megrendült kisebbségünk végképp lesüllyedt a vidékies önelégültségbe. Nem látom ugyanis a nyilvánvaló kulturális elszegényedésünkkel szembeni tiltakozás intenzív, szellemileg lereagált nyomait” (103). A háborúk és politikai körülmények
alakította léthelyzet az egyéni felelősség síkjára terelődik. A vidékiség kérdése Juhász esetében a szellemi vidékiséget, igénytelenséget jelenti, és gyakran a vajdasági magyar irodalom
helyzetére vonatkoztatja. „Felmerül a nagyon egyszerű, de alapvető kérdés: van-e olyan befogadói közeg a Vajdaságban, amely megoszthatóvá teszi a vajdasági magyar író irodalmilag
megformált-megfogalmazott közérzetét? Saját tapasztalataim alapján nem mondhatok mást,
mint hogy alig van, sőt szinte egyáltalán nem létezik” (171). A szellemi vidékiség ellen harcolva a vajdasági magyar írókat érintő problémákkal is foglalkozik. Azokkal a polémiákkal
igyekszik leszámolni, amelyek kategorizálják az írókat kisebbségi és többségi írókra. „A kisebbségi írót egyedül az különbözteti meg az anyaországi írótól, hogy nemzeti hovatartozása
szempontjából kisebbségben él. Hogy ez meghatározza élményeit és tapasztalatait, mint műveinek alapanyagát, az kétségtelen, de íróról lévén szó, lehet remélni részéről akkora szellemi tágasságot, hogy ne csupán ez határozza meg életének és napjainak minden egyes szakaszában, hanem ennél több és egyetemesebb érvényű” (165).

3

KONSTANTINOVIĆ, Radomir 2001. A halál és a vidék filozófiája. In: Uő. A vidék filozófiája. Forum, Újvidék, 42.

„

88

tiszatáj

Losoncz Alpár – a kisebbségi pozíciót tárgyalva – kiemeli a másságot, az odafordulás
szükségességét – ahogyan ő nevezi – a „kommunikálást”. „Mert aligha vonható kétségbe,
hogy valamilyen mértékben lehetőségünk nyílik arra, hogy másoknak kommunikáljuk identitásunkat, ám, hogy milyen mértékben, az semmiképpen sem tekinthető magától értetődőnek.”4 A saját közösségről kialakított kép egyszerre képezi a kommunikáció egyik pólusát, a
tárgyát, valamint magát a csatornát is, a másik pólus pedig a befogadóé, adott esetben a
többségé. Ha a kommunikációs folyamatnak valamelyik szegmense hiányzik vagy hamis, a
teljes folyamat érvényét veszti. Az Úttalan utaim prózáiból a csalódottság hangja szól, és
nemcsak afelett, hogy mindkét pólus a háborúk okán gyakorlatilag hiányként tételeződik fel,
hanem a hatványozottan háttérbe kerülő kisebbség sem képes önmaga értékeinek átadására.
Juhász Erzsébet a „szellemi és kulturális vidékiség” jelensége, az önsajnálat és a peremlét ellen ragad tollat, amely amellett, hogy a nemzeti identitás legfontosabb szegmensének devalválódásához, az anyanyelvromláshoz vezet, végső soron a teljes önazonosságvesztés felé sodor. A kisebbségi lét elvidékiesedése, elszigetelődése, vagy – Deleuze–Guattari nyomán –
elgettósodása mellett a szülőföld, a romba dőlt territórium véres háborúi, vagy – ahogyan
egy helyütt írja Juhász – „Kelet-Közép-Európa rákfenéje” is – az előzőekhez hasonlóan – meghatározó a kötet gondolatmenetében. A balkáni háborúkat, amelyek „keresztül-kasul” szabdalták a néhai országot – ahogyan a Füttyjel és káromkodás között című esszéjében áll – anynyiban teszi felelőssé az önazonosságvesztés, az elidegenedés folyamatában, hogy „elüldözte
a fiatalok sokaságát, közöttük szép számmal olyanokat is, akik a volt Jugoszlávia jobb életkörülményei közepette nemcsak anyagi javaik, de műveltségük gyarapítására is törekedtek”
(108). Az emigrációk mellett minden háború fizikai rombolással és szellemi pusztítással jár.
A háború következményeként örökös kérdésként fogalmazódik meg a menni vagy maradni
kérdéskör. „[K]óválygás, tántorgás minden, ami csak történik. Falu és város, ország és ország.
Kelet- és Közép- és Nyugat-Európa között, Európa és Amerika, Amerika és Ausztrália, kint és
bent, lent és fent között, a világ bármely pontjától a világ bármely más pontjáig oda-vissza,
oda-vissza” (45–46). A talajvesztett szubjektumok határhelyzetekbe sodródnak, és e határhelyzet alapállapottá válik. „Csak most merem tudni, hogy én azon a határállomáson nyomorúságosan, végzetesen és halálosan megleltem hazámat, mely nem volt, nem lesz és nem is
lehet soha otthonom” (84). Mindennemű forradalom, a kisebbségi létért való küzdelem, az
önazonosság megőrzéséért vívott harc folytatása értelmetlenné válik egy ennél nagyobb erő,
a háború árnyékában. Nem a kultúraközöttiség pozíciója lesz az, amely határhelyzetekbe sodorja az egyéneket, hanem – amellett, hogy igazi országhatár-átjárási gondok merülnek fel –
a létezés ellehetetlenülésének áthághatatlan határai körvonalazódnak.
A közöttiség alakzatai motivikus szinten is tetten érhetők. Az Úttalan utaim című és Útleírások a Vajdaságból alcímű könyv szövegeinek fókuszpontjában az út, az úton levés motívuma áll. A kötet utazásképzete egyszerre fiktív és a racionalitásból építkező, egyéni síkra és
kollektivitásra kiélezett. Azonban nem tényleges utazásokról van szó, főleg nem útleírásokról
annak primer értelmében. Az utazás itt az el nem mozdulással határozható meg, a tudat tereiben történik, hely és idő nélkül. Az élet – a juhászi szemléletben – örökös helyben topogás,
önkeresés. Faragó Kornélia a térszűke ellenében létrejövő szellemi tágasságélményről értekezve a vizsgált kötet világszemléletével kapcsolatban kiemeli: „Úttalan utak, távolságok szö4

LOSONCZ Alpár 2002. Az azonosságlétesítés dimenziói: függelék. In: Uő. Európa-dimenziók. Forum,
Újvidék, 274.

2015. március

89

„

vevénye a világ: elrendezhetetlenségek és megoldhatatlanságok kiszámíthatatlanul átható jelenléte.”5 A kötetben ismétlődő elmozdulás idegensége a létbizonytalanságot hivatott kifejezni. „Istenem, milyen kínkeserves ez a (lét)dadogás, ha utazásnak álcázza magát” (70) – írja
Juhász a József Attila út 31 című esszéisztikus novellájában, amit a Balkán és Hollandia szembeállítására élez ki. A szöveg narrátora szerint Hollandia feltehetően Nakonxipán fedőneve,
ám az ott-tartózkodás – a kódolt idegenség okán – nem hoz megnyugvást: „mindazon helyszínek, ahol valamiféle emberformájú élet, kultúra, művészet, szépség, harmónia eleven jelenvalóságra nyílik rálátás, az őt valójában meg sem érinti már” (73). El sem kezdődő, mégis
véget nem érő bolyongások ezek az úton levések, a hontalanság metaforikus kivetülései.
Az út toposzához hasonlóan az egyéni identitás szféráját érintik a Juhász Erzsébet-i ködmetaforák – mint a látás és észlelés feltételeinek felszámolói –, amelyek a kötet első fejezetének novelláiban a szubjektumok öntudatelfedésében jutnak kifejezésre. Az émelygés és fulladás, amely az utazást előzi meg, a köd és az éjszaka, amely a megérkezést követi, a félhomály és sűrű homály, amely az ott-tartózkodás alatt van jelen, valamint a tejszerű tükör az
önazonosság elviselhetetlenségét követő lassú önelveszejtés képi kivetülései. E narrációs
eszközök a dolgokra történő éles rálátás hiányát definiálják. A perspektíva bezárása által létrejön az a tér- és időbeli vákuum, amely minden egyes mozzanatot a létértelmezés útjára terel. Olyan beszédmód artikulálódik, amelyben a kommunikációhoz szükséges másik megszűnik létezni. A ködmetaforáknak nevezett, a homályos észlelést közvetítő képek csupán állomásai egy folyamatnak, amelyben lehetetlenné válik a találkozás a másikkal, az egymással
való érintkezés, amely mentén az identitás közösségivé formálódhatna.
Ahogyan a közöttiség fogalmával a juhászi opus létélményét, a között-lét artikulációját fejeztük ki, a köztesség fogalmával egy másfajta átmenetiséget definiálunk. A közöttiség a szembeállított pozíciók (kisebbség–többség, valamint otthontalanság–otthonosság) felől utal az
átmenetiségre, míg a köztesség állapotot emel ki, amely határsávon alakul ki. Az oda nem tartozás problémakörei tehát nem csupán a szövegvilág szemléleti és metaforikus szintjeit illetően vizsgálhatók a kötetben, hanem a műfaji köztesség vonatkozásai kapcsán is. Pontosabban: a műfaji kettősség, határelmosódás tekintetében. Az Úttalan utaim prózái eltávolodnak
a juhászi sajátos történetszervezés poétikai formáitól és eljárásaitól, az intellektualizáltság, a
reflexív beállítódás nagymértékben felerősödik, így az írások az esszéizáló beszédformákhoz
közelítenek. A kötet befogadása megköveteli a műfaji egyértelműségtől való eltávolodást, hiszen hol novellákba ágyazott olvasmányélményeket, hol a novella és az esszé határán álló,
hol fiktív leveleknek álcázott esszéisztikus gondolatszövevényeket olvasunk. „A kötet műfaji
sokrétűsége, beszédmódbeli gazdagsága, a gondolati-indulati-érzelmi elemek kavalkádja a
»minták és alakzatok« egymásra mutatása dinamikus szemléletet követel. Az egyértelműen
narratív szövegeken kívül esszé/levélesszé, olvasmányélményből kibomló, kulturális nézőpontú, izgalmasan szabálytalan gondolatforma és széles perspektívájú, könyvismertető/műelemző elmélkedés oldódik fel egymásban, hogy a próza kategóriáját sokoldalúra csiszolt prizmaként írja le.”6 A kötet prózaként definiálódik, amely kapcsán Bányai János is rámutat a kötet műfajának képlékenységére. Megfogalmazásában „[a] próza a között-lét műfa-

5
6

FARAGÓ Kornélia 2005. A „tősgyökeres idegen”. In: Uő. Kultúrák és narratívák. Forum, Újvidék, 100.
FARAGÓ Kornélia 1998. Juhász Erzsébet: Úttalan utaim. In: Híd, 9., 788.

„

90

tiszatáj

ja”.7 És valóban, e kötet a között-lét közvetítője. A szépirodalmi determináltság háttérbe kerülése, az esszé kifejezésmódjának felerősödése létrehoz egy folyamatot, amely egyszerre
történet és értelmezése a történetnek, amelyben a filozófiai és irodalmi kérdés az emberi létkérdés kibontásának a szolgálatába szegődik.
Esszéisztikus beszédmód jellemzi a kötet prózáit, de egységenként eltérő mértékben, így
nem beszélhetünk esszéről a maga tiszta formájában. A reflexív magatartás minden darabban jelen van, a különbség csak az alapján definiálható, hogy e reflexivitás mennyire kerül
előtérbe. Az első, a kötet címét viselő blokk szövegei inkább tekinthetők novelláknak esszéisztikus vonásokkal. A Vajdasági rapszódiát (T/1) – ahogyan már a címéből következtethetünk – felfokozott és ingadozó hangulatiság jellemzi. A szöveg atmoszféráját a háború szörnyűségeinek tudatosítása, a háború irtózatos gépre emlékeztető képzete határozza meg.
A többes szám első személyű narrátor nem a királyi többes számot, hanem az egyetemes kitaszítottságot hivatott kifejezni, azt az időből való kitaszítottságot, amely az „örökös viharsarokban” géppé válik, amely „a legváratlanabb pillanatban működésbe lép, letarol, maga alá
teper, s mindent, ami eleven, az utolsó porcikájáig szétmarcangol” (14). A végső igazság, amit
József Attila-intertextusokkal és -áthallásokkal támaszt alá a szerző, az örökös és végzetes
létidegenség, a „semmi ágán tartósan megmaradni” lehetetlensége. A Hely- és időhiány I.
(E/3) és II. (E/3) az idő gépképzetét bővíti az idő visszafordíthatatlanságával, valamint a hely
hiányként való tételezésével. A „sehova valósiság” légiesítése, az utazás perspektíváinak a
fullasztás és émelygés képzeteivel történő bezárása, a sűrű ködök, a félhomályok, a vaníliapermet az ismerős-idegenként való bolyongások képi elemei, amelyek Meursault-hoz, a
camus-i hőshöz hasonlóan, ahhoz a rezignált felismeréshez vezetnek, hogy „az egész éppolyan, mintha valóban nem lenne az ég adta világon sehol […] éppen olyan, mint egy abszolút
hely- és időhiány” (28). Az oda nem tartozás a között-lét pozícióját vonja magával, amely a
Között (E/3) és a Remények batárján (T/1) című novellában jut leginkább kifejezésre. A Remények batárján prózában már, amelynek alcímében olvashatjuk, hogy Párbeszéd Majtényi
Mihállyal – prózában, a „hontalan lokálpatrióta” ellentmondásosságával küzdő író hangja
szól. Az esszéhez már közelebb kerülő megszólalási módhoz a kommentáló novellahang
nyújt teret. A jobb sors reményének batárján való száguldás képzete, amely soha nem ér célba, az Úttalan utaim című szövegben is folytatódik tévelygés formájában. A márquezi mozzanat, amely az istenkeresésre irányul, valamint az idézett Danyi Magdolna-sorok a széthulló
Jugoszlávia maradványain való mozaikszerű, kirakós játékhoz hasonlatos önkeresés gesztusát helyezik előtérbe. Az Után-utazás Esti Kornél fiumei gyorsán (E/3), valamint a József Attila
út 31 (E/3) már az esszére jellemző, hangsúlyos elemző, értékelő mozzanatokat is tartalmaz,
mintegy szorosabb átmenetet generál a következő egység, a Miféle igazság? Igazságtalanság?-hoz. Az idegenség kifejezése a második részben is dominál, csupán a narráció változik
meg. Az intertextuális utalások és a kulturális reflexiók nem a hömpölygő szöveg mozzanatait képezik, hanem maguk válnak a gondolkodás tárgyává. A mintegy tizenkét, túlnyomórészt
esszéből és néhány esszénovellából álló rész megszólalási pozíciójában is eltér az előző fejezettől. Az egyes szám első személyű narráció a személyesség és az önvallomásos jelleg előtérbe kerülését erősíti fel. Az irodalmi és képzőművészeti élmények mentén olyan problémák merülnek fel, mint pl. Kertész Imre és Esterházy Péter szövegei nyomán a határ- és ha7

BÁNYAI János recenziórészletében olvasható a vizsgált kötet hátlapján (In: JUHÁSZ Erzsébet 1998. Úttalan utaim. Forum, Újvidék).

2015. március

91

„

táron lét, valamint a határ mint immanens emberi tartalom. Vagy Nádas Péter gondolatából
kiindulva, hogy a beidegződések erősebbek a személyiségnél, Juhász a kisebbségi léttel járó
reflexekben tartja keresendőnek az idegenségérzést a világban. Az emberi magányról a Száz
év magány Pietro Crespi-jelenségével vet számot, és eljut a saját művészetdefiníciójához,
mely szerint a zene, az irodalom és a képzőművészeti alkotások képesek reményszigetként
funkcionálni a zord valóságban: „művészettel kompenzálni az élet minden hiányzó lehetőségét” (156). A műélvezetről és a nosztalgiáról Csontváry-, Gulácsy- és Füst Milán-féle lehetséges világ kapcsán szól kiszélesítve a kollektív nosztalgiáig, a szinte csak virtuálisnak számító
Közép-Európa kérdéséig. A Juhászt hatványozottan foglalkoztató, szépirodalmi alkotásait is
meghatározó eszközeiről, a ködről és a kábulat képeiről is olvashatunk esszét, amelyek a
„sehollét utáni nosztalgia” (129) formáinak tekinthetők. Peéry Rezső kisebbségszemléletével,
A magány émelyítő helyi színében, a szerző a kisebbségi sorsot, a hontalanságot ábrázolja. A
Füttyjel és káromkodás között című esszében a nyelvromlás és az anyanyelv iránti hűtlenség
problematikája az olvasás gesztusában oldódik fel. Az Összeköttetésben Miłosz-élménye az
emberi magány felszámolásának igényéről szól, a pusztító átlényegülésről, amelyre realizálási lehetőséget egy későbbi esszé kínál – mégpedig Polcz Alaine írása nyomán – „[e]gyenrangúsítani igazságot és igazságtalanságot” (137) mint szükséges elemeket a világ megértéséhez. A második egységben megjelenő kulturális áthallások, reflexiók és értelmezések egyetlen pontban futnak össze, a vajdasági sorsról való elmélkedésben, és az ennek alárendelt
motivika és metaforika dekódolásában.
A „balkáni gödörként” vagy „pannon fateknőként” definiált helyzeti adottságból és szellemi dekadenciából, provincializmusból következő reménytelenség létélménye egyszerre
van jelen nyomasztó szegmensként, de ugyanakkor írásra sarkall, ezáltal pedig felszabadít.
Az írás és az olvasás folyamata jelenik meg egyedül járható útként, lehetséges túlélésként a
Juhász által megrajzolt világban. A harmadik egységet, a 4. Radnóti-razglednica sorát, a Der
springt noch auf!-ot címként viselő, öt fiktív levélbe bújtatott esszét szinte teljes egészében –
az írás és olvasás létszükséglete mellett – az értő befogadás hiányának szenteli. A megannyi
név, amely e levelekben említésre kerül – kezdve Janus Pannonius, Petőfi, Ady vagy Kosztolányi gondolatainak felemlegetésétől, a mészölyi és Hanák-féle közép-európaiságtól, a
kunderai létértelmezésen át egészen a kortársakig, Domonkos Istvánig, Sáfrány Imréig, de
Ilia Mihály tanár úrig is, akinek a Tehát vagyok című írást ajánlja, és még sorolhatnám – mind
a vajdasági irodalom kilencvenes évekbeli állapotaira vonatkoztatva jelenik meg. Kulcsfontosságú esszé a Skatulya Mihály (posztumus) levele a szerzőhöz című, amelyben a szerző fiktív
levél formájában ad konkrét hangot a „sehova valósiság” érzésének, amikor azt kérdezi:
„Gondoltad-e valaha is, hogy sehova valósinak lenni annyi, mint vajdaságinak lenni?” (179).
Az esszék sora arra a rezignált végkövetkeztetésre fut ki, miszerint: „egyre szaporodik a
gyom, mely mindent elborít majd. A könyveket és képeket, s a kultúra és minden művészet
rekvizítumait” (159). „[M]indaz, ami volt itt irodalomban, kultúrában, nincs tovább. Vége”
(167). Az értő befogadás ugyanúgy hiányként tételeződik fel a szövegben, ahogyan a háború
következtében megfogyatkozott alkotógárda, amely értő és szélesebb közeg hiányában kívülállóként megrekedt egy „soknemzetiségű konglomerátumban” (163), vagyis a Vajdaságban. Az írás és az olvasás gesztusa, a művészetek tere válik a tudat számára egyedüli szigetté,
amely a szellemi hanyatlás ellenében még otthont jelenthet. „Egyetlen válasz van rá: amíg olvasok és jegyzetelek, otthon vagyok, megvan minden ízében belakhatóan a hazám. […] A haza
legjobb meghatározása: a könyvtár” (109–110).

„

92

tiszatáj

BAGI IBOLYA

Élet és lom
DANILO KIŠ VERSEINEK „SZENNYES TEREI ”
Bartos Tibor rendhagyó „szinonima-szótárában”1 fogalomkörök szerint, logikai-asszociatív
sorokba szedve lajstromozza az egyes szavakat és kifejezéseket, ennek megfelelően a szemétdomb toposza kapcsán a következő „fogalmak” bizonyulhatnak érdekesnek:
Rendetlenség: összevisszaság, felfordulás, elhanyagoltság, piszok, szemét, szenny, hulladék, moslék, koszfészek, szemétdomb.
Nem kell: Kosz, piszok, fölfordulás, rendetlenség, mocsok, szenny, rondaság, trutymó,
szar, gaz, gizgaz, gyom, dudva, paréj, szemét, ringyrongy, limlom, lom, kacat, vacak, vicikvacak, szir-szar, lomtár, disznóól, szemétdomb.
Utána: Kopik, fárad, lankad, lohad, halványul, fakul, sárgul, hervad, vásik, avul, évül, foszlik, romlik, bomlik, tönkremegy.
Sokáig lehetne tallózni a különféle szinteken érintkező fogalmak között, a szemétdomb
témáját tekintve azonban elsődleges a tárgyiassághoz, a materiális világhoz kötöttség egy különleges dimenziója, a „szennyes tér”. Amennyiben hagyományos esztétikai kategóriákban
gondolkodunk, a fenti felsorolás elemeit tartalmazó speciális toposz elsősorban a „rút” fogalmához kapcsolható, mindenekelőtt az abban megjelenített, látható érzéki forma alapján.
Ugyanakkor a XX. század elején kialakult avantgárd mozgalmak, majd azt követően több művészi paradigma is átértelmezte e minőséget, viszonylagossága hangsúlyozásával a hagyományostól eltérő megközelítésmódokat kínálva, új elveket hirdetve a világ jelenségeinek esztétikai megformálhatósága, s egyben a műalkotás befogadása kapcsán. Ennek egyik legszemléletesebb példája lehet a csendélet műfaja, a „holt természet” gyakran szélsőségesen bizarr
képe, mind vizuális, mind verbális szinten. A festészet e hagyományos műfaja a hétköznapi
tárgyakban megtestesülő életforma, szokásrend, tradíció személyes vetületére koncentrál,
melyben a részletek kapnak hangsúlyt, elkülönültségüket azonban éppen az ember intim közegébe bepillantást engedő alkotói szándék oldja, s rendezi egésszé a heterogén látványt. Ez
a költészetben szintén gyakran alkalmazott forma, plasztikus kép, mikor is az alkotó mintegy
megszólaltatja a néma anyagot, szembesíti az embert a jelenségvilág zűrzavarával, s a mögöttes tartalmak, s azok mélyebb összefüggéseinek felismerésére inspirálja. Néhány példa:
Az asztalon:
kopasztott lúd;
kézirat verssel, –
papírvágó-kés,
tintában lúdtoll,–
1

Bartos Tibor: Magyar szótár. Egymást magyarázó szavak és fordulatok tára, I–II. Bp., 2002.

2015. március

93

„

s fölötte leng a csend,
a csend s az összefüggés.
(Páskándi Géza: Csendélet)
Kitekert nyakacskájú utolsó
Sorok
Egy távoli városból
Leszopogatott kicsi csontok
És zsíros
Cseppek a fehér szalvétán.
Apró játékkockák
Kiszáradt fehér gerincecskék
A tegnapi önkény szerint szétdobálva
Erős vázul szolgáltak a testnek
(Ma fogy el a hús)
Áldozati hulladékok vannak forgalomban
Tartalék konzervek pórázon
Az utolsó készletek még reszketnek mint
A sivatag fehér kocsonyája.
Vidd el őket innen
Gyorsan vidd el
A déli
forróságba
Haza
Ki kell egészíteni az ellátmányt 2
(El Kazovszkij: Anyanyelv)
A gyertya röntgenképe csontváz.
Gyertyatartó: ezüst székesegyház.
Porcelánon reszkető májdarab.
Sós sebekkel haldokló tokhalak.
Sárgálló citrom, illatos bőr.
Ásító tányér, csillogó tőr.
Mint megolvadt kaucsuk, olyan a sajt képe.
Piros almában bibliai béke.
A tükörben a szoba mása reszket.
Gyertyalángba lebben éji lepke.3
(Danilo Kiš: Csendélet hallal)
A csendélet a létezés és elmúlás dimenziói közé helyezett élet-kép, olyan kimerevített
időpillanat, határhelyzet rögzítése, melyben a „volt” és a „van” egybecsúszásában megragad-

2
3

Kemény István fordítása.
Ladányi István fordítása.

„

94

tiszatáj

ható a múlandósággal viaskodó ember kétségeiben és reményeiben fogant ambivalens létélménye.
Danilo Kiš verseiben a szemétdomb hiperbolikussá növesztett groteszk csendéletnek is
felfogható, melyen nem csak egy lokalizált tér körvonalazódik, de annak elemeiből sajátos
univerzum bontakozik ki. Egy reális s ugyanakkor virtuális helyszín, a konkrét-materiális és
a szellemi tapasztalatok egymásra vetítésének komplex képe.
A XX. század egyes alkotásaiban a „tisztaság” és a „szenny” oppozíciója számos művészi
rendszerben konceptualizálódik. Ebben a vonatkozásban a „szennyes hely”, mint amilyen a
szemétdomb is, az irodalom ismert toposza, az élő és élettelen kaotikus együttélése, az emberi közeg személyes és személytelen elemeinek halmaza, mely a benne megtestesült egykori értékek viszonylagosságáról árulkodik. A szükségtelen dolgok e gyűjteménye látszólag híján van minden rendező elvnek, e rendszert a véletlen uralja, nincs mögötte törvényszerűség,
logika, nem érvényes semmiféle hierarchia. A haszontalanság, szükségtelenség, s az ebből fakadó értelmetlenség a bemocskolódott tárgyi világban konkretizálódik.4 A „szennyes teret”
megjelenítő alkotásokban azonban az adott szerző személyes, szuverén látásmódja mégis
csak egyfajta rendszert teremt: maga a kompozíció fogja össze az apró, önmagukban jelentéktelennek tűnő részleteket, rajzol köztük sajátos feszültség-vonalakat. Az egymással érintkező tárgyak „topográfiai” együttese olyan mögöttes történeteket rejt, melyek e világdarabok
„fizikai” különbözősége ellenére azok „metafizikai” rokoníthatóságában (végeredményben
„holtukban”) kapcsolódnak össze. „Mindig érdekelt a tárgyak különfélesége. Egyszer régen írtam egy verset, mely nem volt semmi egyéb, mint a kuka tartalmának részletes leltára: az
egész világ rezüméje, minden rezümék legegyszerűbbje: minden tárgy maradványai alatt ott
egy történet. Általában jobban szeretem megnevezni a tárgyakat, mint elmesélni a történetüket: a tárgyak elmondják a maguk történeteit: a hulladék a kukában különféle archeológiai
rétegeket rejt” – olvashatjuk Danilo Kiš egyik 1985-ös írásában.5 A darabjaira hullott, elszemélytelenedett világ a művészet „teremtő aktusa” által kaphat újabb létezési formát, s nyerhet értelmet a tárgyiasult lét káoszában.
A szemétdombra vetett tárgyak azok „otthonosságból” való kiszakítottságát is jelzik, ami
egyúttal a hozzájuk kapcsolódó ember élet-élményeinek, a világhoz fűződő személyes kötődésének viszonylagosságát, átmenetiségét is reprezentálják. Az „otthon” a lét hétköznapokban realizálódó tere, olyan locus, melynek elemei bonyolult összefüggésrendszert képeznek,
nem elsősorban bizonyos térbeli paraméterek alapján, hanem a benne megnyilatkozó szellemi, erkölcsi, anyagi minőségek vonatkozásában. A tárgyak maguk is a személyes viszonylatrendszerekben töltik be valós funkciójukat, túlmutatva az adott reális környezet meghatározta szerepükön. Összetartozásuk okán olyan attribútumok hordozóivá válnak, melyek az
otthon szimbolikus képét rajzolják körül, minek következtében a hétköznapi tér egyfajta autonóm, transzcendens tartalmakkal is érintkező közeggé minősül.
Az otthonosság illetve otthontalanság problémája a XX. századi ember egyik alapvető dilemmája, a művészet rendszeresen visszatérő motívuma. A művészet által „újrarendezett” világban egyszerre mutatkozik meg a dolgok ideiglenes, profán arculata, s a mögöttük rejtőző
lényegiség dematerializált, időtlen, spirituális tartalma. Rényi András a heideggeri fogalmak
4

5

Erről l. Bagi Ibolya: A szemétdomb mint a világ rezüméje Danilo Kiš poétikájában, Forrás, 2009/2.
37–41.
Idézi: Radics Viktória: Danilo Kiš. Pályarajz és breviárium. Bp., 2002. 176.

2015. március

95

„

alkalmazásával világítja meg a művészet „láttató erejét”, összefüggésben az „otthonosság”
problémakörével: „Az otthonosság azon alapul, hogy a dolgokhoz céljainknak megfelelően viszonyulunk: szándékaink, cselekvéseink tárgyaiként szemléljük, fogyasztjuk vagy eszközként
használjuk fel őket stb. – beleértve saját testünket is, s amely talán legkézenfekvőbb szerszámunk. E gyakorlatias viszonyulás elfeledteti az emberrel, hogy rákérdezzen a létezők létére és e lét értelmére, s hogy önmagát is e kérdés fényében vegye szemügyre. A műalkotás hivatása, hogy mintegy fölszakítsa (Riß) a létezők otthonosan-problémamentesen összesimuló
szövetét és a létezőt ‘föld’ (Erde) és ‘világ’ (Welt) viszályába (Streit) helyezvén, feltárja léte
rejtettségének föloldhatatlan struktúráját, megmutatkozás és rejtekezés létszerű összetartozását s az embert saját egzisztenciájának nyitottságával, otthonosan berendezett világa viszonylagosságával szembesítse.”6
Az otthontalanság, az egzisztenciális, lelki-szellemi biztonság hiánya alapvető élmény
Danilo Kiš műveiben is. Ez a tapasztalat azonban nem pusztán az ember személyes élethelyzetéből fakad, de a világ jelenségeinek egy feltételezett, értelemmel bíró összefüggésrendszertől való elkülönültségéből, melynek egyik megnyilatkozása a „dolgok magánya”. Már a
Szeméttelep című korai versében7 is megmutatkozik az író következetesen képviselt alkotói
törekvése, miszerint a világ dolgainak számbavétele, „listázása” és megnevezése nem más,
mint „a dolgok bevezetése a világállapotba”. A műalkotás megteremtése mintegy az író
„szakrális” gesztusaként is értelmezhető: „A dolgot megnevezni annyi, mint birtokba venni,
elkülöníteni a semmiből, átvinni az egyik semmiből a másikba. Megnevezni a dolgot még azt
is jelenti, mint megteremteni, és ez már az irodalom hatókörébe tartozik, par exellence teremtő aktus” – írja Kiš egyik esszéjében.8
A szemétdombon létező tárgyak az ember meghatározott idő- és tér-koordináták közé
szorított életének testet öltött lenyomatai, „sorstörténetének” dokumentált maradványai.
Kiš kortársa és barátja, Leonid Šejka belgrádi festő művészi világképében a szemétdomb
magát a Káoszt jelképezi, de felidézi a „világ rendjét”, a felületre koncentráló tekintet által fel
nem ismert rendszert is: „Azt mondtam, káosz; ez csak az első benyomás. Voltaképpen minden szigorú rendszert alkot, minden cselekvés pontosan előrelátott, minden tárgynak megvan a maga meghatározott helye, minden tárgy gép, és mind együtt egy szisztémát alkotnak,
a kérlelhetetlen összefüggések rendjét, egy hálót, az okok és következmények százszoros
láncolatát, mely szét van húzva a felületen, a térbeliség sejtjeibe, húsába van szúrva, vagy az
időbeli folyamatsorra keresztre feszítve.”9
Kiš Szeméttelepéhez hasonlóan Leonid Šejka Lerakat című képének káosza, „interplanetáris szemétdombja” is metafizikai értelemmel telített, ezáltal mindkét alkotás a művészet mibenlétének örök kérdéséhez, az alkotás szellemi és materiális természetéből adódó dilemmák problematikájához kapcsolódik. A művész, aki maga is „rá van utalva a jelenségek csalóka, változékony, minden lelki biztonságát és szellemi nyugalmát elrabló játékára”,10 az örök
lényegiséget, a teljességet keresi, melynek során az alkotás adhat feloldozást a végesség és
végérvényesség okozta szorongás alól. „A szubjektum eltárgyiasítása – a szellem e megköve6
7
8
9
10

Rényi András: A testek világlása. Bp., 1999. 5.
Danilo Kiš: Szeméttelep, Ex Symposion, 1993/3–4. 61–62. Ladányi István fordítása.
Idézi: Radics, 175.
Idézi: Radics, 180.
Wilhelm Worringer: Absztrakció és beleérzés. Tanulmányok. Bp., 1989. 97.

„

96

tiszatáj

sedése az anyagban, ahol az anyag mechanikusként, pusztítóként és értelmetlenként jelentkezik –, korlátozott lenne, szélsőséges fokozat, amelyre a művészet, a maga bukásában és felbomlásában, aszimptomatikusan vágyik, ám persze sohasem éri azt el teljesen. Amennyiben
a művészet egy ponton eltűnik, akkor másutt felbukkan. Művészetként jelentkezik, általa az
ember a maga és a világ teljességét keresi, noha azt sohasem találja meg. Akármennyire is
közeledik a művészet bizonyos korszakokban az ürességhez, a művészietlenséghez, mivel az
ember nem tűnik el, a művészet az üresség ellenállásaként tételeződik, s újra a teljességre
vágyódik. Az effajta művészet épp attól emberi, hogy a teljességet keresi, ám nem leli, hogy
az ember nem fogadja el eme ellentmondásos helyzetének feloldását, mert feloldódni egyedül a nem-létezőben, a bomlásban, az eltárgyiasultban lehetséges. A művészet ezért a halál
tagadása, a semmivel szembeni ellenállás.”11
Hasonló alkotói attitűd fedezhető fel Kiš több megnyilatkozásában is: „A modern író nem
hisz a teremtés hét napjában… A világ káosz. Én, személy szerint, engedtessék meg nekem,
legszívesebben a bolhapiacról vagy a hulladéktelepről írnék könyvet. Ezek olyan helyek, ahol
a jelenségek világa ismét magmává változik, akárha a teremtés előtt, amelyből Isten az embert teremtette.”12 Ennek egyik szemléletes példája a Trágyadomb című, hagyatékban maradt versciklus, melyben az életből kihullott tárgyakat felemészti a rothadás, ugyanakkor az
anyag „romlandóságából”, s az individuális lét elkülönültségéből fakadó „számkivetettséget”
a bomlás kivételt nem ismerő megfellebbezhetetlensége (Istennek hála/a trágyadombon/egyformák/vagyunk), s egyben a pusztulás tragikumát egy új, egy „szebb” létminőség
születésének lehetséges távlata kompenzálja.
Keletkezés 1.
Először született a féreg
azután a lepke utána
a giliszta
majd a szúnyog
a légy és
az álméh
az álméh szülte a szartúróbogarat
a szartúróbogár
a lapos szitakötőt
és a hetedik napon fölrepült
a trágyadombról
a madár 13
A dolgok számbavételéről tanúskodik Kiš 131 sorból álló Szeméttelepcímű szabadverse
is. A szemétdombon hányódó eldeformálódott, elkopott, eldobott tárgyak részletes leltárában a pusztulásra ítéltetett matéria minden egyes eleme olyan groteszk „relikvia”, melybe
személyes történet „kódolt”. A költő, a valaha az emberi közeghez kötődő tárgyak mégoly
11
12
13

Leonid Šejka: Traktat o slikarstvu. Beograd, 2013. 103. Orcsik Roland fordítása.
Idézi: Radics, 181.
Danilo Kiš: Trágyadomb (Leonid Šejkának), Ex Symposion, 1993/3–4. 67. Bozsik Péter fordítása.

2015. március

97

„

nyomasztó, pusztuló állapotának érzékelése ellenére is, a szép és a rút, a durva és a gyengéd,
a taszítás és vonzás egymásra vetítettségében mintegy rehabilitálja a szeméthalmazzá deformálódott életet, annak testi-lelki sokszínűségét, megismételhetetlen belső tartalmát, ezáltal adva vissza annak méltóságát.
A látszólag egymástól elkülönült szemét-darabok a műalkotás kohéziós ereje által olyan
egységgé szerveződnek, mely lehetővé teszi az emberi lét történéseinek rekonstruálását,
azok mozaikszerűségében is megnyilatkozó egyfajta egészhez való tartozásukat. A szövegben
felsorakoztatott számtalan lom, maradvány, szemét felidézik az ember és világának hol személyesen-intim, hol tágabb (társadalmi, ideológiai stb.) összefüggésbe ágyazott életének epizódjait. Minden egyes elem, önmaga szennyes volta ellenére, mélyebb tartalmat hordoz, mely
hol drámai, megrendítő, hol ironikus, groteszk formában mutatja fel a múlttá merevedett élet
még tetten érhető nyomaiban annak töredékre csupaszított szubsztanciáját.
E „grandiózus csendélet” anyagában, formájában más és más természetű, szerves és
szervetlen eredetű hulladékokból építkezik. Az elpusztult élőlények, állati és növényi maradványok halmaza mögött azonban az ember képe is felsejlik:
Halkoponyák
Farok széttárt íve,
Halgerinc kétélű fésűi,
Leforrázott csirkefejek,
Nedves fekete toll,
Görcsberándult csirkelábak viaszpikkelyekből,
Állatok csontjai, melyekből kiszívták a velőt,
Baromfik csomóba kötött zöld bele
Halcsontcsomók akár a tűminták,
Halhólyagok kettős buborékja
Almacsumák
Szilva őszibarack görögdinnye magja
Meggymagok mint a vitamindrazsék
Az emberi lét sorsfordító eseményeinek – születés, szerelem, halál – lenyomatát is ott találjuk e „kozmikus szemétdombon”: szerelmeslevelek melyeket az eső tragédiává írt át; kenyérhéj szétázva a mocskos vízben mint öregek fogatlan szájában; Óvszerek nyálkás zacskóiban rothadó homunculusokkal; gyászjelentések melyekről nincs mit mondani.
Az ember hétköznapi életéből kiszorult mindennapi tárgyak közé beékelődnek a világ
szellemi arculatáról tanúskodó maradványok, a valaha valóságot nyert eszme-töredékek, az
egykor formába öntött gondolat, a materializálódott idea, az irodalom, a költészet dokumentumai: Tagsági könyvek a tízparancsolattal melyekben már senki nem hisz; Rikító könyvborítók
mint a költészet múzsájának véres méhe. És ott van a saját alkotás szemétbe vetített képe:
Versek / tehát ez is.
A hányódó, pusztulásra ítélt tárgyak között kiemelt helyet kapnak a bélyegek, mint sajátos „üzenethordozók”:
Piros sárga kék zöld bélyegek

„

98

tiszatáj

Bélyegek rajtuk pöffeszkedő államfőkkel költőkkel a világűr hódítóival
a nyelv érintésével rabul ejtett bélyegek ahogy a szeretők ejtik rabul egymást
bélyegek melyekért megőrülnek a gyűjtők akik bebalzsamozzák őket
bélyegek megbélyegezve akár a barmok
bélyegek csipkekerettel
bélyegek melyeken virág nyílik és bömbölnek az oroszlánok
bélyegek a városok pecsétjeivel
keltezett bélyegek akár a pasztőrözött tej üvegjein hogy
a trágyadomb mindig friss maradjon
Ugyanakkor a reményvesztettség, kiúttalanság „földi” tapasztalatát a formaalkotás elsődleges inspirációja révén maga a mű, azaz a Szeméttelep írja felül. Danilo Kiš a Pusztában énekelünk című esszéjében az alkotó ember menedékét, s egyben a „megváltás” lehetőségét a
„Formában” látja. Az író számára a forma az, „amely talán új tartalmat kölcsönözhetne hiúságunknak, a Formáé, amely megtehetné a lehetetlent: hogy kimenekítse a Művet a sötétség
meg a hiúság birodalmából, s átevezzen vele a Léthe vizén”.14
Mindezt a vers utolsó sorai igazolják leginkább, a költészetből oly jól ismert rózsaszimbólum líraian groteszk változatával, az enyészetnek kiszolgáltatott teremtmény, a virág
léthez kötöttségét, s egyben sérülékenységét, a múló idővel szembeni kiszolgáltatottságát
idéző, plasztikus felsorolásban:
Rózsa
rózsák melyek oly szépen illenek a trágyadombhoz akár a versekbe
rózsák melyek bűzleni kezdtek mint az emberek
rózsák melyeket elleptek a legyek
rózsák melyeket susogó selyempapírba hajtott virágárusnők nedves keze
rózsák melyeket kristályvázákban tartottak mint az aranyhalakat
rózsák melyeknek cserélték a vizét mint a betegek homlokán a borogatást
rózsák dróttal kötözve mint a gazemberek
rózsák a patások ízületéhez hasonló ízületekkel
rózsák műlevélhez hasonló levelekkel
rózsák melyekért hajnali 3.30-kor felkeltem nehogy reggelre elfelejtsem őket
Kiš nem véletlenül zárja nagyszabású versét éppen ezzel a képpel. Rózsa: Saint-Exupéry15
című korai költeményében is a felsorolásnak van értelemképző ereje, azáltal, hogy a „rózsát”,
az ismert író alakját és alkotását felidéző, tárgyiasított viszonylatrendszerbe vonja: Rózsa:
csillagok közt sarjadt / rózsa: az égi golf-áramlásé / rózsa a holdról / szép mint az acél robbanása az égen.

14

15

Danilo Kiš: Pusztában énekelünk, Uő. Kételyek kora. Esszék, tanulmányok. Pozsony–Újvidék, 1994.
82–89, 84. Borbély János fordítása.
Danilo Kiš: Rózsa: Saint-Exupéry, Ex Symposion, 1993/3–4. 60. Ladányi István fordítása.

2015. március

99

„

S bármennyire is egyet lehet érteni Umberto Eco ironikus megjegyzésével, miszerint „a
rózsának mint szimbolikus képnek annyi a jelentése, hogy már semmit sem jelent”16 , Danilo
Kiš szemétdombra vetett rózsái a „formába öntés kegyelmében” részesülve nyerik el létezésük végső értelmét az egyetemes világ rendjében, s ébresztenek „csöppnyi reményt” az emberi létezés káoszában. „S persze, az írás sem egyéb, mint hiábavaló és reménytelen kísérlet
arra, hogy mindezeket a hatalmas problémákat érintsük, az irodalom eszközeivel egy pillanatra megfogalmazzuk, hogy a történelem meg az emberi létezés e kaotikus zűrzavarának,
legalább egy kis időre, némi értelmet adjunk, és egy csöppnyi reményt ébresszünk.”17
A Szeméttelep című vers a „szennyes tér” szellemi és anyagi kihívásaival folytatott harc
manifesztációja, melyben a világegységbe visszahelyezett, materiális és spirituális lényegiségét egyaránt megtartó rózsa az alkotásban tárgyiasult minőségek halhatatlan létéről, s végeredményben a „szépnek” a „rút” felett aratott győzelméről tanúskodik.
A tárgyak múltja (létezése), jelene (pusztulása) az alkotó intuíciója és inspirációja teremtette metafizikai dimenzióban kapcsolódik össze, emeli ki őket a feledés általi halálra
ítéltetettségből, s biztosít számukra jövőt a halhatatlan irodalmi létben.
Minden tárgy sebezhető. A gondolat róluk gyakran,
ó, jaj, gyakran meg is feledkezik. Amúgyis rabszolgák a tárgyak:
a gondolaté. Innen formájuk, mely a fejből kipattan,
helyhezkötöttségük, s hogy – akár Pénelopé – várnak,
azaz szükségletük a jövendő.18
(Joszip Brodszkij: Új élet)

16
17
18

Umberto Eco: Széljegyzetek A rózsa nevéhez, Uő: A rózsa neve, Bp., 1988. 586.
Danilo Kiš: Remény és reménytelenség között, Kételyek kora, 89–92. 91. Borbély János fordítása.
Baka István fordítása.

„

100

tiszatáj

BALAJTHY ÁGNES

Ebéd a szellemekkel
ÚTLEÍRÁS ÉS NARRATÍV RÉTEGZETTSÉG
KRASZNAHORKAI LÁSZLÓ: CSAK A CSILLAGOS ÉG CÍMŰ RIPORTÁZSÁBAN
A két nagyszabású kínai utazási regény1 – Az urgai fogoly és a Rombolás és bánat az ég alatt –
megjelenése közötti időszakban Krasznahorkai Lászlónak született egy rövidebb Kínáról szóló írása is, melyet a Lettre folyóiratban Csak a csillagos ég címmel közölt.2 Habár a kötetbe
eddig be nem került szöveg az életmű egyik marginális, nem sokat hivatkozott darabjának
tekinthető, maga is részese az ismétlődő motívumok, önidézetek, visszautalások révén egymásra nyíló utazási szövegek intratextuális viszonyrendszerének. Már első olvasása során is
regisztrálható viszont a Krasznahorkai-epikára egyébként olyannyira jellemző prózapoétikai
megoldások (például a szinte Krasznahorkai védjegyévé váló „hosszú mondatok”) hiánya,
mely többek között azzal magyarázható, hogy a szerző a Csak a csillagos égben a riportázs
műfaji hagyományának felelevenítésére tesz kísérletet. A művet többek között éppen a publicisztikai nyelvhasználatot imitáló, ám annak diszkurzív szabályrendszerét át is hágó szövegépítkezés teszi izgalmas, a huszadik század első évtizedeinek útirajz-irodalmával is rokonítható olvasmánnyá.
A pontos dátummegjelöléssel indító mű egy 1998-as kínai utazásról számol be, melynek
voltaképpeni célja már az alcímből is kiderül: Li Tai-po és az utolsó ókori kínai birodalom
nyomában. A szerző alakmásaként fellépő protagonista-elbeszélő egy történelmi korszak és
egy többé-kevésbé letűnt kultúra szimbólumaként tekint a nyolcadik században alkotó költőre, ezért járja végig egykori életútjának legfontosabb állomásait. Az írót nem pusztán az archeológiai értelemben vett nyomok foglalkoztatják, hanem Li Tai-po lírájának hatástörténete,
illetve az, hogy személyiségének emléke hogyan él tovább a jelen Kínájában, a hétköznapi
élet közegében: „Nagyon szeretem Li Tai-po-t. Vele akartam foglalkozni ezen az úton, úgy,
hogy beszélgetek róla kínai emberekkel a vonatokon, az utcákon, egyetemi szobákban és hajóbárokban.” (40.)
A „szeretem” kifejezés olyan viszonyt létesít a megszólaló és nyomozásának tárgya között, mely a riportázs műfaja által a riporter számára előírt megfigyelői, mediátori szerepkörhöz képest jóval nagyobb érzelmi bevonódást feltételez. A példakép által valaha érintett
útvonalak bejárása, élete egykori helyszíneinek felkeresése sem annyira a „nyomozás”, a kutatóút, hanem sokkal inkább a zarándoklat praxisának ismétlés-központú elvárásrendjéhez
1

2

A kutatás a TÁMOP-4.2.4.A/2-11/1-2012-0001 azonosító számú Nemzeti Kiválóság Program – Hazai
hallgatói, illetve kutatói személyi támogatást biztosító rendszer kidolgozása és működtetése konvergencia program című kiemelt projekt keretében zajlott. A projekt az Európai Unió támogatásával, az
Európai Szociális Alap társfinanszírozásával valósul meg.
Krasznahorkai László, Csak a csillagos ég: Li Tai-po és az utolsó ókori kínai birodalom nyomában,
Magyar Lettre International, 1998/99, Tél, 29–40.

2015. március

101

„

illeszkedik a szövegben. A legelső fejezetből az is kiviláglik, hogy a történelmi múlt közelebb
hozásának céljával megkezdett barangolás – előre kiszámíthatatlan módon – a személyes,
biografikus időben való mozgással is kiegészül. A Kínába tartó repülőn elszunnyadó férfi sok
éve elhunyt édesapjáról álmodik: „Álmom nem tervezett utazásomhoz vitt előre, hogy tehát
éjszakai vonatokkal bejárom Li Tai-po klasszikus birodalmát, hanem apám temetéséhez vezetett vissza”. (29.) Az édesapa halálának felidézése, az ifjúkori én „későrenyúlt kamasz”-ként
való láttatása az önéletrajzi olvasás kódjait aktivizálja.
A megérkezés fejezetet követő epizódokban viszont nem tűnik számottevőnek az
önéletrajziság szerepe, és – amennyiben egyáltalán tetten érhető – a vallomásos beszédmód
helye áttevődik az utazó szereplői megszólalásaiba. Az urgai fogolyhoz képest, ahol a narrátor „pozíciója kettős, állít és korrigálja is állításait, »elkülönböződik« önmagától”3, a riportázsban nem nyílik nagy tere a kommentárokban, közbevetésekben, idézetek beemelésében
megmutatkozó elbeszélői önreflexiónak. A szintaktikai szerkezetek szintjén is észlelhető,
Krasznahorkaitól szokatlan ökonómia egyrészt a kvázi-jelenidejű történetmondással függhet
össze, melyben nincs mód a felidéző és a felidézett én horizontjának elkülönítésére. Ez az útleírások egyik jellegzetes narratopoétikai fogása (Kosztolányi is gyakran alkalmazza hasonló
típusú szövegeiben, például az Elsüllyedt Európa darabjaiban), mely, bevonva az olvasót az
elbeszélt világ itt és mostjába, azt az illúziót kelti, hogy a kalandok a befogadás jelenében zajlanak le. A lazán összefüggő epizódokból való építkezés is azt jelzi, hogy egy-egy „este”,
„ebéd” vagy „találkozás” eseményszerűségének megörökítése közelebb áll a szövegintencióhoz, mint a Kínában eltöltött, körülbelül két hónap folyamatszerű ábrázolása. A szereplői
megnyilatkozásokból arról is értesülünk, hogy mi az, ami kimaradt a Csak a csillagos égből: a
történetmondás fókuszán kívül eső élményekre tett utalásokból a ’98-as út elbeszélhetőségének számos másik lehetséges változata dereng fel. Az egyes epizódok narratív szerkezete
rendre ugyanazt a sémát követi: az első bekezdések rögzítik a helyet és az időt („Este hat óra
felé jár, melegen süt a nap, Qufu központjától körülbelül három kilométer az út.” 33.), majd a
diegészisz helyét átveszi a mimészisz, azaz a helyiekkel folytatott, elbeszélői közbevetések által csak néhol megszakított dialógusok sorozata. A Kosztolányi-féle szövegalkotói attitűdhöz
képest ez már erős különbségnek minősül, hiszen a tudósítás így nem az utazó érzéki benyomásaira, fizikai észleleteire koncentrál, hanem az általa és/vagy neki mondott szavakra,
és így idegenség-tapasztalatáról is elsősorban a párbeszédekben tanúsított nyelvi viselkedése közvetít. Habár a kronotopikus keretet kijelölő mondatok fel-felvillantanak valamit az utazásélmény testi dimenziójából, ezeket a mozzanatokat általában valamilyen önmagukon túlmutató jelentéssel ruházzák föl. A luoyangi fejezet nyitányában az elbeszélő például egy erős,
emlékezetes hasonlat után a városlakók „rútságát” máris belső, morális állapotuk külső jeleként olvassa: „Olyan sivító zaj van, ami egész rémisztő. Mintha piranákkal teli vízbe estünk
volna, amikor kilépünk közéjük. Eddig is sok szegényt láttunk, de ezek az arcok itt nem a szegénységből következnek: sugárzóan rútak, elvetemültek, agresszívek és gátlástalanok.” (35.)
Fontos azonban kiemelni, hogy a helyiek olykor zavarba ejtő másságának ilyesfajta gesztusokkal élő, leegyszerűsítő interpretációja nem válik uralkodóvá a szövegben. A párbeszédek
folyamát csak ritkán és kevés szóval megszakító narrátor elsősorban beszédpartnerei külse-

3

Zsadányi Edit, Az utazás-fabula motívuma Krasznahorkai Az urgai fogoly című regényében, Alföld,
1997/7, 69 –83, 71.

„

102

tiszatáj

jéről, mozdulatairól számol be, viselkedésük lélektani, kultúrantropológiai magyarázatát
jobbára mellőzve.
Azáltal, hogy Csak a csillagos ég ilyen nagy mértékben támaszkodik a dialógus-formára,
az útleíró műfajok egy olyan konvenciója elevenedik meg, mely Az urgai fogoly szerveződését
még nem, vagy csak alig befolyásolta. A beszélgetés mint az idegen feltérképezésének eszköze az utazás kultúrtörténetének és az utazási irodalom történetének szempontjából is számos, a Krasznahorkai-mű esetében releváns vonatkozással bír. Judith Adler hívja fel a figyelmet arra4, hogy a reneszánsz arisztokrata értelmisége elsősorban még társalgási stílusát
pallérozni, okos eszmecserék céljából ment külföldre – a helyiek közti társadalmi érintkezés
nyelvi és nem nyelvi szabályainak összetettsége, átsajátíthatósága azonban inkább a Rombolás…-ban bír majd téttel. A Csak a csillagos ég esetében inkább a műfaji hagyományok kerülnek előtérbe. A 19. század végén – huszadik század elején születő utazásszövegek újszerűsége többek között abban rejlett, hogy sikeresen aknázták ki a publicisztikai és magas irodalmi
nyelvhasználati stratégiák vegyítésében rejlő esztétikai potenciált.5 Jellegzetes hatáselemeik
közé tartoznak azok a dialógusok, melyeket a hol felkészült riporterként, hol vidám kalandorként színre vitt figura folytat le az őt kalauzoló vagy éppen hátráltató helyiekkel. A Robert
Byron által jegyzett, a zsáner remekének tekintett The Road to Oxianát a recepció például
már a megjelenésekor is a szellemesen ironizáló, máskor pedig helyzetkomikumra épülő
párbeszédek miatt méltatta. Ezek a szövegalkotási eljárások erős tendenciaként élnek tovább
az angolszász travel writing kortárs vonulatában (Bruce Chatwin Álomösvényét említhetnénk
itt például), de a német Reiseliteratur olyan darabjai is ide illeszkednek, mint Christopf
Ransmayr Der Weg nach Surabaya című riportázskötete. Krasznahorkai műve sok szállal kötődik ehhez a világirodalmi kontextushoz.
A Csak a csillagos ég gyakran csupán tőmondatokból álló, élőbeszéd-jellegüket megőrző
dialógusai a spontaneitás nyelvi jegyeit viselik magukon – a magyar író keresi az előre meg
nem tervezett találkozások lehetőségeit, megszólítottjai a véletlennek, avagy a szerencsének
köszönhetően lesznek a Taishan-hegy tetején lévő taoista kolostor lakói, egy fiatal riksás, egy
útitárs a vonatról. Kérdései – legyen szó akár a modern kori szerzetesek, akár a Tangkorabeli udvari tisztviselők munkájáról, napirendjéről – a hétköznapi életre, annak apró
részleteire irányulnak: arra, hogy miként működik a másik világ. Az előzetes szervezést
igénylő, kínai művészekkel, értelmiségiekkel folytatott diszkussziók már bonyolultabb vallási-történelmi összefüggéseket is érintenek, hiszen Li Tai-po életének tanulmányozása számos
problémát vet fel a konfucianizmus és a taoizmus, a kínai kultúra e két meghatározó vallásigondolkodási hagyományának viszonyával kapcsolatban. Az, hogy a szöveg sikerrel tölt be
egyfajta ismeretközvetítő funkciót, elsősorban szintén a párbeszédek megalkotottságának
köszönhető, hiszen végigkövetésük annak számára sem jelent gondot, aki semmilyen komolyabb előzetes tudással nem rendelkezik az ókori kínai művelődésről. A riporteri szólamot
uraló, szándékolt naivitású, egyszerűségre törekvő „mit jelent”, „milyen személyiség volt”,
„hogy képzeljük el” típusú kérdésekben tulajdonképpen a szöveg implicit olvasójának távlata
képződik meg. A Csak a csillagos égben azonban a kérdésfeltevések révén való tájékozódás
apóriáira is fény derül. A császári udvarban nagy befolyással bíró, majd az intrikák folytán
4
5

Judith Adler, Origins of Sightseeing, Annals of Tourism Research 16, 1989, 9.
Vö.: Hagen Shulz-Forberg, London – Berlin: Authenticity, Modernity, and the Metropolis in Urban Travel Writing from 1851 to 1939., Brüsszel, P. I.E. Peter Lang, 2006, 52.

2015. március

103

„

száműzetésbe kényszerülő Li-Tai-Po sorsát ugyanis a taoizmus és a konfucianizmus szembenállásának megfelelően szabadság és a közéletiség, az individualizmus és a kollektív értékek közötti konfliktus határozza meg. Míg a jóbarát, a kalligráfus Min szerint Li Tai-po valójában csak a művészetnek élt, és nem érdekelte a közélet, addig a helyi írószövetség vezetője
szerint a költő vérbeli konfuciánus volt, aki politikai vágyait sosem vetkőzte le. Ezt az ellentmondást – melynek a „nyomában” szó által előhívott oknyomozó narratíva jegyében fel kellene oldódnia – az elbeszélő nem szünteti meg, sőt, nem is kommentálja. A szereplői megnyilatkozások közé beszúrt zárójeles megjegyzései mindig a beszélgetőpartnerek viselkedésére,
az eszmecserék külső körülményeire vonatkoznak – tudósítanak, ám hiányoznak belőlük az
explicit értelmezői mozzanatok. A narrátori szólam radikális visszaszorulása éppen ezért sajátos feszültséget kölcsönöz a párbeszédes részek olvasásának, melyek helyenként egyfajta
anekdotikus logikát követnek. A luyongi taxisnővel folytatott dialógusban például az élelmes
cicerone évszázados toposza elevenedik fel – miután a hölgy kioktatja a magyar írót és tolmácsát arról, hogy miként verik át a helyiek a gyanútlan turistákat, csattanószerűen funkcionáló utolsó mondata arról árulkodik, hogy ő is eme iparág haszonélvezői közé tartozik:
„Megér neked 30 yüant az egész?” (36.) A másik kultúra sajátosságait bemutató, azokhoz magyarázatokat fűző auktoriális elbeszélő el-elhallgatása különösen erőteljes hatáseffektusként
érvényesül Ebéd a szellemekkel című fejezet olvasásakor. A Taishan-hegyen játszódó epizódban visszatérő motívumot képez a szerzetesek mosolya és nevetése, ám az homályban marad, hogy a jókedv eme nem-nyelvi megnyilvánulásainak mi a pontos funkciója az adott
kommunikációs helyzetben – sőt, az is, hogy egyáltalán jókedvről van-e itt szó. A riporter
először azt sugalmazza, hogy a kolostor lakóinak arckifejezése zavarukkal hozható összefüggésbe, viselkedésüket ezáltal a társadalmi érintkezés európai kódjai felől is könnyen belátható értelemmel ellátva: „A szerzetesek mosolyognak, ők is mintha kissé zavarban volnának.”
(32.) A későbbiekben azonban már nem él ilyen értelmezői gesztusokkal, és a zavar árnyéka
sokkal inkább a befogadóra vetül rá, aki nem kap iránymutatást arra nézve, hogy az elbeszélt
szituáció résztvevői mit és miért találnak humorosnak. Az például csak sejthető, hogy mikor
az író ebédjük folytatására kéri vendéglátóit, „általános derültség” az udvarias kérést szó
szerint vevő válasz miatt támad:
„ – : Nagyon kérem, egyenek nyugodtan tovább. Nem akartam megzavarni az ebédjüket.
Szerzetes: Akkor jó, mi eszünk tovább.
(Általános derültség, a szerzetesek visszahajolnak a csészéik fölé, de minket vizsgálgatnak mosolyogva.)”
Később azonban még obskúrusabbá válik a taoista atyák nevetése:
„Szerzetes:[…] A hívő először abból a célból jön ide, hogy kérjen valamit, aztán pedig, ha a
kérése teljesül, visszajön, és hálából pénzt adományoz a templomnak. […] Ha nem léteznének
a taoista istenek, nem valósulnának meg a vágyak. De megvalósulnak, s a hívők visszatérnek.
–: Hívők ezek az emberek még, vagy már turisták?
(A szerzetesekből kitör a nevetés.)
Szerzetes: Az igaz tudáshoz gyötrelmesen hosszú az út.” (33.)

„

104

tiszatáj

Min nevetnek a szerzetesek?6 A kérdés találó voltán? Önmagukon? Esetleg ismét zavarban vannak? Az, ami „kitör” belőlük, antropológiai állandónak tekinthető – olyan nem-diszkurzív hangjelenség és mozdulatsor, amelyet tolmács nélkül is képes felismerni, vagy akár
utánozni az Európából idetévedt utazó. A rövid zárójeles megjegyzés azonban csak a nevetés
eseményét rögzíti, nem fűz hozzá magyarázatot, és épp ezáltal mutathat rá a nevetés mint
kommunikációs forma erőteljes kulturális kondicionáltságára. Annak a potenciális megértési
teljesítményének a határait, melyet a dialógus-forma ígér, ebben az esetben tehát ez a nyelv
előtti, a jelentések szférájához mégis ezer szállal fűződő jelenség jelöli ki. (Hasonlóképp a test
és a kultúra határán áll a sírás is, mely szintén fontos szereppel bír az egyik beszélgetésben:
amikor a Li Tai-po költészetének elevenségét méltató Li Xi, az irodalomkritikus könnyezni
kezd, nem tudható, hogy spontán érzelmi kitörésről van-e szó, avagy sokkal inkább egy kulturálisan szabályozott, irodalmi-történeti mintákkal rendelkező gyakorlatról.) A kacagás
után elhangzó enigmatikus mondat ironikus hatást kelt, anélkül, hogy ez az effektus pontosan megragadható lenne: valószínűleg többek között abból fakad, hogy a kijelentés mint válasz nem illeszkedik közvetlenül a riporter érdeklődő kérdéséhez. Megnyilvánulhat benne a
társai derültségét tovább fokozó fiatal kolostorlakó öniróniája, de irónia származhat abból is,
hogy a komolykodó stílus a keleti bölcseletek leegyszerűsített, a nyugati ember számára áthangszerelt változatainak fogalmazásmódját idézi fel, mely a korábban kárhoztatott turisták
Kína-képét formálta. A mondat ambiguitását fokozza, hogy az oly nehezen elérhető „igazi tudás” az adott kontextusban éppúgy vonatkozhat a turista számára hozzáférhetetlen bölcsességre, mint a turista és a hívő közötti különbségtétel képességére. A nyelvi többértelműség
egy újabb aspektusát jeleníti meg a kérdések révén fel nem számolható idegenségnek, melylyel korábban a nevetés „olvashatatlansága” szembesített.
Az ilyesféle eldönthetetlenségek az olvasót az idegen közegben bizonytalanul tapogatózó
utazó pozíciójába helyezik, habár ez a megfigyelés nem terjeszthető ki a szöveg egészére: az,
ahogy Az egy este a pekingi hutungban című fejezetben az író egy professzorházaspárral diskurál a jelen Kínájának szellemi állapotáról, a Rombolás… egyneműsítő, kultúrpesszimista retorikáját előlegezi meg. Az elbeszélő által előírt befogadói műveletek mozgástere azonban így
is jóval tágabbnak tűnik, mint ahogy azt Krasznahorkai többi utazási szövegének olvasása során észlelhető.
Visszatérve a szerzetessel váltott szavakra, tulajdonképpen azt sem szavatolja semmi,
hogy a turista és a hívő szembeállítása – mely mögött nem nehéz felfedezni az autentikus és
az inautentikus értékkategóriáival operáló metafizikus szemléletmódot – bírna-e bármiféle
jelentőséggel a taoista kolostor másféle gondolati hagyományhoz kötődő lakói számára. Ez a
kérdés sokkal inkább a magyar író identitástudatának szempontjából fontos, aki folyamatosan regisztrálja a turisták jelenlétét az általa is bebarangolt helyeken, ám önprezentációjában

6

Érdekes összefüggést jelenthet, hogy a ’80-as években reneszánszát élő angolszász utazási irodalom
egyik vezéralakja, Paul Theroux Krasznahorkaihoz hasonlóan több művet szentelt Kínának. Riding
the Iron Rooster című vaskos útirajzában az auktoriális elbeszélő például szintén vonattal szeli át a
hatalmas országot. A helyiek európai perspektívából nehezen értelmezhető nevetése visszatérő motívumot képez a könyvben: az utazó szakavatottságát az a rutin jelzi, amellyel képes beazonosítani,
jelentéssel felruházni egy-egy nevetést. (Van olyan fejezet, melynek csattanószerű befejezéséül is
egy kacaj megfejtése funkcionál.) Ezáltal éppen, hogy felszámolódik az az idegenség, melyet Krasznahorkai riportázsa olvasási tapasztalatként is színre visz.

2015. március

105

„

a tudós riporter és (amint már említettem) a zarándok szerepmintázata fedezhető fel. A hívő
zarándok és a turista figurája azonban nem áll olyan távol egymástól, mint ahogy az első pillantásra tűnik: az utóbbi egy-két évtizedben számos olyan kultúrantropológiai, illetve szociológiai munka született, melyek az utazás eme két paradigmája közötti hasonlatosságokat közelítik meg különböző szempontokból.7 Amennyiben Jonathan Culler szemiotikai turizmusfelfogását vesszük alapul, a helyváltoztatás e két gyakorlata között tulajdonképpen az ismétlés kitüntetettsége teremt kapcsolatot. A modern turista olyan, a felkeresett hely autenticitását igazoló jelekre vadászik,8 melyek nem lennének számára felismerhetőek, ha nem ismétlődnének számtalan formában, s azt teszi, amit az adott helyhez kötődő szokások előírnak
számára: Velencében gondolára száll, Las Vegasban a kaszinóba tér be, akárcsak mindenki
más. Mindeközben a zarándoklat lényege is abban áll, hogy útvonala, szabályrendszere jobbára változatlan: ezért funkcionálhat a rituális emlékezés egy változataként. Ez a két működésmód ér össze a magyar író útjában – hiszen mikor a Li Tai-po emlékét őrző helyeket keresi fel, azzal egyúttal a nagy előd gesztusait játssza újra. Utazásának meta-jellegét közvetíti az
a jelenet, melyben megáll tolmácsával Konfúciusz sírjánál, és közben arra a „különleges pillanat”-ra gondol, amikor Li Tai-po rótta le ugyanott tiszteletét. Vajon turista-e itt vagy hívő?
Habár a riporter kérdése a két kategória szigorú szétválaszthatóságát implikálja, mind az
alakjára íródó diffúz szerepmintázatok, mind pedig egy általa elbeszélt találkozás története is
azt sugalmazzák, hogy egy ilyesfajta elkülönítés nem szükséges, és nem is feltétlenül lehetséges.
Ez a találkozás az éjszakai vonaton esik meg, ahol a főhős egy olyan férfit kezd el faggatni
a Taishan-hegyről, aki, ahogy azt öltözékének leírása is jelzi („Barna öltöny, ing, nyakkendő, s
odalent világosbarna nylonzokni.” 30.), a modernizált Kínához tartozik. A férfi készségesen
osztja meg magyar útitársával mindazt, ami „hiedelem, babona volt a régieknél”, de közben
folyamatosan hangsúlyozza, hogy a hegy csodatévő, gyógyító erejében szinte már senki nem
hisz, a nem hívők körébe önmagát is beleértve: ő is csak egyszerű kirándulóként, ha úgy tetszik, turistaként látogatott el annak idején a hegycsúcsra. Azok az értékek azonban, melyek
szerinte a jelen, illetve a múlt perspektívájából társulnak a Taishanhoz, szemantikailag érintkeznek beszédében. Megtudjuk tőle, hogy korábban azt tartották, „aki felmegy betegen, az lejön egészségesen”, és „ha az ember felmegy a Taishan-ra, akkor hosszú élete lesz”, ma viszont
az általános vélemény az, hogy „sokkal jobb a levegő. Tiszta. Szóval nem olyan, mint a városokban.” (30.) Megnyilatkozásának retorikai működése a Tang-kor és a jelen értelemhorizontjának különbségei helyett inkább hasonlóságukra hívja fel a figyelmet, hiszen a hegy mindkét
nézőpontból az egészség helyeként tűnik fel – csupán az egészség-diskurzus előfeltevései
7

8

Néhány példa: Ellen Badon, Sharon R. Rosemen, Intersecting Journes: The Anthropology of Pilgrimage
and Tourism, Ian Reader; Tony Walter, Pilgrimage in Popular Culture. John Frow Basho ÉszakJapánban megtett zarándokútjáról szóló feljegyzéseit elemzi azt előrebocsátva, hogy vallási indíttatása ellenére a művész utazása „a kortárs turizmus modellje” is lehetne szemiológiai strukturáltsága
miatt. Amikor megáll az ókori költőelőd, Muro-no-yashima sírja előtt, vagy a híres Matsushima szigetére érkezik, Basho benyomásait mindig az adott helyről előzetesen olvasott szövegek határozzák
meg. Azaz, Jonathan Culler szavaival élve, a költő-turista „a szemiotika ügynö-keként” viselkedik,
minden látnivalót önmaga jeleként olvasva, egy korábbról ismerős mintázathoz illesztve – s mindez
összhangban áll zarándoklatának vallásos hangoltságával. Vö.: John Frow, Tourism and the Semiotics of Nostalgia, October, 1991/ Summer, 123–151.
Shulz-Forberg, i. m., 59.

„

106

tiszatáj

változtak meg. Az utas a felvilágosult Kína képviselőjeként hasonló módon utasítja el azt a Li
Tai-po által vallott nézetet, miszerint a hegy csúcsán álló ember „nagyon közel van az éghez”,
viszont amikor saját élményéről számol be, a ’de’ kötőszó által előhívott kontraszt helyett
megint csak a több mint ezer éve élt költő és a modern kínai turista tapasztalatainak rokon
jellegére derül fény: „Nézze, nekem a Taishan-on nem tűnt úgy, hogy szellemek közelében
járnék... De volt egy csodálatos érzésem, hogy olyan, mintha a levegőben sétálnék... Mintha a
felhők tetején... Mikor felértem, úgy éreztem, mintha lebegnék a világ tetején...” Az író erre
válaszul egy képzettársítással él – „Mint egy szellem…” (30.) – mely nevetést és helyeslést
vált ki beszélgetőtársából: „Hát, igen tényleg... Egy kicsit úgy, mint egy szellem...” (30.) A kívülről érkező férfi megjegyzése mintegy rávezeti a helyiek egyikét arra a felismerésére, ami
saját kijelentéseibe már bele volt kódolva: a szellem szó által metaforikusan jelölt ókori Kína
helyét önmagában kell keresnie. Azaz az idegen, a vendég érdeklődése a hagyományfolytonosság felismeréséhez vezet: azon gondolkodási mintázatok, attitűdök továbbélésére világítanak rá, melyeket a nyelv egyszerre elfed és felmutat használója számára. A Csak a csillagos
égben prezentált találkozások tehát azt a belátást is közvetítik, hogy a kérdések révén nem
csupán az utazó tudása gazdagodhat: kívülállása, idegensége révén képes a saját kultúrához
való viszonyuk olyan aspektusaival szembesíteni a megszólítottakat, melyekre korábban
nem volt rálátásuk.
A riportázst egyébként is az különíti el az életmű többi, hasonló témájú szövegétől, hogy
kitüntetett figyelmet szentel a nyelvek közti közvetítés gondjának. Míg a Rombolás…-ban a
narráció disszimulációs alakzatai a tolmács szerepét igyekeznek elfedni, mintegy kiiktatva őt,
Az urgai fogolyban pedig „[a] másik világával való találkozást alapvetően nem nyelvi világok
találkozásaként viszi színre az elbeszélés9”, addig itt már a mottóban is a fordítás nehézségei
tükröződnek. A mottó az a Li-Tai-po-költemény, mely Az urgai fogoly színházfejezetében is
felbukkan. „A Tang-korszak mindennél gyönyörűbb és mindennél rejtelmesebb versének” a
főhős emlékezetéből fokozatosan előkúszó sorai a színházban megtapasztalt katarzist vetítik
előre, az őt megbabonázó Diao Chan metaforájává válnak. Csakhogy míg ott problémátlanul
simul össze a Kínától búcsúzó utazó érzéseivel, s a több száz éves tradíciókat őrző Lübuelőadás hangoltságával a magyarul idézett textus, a mottó a riportázs elején először Csongor
Barnabás szavankénti (azaz írásjegyenként) nyersfordításában szerepel, s csak azt követi az
Orbán Ottó-féle változat. A kerek, lezárt egésznek tűnő Orbán Ottó-költemény és a számtalan
választási lehetőséget felkínáló, gyakorlatilag több potenciális vers szövegét tartalmazó
nyersfordítás között drámai a különbség: egymás mellé helyezve őket az elbeszélés magyarul
mutat meg valamit a kínai nyelv világába való átlépés nehézségeiből – avagy inkább lehetetlenségéből. Feltűnő az is, hogy Li Tai-po neve legalább kétféle helyesírással szerepel a műben, attól függően, hogy a magyar riporter, vagy kínai barátainak szólamában tűnik-e fel. A
név megkettőződése elbizonytalanít afelől, hogy valójában lehet-e közös tárgya a beszélgetőtársak megszólalásainak: a Li Tai-po/Li-taibo változatokra való szétválás a két perspektíva
eredendő különbségeként íródik be a szövegbe. (Olyasmit azonban nem sugall a riportázs,
hogy a közvetítéssel ne kellene folyamatosan próbálkozni. Az utazó a fordításra irányuló, ismétlődő kísérleteket a másik kultúra iránti fogékonyság bizonyítékának tekinti: „Az országban, ahonnan származom, a művelt embereknek nagyon sokat jelent a Tao Te King. Képzeljétek el, több mint hat fordítása van!” (30.)
9

Bónus Tibor, Útirajz, önéletírás, irodalom: Az urgai fogoly retorikájáról, Alföld, 1997/5, 53-64, 62.

2015. március

107

„

A későbbiekben a dialógusok megszövegezése gyakran kelti azt a benyomást, hogy az
eredetileg bonyolultabb szerkezetű és választékosabb kínai megnyilatkozások jelentése leszűkült a fordítás során. Egy idióma használata viszont ennek a műveletnek a komplexitására
hívja fel – meglehetősen direkt módon – a figyelmet: „Különben nagyon hideg lesz maguknak.
Farkasordító hideg, ahogy mi mondjuk” (30.) – inti a vonaton megszólított férfi a vendégeket
arra, hogy a hegyre kabátot is vigyenek magukkal. A második idézett mondat „mi”-je egy
olyan beszélőközösséget implikál, melynek a kínai utas természetszerűleg nem tagja: a gyakorlatilag lefordíthatatlan, metaforikus szerkezetű magyar frázisra mint a helyiek szavajárására utaló mondat zavarba ejtő következetlenséget feltételez a szerző részéről. Azonban ez a
kijelentés e látszólagos fiaskó révén felmutathat valamit a fordítói munka összetettségéből is:
hiszen lehet, hogy mégiscsak a „farkasordító hideg” szólás révén kerülhetünk a legközelebb
az elbeszélt szituációban elhangzó, a maga teljességében szintén lefordíthatatlan kínai idiómához. A két nyelv közötti közvetítés itt nem a szó szerinti jelentésre összpontosít, hanem az
utas szájából elhangzó mondat figuratív karakterének visszaadására: a szöveg úgy prezentálja ezt a megoldást „jó” fordításként, hogy nyomatékosan, sőt, önironikusan jelzi annak a hiányát is, ami kitörlődött, elveszett e folyamat során.
Amikor Min tolmácsi közreműködését, a magyar idiómákkal és ragozással folytatott küzdelmét viszi színre az elbeszélés, a nyelvek közötti átjárás nehézségei még nyilvánvalóbbá
válnak: „Csak nem tudom fogni a szót” (31.) panaszkodik a jóbarát. A riportázs Min küszködésének bemutatása révén azt is képes érzékeltetni, hogy milyen kihívásokkal járhat az ő
anyanyelvi világában tájékozódás. A magyar nyelv rejtekútjain gyakran eltévedő kínai orvos
és a luoyangi pályaudvaron megrettenő magyar utazó ezáltal egyfajta tükrös viszonyba kerül.
A kínai kalandokról szóló beszámolót két olyan dialógus keretezi, melyek szimbolizációs
karakteréért részben a helyszínmegjelölés felel: mindkettő a repülőtér liminális terében zajlik le egy-egy vámossal, akik azt felügyelik, ki mit visz be az országba, és mit akar onnan elhozni. Kérdéseik („Csak vinni akar?”) metaforikus értelemlehetőségeit a felidézett én is érzékeli: „Sejtettem, hogy minden kérdésnek különleges jelentősége van, de arról fogalmam sem
volt, mi ez a jelentőség. Beléptem a Kínai Népköztársaságba.” (30.) A határátlépés aktusának
szimbolikus jellegét felerősíti az is, hogy elbeszélése összefonódik az édesapa temetésével
kapcsolatos emlékek előszámolásával, és annak firtatásával, hogy a férfi miként lépett át a
halálba – békésen, elszunnyadva, ahogy az orvosok állították, vagy a pusztulás teljes tudatában, ahogy fia álma bizonyítja? A földrajzi térben való mozgás, az életút és a meghalás képzeteit összekapcsoló szövegműködés már itt, a mű legelején az utazás metafizikus fogalmát hívja elő. Ezt a jelentésréteget erősíti fel a „beléptem” ige használatában rejlő utalás Dante Isteni
színjátékára is, mely egyébként – ahogy azt Zsadányi Edit tárta fel – Az urgai fogoly legfontosabb intertextusa. Ez a szövegkapcsolat másutt jóval explicitebb módon nyilvánul meg a
riportázsban: „Hamarosan egy szűk sikátorba jutunk. Két oldalt a nyitott ajtók előtt nagy füzérekben állnak, guggolnak az emberek. Olyan, mint a pokolban. Dante érezhetett hasonlót.”
Megemlíthetjük itt azt is, hogy Min szerepe Vergiliuséhoz hasonlatos, s a pokol-motívum még
többször is előfordul a szövegben: az allúziók kidolgozottsága viszont nem közelíti meg Az
urgai fogolyban megfigyelhető összetettséget.
A Csak a csillagos ég azonban nemcsak a Dante-reminiszcenciák révén lép párbeszédbe
az 1992-es művel, hiszen a címe is Az urgai fogoly egyik kulcsjelenetét idézi fel. A főhős első
pekingi éjszakáját a csillagok szemlélésével tölti – az ég látványa olyasféle metafizikai felis-

„

108

tiszatáj

merésben részesíti, mely nem vihető át a nyelvbe, a „nagyonmély kérdések” konkrét tartalmáról semmit nem tudunk meg: „néztem, hogy ragyognak Beijing fölött a csillagok, s valahogy úgy azonnal felismertem a pillanatnak ezt a bizonyos jelentőségét […] néztem a sötéten
ragyogó eget Beijing fölött [...] és végül tehetetlenül tűrtem, amint világosság után sóvárgó
lényem teljes kudarcát bejelentve, ezek az úgynevezett nagyonmély kérdések – recsegve, dübörögve – egyszer csak rám szakadtak.” (35.) (Visszatekintéséből nem hiányzik egyébként a
kanti szállóigére történő reflexió sem.) A riportázsban a Kínai Űrkutatási Központ egyik igazgatójával folytatott eszmecsere derít fényt a csillagos ég trópusának ezúttal jóval könnyebben körülírható jelentéstartalmára: „ez az egész út egyetlen célt szolgált: hogy lássam itt a
csillagos eget, ami alatt Li Tai-po élt hajdanán. […] Li Tai-po-nak nagyon fontosak voltak ezek
a csillagok, ez a Hold. Nekem is nagyon fontosakká lettek. És most nagyon örülök, hogy egy
olyan emberrel beszélgethetek, akinek a foglalkozása ugyancsak a csillagos ég!” (40.) Az utazó szólamában az időtlenség és a folytonosság képzetei kapcsolódnak össze az ég képével,
mely a különböző tudásformák egybegyűjtésének szimbolikus helyévé válik. Hiszen nemcsak
az ókori lírikus, de a Taiashant turistaként megmászó jelenkori kínai és az űrkutató is hozzá
tud férni az ég csodájához a maga módján, anélkül, hogy bármilyen hierarchia állna fenn tapasztalataik közöttük. Azaz a modern mint értékfosztott és a klasszikus mint értékteljes elkülönítése ebben a Krasznahorkai-szövegben nem válik a Kína-ábrázolás döntő szervezőelvévé: a különböző világszemléletek összebékíthetőségének allegóriája lesz az utolsó pekingi
este hangulatát felfokozó, Beatlest játszó kínai együttes zenéje.
Az égmetafora használata során azonban eltűnik annak egyik megszokott szemantikai alkotóeleme: a kínai kultúra sajátszerűségét konnotálja, s nem azt, ami egyetemes, univerzális.
„Minden, amit tudok, itt marad.” (40.) – jelenti ki az utazó a vámosnőnek, arra célozva, hogy
az itt szerzett tudás nem vihető haza, nem ültethető át a mindennapokba. Állítását egyszerre
erősítik meg, s írják felül a riportázs utolsó sorai, melyek ismét a repülőtérre kalauzolnak el,
a felszállás előtti utolsó pillanatokhoz: „A szomszédos gate-ről kigördül a tíz perccel előttünk
induló frankfurti járat. Eltolat mellettünk, nézem az ablakait. Az egyikben egy villanásra ott
van az apám. […] De már el is húzott a gép, nem látom soha többé. Úristen, ereszkedem viszsza az ülésre, most már jön velem.” (40.)
A Csak a csillagos ég főként dialógusokból felépülő fejezetei a riportázs műfajához híven a
megtörténtség és a tényszerűség hatását keltik, de az őket keretező édesapa-történet jelentésképződésbe való bevonódása révén ennél összetettebb olvasási alakzatokat kínálnak fel. A
halott apa feltűnése a repülőn ugyanis a szöveg számos korábbi mozzanatát felidézi. A „szellem” a mű egyik leggyakrabban visszatérő fogalma, az elbeszélői, illetve szereplői megnyilatkozásokban a Taishant megmászó férfira egy szellemalak vonásai vetülnek rá, akárcsak a
Taishan tetején lakó szerzetesekre (a fejezetcím Ebéd a szellemekkel) és magára Li Tai-póra
(„Li Taibo-t mi úgy nevezzük, a költőszellem.” 32.). Továbbá megtudtuk azt is, hogy a taoista
hit szerint a halhatatlanság egyik módja a „Fényes Nappal Felrepülni Az Égbe” (32.), amikor a
test és a lélek együtt repül fel. Ezek a motívumok sűrűsödnek össze az utolsó, reptéri jelenetben, mely az ország elhagyását a halállal, ám egyúttal az újrakapott élettel is asszociálja. A kínai vallásfilozófia néhány gondolatát ily módon játékba hozó szöveget azonban áthatják az
európai irodalmi tradíciókra való allúziók is: az idegen kultúra teljes átsajátítása helyett így
lesz ez a saját hagyományokkal való számvetés helye is. A repülő ablakában megpillantott,
szörnyű halálának titkát hordozó apa figurája felidézheti például a napnyugati kultúra leg-

2015. március

109

„

emlékezetesebb kísértetét, Hamlet apjának szellemét is, akinek utolsó kérése-figyelmeztetése – „Eszedbe jussak.” – az identitástörés tapasztalatával küzdő fiúra az emlékezés kötelességét rója a felejteni tudás nyújtotta könnyebbséggel szemben. A párbeszédekben megszólaló utazó saját érzelmi bevonódását tükröző megjegyzései, melyek szubjektív hangoltságuk révén árnyalják a tudósító-felidéző én tárgyilagosság hatását keltő megnyilatkozásait,
szintén azt sugalmazzák, hogy a kínai utazásnak van a kultúrtörténeti érdeklődésen túlmutató, identitásteremtő célja is. Ezzel függ össze az, hogy a szövegben elhelyezett utalások egy
olyan értelmezői horizontot hoznak működésbe, melyből az író egyenesen Li Tai-po alakmásaként jelenik meg: „Amikor megláttalak téged, az első pillanatban arra gondoltam, ez olyan
Li Taibo féle” (36.) – hangzik el például az írószövetség emberének szájából, mint ahogy a
szerzetesek szerint is tény, hogy „[ú]gy néz ki, mint egy ázsiai”. (32.) Arra a következtetésre
juthatunk tehát (természetesen nem meglepő módon), hogy mind a Li Tai-po egykori lakóhelyeinek felkutatását megcélzó út, mind pedig az erről való beszámoló az utazó-elbeszélő önépítkezése felől bír téttel. Hogy viszont mennyire kétséges ez a vállalkozás, azt a „nyom” fogalma köré rendeződő idiómákkal folytatott játék mutatja. Az alcímben – Li Tai-po és az utolsó ókori kínai birodalom nyomában – található kifejezés az utazásnarratívák egyik jellegzetes
nyelvi kliséje, mely a bennefoglaltság jelentésárnyalatát felerősítő –ban toldalék révén valamiféle érintkezésen alapuló kapcsolatot implikál az utazó és kutatóútjának térben és időben
egyébként egyaránt távoli tárgya között. A későbbiekben azonban fellazul ez a metonimikus
viszony, a szó már csak tárgyas igei szerkezetekben jelenik meg, olyasvalamit jelölve, ami a
szubjektumon kívül található: az író „Li Taibo nyomait kutatja” később, „keresi”, végül már
csak azt a kérdést teszi fel, hogy „[h]ogy múlhatott el egy kultúra ilyen nyomtalanul?” (33.)
Nyom és eredet fokozatos eltolódása, a nyomok alapján történő keresésből nyomok keresésévé módosuló utazás nem ígér olyasfajta végpontot, melyben a Li Tai-póval való azonosulás
egyúttal a szilárd önazonosságtudat alapjává válhatna. Az édesapa feltűnése a Li hazájától
vett búcsú pillanatában pedig arra figyelmeztet, hogy az identitásteremtésnek léteznek ennél
eredendőbb, nyom voltukban kitörölhetetlen mintái is.
A riportázsban az apa utolsó percei, majd sírba tétele az utazót kínzó álmok és az elbeszélésében előszámlált emlékek formájában tűnnek fel: olyasféle termékeny lezáratlanság
jellemzi a hozzáfűződő kapcsolatot, mely az utolsó mondat narrációt berekesztő funkciója és
jelentéstartalma közötti feszültségben is tetten érhető. A „most már velem jön” (40.) kijelentés nem valamiféle végső megbékélést implikál, inkább egy olyan viszonyt, amely folyamatosan történésben van. Az idegent a nyomkövetés révén megismerni, átsajátítani kívánó utazó
így végül arra nyer rálátást, hogy miképp határoz meg a hátrahagyhatatlannak bizonyuló saját múlt és saját hagyományvilág minden identitáskonstruáló kísérletet. Tapasztalatának
megjelenítése azonban éppen olyan, mint azé a Kínáé, melyben a hegy tetején széttekintő
egyszerű ember szellemnek érzi magát: transzcendens színezetet kap, ám egy olyan transzcendenciáét, mely nem kerül kívül a valószerűség szféráján. Mindez pedig a dokumentarista
és a vallomásos regisztereket rafináltan egymásba csúsztató elbeszélésmódnak köszönhető,
mely az életmű eme nem különösebben ismert darabjának olvasását különösen emlékezetessé teszi.

„

110

tiszatáj

SZEPES ERIKA

Az éltető oxigén
BÍRÓ JÓZSEF: STROMATOLITE CÍMŰ KÖTETÉRŐL
Bíró József a hazai avantgárd mára vitathatatlanul legkövetkezetesebb képviselője. Avantgárd írásképekkel megjelenített költeményeit nemcsak szigorúan, a saját maga megszabta
törvényszerűségek szerint szerkeszti, hanem a bennük foglalt témákat ugyanazzal az indulattal, hittel, meggyőződéssel, csalódással szólaltatja meg, mint tette azt az avantgárd hazai
fénykora idején. Ezek a modern tartalmak azonban saját régi versformáiban szólalnak meg –
a versformákat a saját írásmódja szerint egyszerre írja szét és tartja össze –; írásképe negyven éve árulkodik szerzőjéről: egy Bíró-verset egyetlen sorról felismerhetünk. Ezeken a formai sajátságokon túl Bíró költészetének fő jellemzője: a legmaibb világérzéseket szólaltatja
meg klasszikus vagy akár igen ősi formákban, régi hangon.
A kötetcím
Kötetcíme meglepő: a sztromatolitok olyan, ősidőktől létező, apró lények, amelyek széndioxidot asszimilálnak, egyúttal oxigént termelnek és bocsátanak ki, így mintegy katalizátorai
az élet keletkezésének és fenntartói a már megszületettnek. Az ősvizekben egymásra települve hoznak létre kőszerű képződményeket (innen a nevükben a ’lit’ szótő a görög lithosz =
kő szóból), a cím elsődleges metaforája erre utal. De Bíró műveiben másutt nem lelhető fel
ilyen típusú biologizáló szemlélet, ezért a kötetegész átolvasása után a címben többféle metaforát is észrevehetünk. A könyvben tíz év versei kerülnek egymás mellé, így mintegy évgyűrűként is egymásra épülnek – a sztromatolit metafora ezt is jelentheti. Egymás mellé kerülnek emellett Bíró állandó, visszatérő témáit megfogalmazó versei is; sokszor érezhetjük,
hogy egy-egy téma későbbi megfogalmazása mennyiben több, mennyiben tér el a korábbiaktól. A versgondolatok függőleges egymásra épülése a színvonal emelkedését is mutatja.
És még valamit jelent ez a cím, amit én – valamivel idősebb kortársként – szintén úgy
érezhetek, mint Bíró: ezek az őslények, ezek a megkövült hajdani létezők, az őskövületek – mi
vagyunk. Mi, azaz egy olyan generáció, amely megszokott életmódján, szemléletén, cselekvési
vágyán, valaha volt hitein nem tud és nem akar változtatni. Belekövült. Nem tudja feledni
hajdani közösségi élményeit, közös céljait, páratlan igyekezetét a világ jobbítására – frusztrációi ellenére sem változik. Nem tölti napjait a Facebook előtt, nem játszik félkarú rablót a
számítógéppel, papíralapú könyvből olvas és nem E-book-ból, nem tart a buszon a kezében
tabletet. Nem találja helyét ebben a „szép, új világban”. Mint Erich Segal – ahogyan ma mondják, és amit szintén nem fogok eltanulni – „kultuszkönyvében”, a Love Story-ban Oliver apja,
akit a fiú, nem csekély megvetéssel, Őskövületnek nevez, holott élete legsúlyosabb krízishelyzetében csak ő állt mellette. Igen, szilárd támaszok tudunk lenni, ha igénylik, hogy ránk
támaszkodjanak.

2015. március

111

„

Még egy építkezési szintje van ennek az őskövületnek: a kultúrák egymásra rétegződése.
Bíró nagyon messzire távolodik, hogy megmerítkezzék a régi kultúrák kincseiben: Tibet, Korea, Kína, Japán, Vietnam az ő szemléletének forrásai és formálói, tőlük tanulta azt az erkölcsi
tartást, ami műveinek vázát képezi az áttekintett korszakon keresztül. Erre a következetes
szemléletre, világnézetre, erkölcsre talán a tibeti buddhizmus volt a legerősebb hatással, és
nem is lehet megérteni műveit anélkül, hogy ebbe a különleges vallásba bele ne tanuljunk
kissé.
A vallás mellett ezeknek a tájaknak a versformái is alapját képezik Bíró költészetének,
amelyben a leggyakoribb a japán eredetű haiku, de nem hiányoznak a tankák sem ebből a
műveltségi rétegből.
Bíró haiku-világa és a magyar haiku
Körülbelül a nyolcvanas évek elejétől Magyarországon több haikut írnak, mint felező nyolcast. Azt azonban kevesen tudják, hogy a haiku nemcsak versforma, hanem műfaj is, határozott műfaji kellékekkel. Ezek közül a legfontosabb a kigó, az évszakot jelölő szó kötelező
használata, ez a sajátosság hozta létre az ún. haiku-naptárakat. A másik műfaji követelmény a
második sor második felében elhelyezett kiredzsi, avagy hasító szó, amely e röpke, 17 szótagos verset két részre osztja: a vers közepe után valami ellentétnek, valami váratlannak, csattanónak kell következnie.
A japán haiku természeti képei nemcsak az évszakszó kiteljesítéséért kerülnek a versbe,
hanem azért a különleges hatásért, amit csak japán (vagy japánul tudó) befogadó érzékelhet
és érthet meg: a látszólag egyszerű tájképek mögött a japán mítoszvilág elemei, szimbolikus
tartalmai húzódnak, és ezek, a szimbolikában járatlan olvasó számára különleges titokzatossággal színezik át a kis képet.
A magyar művelődéstörténetben nincsen ilyen hagyományozott, általánosan ismert mítoszvilág, ami egy egységes szimbólumrendszer alapját képezhetné, így a magyar szerző, ha
olyan haikut akar írni, amelyben a felszíni táj mögött valami szimbolikus tartalom húzódik,
több megoldás közül választhat.
1. Megmarad a természeti képekben rejlő elmúlás–újra feltámadás körforgásának gondolatánál, mert ezt szimbolika nélkül is értjük.
2. Kialakít egy magánmitológiát, amelynek elemei végigkövetik egész haikuköltészetét.
3. Olyan gondolkodási formákhoz nyúl, amelyek nem szokványosak, valami „csavar” van
bennük, amitől nehezen érthetők.
Bíró József vállalta a kihívást: mind a három típusú haikuban megszólalt.
1. A természeti képek
Két kiemelt természeti képe van Bírónak: a hófödte csúcsok és a csillámló jég – kigóként a telet jelzik – illetve a hold, amely szinte minden természeti képe fölött ott ragyog. Az egyik legszebb téli verse a vörös és a fehér ellentétével elégíti ki a kigó (fagyott gerlepár) és a kiredzsi
(skarlátszín ölben sebhely) követelményét (83, az arab számok a kötet oldalszámait jelzik). A
másik szépséges téli verse a JÉG’ – KARC’, melynek látszólag egyszerű képe bonyolult összefüggéseket teremt: a tó jege kapcsolatban áll a jéghártyával, a jéghártya a szűzzel (szűzhártya), ez a szűzhóval, és ez az egész fehér kép szín-ellentétét kapja a sirályszárnytörésben,
amely szárny fehér, a törés vörös-véres. ( 72)

„

112

tiszatáj
tó jegén … szűz – hó
… léksebben – jéghártyán … kép …
: SIRÁLYSZÁRNYTÖRÉS

Hasonló hangulatú az INVISIBLE OBJECT: a formai hasonlóság alapján viszonyba hozott legyező és a kagylószárnyak, a szépség megtestesülései, sebeznek: félbe vágják a tenyeret, hogy
megmutassák: ennyi jut nekünk, féltenyérnyi sors (96.). Jeges süvöltés a MINDVÉGIG
…KÖZBEN is: egy árnyékát vesztett jégcsillag egy másik hiány helyére kerül, egy jégbedermedt üvöltés helyére. (108.) Ha a jég- és hóvilág fölött megjelenik a nap, vidámabbá válik a
kép: a költő árnya táncol (igazán vidám persze az volna, ha a költő maga táncolna, 115.).
Megszínesedik a kép a LANDSCAPE-ben: a kobalt kék tó tükrére turul madár árnyéka vetül,
arany tükröződésének képe (itt a meglepetés): szablya (118.). A JANGJADO-ban visszatér
formát adó hasonlatként a kagylószárny, de most egy szigetnek ilyen az alakja, s a sziget
partjainál az empatikus természet, a szinte emberszabású tenger: „folyvást sír…őszül” (136.).
A holdnak különös jelentősége van a buddhista hitvilágban: szinte emberszerű – emberlelkű létező, aki önmaga tóban–vízben–tükörben szemlélésével a magával elégedett embert
szimbolizálja. Az önmagában gyönyörködő hold – az önmagával elégedett ember a YUSEONG-ban (134.); kiegyensúlyozott, derűt, jó jövőt sugall a rizsföldekre mosolygó, fényes
telihold, s hogy még vidámabb legyen, „az éj lampionja” metaforát kapja (138). A végtelen
idővel együtt említi Bíró a hatalmas teliholdat (144.).
Már mágikus cselekedet áll a SNANG-BA-ban: a rítus lényege, hogy hóba rajzolt kör közepén, a szent tűz mellett – ellentét a természeti képben – meztelenül kell ülni (meglepetés,152.).
A keleti rítusok mellett a versekben olykor feltűnik egy-egy keresztény hitre utaló motívum: a COPULATUS szövege Isten megváltó ölelésével emeli meg az előző vers a (címével
Augustinust idéző) DISTENTIO ANIMI kétkedését (104, 105.).
2. A versek hitvilága- a magánmitológia terrénuma
A hit területére térve nem véletlenül áll egymás mellett (a 104.oldaltól a 128.-ig) hat keresztény motívumokból építkező vers a buddhista szemléletű haikuk között. (Érdemes felfigyelni
rá, hogy Bíró verscímeivel is irányítja az olvasót: a keresztény tematikájúak latin címet kapnak, az első ilyen a parainézis-szerű intést megfogalmazó IMPERATIVUS, 69; megkapóan
szép az INGENITUS:
el nem érheted :
szívedben szűz pirkadat
: imafény ragyog
(141.)
Az általános érvényű – performance-ra is szánt – versek általában angol címűek, a keleti
témájúak az adott ország nyelvén kapnak címet. )
A személyes Isten, akivel Bíró megszólító módban (vocativus) szokott beszélni, mindig a
keresztény Isten. Buddha nevét vagy kiírja, vagy valamelyik ismert nevén, melléknevén beszél róla, harmadik személyben.
Keleti misztikába merülő sorozatát egy gyönyörű reinkarnációval indítja:

2015. március

113

„

ha lál fé lel mem
– ha … e’ – testet elhagyom –
… : rózsafa … leszen
(127)
Ezt követi egy Buddhát jótéteményében néven nevező ima, mely álom és elhívatás között
teremt kapcsolatot (129.). Korábban Ázsiának egész kötetet szentelt; ebbe a válogatásba a
legmélyebb vallomásait gyűjtötte egybe. Szól egy irányt mutató misztikus kardról, az irány:
a hit (131.). A tájon és az országon őrködő Buddhát rajzolja meg a HANGANG-ban (132.), koreai ideiglenes tartózkodási helyén leli fel a templomokban „második otthonait” (133.). Megrázóan őszinte és szép a vallomás, amely a földrészt már nem „második hazám”-nak mondja,
hanem „szűztiszta hazámnak, Ázsiámnak” (139.). Rémületet is hozott Ázsiából, ahol a természet empátiája kíséri a borzalmat:
mi dőn yak csont tal
ki nyom ták … két sze mét : be
fagy tak … a … ta vak
(146.)
A magánmitológia másik két archetípusa: a szenvedés és a halál
Bíró az általános mitológiáknak e két archetípusát is saját változatában adja elő. Számára a
nyugalom – halál (62.); az élet fenyegetés: a kenyérvágó kés pengéje az ő nyakát veszi célba
(67); rákos sejtjeinek daganattá növekedését is beleírja ebben a magánmítoszba (66); a halál
békés fogadására intő IMPERATIVUS-t már említettem (69.); a HALÁLOM szó egybeírásával
és permutációjával sűrű tömböt – szinte sírkövet emel (122.). Minden túlvilági hitet hirdető
vallással perel a FELETTES FÉNY-ben, amelyben minden létezőt, még annak ellentétét, a halált is tagadja (142.). A halállal foglalkozik, de már a filozófia szintjén, s így a haiku modernizálásának harmadik fajtájában is tud újat alkotni.
3. A haiku harmadik, modern magyar formája: a gondolati költészet
A hosszabb költemények világa: a kétféle vallás
Szó volt már eddig is a költő és a vallás viszonyáról, arról, hogy akinek (legalább) két hazája
van: Magyarország és Ázsia, az óhatatlanul szembesül az adott táj vallásával, vagy úgy, hogy
elfogadja, vagy úgy, hogy csak egyes téziseit tagadja, vagy úgy, hogy megpróbál teljesen hit
nélkül létezni. Bírónak, legalábbis a versek tanúsága alapján, életmenete alakításában a
buddhizmus hatása volt a legerősebb, ezt minden régihez való vonzódása is erősíti. (Itt meg
kell jegyeznem, hogy a CENOTAPHIUM című vers (59.) sokszori elolvasása után most ébredtem rá, hogy a betűkihagyásos – interpunkcióhalmozásos íráskép még az antik síremlékekre
is emlékeztet, amelyekről a betűk jó része lekopott vagy kitördelték. Az Eco-féle nyitott mű
elképzelés mellett – korábbi írásaimban elemeztem, hogy a betűkihagyás-szóelmaradás az
értelmezés többféle lehetőségét nyújtja – az ember tárgyi emlékeinek időbeni pusztulása,
csonkulása is generálhat ilyesféle megoldásokat.)
A kötet elején álló, a latin címet viselő vers – amint írtam, a keresztény kultúrkörhöz kötődik – ACTA EST FABULA (13.) voltaképpen egy ima, melynek megszólítottja a Szűz, aki
formálisan a múzsai invokáció szerepét tölti be, de nem többet, mert a költő további földi élete irányításáért Istenhez fohászkodik. A vers közepén lévő vonaltörés – választóvonal – előtti

„

114

tiszatáj

utolsó szó: „veszejt el”, a halálhoz közelítés pillanata. A választóvonal alatti rész egy variált
József Attila-intertextus („szoktatom magamat / mindenen túli csendhez”) a túlvilág felé mutat, amelyben Bíró nem kevesebbre vágyik, mint hogy „kenyérré lehessen” (ez egyrészt Jézus
inkarnációja kenyérben és ostyában, másrészt van előzménye ennek is József Attilánál:
„kenyérkéd leszek, ne taposs el”; Sok gondom közt). A szintén latin című CONSUMMATUM
EST nem ima, nem is segélykérés, hanem inkább a prófétai intések hangja :„midőn majd a
végső zarándoklataitok […] ideje eljő, megtanuljátok félni az eladdig ismeretlent” ; s a folytatás már nem az intés erejével szól, hanem a siralmak fájdalmával, gyakran a prófétai dörgedelmek fenyegetésével, amelyek mind az életből kivezető út felé mutatnak. (25.)
Az ÁRNYÉKHATÁR, Bíró egyik legszebb, kompozícióban és képekben egyaránt egyik
legkimunkáltabb verse, a szenvedéstörténeten már túljutott embernek nyújt reményt a feltámadásra, analógiaként hivatkozván a természet örök megújulására. A természet körforgását életműve egyik legszebb szakaszával jeleníti meg:
- barokkos – tavaszból … rekkenő …szenvedélyes – nyárba
… dallamtalan … dér – ütötte – őszből … ebordító télbe hamva – sincs – idő – parázslik … majd … föld – fekete – ajkán
… mire kimondható lesz … ami onnanról … kimondhatatlan
(30.)
Ezt az esztétikai szépségekkel megemelt költeményt egy egészen más világ váltja fel: az
átlépés a buddhista tanok világába. Címe is jelzi, hogy az előzőkhöz – főként az előző vershez
képest: MÓDOSÍTOTT VISSZATÉRÉS-ről ad számot, amelyben a már buddhista terminológiával leírt létezés végén foglalja össze az életutat: választott tanösvény, csak a belső fény érzékelése, és a gyönyör vágyának korlátozása a megálmodhatóra. Elveszíti tükörképét (a halottnak nincs tükörképe), s amikor már odaátról visszanéz magára, megérti a módosított
visszatérés okát és célját: „világszép halott volt” – mondaná, ha „odatúlról” teljes képet lehetne látni, de hát itt is indokolt a szócsonkítás: a kép eleje és vége hiányzik, takarja a „zárt harmóniarend”.(31.) Egy, már egyértelműen buddhista szemléletű haikuban a személyiség feladásával jut ugyanoda, ahol a fenti versben volt, ahol „önös énjének” szűnnie kell – feladni a
személyiséget, az egyediséget –, s ahol az átalakulás végén erősen elliptikus végeredményre
jut: „rész – alkotta – tett” (151.)
Az ASIA összefoglaló cikluscím (korábban kötetcím) alatt tankákat gyűjtött össze, először
a műfaj számviszonyait leképező tanka-alakzatokat ír, szavak helyett a szótagokat meghatározó számokkal (37-38), majd három, hangulat előkészítő tankával. Közülük az elsőben a
megnevezett isten lehet még a keresztény Isten is (39.), ám a következőben már buddhista
démonnal, a szörnymacskával (bakeneko) fenyeget (40.). A harmadikban ismét felmerül a reinkarnáció gondolata (mint az ÁRNYÉKHATÁRban és a MÓDOSÍTOTT VISSZATÉRÉSben):
„halál – utáni – kezdet” (41.). Annak idején az ASIA kötetnek kétségkívül legihletettebb lapjai
voltak a HARMÓNIAREND cím alatt összefoglalt versek. Most, a válogatott kötetben újra olvasva ismét a könyv egyik csúcspontját alkotják: a három, különféle hosszúságú vers egy
szenvedéstörténet három stációja: az első a mélyből felemelkedés egy halálmadár segítségével (42.); a másodikban a stációkon végigmenő beavatandó segítőit, kabaláit sorolja: mind
titkos, ősi jelentésű tárgy (43.); a harmadikban a már a stációkat végigjárt, „megtisztult”,

2015. március

115

„

misztikus tudással rendelkező beavatott átlátja a titkos tudás lényegét: nem tudhat semmit
sem. (44.)
A három rész utolsó sorait egybeolvasva valami titkos tudást mégiscsak kapunk:
„haragvó gyöngybagoly // emeli röptödet // Aum Ma Ni Pa Dme Hum”: azaz a Tibeti
Halottaskönyv leggyakoribb imájának első szavait, melyeknek jelentése (az értelmezések különbözőek): „Éljen a lótuszban lévő drágakő!”, illetve: „Nézd csak a drágakövet a lótuszban!”
A beavatás eredményeképpen tehát el lehetett jutni a szent lótuszhoz. (Az már Bíró tévedhetetlen ritmusérzékének köszönhető, hogy az Avalókitésvara jóindulatának elnyeréséért
mondott ima háromszor hat szótagját (a tibeti nyelv monoszillabikus) hangsúlyos ütemekként érzékeli, s így felező hatosokat ír a három rész zárlataiból. 42, 43, 44). A háromrészes
HARMÓNIARENDet egy nemlétező (NON FUI – NON SUM) isteni hatóerejű lény önérzetes kijelentése követi: „a világ minden teremtménye gondjaimra bízva mégis”. (45.)
A buddhista tanokat megőrizve, de „módosított visszatéréssel” hazaérkezve hatalmas keresztény imát fogalmaz. Kérései egy rendíthetetlen humanista kívánságai, aki még ellenségeit
is emberszámba veszi. Az IMA lezárása a kezdeti személyes megszólítást ismétli:
a kezdet:
add / …
-, hogy hihessek ISTENEM –
hitem – szerint’ – LÉTEDBEN ( ! )
gyarló – fohászom – meghallgassad – :
szárnyas – szívem’ fordítsd … a NAPNAK ( ! )
és a permutációval szerkesztett vég:
add / …
- , hogy hihessek …ISTENEM –
hitem – szerint’ – LÉTEDBEN ( ! )
hitem – szerint’ – LÉTEDBEN –
add / …
- , hogy …hihessek …ISTENEM ( ! )
(184–185.)
Hogy ki ez a személyes isten, Buddha vagy a keresztény Isten, nem tudható. Valószínűleg
mindabból tevődik össze, ami bölcsességet és jóságot Bíró az életében megtapasztalt. Amiként hazaszeretete is kettős: olvastuk vallomását „második hazájáról”, Ázsiáról (139.), olvastuk mostani nagy imáját – a kettő szétválaszthatatlan. A vallomás is mindkét oldalról értelmezhető, nem véletlenül fogalmazza keretes szóismétléssel: „légy’ áldozat most / semmisülj… légy áldozat”
A hosszabb költemények világa: a társadalomkritika
Bírónál a filozofikus típusú haikut a politikai versek képviselik, amelyek mind haikuban,
mind hosszabb verseiben is egyaránt foglalkoznak ugyanazokkal a témákkal (amiként ezt
tették a két másik haiku-típus darabjai és a velük párhuzamba állított hosszabb versek is).
Sajátos, kettős haza-képe egyedülálló a magyar költészetben.
Ám az itteni haza miatti szégyenérzete, haragja, felháborodása kizár mindenféle patetikus hazaszeretetet. Minden elrettenti, amit maga körül lát, CÍM NÉLKÜL címet adja – jelezve,

„

116

tiszatáj

hogy nem kell kommentár ahhoz a vershez, amely (egy sor híján sonettus continuus, ez Bíró
kedvenc szonett-formája) az egész világon – nyugaton és keleten egyformán – pusztulást,
mocskot, dögvészt lát, s ami a legfájdalmasabb:
s szégyenszemre … egymás – büdös – húsát – tépve
- … - … nyüszítünk … ––––––––– : költők
- ( ? ) - … infámis …hiéna-kutyák - ( ! ) (19.)
(A kemény sorok variált intertextusok Hervay Gizella Nosztalgia? című kétségbeesett
versére: „Egymást marjuk hát, tehetetlenség áldozatai”.)
Az egyik legtragikusabb, legszebb szegénység-verse a FERENCIEK TERE, ahol a koldus
öregasszonyban akár a saját anyját is láthatná. (172.) Ha haikuban támad, az felér egy botütéssel (már a címe is fenyegető: STRAIGHTSFORWARD QUESTION).
vanközteteko
lyanakimégnemvesztet
teelazarcát
A szavak egybeírása itt a lélegzetvétel nélküli dühkitörést hivatott jelezni. (113.)
Amiként egyformán érzi magát otthon Magyarországon és Ázsiában, úgy érzi egyformán
a mélybehúzó szegénységet, lealázottságot mindkét területen. A magyar nyomorról hírt adó
művek (egyik legjobbjuk, a keresztény passió képeivel megjelenített ECCE HOMO, 26.) mellett ott vannak a kötetben ázsiai megrendüléseinek emlékei: az „egycsészefőttrizs”, a „háromnegyedig – szívott – cigaretta / … parazsa”, mely stigmatizálni képes (51.); az installációként, environmentként felfogott roncs- és szeméttelep leírása, amely lehetne akár itt is, csak
a cím informál, hogy Ázsiában vagyunk (49.); az önmagát ragasztószalaggal fulladás közelbe
hozó koldus a CHANGCHUN-ban (amelynek performance-áról írtam is, 47.). A mindenfelől
áradó szenny és nyomor közepette Bíró kontaminál egy képet, amelyhez mindkét otthon
szolgáltat elemeket, sőt, még a világmindenség is: az INEVITABLE-haiku felépítésében a sorok fontossági sorrendben követik egymást:
pörsenésnyiboly
gónkmegszenteltszívcsakrá
ja … : magyarország
ahol a kiredzsi után következő utolsó szó, a legfontosabb, mégiscsak Magyarország, de minősíteni csak a buddhizmus fogalomtárával tudja: „megszentelt szívcsakra” (71.).
A HOMELESS angol cím – a fentiek értelmében – azt sugallja, hogy a szöveget általános
érvényűnek szánja, mert a hajléktalannal mindenütt egyformán bánnak: „át – lép – nek …raj
– ta” (94.). A PROCLAMATION szintén határokon túl is üzen, hatalmas vallomással:
„i má dom /…a…: sza bad sá got” (125.) Az angol cím, a japán versforma, a tibeti nyelvet
imitálni hivatott egyszótagosra tördelt szavak mégiscsak magyarul szólnak.
Tudja, hogy a mélyszegénység elszemélytelenít (149.), a később tárgyalandó KISFONTOS
sorozat egyik darabja egy haiku, amelyben szótagkihagyásokkal – itt is a felindultság jele – figyelmezteti a hatalmasokat, hogy vigyázzanak, mert aki már annyit sírt, hogy a könnye is elfogyott, az ölni fog (194.). Születésnapi haikut ajándékoz magának, amelyben csak keserűség
van:

2015. március

117

„

megvert … az ISTEN … - …
’hogy … -: magyarnak születtem !
… : nincs –––––– megérkezés ?!
(57.)
A tél „kisemmizett cselédjét” télvíz idején élettől-haláltól egyaránt félti (162.), ugyanennek a szélesebb ívű kifejtése a KISFONTOSok között egy hosszú vers vége (196.).
A SZÁMLALEVÉL az örök ágrólszakadt életének minden szinten elviselhetetlen képeit
vési belső képlátásunkba, az egybefolyó idővel jelezvén a valóban örökétig tartót:”tegnapmaésholnap” (17.).
Amire nincs bocsánat
A kötet legújabb anyaga a KISFONTOS sorozat, amelyben tételesen megfogalmazza, kiket
tart a legelvetemültebb bűnösöknek. A címben található ’kis’ jelző nyilvánvaló ellentétben áll
a versek Bíró és a vele együtt gondolkodó olvasó ’nagyon fontos’ témáival, a sorsunk alakítása szempontjából elsőrendűen kiemelt teendőkkel. Hogy kik ezek a legelvetemültebb bűnösök? Csak néhányat sorolok: az árulók (197.), a hatalmasok (194.); a honanyák és honatyák
(195.); a mindenkori nemzetvesztők (201.). Nekik adresszálja a KISFONTOS azon darabjait,
amelyek az ország, az alávetettek állapotát jellemzik: a REMÉNYTELENSÉGet (198.); az
ÁLLHATATOSSÁGot (199.); az identitás megvallásának szükségességét (200.); a várható jövőt, amit a jelen pillanatban egy totális holokauszttal felérő világvégének lát (203.).
És az a KISFONTOS, amiben leginkább osztozom vele, őskövület-testvéremmel: a KISFONTOS a fájó csalódásokról, amelyben a szonett-formába gépelt pontok helyettesítik a szöveget – ki-kitöltse ki magának –, s az utolsó sorban a fájdalom egyetlen szóba tömörítése:
„ elárultatok - ( ! ) - ” (208.)
(Őskövület-testvére ebben a versben a valamivel idősebb Petri, aki megírta az Ismeretlen
kelet-európai költő sírversét, Bella István a Szeretkezéseinkben, Rózsa Endre az Elsüllyedt csatatérben, és a kortárs Körmendi Lajos az egész Barbaricum kötetben.) Bíró HERE/ NOW /
ALWAYS angol címen megismétli a végtelen csalódást:
… tüzekben enyész’ … :
mind az … a mi ben hi szek
… : porhamu leszen
(61.)
Jövőkép?
Minthogy az embernek soha nem juthat az idő teljessége, az időhármasságból (múlt, jelen,
jövő) a múlt – már elmúlt, a jelen – megtörténésének pillanatában múlttá válik, kérdés, hogy
a fennmaradó harmadik aspektussal, a jövővel miképpen számol az emberiség. Bíró sommásan ezzel robban be a kötetbe: „múl tam szig ni fi káns / jö vőm ir re le váns” (11.). A múlt tehát az az idő-szegmens, amelyben – ha nem is mindenben, de talán mégis – fellelhetünk valami fontosat; a jelenen keresztül átfutó, hozzá kapcsolható jövő nem tartozik a tárgyhoz, lényegtelen. Lehet ilyen jövőtudattal élni?
Nehezen, csak tragikusan. A már a címében is az átfutást, átkerülést mutató 12 sor
(VLHNNAN? / VLHVÁ?) a költő „volt arcát” rejtő „rothadott avarból ” jut el egy tűzfényű, de

„

118

tiszatáj

fájdalmas epifániába: Bírónak a kötet elején még az az illúziója, hogy égi sors – ha „zord is” –
jut neki osztályrészül. A szakaszok a kezdő hatosokból váltanak át felező nyolcasokba, azok
4//3 tagolású hetesekbe, míg a vers végén visszaáll a kezdet felező hatosa, jelezvén az idő –
és az anyag – körforgását. A hold – átmeneti időre – itt is magába öleli, az átmeneti időt a
„sarlós” jelző is mutatja: nem az empatikus telihold, hanem a potenciális fenyegető eszköz
vesz részt a metamorfózisban (14.). A rákövetkező vers, a latin című IN SAECULA
SAECULORUM Krisztus szavainak tagadásával az ő számára boldogságot hozó jövőt tagadja
meg (15.).
„ AZ ÉN ORSZÁGOM NEM JÖN EL ! ”
S a kötet végén – a születéssel ellentétben – az öregedés, a halál tudata erősödik: az apró
mozdulatok nehezebbé válása figyelmezteti, hogy napról napra „valamit mindig fölzabál : /
BEN-NEM / BE-LŐ-LEM: A : HALÁL” (173.)
A 14ből7 életösszegzés: a hiányok, a szenvedések közepette szinte évtizedenként araszol
előre az időben, hogy elérkezzék a hatvanadik évéhez, aminek konklúziója számára fájdalmas, számunkra döbbenetes: „ : va ló já ban / - ( tu laj don kép pen ) - / : nem is létezem”
(213.). Majd ezután következik egy áldozati kehely alakú betű- és írásjelhalmaz, egyetlen értelmes szóval: VÁROM. Tudjuk, mit nem képes mindenféle hiedelmekkel átitatva,
apotropaikusan elhallgatni. Tudjuk, hogy a halált.
De ha nem létezik a költő, ki írta ezt a hatalmas, fájdalmas, őszinte, bátor és humanista
kötetet, amelyben a szépség és az erkölcs úgy fér meg egymás mellett, ahogyan azt a görögök
elvárták? Ki volt képes egységes gondolatvilágot adni a rövid haikuknak, a hosszabb
tankáknak, az ütemhangsúlyos magyar verseknek és a mágikusan hosszúra nyújtott litániáknak?
A költő létezik, és létezésében segíti az őskövületek oxigént termelő, az oxigénhiányban
szenvedő emberiségnek életet adó közössége.
Az őskövületek örökéletűek.

mérlegen

BÉKÉS IZABELLA

Gépben az ember
TÓTH KINGA: ALL MACHINE
„rugói pedálba futnak
másikon lábak az indítón
a kéz teste csővé változik
a hangok egyszerre futnak
át rajta a gép az ember
egy kilégzés”

Magvető Kiadó
Budapest, 2014
120 oldal, 2290 Ft

„Az ember olyan bonyolult Gép, hogy szinte lehetetlen egyszeriben tiszta képet alkotni róla, és következésképpen meghatározni.” – írja La Mettrie, aki az ember és gép viszonylatával mélyrehatóan foglalkozott. Tóth Kinga All machine című második
kötetében, ami a Magvető Kiadó gondozásában jelent meg
2014-ben, hasonlóképpen nem tár tiszta képet az olvasó elé
arról, hogy mi is valójában az ember vagy a gép? A gép az ember egy kilégzés – olvasható könyvében nem tudva azt, hogy az
olvasó azonosítsa-e az embert a géppel vagy a gépet az emberrel, de biztossá téve azt, hogy mindkettő a kilégzés mechanizmusához köthető. Mintha „anyagból öntött hangszer” volna –
írja. Az asszociáció nem is oly meglepő azok számára, akik ismerik Tóth Kinga hangköltészettel kapcsolatos munkásságát.
Hiszen számára a test bizonyos értelemben hangszer, melyen
keresztül a költemények megszólalnak. Az All Machine című
kötet ezáltal egy nagyobb, az All Machine Projekt kontextusába
illeszthető. Ennek keretén belül már 2013 óta hangköltészeti
performanszokat mutat be a költőnő mind Németországban,
mind Magyarországon.
A kötet e performanszok nélkül első olvasásra olyan, mintha egy vastag habszivacsba lenne burkolva, ami nem engedi át
a rezgéseket. Mintha az írott forma, maga a médium lenne képtelen betölteni a kívánt hatást, megakadályozva a költemények
megszólalását. A beburkolás a kötetben gyakran előforduló
motívum: habszivacs, hungarocell, műszőrme, plüss formájában fed be gépet, embert, állatot. Van, ahol külső vázként védelemül szolgál, de van, ahol a benne rejlő elem indikátoraként
jelenik meg. Azonban ha jobban szemügyre vesszük a kötetet,
láthatóvá/hallhatóvá válik, hogy itt a textus-burok önmagában
is működtethető. Hiszen gyakran maguk a témák veszik át a

„

120

tiszatáj

hangzósság szerepét. A Cső, Állvány, Akna, Orgona című versekben az alkatrészek; kályha illetve
flexibilis cső, huzalok, damilok, drótok hangszerré válva teremtenek hangokat. Az Elba című
versben, maga az ember, a nő mint sellő képezi a hangszert: ”Testét átfúrják az énekléshez/ a
sípcsöveket kihúzzák engedi/a levegőt száján és az új/ helyeken felületéhez/ rakják fújnak a kis
réseken/ áténekelnek a mellkasán.” A kötetben szereplő versek nagyon erős avantgárd hatást
mutatnak, hiszen megjelenik bennük mindaz, amit már az avantgárd „feltalált”: a központozás
elhagyása, a mondatok, sorok töredezettsége, áthajlások, sokszor kapcsolódási pontok nélküli
szavak egymásutánisága, mindezzel ismét a versek hangzósságára terelve a figyelmet.
A kötet szerkezetileg hét ciklusra bontható, amit hat olyan kiemelt kijelentés tagol, melyeket a
tartalomjegyzék külön nem jelöl. Ezek a könyvben szereplő grafikákhoz hasonlóan egy belógatott szaggatott vonal alatt helyezkednek el egyfajta alkotási lépcsőt, haladási folyamatot ábrázolva. A kiindulópont A gép az ember egy kilégzés címet viseli, majd ezt követi többek között A viszonylagos hajlékonyság megteremtése, végül eljutunk egészen az alkotás létrejöttéig, kiszabadulásáig: A gátszerkezetek felfeszítik a disznót, illetve Ki kell engednem a lányt című egységekben.
A részek között folyamatos áthallások vannak, egy-egy versrészlet akár több szöveget is behálózhat megteremtve ezzel a kötet különleges motívumrendszerét. Talán nem véletlen, hogy a szövegek körkörös hálójában a biztos pontot az a keretbe ágyazottság hozza létre, mely a balerinagép megalkotásával indul, s annak lánnyá válásával ér véget. A Balerina című vers négy részben
taglalja azt, hogyan születik meg a puszta anyagból a forma, a mozgás, majd maga a táncosnő.
Az első és a második rész végén, valamint a harmadik és negyedik rész elején dőlt betűs szövegrész foglalja össze a folyamat leglényegesebb elemeit: 1: „az első/fázis célja hogy kisúrolják/
belőle a lányt”, 2: „a második fázisban/balerinává változik/”, 3: ”a harmadik fázis/a lefinomítás
és/a viszonylagos hajlékonyság/megteremtése”, 4: „a végén tanul meg/ az alak hajolni” A kötet
záró versei a Város és az All machine tíz címmel szerepelnek. Utóbbiban az egyes részek a másolás és megőrzés (A másoló, A rögzítő, Óra és Prototípus), majd alakítás funkcióját (A vágó, Terelő,
Hangoló), végül az élet, a születés helyét (A ház, Keltető) mutatják be mintegy hatványozottan
megismételve a kötet tematikáját, vagyis a gépi szerkezetek antropomorfizáltságának bemutatását. A Keltető című kötetzáró vers utolsó soraiban („rugói pedálba futnak/ másikon lábak az indítón/a kéz teste csővé változik/a hangok egyszerre futnak/át rajta a gép az ember/egy kilégzés”)
szó szerint idézi meg az első egység címét, mellyel az olvasót a kötet újraolvasására készteti.
A szövegek mellet 16 grafika is helyet kap, melyek legtöbbje illusztrációként szolgál. Azonban ez az illusztráció nem pusztán a vers tartalmának képi megjelenítése, hanem sokkal inkább
az értelmezés mechanikájának felfedése. A grafika több rétegből épül fel. Az első réteg a rajz,
mely legtöbbször a versben megjelenő élőlényt vagy gépezetet ábrázolja. A következő réteg az
írógéppel írt textus, mely általában az egyik verset jeleníti meg darabokra szabdalva. Az egyes
sorok gyakran elmosódva, átsatírozva, egymásra írva jelennek meg, melynek következtében a
szöveg sokszor olvashatatlanná válik. Mivel a vers leggyakrabban a figura körvonalaiba van
ágyazva, az egymásra rétegződött sorok a kép kitöltőjévé, töltelékké válnak. Ezáltal az értelem
alárendelődik a képi ábrázolásnak. Az effajta rétegződés a kötetben szereplő versek esetében is
megfigyelhető. A központozás elhagyásával, valamint a szövegek folytonos összekapcsolásával
olyan korpusz jön létre, mely kollázsszerűsége miatt csak összességében interpretálható. A
szöveg épületté válik. Hangja, arca, belső tere lesz, melyet Kőmíves Kelemenként a szerző állít
össze, befalazva mindazt, ami számára fontos, az embert a szerkezetbe: „a főoszlopig tart
oda/nyomja fityegőit fixál/oltárt épít köré mágikus/tárgyak meg fogod tartani/a házam módosítod/a gerenda állapotát szilárdul/a támasz vele”.

2015. március

121

„

MOLNÁR ZSUZSA

Ökoponyva
PODMANICZKY SZILÁRD: K LÍMADOGMA

Podmaniczky
Művészeti Alapítvány
Budapest, 2013
292 oldal, 2890 Ft

Akár a céhmesteri büszkeség, akár a játékosság vezette Podmaniczkyt, az egyik internetes portálnak adott interjújában
felfedi az ihletett pillanatot, melyben legújabb regénye megfogant: „Mi az a téma, ami sokakat érdekel, amiről szívesen
olvasnál?” – kérdezi az író feleségétől egy balatonboglári séta
alkalmával, majd a választ („A globális felmelegedésről.”) követve születik meg új kötetének ötlete és a könyv maga, műfaját, alkategóriáját, címkéjét tekintve egy ökológiai regény.
Sőt, tovább specifikálandó, a puhafedelű, borítóján egy kínok
kínját kiálló vérvörös alakot ábrázoló könyv környezetvédelmi témájú kalandregény, melyben gyilkosság, ipari kémkedés, oknyomozó újságírás, felfedezés-eltussolás-leleplezés
szálai szövődnek fordulatosan.
Az adatok, modellek, diagramok között dolgozó kutatók
steril, zárt világában, a gazdasági nagyhatalmat koncentráló
rivális vállalatok hadakozásai közepette boldogulni, ’élni és
szeretni’ kívánó kisember hétköznapjai, a szerelmi vonal,
a bizalom próbája elengedhetetlen eleme a (szépirodalmi)
ponyvának.
Nehezen verne gyökeret magyar közegben egy tudományos és gazdasági érdekszférák kibogozhatatlan hálózatát
bemutató, meredek összeesküvés-elméletekre hajazó, bűncselekménybe torkolló történet, ezért a szereplők angolszász
neveket kapnak ugyan, mégis a miliő – legyen az kisváros,
benzinkút, biotanya – hangulata sajátosan, de nem barátságosan otthonos, ismerős. Ahogy megismerjük a helyszíneket
és kiismerjük a szereplőket, egyre inkább érezzük abszurdnak, hogy ezeket a működéseket egy-egy Larry, Ann, Will és
Sandy mutatja be, még akkor is, ha ennél jobban csak akkor
idegenkednénk, ha Bélával, Marival és Tamással esnének
meg a regény történései.
A sejtetés, megelőlegezés kötelező motívuma a csupán a
keretezés eszközével felborított időrenddel valósul meg –
működőképesen: a színen megjelenő puska az első oldalakon
elsül, a miértekre már a kronológiai rendben szerveződő szöveg ad választ.

„

122

tiszatáj

Letisztított, felesleges információt nem hordozó párbeszédek, semleges hang, alapvető
érzelemmentesség és az írásképet tekintve a közvetett és közvetlen szólamok elkülönítésének hiánya mind-mind a központi karakter, Larry hordozta tulajdonságokat erősíti, az ő sivárnak tetsző élete és motiválatlansága uralja a cselekményt. Sem életkora, sem lehetőségei,
családi állapota nem releváns. Látjuk visszahúzódó gyerekként, pályakezdő kutatóként, karrierjét odadobó benzinkutasként, felfedezésének nyilvánosságra kerüléséért terméketlen
küzdelmeket el-elindító outsiderként, azonban újra és újra elveszettnek, sodródónak mutatkozik az őt körülvevő bizarr világban. Pedig Larry kívülállása, személyiségéből fakadó kívülmaradása az aprólékosan, szisztematikusan dolgozó megfigyelő számára adhat megfejtést.
Larry sem szokatlanul viselkedő környezete, sem az életében bekövetkező nagy váltások és
változások által nem hagyja befolyásolni magát, nem áll ellen, de áthömpölyög rajta minden
külső inger – karrierlehetőségek, szexualitás, életveszélyes akciók – hogy aztán ennek a markáns tulajdonságokkal nem rendelkező embernek az elméje kitermeljen egy, az egész bolygó
létére hatást gyakorló vadonatúj teóriát.
Larry maga a kuhni anomália, aki/ami létrejöttével nemhogy megkérdőjelezi, de kész felrobbantani a hegemón tudományos közösséget, azonban erre a következményre rálátása
konkrét értelemben nem lehet. Az anomália egyelőre a dogma testén kialakuló sérülés, azon
a megkövesedett hitvalláson ütött rés, amely a leállíthatatlan rendszer alapja, ezért mindent
el is követnek orvoslására. Ezzel bekövetkeznek az akció-reakció folyamatának olyan kikerülhetetlen fázisai, amelyekben Larry szenvtelenül bár, de kénytelen reagálni, élete azonban
a legvegytisztábban hömpölyög tovább, barátokat lel és veszít el, igaz szerelem kerüli el,
majd találja meg, mégis, ideálisból elviselhetetlenné majd ismét harmonikussá fordul sorsa.
Állapota feltűnő átmenetiségének – ahogy az anomália is időben csak behatárolható szakaszban létezik, elvégre valamilyen módon meg kell szűnnie – speciális terek lesznek a szimbólumai, a helyváltoztatás, utazás, az általában vett forgalom helyei. A benzinkút, a vasútállomás, a repülőtér hangsúlyos szerepet kapnak abban a monoton lüktetésben, amely Larryt
körülveszi, de ugyanúgy jelzőbóják maradnak csak, ahogy nemezise számára a kukoricaföld,
az ember által leigázott, beépített környezet még érintetlen terepei.
A globális felmelegedés, a környezetvédelem, a klímakutatás mára (ahogy a regény térben és időben valójában meghatározhatatlan közegében is) a diskurzus teljes fejlődési szakaszán végigvonult. Végignézhetjük, amint a téma tudományos belügyből először filozófiai
megközelítésű, majd egyre inkább nyers gazdasági létkérdéssé, a médiában leegyszerűsített
üzenetként továbbadott divatproblémává, végül – a cím irányított utalása is ez – egyfajta teológiai problematikává válik. Ez utóbbi vezet ahhoz, hogy morális, etikai, lelkiismereti kiterjesztést kap az a dilemma, amelynek tárgyát eredetileg csupán fenyegető jelenségként
aposztrofálták: fel van-e készülve, inkább készítve az emberiség, a Föld lakossága arra, hogy
változtasson életvitelén.
Podmaniczky zsánert teremt könyvével, körbejár egy valaha volt, boldogabb korban még
szakmai berkekben szimplán tudományos kérdésként kezelt problémát, hogy határozott útmutatással figyelmeztessen, eljött a gondolkodás és cselekvés ideje.

2015. március

123

„

ÓCSAI ÉVA

Egy polifón kísérleti regény
BICSKEI GABRIELLA: PUHA KERT

Forum-JAK-PRAE.HU
Újvidék-Budapest 2013

Szokatlan elbeszélői nézőpontokkal és elbeszélt történetekkel találkozhat Bicskei Gabriella első regényének olvasója, ugyanis a Puha kert című szöveg fragmentumait sokféle, meg nem nevezett beszélő mondja el többnyire meghatározhatatlan hallgatóinak, és ezek a szövegmozaikok
az élménytöredékek és a visszaemlékezések asszociatív
fonala mentén rendeződnek egymás mellé.
Az ironikus regény értelmezését és szerkezetének a
feltárását segíti a kötetcím valamint a könyv három részének a címe: a kert konkrét és elvont, álombeli helyszínként jelenik meg a szövegekben, és kapcsolódik a vajdasági gyerekkori visszaemlékezésekhez, valamint a nyugat-európai (elsősorban angliai, illetve skóciai, párizsi és
amszterdami) élményeket felidéző szövegdarabokhoz,
ezáltal az asszociációs láncok egyik központi eleme. A
kert leírásai gazdag képvilággal társulnak, és a történetmozaikokra szintén erőteljes vizualitás jellemző, több
festmény leírása (pl. Brueghel: Vadászok a hóban, Giotto:
Menekülés Egyiptomba) is előfordul a szövegekben, ezért
a szöveget jól kiegészítik Sagmeister Peity Laura illusztrációi. A regényben felmerül a „varázsló kertje” szókapcsolat, amely Csáth Géza azonos című novelláját (továbbá Gulácsi Lajos festményét) is felidézi, amelyben a gyerekkorhoz és a kamaszkorhoz groteszk fantáziavilág társul,
akárcsak Bicskei Gabriella írásában. A regény első és második részének címében felcserélve szerepelnek a föld és
az ég jellemzői (I. Fent a föld és lent az ég, II. Kék a föld és
zöld az ég), ami előrevetíti a rendhagyó valóságábrázolást
és felforgató szövegszervező eljárásokat.
A harmadik rész címe (Black Ships: Ate the Sky) egy
könnyűzenei albumra vonatkozik, amely Charles Wesley,
a metodisták angliai vezetőjének 1763-ban írt himnusza,
az Idumaea alapján készült, ugyanis ezt a létezésre reflektáló írást a brit Current 93 nevű együttes megzenésítette,
és ez lett a 2006-ban megjelent albumuk címe is. A zene-

„

124

tiszatáj

kar az ezoterikus angol underground zenei szcénához tartozik, szuggesztív és hallucinációs
zenéjük kapcsolódik a misztikus és okkult vallási tanokhoz. A miszticizmus a Puha kert szövegében szintén szerepet kap, hiszen vendégszövegek találhatók benne Umberto Eco Foucault-inga című regényéből, amely a titkos társaságok, az összeesküvés-elméletek és az ezoterikus írások szatírája. A fenti zenei utalás ugyanakkor azt is jelzi, hogy Bicskei Gabriella regénye a brit helyszíneken kívül a brit (és az amerikai) könnyűzene világához is kötődik, mivel
angol nyelvű idézet utal egy manchesteri zenekar, a Joy Division dalára, a történetek egyik
elbeszélője pedig a könnyűzene legendás központjaiban, Londonban, Manchesterben vagy
Liverpoolban tervez zenekart alapítani, emellett megjelenik az amerikai Bob Dylan és Robert
Hood zenéje, illetve az ausztrál Nick Cave alakja is.
A három részen belül összesen 59 rövid szövegtöredék található, és ezek egy tudatregényt alkotnak, amelyben az olvasó minden új szövegrész elején azzal a kérdéssel szembesül,
hogy vajon kinek a tudatával kell azonosulnia, vagyis ki az elbeszélő „én”, és ő kihez beszél, ki
a megszólított. Előfordul a szövegekben egyes szám első és harmadik személyű elbeszélés, de
a legvalószerűtlenebb az egyes szám második személyű elbeszélő, mivel egy jelenlévő megszólítottat feltételez, aki nem vesz részt a párbeszédben, csak passzívan végighallgatja a saját
múltjáról szóló történeteket. A szövegrészekből az is kikövetkeztethető, hogy a meghatározatlan beszélő nem ugyanaz a személy minden szövegmozaikban, vagyis a sokféle térben és
időben felbukkanó elbeszélő más-más nézőpontot jelenít meg, de vannak visszatérő megszólalók is. A regény néhány önreflexív mondata közül az egyik ezt így fogalmazza meg: „a középkori író a grammatikai én nézőpontját nem úgy oldja meg, hogy időben és térben folyamatos legyen, az »én« nem egyazon nézőpontot nyújtja”.
A feltáruló tudatok, történetek és benyomások sorozata Musil tulajdonságok nélküli emberének a képzetét kelti, mivel a történetfoszlányokból nem alakítható ki egy cselekvésrendszer, amely a cselekmény vázát alkothatná, és a felidézett élményvilág kaotikussága Joyce
szövegszervező eljárásaira emlékeztet, az asszociatív visszaemlékezések pedig Proust megoldásait idézik. Az ironikus szövegalkotáson kívül a mágikus és mitikus világteremtés (mint a
mitikus életkorú, 400 éves feleség) pedig arra hívja fel a figyelmet, hogy a szöveg megkonstruált, fiktív történet, és ez azt is modellezi, hogy az én milyen elbeszéléseken keresztül, hogyan alkotja meg önmagát. Azonban a valós szituációkon alapuló történetfoszlányok és a
megalkotott sokféle „én” az elbeszélésmód széteséséhez vezet a regényben, ami párhuzamba
állítható a kortárs kultúra fragmentáltságával, az emberi élményvilág kaotikusságával és az
integráló én hiányával is, amikor az egyén feloldódik a helyzetek sokaságában.
A regény két helyen utal az informatika és az internet világára: az egyik történetben az
elbeszélt regényrészlet hőse egy író, aki egy közösségi oldalon talál magának társat; a másik
történetben egy számítógép mellett ülő bankár azt veszi észre, hogy tudatában létrejön egy
tankönyv szövege, amely az állatok rendszerezésével foglalkozik, és ezt le is írja, azonban a
gondolatok nem a sajátjai. Az első részben azt a kérdést veti fel, hogy az „én” hogyan reprezentálja és alkotja meg önmagát a közösségi oldalakon, míg a második esetben a szöveget
megalkotó „én” megszüntetéséről van szó. Ezek az esetek szintén rámutatnak arra, hogy a
regényben csak alanyi helyzetek vannak a szövegmozaikok végtelen hálózatában, de nincsenek személyek, akik azonosságot és állandóságot jelentenének, mindössze az alanyi helyzetekhez rendelhető, szétfolyó élményfolyam létezik.
A sokszólamú szövegben az elbeszélő alanyok – értelmezésem szerint – a regény szövegalkotási eljárásaira reflektáló mondatokat is megfogalmaznak. Ennek egyik példája, hogy mi-

2015. március

125

„

ként variálódnak a történetekben megjelenő alakok és a hozzájuk rendelt szereplők: „(…)
képzeljek el egy világot, amelybe észrevétlenül belenyúlhatok és összekeverhetek benne
mindent mindenkivel. Kicserélem a családok gyerekeit, feleségeket ragadok el férjektől, fodrászt rakok az orvosi rendelőbe, és kéményseprőt a hentesüzletbe. De ők nem látnak engem
(…).” Másutt a regényben megszólaló alanyok identitásának az elbizonytalanításáról nyilatkozik az egyik elbeszélő: „Azt szeretnéd velem elhitetni, hogy ez az én nem te vagy. / De jellemzően, hol így, hol úgy, mert aztán meg azt mondod, hogy ez az én nem koholt személy,
csak a regényíró, a dolgokban jártas, keserű, csalódott ember, én, én mesélem el barátaim és
barátnéim történetét (…).”
A folytonos nézőpontváltások mellett a helyszín- és időváltás is hozzátartozik a mikrotörténetekhez és a visszaemlékezésekhez. Az elbeszélések vajdasági helyszínei a gyerekkorba vezetnek vissza a családi és a baráti közösségekhez, az otthonos, idilli élményekhez, tárgyi
világhoz és természeti tájakhoz, azonban már a gyerekkori élmények között is felbukkannak
a szorongást keltő álmok (a titokzatos ajtók, amelyek jelzik, milyen sok irányt vehet az élet),
s ezek szintén felidézik azt a létélményt, hogy az életnek nincs előre megtervezhető, biztos
rendje. A vajdasági táj élményvilága mellett a város és a határlét tudata is a térérzékelés része. Többször előforduló helyszín a vajdasági és a nagy-britanniai városi jeleneteknél a
kocsma vagy a vendéglő, amelyekhez hozzátartozik a füvezés és a részegség utáni hallucinációs állapot leírása, és ezeknek megfelelően a szövegen belüli kohézió is egyre inkább felbomlik. A regény gyerekkori, kamaszkori és fiatal felnőttkori élményeket mond el, így az idő
elsősorban szubjektív, személyes, mitikus, illetve a természet körforgásán alapul. A kollektív
emlékezethez fűződő idő a kortárs jelen, valamint a londoni helyszíneken VIII. Henrik kora és
a György-korszak, a vajdasági történeteknél pedig a „háború” ideje (vélhetően a délszláv háború). A különböző terek és idők között folyamatos az átjárás, ami tovább tágítja a sokféle
alany által megteremtett világok közös határát, amit az egyik elbeszélő így fogalmaz meg: „Ha
nem akarok itt maradni, becsukom a szemem, naponta többször is, és máris ismeretlen emberek között vagyok, idegen világban, még soha nem jártam ott. De mit számít mindez,
egyikből sem jutok sehová, és nem is lehet, mert csak átjárók vannak, egy másik hasonlóan
zárt ismeretlen, vagy már némileg ismert világba.”
A saját és az idegen közötti különbségtétel nemcsak az idő és a tér dimenziójában fogalmazódik meg Bicskei Gabriella írásában, hanem ezt hangsúlyozza a sokféle nézőpont és elbeszélő pozíció is, amely elkülöníti egymástól az én és a nem-én által elbeszélt szövegeket.
Ugyanakkor a regény a saját és az idegen közötti különbségeket meg is szünteti, amikor egymás mellé helyezi sok elbeszélő történetfoszlányait, akiket nem lehet egyértelműen megkülönböztetni egymástól, ezért az elbeszélt események közös élményfolyamként és közös emlékezetként jelennek meg. Ezt az egyik beszélő így fogalmazza meg: „(…) az idegen attól idegen, hogy nincs múltja, saját emlékezete, ő a messziről jött ember. Anna, Mari, te meg én nagy
utat tettünk meg közösen, közösek az emlékeink, Maude, Béla, Adam, Ari és Alex. / Távoli országok folyóinak, útjainak térképeivel ismerkedtünk, távoli nagyvárosok metróhálózatát bújtuk, ott voltunk, ahol jártunk, és ott is, ahol nem.”
A párhuzamos történetek mögötti fiktív beszélők széttartó szövegvilágot hoznak létre, és
nem alakul ki oksági láncolat a szubjektív és játékos eseményfonalak között, ezért a szöveg
arra készteti olvasóit, hogy részt vegyenek a szövegvilág megkomponálása és a valóság közötti összefüggések kutatásában.

„

126

tiszatáj

TÓTH TÜNDE

Kőrösi Zoltán: Magyarka
„(…)mindennek Engem kell szolgálnia, feljövőben
Vagyok, nélkülözhetetlen Lettem, a holnapi nemzedék
Nemsokára nem szar már, hanem Kemény malter, amiből
Városok épülnek.”
(Bertold Brecht)

Változatok prostitúcióra

Pest Kalligram Kft.
Budapest, 2013
208 oldal, 2900 Ft

Okkal írja a narrátor: „Az idő (…) körbefordul, mint az óramutató”. A szülők, akarva-akaratlan, ráaggatják az utódaikra az
örökségbe kapott viselkedésmintákat, azaz akkor is a legmeghatározóbb tapasztalatot jelenthetik a gyerekek számára, ha a lehető legnagyobb távolságot tartják tőlük. A Magyarka főbb szereplőinél a magánszférában, a nőiség megélésében szinte ugyanazok a sémák ismétlődnek: lemondás a
nagy álmokról, a nagy szerelemről – és lehetőleg ennek az
útnak a kijelölése az utód számára is.
A cím és a fülszöveg kissé félrevezető iránymutató, hiszen a prostitúció tényét, azaz a végkifejletet helyezi fókuszpozícióba, így az olvasó lényegében az odavezető utat követi
figyelemmel, így veszít a hangsúlyából a regény döntő hányada, amely a nők kilátásainak, és lehetőségeinek történeteire összpontosít.
A narrátor a Horthy korszaktól napjainkig vezeti egy családban három generáció, három nő történetét. Az első, Nagyanyaé, aki nem tanulhatott, nem élhetett közösségi életet,–
ahogy az ő anyja se tehette. A második Ildié, vagyis Anya, a
munkáscsaládból származó tanítónőé, aki zenész is lehetett
volna – ha Nagyanya engedi. A harmadik pedig Katié.
Kifejezetten szemléletes ezért Hrapka Tibor borítóképe:
a háromszög kompozícióba rendezett próbababák közül a
kettő párhuzamosan olvad halványan a harmadikba, amely a
középpontba állítva mindközül a legélénkebb színekkel kiemelten mered szemközt az olvasóra. Egyrészt ez jelzi, hogy
egymástól alig különböznek, és egymástól el nem választhatóak ezek a női sorsok, másrészt minden szál egyikük személye köré gyűlik. A narrátor a szereplőket Katihoz fűződő vi-

2015. március

127

„

szonyuk szerint nevesíti, már akkor, amikor még a nagyanyja se született meg. Ugyanakkor
nemcsak egymástól, hanem a történelmi korszakoktól is elválaszthatatlanok ezek az élettörténetek. A szerző mindig kiragad valami tipikusat, egy-egy sarkalatos témát a Horthykorszak, a második világháború, a Kádár rendszer, a rendszerváltás éveiből – egyházi iskola,
föld-gazdálkodás, KISZ táboroztatás – és a családtörténethez rendeli. Láthatóan a szereplők
világról és benne önmagukról, egymásról alkotott elképzelésüket, véleményüket, értékrendjüket az őket körülvevő világ is közvetlenül alakítja. Azt, ahogyan a férfi és ahogyan a nő dolgáról értekeznek, ahogy nemesi származású felmenőket megítélik, ahogy egymás foglalkozását, álmait tiltják, szégyellik vagy elismerik. Ez a rétegzett személyiségkép az, amely szimpatikusan hitelessé teszi őket, minden szembetűnő hasonlóságuk ellenére.
A kronologikus cselekményvezetést bonyolítja a szerző, aki mesterien ért ahhoz, hogy elaprózza, majd felgyorsítsa az időt, emlékek, események, személyek, gondolatok közös pontjain keresztül. Előre sejtet: „(…) Nagyanya, talán ha tudta volna, mit jelent igazából a zene Ilonka életében, és hogy miféle utakra viszik majd a lányát azok a bálok, biztosan másként beszél.” És olykor visszautal: „Nagyanya akkor már a negyvenedik évében járt, igaz, alig-alig
látszott rajta az idő, most is épp olyan kislányos mozgású, karcsú baba volt, mint hajdanán,
amikor olyan könnyedén szökött ki az ablakon.” Bár ezzel a módszerrel az olvasó helyett emlékezik, nem rágja szájba a korábban olvasottakat.
A szerző nem egyszeri, éles huszárvágással bekövetkező fordulatokkal dolgozik, az apró,
halvány eseményekkel előkészíti, ugyanakkor el is mossa az igazán jelentőségteljes változásokat. A leírás túlnyomó többségben tárgyilagos, ezért emelkedik ki az az emlékezetes jelenet, amelyben Kati a lebénult édesanyját látogatja meg, hogy bemutassa neki a fiát: „Tíz évvel
ezelőtt megkaptam az üzeneted, Anya, hogy nem akarod látni a zabigyerekemet, hát akkor
most itt van, tessék, itt van előtted. Most nem tudod nem nézni, ugye?” Nem az egyetlen, de a
leghatásosabb szakasz, ahol nemcsak szemrebbenés nélkül tudomásul veszi a szereplő, a
narrátor, az olvasó, a megváltoztathatatlan tényeket, hanem – bár továbbra is visszafogottan
– drámaivá lényegül a szöveg. Kati monológja egyszerre megrázó, kegyetlen és érthető, tökéletesen tükrözi kapcsolatuk leküzdhetetlen konfliktusait: „És kifestem a szemhéjad is, jó?,
kékre, ahogyan kell. Kékre, ahogyan szoktad. Égszínkék és búzaszőke. Anya, a szempilláidat
is megcsinálom és kihúzom a vonalat feketével, olyan lesz, ahogyan te szoktad megcsinálni,
hiszen csakis ez a fontos, hogy olyan legyen.”
Mivel a narrátor és a szereplők hangja nem válik el élesen egymástól, ezért pontosan tudjuk, ki mit érez, gondol, sejt, hogy melyik felmenőjét idézi mindezzel, és azt is, hogy mindenki
álláspontja érthető, de attól még az élet, amit élnek, érthetetlen.
Remekül érzékelteti a narrátor, hogy a tradíciók, a család, a közösség stb. együttes következménye, hogy a család nőtagjai – anélkül hogy tudnának róla – egy olyan összefüggésrendszernek a részei, amely nem tesz lehetővé számukra egyéb választást, mint azt a következő
lépést, amit megtesznek.
Ez a folyamatábra viszont visszafordíthatatlanul vezet oda, ahova egyáltalán nem akarnak érni. Mindebből egyenesen következnek a családban sorozatosan visszatérő problémák;
az aprópénzre váltott vagy kútba dobott tehetség, a rossz házasság, és mindenekelőtt az
egészséges anya-kép és anya-lány kapcsolat hiánya. Valójában a felsorakoztatott életutak ismétlődésének alapja az, hogy ezek a nőalakok mind prostituálódnak különböző módokon,

„

128

tiszatáj

különböző okoknál fogva. Többnyire ez a hurcolt, fokozatosan csak gyülemlő lelki-pszichés
feszültség felszínre sosem törő teher marad.
A férfiak viszont általában színtelenül, remények és vágyak nélkül élnek, csábítják el, veszik feleségül a nőt, akit viszonzatlanul szeretnek, és akik mellett ezek után jórészt isznak és
verekszenek. Végig a háttérben maradnak szürkén és laposan, csak azok a személyiségjegyek
dominálnak, amelyekkel befolyásolják az árnyaltan, karakterisztikusan ábrázolt nők sorsát.
A szereplők nem eszmélnek, nem mérlegelnek, vagy értékelnek át, ezt megteszi a narrátor helyettük, ők csak közömbösen átfolynak a jövőbe – bármilyen is legyen az –, és közhelyesen kommentálják az életüket, túl sok ember szájából túl gyakran hallott mondatokkal, szófordulatokkal. Kőrösi megkísérti a giccset, az unalomig ismétléssel a jelentéktelenségig koptatja le a frázisokat, míg végül már romantikus atmoszférateremtő erejük sincsen.
Az ugyanúgy elcsókolt csókokkal és ugyanazokkal a szavakkal be nem tartott ígéretekkel
viszont rámenősen, de hatásosan nyomatékosítja az olvasóban, hogy a szereplők mindennek
az előre látható ismétlődésnek nem lehetnek tudatában. Ahol tetten érhető, túl benső színtér,
így a személyes remény helyébe sorozatosan egy egész családra kiható tévedés lép.
Mindezzel együtt, a Magyarkában minden jel arra utal, hogy a világ legapróbb részleteiben is ingatag, idővel csak romlik, tönkremegy, „…néha már látta maga előtt az elrohadt csöveket, a felfakadt oldalukat, és elképzelte, ahogy megbillen a ház, aztán egyre gyorsulva csúszik lefelé.”
Kati az első önálló nő, akit a család nem gátol meg sem a hivatás-, sem a társválasztásban,
ezzel sugallva, hogy a korábbi folytonosság véget érhet – de nem veszik fel az orvosira, a szerelme elhagyja, fiút szül a főnökétől, és egyedülálló anyaként mindenekfelett, túlzottan is a fia
boldogságának él.
Ebben a kontextusban nem azaz igazán tragikus, hogy egy szépreményű fiatal lány a
negyvenes éveitől kezdve áruba bocsájtja a testét, hanem az, hogy Kati az első, aki szabad
akaratából hozhat döntéseket, és ezáltal a létező összes családi és társadalmi korlát feloldódása után, a lehetséges választási lehetőségek közül számára nem marad semmi más.

2015. március

129

„

HERCSEL ADÉL

Hiába hiszed,
hogy torzszülött
SZÉCSI NOÉMI: GONDOLATOLVASÓ

Európa Kiadó
Budapest, 2013
213 oldal, 3200 Ft

Fülöp, akit csak úgy mutatnak be az idegeneknek, hogy ő az a
fiú, aki egy kicsit süket, valójában nem hall semmit sem. Legfeljebb az olyan túlvilági hangokat, mint a mellette megkondított harangot, a halálhörgést, a fúriasikolyt, vagy az állatias
üvöltéseket. Ezen túl nem marad más számára, mint szenvedéstörténetének belső monológja, saját magának megfogalmazott megfigyelései, csakis önmaga előtt feltáruló gondolatai.
Szécsi Noémi az 1848-as emigráns Bárdy-család történetét
nyomon követő Nyughatatlanok című történelmiregény-trilógiájának második részében, a Gondolatolvasóban a XIX. század
második felének nyugat- és közép-európai helyszíneire, egyben Bárdy Fülöp elméjébe kalauzol bennünket. A regényt olvasva Fülöp belső mozijának közönségévé válunk, és az ő különleges valóságérzékelése által egy új, eddig ismeretlen szűrőn keresztül szemlélhetjük a világot.
A főhős sajátos gondolatai forrásvidékének feltérképezéséből, továbbá a korabeli történelmi események és díszletek
ábrázolásának háttérbe szorításából egy új, rendhagyó műfaj:
történelem nélküli történelmi regény születik. Ennek 19 éves,
szellemesen, sokszor finom iróniával visszaemlékező narrátorfőhőse emlékirat-szerűen osztja meg velünk eddigi, gyermekés kamaszkori eszmélkedésének stációit. „Akkor még egyetlen
nevet sem ismertem. A sajátomat sem. A nevem egy bizonyosfajta szájmozgás volt. Egy hívogató intés vagy pillantás. A többi
gyereket eleinte életkoruk, később külső testi jegyeik alapján különböztettem meg (...) Mintha már akkor is tudtam volna, hogy
ha a sors megfosztott a beszéd képességétől, ami sokak szerint
az embert emberré teszi, akkor sem viselkedhetem úgy, mint egy
állat. Mintha ösztönösen éreztem volna, hogy ha derűsen viselkedem, soha nem engedek semmiféle indulatomnak, akkor nem
iszonyodnak tőlem jobban, mint rendesen iszonyodnának.”
Már a gyermek öntudatra ébredésének korai leírása is a
regény központi gondolatát fejti ki, miszerint siketsége miatt
környezete hiába gondolja Fülöpről, hogy torzszülött, idióta,

„

130

tiszatáj

vagy beteg, kiemelkedő intellektuális képességei révén semmi sem akadályozza meg abban,
hogy ugyanolyan jól megértse az őt körülvevő világ jelenségeit, mint halló társai. Sőt, a Gondolatolvasót többek között Fülöp siketségéből adódó eltérő látásmódja, és ehhez kötődő finoman
ironikus, szellemesen találó megjegyzései teszik szórakoztató és felejthetetlen regénnyé. Ahogy
Fülöp idősödik, és egyre több tapasztalattal gazdagodik, rájön, hogy az éleslátás képessége, és
mindaz, amit le tud olvasni az emberek arcáról és gesztusaiból, sokszor minden szónál többet
ér. Fülöp így határozottan környezete fölé magasodik: okos, értő figyelme révén beavatottá, titkok tudójává, gondolatolvasóvá válik.
„Nem kellett tudnom mit mondanak. Nem kell a szavakat egyesével megértenem. A szemüket
kell figyelni. A testtartásukat. Halló füleket nem növeszthetek, de még így is megtanulhatok olvasni – a gondolataikban.” Mindezek mellett Szécsi Noémi természetesen nem hozsannázza a hallás képességének hiányát, és az egyértelmű hendikepet hendikepként kezeli. Az írónő főhőse
siketségét a legnagyobb természetességgel írja le, mert pontosan tisztában van vele, hogy a siket számára sem szenzáció a saját állapota, aki beletörődik a megmásíthatatlanba, ugyanakkor
viszolyog a saját fogyatékosságától. Hiszen a siket tudja, hogy ő nem a többséghez tartozik, és
hiába tanul meg beszélni, hiába lesz képes megértetni és elfogadtatni magát másokkal, soha
nem lesz kerek egész, soha nem lesz olyan, mint a többiek. Fülöp Bébé iránt érzett reménytelen
szerelme pedig csak tetézi a szenvedéseket. „Ez hát a szerelem, gondoltam undorral, már csak ez
hiányzott. Újabb szenvedés az eddigiek tetejébe.” Bőven van mit súlyosbítani, hiszen Fülöp nővére, Tita, a mérsékelten tehetséges színésznő állandó hisztériarohamaival és különös hóbortjaival is gondoskodik arról, hogy megkeserítse öccse életét. A széthullott családról, a gyermekeiről
lemondó, kőszívű angol anyáról, és az 1848–49-es forradalomban mindenét elveszített ideggyenge, dühöngő apáról nem is beszélve. A szülők harcai közt hányódik Tita és Fülöp éveken
keresztül: az anya városából, gyermekkoruk helyszínéről az apához, Ligetesre kerülnek, majd a
nagynénihez költöznek Budapestre, végül Párizsban próbálnak szerencsét, ahol utoléri őket a
francia-porosz háború, és a várost hónapokon át körbezáró ostromgyűrű.
Fülöp így a kívülállóság mellett kénytelen az otthontalanság élményét is megtapasztalni. Folyamatosan keresi azt a sosem volt házat, azt a sosemvolt zugot, ami csak az övé, ahova bármikor betérhet megnyugodni. Egy olyan helyre vágyik, ahol nem vendég, vagy idegen: szeretné
átélni a valahová, valakihez tartozás élményét. Szécsi Noémi azonban mindvégig érzékelteti,
hogy főhőse azóta nem kívülálló, amióta hat éves korában betette a lábát a siketiskolába sorstársai közé, ahol megtanították jelelni. Fülöp tehát hiába ismeri föl könnyedén a környezetében
élő emberek hibáit és gyarlóságait, a saját élethazugságával képtelen szembenézni. Ő már rég
otthonra talált, az ő sorsát már rég elrendezték: A siket intézet igazgatója Fülöp személyében
jelölte ki utódját: ő lesz az, aki egy szép napon a jelnyelv és a siket oktatás ügyét sikerre viszi.
Fülöp valóban minden szükséges képességgel és adottsággal rendelkezik a feladathoz, ráadásul mindehhez a bájos segítőtárs jelölt is felajánlkozik: Levendula, az intelligens és csinos,
Fülöphöz passzoló siket lány dúsgazdag családja és összeköttetései révén a misszió anyagi hátterét tudná biztosítani. Ám Fülöp egyelőre nem képes elfogadni, hogy ő a siketek közé tartozik.
Az írónő a regény végén válaszúton, a párizsi pályaudvaron hagyja a hősét: vagy követi nővérét,
akinek továbbra is állandó testőre lesz, így kiszolgáltatott, „parazita” marad, vagy az elkényeztetett úrilány, a 16 éves Bébé után rohan, aki most adta örökbe mástól született, törvénytelen
gyermekét, vagy végre fölvállalja neki rendelt sorsfeladatát, és végre a saját, önálló útjára lép.

2015. március

131

„

NOVÁK ANIKÓ

Kaparászni a vak üvegen
DANYI MAGDOLNA: ENYHÜLET ÉS FELRÖPPENÉS.
Ö SSZEGYŰJTÖTT VERSEK

Forum – Életjel
Újvidék – Szabadka, 2013.
160 oldal, 2000 Ft

„Valójában csak a hangokat, a hangsúlyokat érzékeltem” –
olvasható Danyi Magdolna a teraszok című költeményében.
Ha az Enyhület és felröppenés című gyűjteményes Danyikötet olvasása közben érzékelt hangokat, hangsúlyokat s talán színeket kellene egymás mellé sorakoztatnom, akkor e
listából nem hiányozhatna az üveglap vagy a késpenge fagyos zöreje, a sötétség, az idegenség, a magány csontig hatoló
hidegsége vagy a mindent átható kékség. Hidegség-képzetek,
halott tájképek, embertelen viszonyok uralják e borzasztóan
szép verseket, s a könyv megjelenésének körülményei, a költőnő időközbeni halála, „felröppenése” csak tovább árnyalják, mélyítik az amúgy is sötét hangulatot.
A karcsú gyűjteményről nem részeiben, az azt alkotó korábbi kötetek jellemzőit külön-külön interpretálva szeretnék
szólni, hanem egységes egészként, olyan kompozícióként,
mely a szerzői szándék hű tükre, leszámítva a függeléket,
mely a teljességre törekvő szerkesztői szándékot tükrözve a
költőnő által kihagyott alkotásokat is tartalmazza.
A szövegegyüttes súlypontjában kétségkívül a Nemes
Nagy Ágneshez írt levélfélék, esszéversek, verstanulmányok
állnak, melyek személyes hangú, intertextuális utalásokban
rendkívül gazdag párbeszédkísérletek a példaképként tisztelt költőnővel. Nemes Nagy szavaival szól Nemes Nagyhoz,
ahogyan ezt hangsúlyozza is egy helyütt a lírai én („Ágnes,
bocsásd meg, kérlek,/ amiért lombos szavaidból épül e levél”). A húg és szellemi nővérének találkozása rajzolódik ki, s
Ágnes szavaival a szájában a lírai én saját magáról, környezetéről, a „ronccsá lett Szerbiáról” gyón. A fegyelmezett sorokon átsüt a háború rettenete, az olvasó hallja a gépfegyverek
ropogását, érzi a szorongást, a félelmet, s ebben az embertelen világban csak a hasonlatok jelentenek menedéket.
„Háború lesz” – ismétel meg egy húsz évvel ezelőtt, egy
öregasszonytól hallott mondatot az 1991-ben íródott első
Nemes Nagy Ágnesnek címzett levélféle lírai énje, amikor

„

132

tiszatáj

már a háború nagyon is jelen idejű. E kijelentésben a moravicai öregasszony mellett Koncz
István A Tisza partján című versének kezdő és záró sora is felidéződik. A part ellensége 1986ban írta e kultikus költeményét, s nem ez az egyetlen gondolata, megérzése, mely Danyi
Magdolna költészetében visszhangzik.
E levélfélék közül talán a harmadik a legerőteljesebb, mely a vajdasági ég alatt íródik, s
azt tematizálja. A lírai én ebben találja meg leginkább saját hangját, saját szavait, Nemes Nagy
Ágnesre itt már inkább azért van szüksége, hogy elmondhassa valakinek vallomását, aki
megérti őt, akinek nem kell magyarázkodni. Halott kedvese, szülője, gyermeke sírjánál mesél
így a még élő, talán azért is, hogy a dolgok szavakba öntésével megpróbálja feldolgozni az
eseményeket.
Álom és valóság fonódik egymásba a költeményben, de nehéz eldönteni a rémálom vagy a
valóság borzalmasabb. Danyi Magdolna hihetetlen érzékenységgel ábrázolja az öngyilkosok
földjét, Észak-Bácskát, szinte tapinthatóvá válik a kilencvenes évek rossz közérzete. Túlélés
mint életcél, a mindennapi újrakezdés, a futóhomokra épült házak, az éhség elviselhetetlen
testi kínja, az elmebetegek vitustánca, a tomboló szerb pokol. E motívumok, életérzések újra
elevenné teszik ezt az időszakot. Bár jómagam a gyermekkor tündöklő ködén át, szinte öntudatlanul, az eseményekből inkább csak futó benyomásokat elkapva éltem végig a háborút, a
verset olvasva mégis megborzongok, s hosszú időre belém költözik valamiféle megmagyarázhatatlan rossz érzés.
A nagyformák árnyékában szikár, leheletnyi lírai remekek bújnak meg, melyekben Pilinszky végsőkig lecsupaszított versvilága tükröződik haloványan. A kisformák még sűrítettebben tartalmazzák a nagyformák kérdéseit, hangulatait. Vegyük például az élet dicsérete
című költeményt, mely mindössze két sor: „Bevérezett gyerekkézzel / vak üvegen kaparásznak.” Szinte e költészet minden fontos motívuma jelen van ebben az öt szóban, s a cím és tartalom ironikus viszonyáról még szót sem ejtettem. Reménytelen, kilátástalan, értelmetlen,
valóban húsba vágó élethelyzet bontakozik itt ki. Sem enyhülettel, sem felröppenéssel nem
kecsegtet e kép. Talán az egész opus ez a vak üvegen való vég nélküli kaparászás, folyamatos
sziszüphoszi újrakezdés.
A sötétség leküzdhetetlen e versekben, bár a fény különféle szóösszetételekben mintegy
harminc alkalommal jelenik meg, mégis inkább a fény hiánya, illetve vágya dominál. A szikrázó, életet adó, melengető fény ritkán járja be e líra tájait, helyette reflektorfény, gázlámpák
fénye vagy téli napfény világítja be, s fényhalál permetez, így szükségszerűen hangzik fel a
goethei sóhaj a harmadik Nemes Nagy Ágneshez címzett levélfélében: „Mert nekünk fény
kell. Több fény!”
Ám az óvó fény helyett csak a tárgyakból fakadó belső, rideg, fanyar fény marad, s a hiány
úgy veszi körül a vers szubjektumát, „mint túlzsúfolt szobában / a tárgyak, bútorok”, s Walter
Benjamin nyomán egy körzőkészlet dobozára is gondolhatunk, melyben az eszköz és annak
cserélhető részei violaszín bársonybarlangokba ágyazva fekszenek. A tárgyak megfojtják, kilakoltatják a hasonlat lírai énjét, mint Tolnai Ottó Briliáns című novellájának én-elbeszélőjét,
a JAFFA GOLD-angyallá váló asszonyt, akit kis viskójában tokként ölel körbe és öl meg az ott
felhalmozott szemét. E Tolnai-novella és Danyi Magdolna költészete között a hidegségképzetek, valamint a magány, az idegenség érzete révén is diskurzus kezdhető.
A Briliáns elbeszélője kislány korában karácsonyeste éppen öngyilkosságra készül, s Danyi Magdolna kötetének is van egy öngyilkos szereplője, aki e kontextusban mégsem lesz ön-

2015. március

133

„

gyilkos. A Werther nem lesz öngyilkos című ciklus különleges színfoltja a kötetnek. Bár a szerelem is reménytelen, nem válhat menedékké a két utolsó vers (werther nem lesz öngyilkos, a
teraszok), mely ha nem vesszük figyelembe a függeléket, akkor a szerzői intenció értelmében
a kötet két záró darabja, mégsem annyira sötét. Danyi Magdolna Werthere minden kudarc ellenére az életet szeretné választani, akármilyen kilátástalan is az: „És Lotte? őmiatta? félhalott legyen? / Nem érti a szerzőt. Nem érti a korát. / Valójában semmit sem ért, de ez most /
nem zavarja. – Leginkább azt szeretné, / legyen már reggel, s ő, átaludva / a világirodalom e
korszakát, csak úgy pizsamában, megihasson egy forró feketét.” S a következő vers teraszán a
lírai én a pincérre visszamosolyogva talán megtalálja az enyhületet és a felröppenést: „S tőlem sem / vehető el az otthoniasság érzése. Hisz otthon / érezni magam, számomra, úgy látszik, azt jelenti, / hogy maradéktalanul vállalhassam idegenségem. / Természetes léthelyzetemmé legyen.” Természetesen e felismerés nem hozhat maradéktalan feloldozást, csupán a
vak üvegen kaparászás, a sziszüphoszi munka folytatását, elfogadását jelzi, melyet Albert
Camus az abszurd élet elleni lázadás jelképeként láttat.

CSAK HALADJ TOVÁBB A KIJELÖLT ÚTON!, 2014, indigó rajz, tinta, 48,3×61 cm

„

134

tiszatáj

HEVESI JUDIT

Katalóniai giccsparádé
MARIA Á NGELS ANGLADA: AUSCHWITZI HEGEDŰ

Libri Könyvkiadó
Budapest, 2013
172 oldal, 2990 Ft

Anglada könyve 2013-ban jelent meg a Libri Kiadónál. A
könyv már önmagában azzal felkeltheti érdeklődésünket,
hogy szerzője egy katalán költő, író, tehát olyan ország szülötte, amit közvetlenül nem érintett a holokauszt. Ráadásul
az Auschwitzi hegedű kötelező olvasmány Katalóniában, gondolhatjuk tehát, hogy a szöveg egy újszerű aspektusból közelít a történethez. Nos, nem teszi. Ha kívülről haladunk befelé,
akkor egy biztos; a könyv kézhezvételekor meglepődünk. A
borító irdatlan giccs, de nem is ez a lényeg, hanem a szerzőn
és címen kívül itt olvasható feliratok: „nemzetközi bestseller”, illetve „Muzsikaszó és szerelem a történelem legsötétebb óráján”. (Mellékes, hogy a szerelmi szál egyáltalán nincs
kibontva.) Nem hiszem, hogy a metaforává vált Auschwitz
szentimentális, romantikus szenvedésként való elképzelése
megengedhető lenne, de mondják, sosem a „külső” a lényeg,
így inkább lapozzunk. A könyv kétségbeesetten ragaszkodik
a keretekhez, mintha mindig kapaszkodót keresne, biztos
pontokat, amelyekből kiindulva nagyot hibázni nem lehet.
Keret egyfelől a ’90-es évek idősíkja, amely egy zenekar koncertjét és az elsőhegedűs nő (Regina) hangszere és különleges játéka köré szerveződik. Másfelől a nyolc fejezetet hét
idézet és nyolc tényszerű, korabélinek tűnő feljegyzés is keretbe helyezi. Az idézeteknek nincs különösebb funkciója,
Dante vagy a Zsoltárok könyvének idézése pedig kissé közhelyesnek hat, ugyanakkor Jannisz Ritszosz Hírvivők részlete
telitalálat. A tényszerűnek tűnő feljegyzések a történelmi
hiteleséget szándékoz(hat)nak alátámasztani, ugyanakkor
logikátlanok. Az első ilyen bejegyzés ’41-es dátumú majd mikor azt hinnénk, itt a kronologikusságon a hangsúly, s ’44-ből
vagy ’45-ből olvashatjuk majd az utolsót, ’44 után ismét ’42
következik, majd jó nagy ugrással idézet az IG Farben perének nürnbergi jegyzőkönyvéből. Ezek a részek is véletlenszerűen kiválasztottnak tűnnek, ráadásul az egyik a történettel
is ellentmondásba kerül. A 27. oldalon olvashatjuk: „A rabok

2015. március

135

„

átlagos élettartama: 9 hónap = 270 nap.” A mi „főhőseink” azonban éveket élnek túl borzalmas körülmények között, hónapok, mi több, évek telnek el úgy, hogy pl. egészségi állapotuk
lényegében változatlan. Ez egy koncentrációs tábor esetében valószínűtlen. Efféle problémákkal persze nemcsak az Auschwitzi hegedű nem törődik. Anne Frank naplójának például
születtek extrém adaptációi. Alvin H. Rosenfeld Anne Frank és a holokauszt emlékezet jövője c.
tanulmányában Frances Goodrich és Albert Hackett 1955-ös, „Anne Frank naplója” című
színdarabjáról ír, ahol Anne egy vidám, győzedelmeskedő figura, akiben sosem hal meg a remény. Az előadás végén Otto Frank alakjával még azt is mondatják, hogy lánya még az első
általa megjárt koncentrációs táborban is boldog lehetett. Fontos világosan látnunk, hogy
mindez ártalmas. Persze, ahogyan arra Rosenfeld rámutat, semmi nem gátolhatja meg az
„eltörténietlenedés” folyamatát, de mérsékelhető lenne ennek néhány negatív következménye. Az Auschwitzról való beszédnek ugyanis két igazán fontos funkciója és üzenete lehet: az
emlékezés/emlékezet/emlékeztetés és hogy soha többé ne ismétlődhessen meg mindez. Noha Auschwitz azért is válhatott szimbólummá (elsősorban a zsidóság holokauszt alatti szenvedéseinek szimbólumává), mert voltak túlélői (míg pl. Sobibórnak vagy Treblinkának alig),
tömeges mennyiségben létrehozni (és fogyasztani) olyan történeteket haláltáborokról, amelyeknek végén a szereplők életben maradnak és boldogok, önámítás. (S ezzel a megfogalmazással még jóindulatú vagyok.) Félreértés ne essék, tisztában vagyok vele, hogy mindez nem
kérhető számon pusztán egyetlen könyvön, ahogyan azt is gondolom, hogy a holokauszt reprezentációja nem kell, hogy minden esetben tökéletes történelmi hűséggel történjen, ugyanakkor nyilvánvalóan ennek is vannak határai, keretei, valamint érdemes látni a tendenciákat,
az előzményeket vagy akár különböző kontextusokat, amikbe a szöveg és könyvtárgy (például egy borító) érkezik.
Maria Ángels Anglada könyve egy Auschwitzban készülő hegedű történetét mutatja be.
„Egy hegedű a Három Folyó táborban, egy hegedű, mint a túlélés eszköze. Talán.” (79.) A keret, ahogyan már említettük, a ’90-es évek, ám ezeken a részeken kívül a történet egy koncentrációs táborban játszódik. A szöveg a hangszer készítőjének, Danielnek mindenapjait, így
a koncentrációs táborbéli életet is igyekszik megjeleníteni. A tökéletes hegedű elkészítésének
ideje és Daniel sorsa két náci fogadásának tárgya lesz; Daniel maga sem tudja, pontosan
mennyi idő áll rendelkezésére, az azonban biztos, hogy amennyiben kicsúszik az ismeretlen
határidőből, a kísérleti bázisra kerül, egy embertelen orvos kezére. A hegedű „időben” elkészül (Daniel ezért egy vacsorát kap jutalmul, a hegedűt megszólaltató zenészt, Bronislaw-ot
pedig csodálatos játéka miatt Bernadotte gróf – beazonosítható történelmi személy: eredeti
neve Folke Bernadotte, ’43-tól a svéd vöröskereszt alelnöke – kimenti a táborból), az orvos
pedig a Parancsnoknak minőségi rajnai borokkal tartozik, amiket végül az ezzel (is) megalázott Daniel köteles lepakolni egy teherautóról. A hegedűkészítő fogadással kapcsolatos megjegyzésén keresztül a kötetben esetenként alkalmazott feketehumor is megmutatkozik: „Alaposabban belegondolva, a Disznók szemszögéből, ez elég magas ár az Untermenschek egyikéért.” (115.) A szerző igen jól jeleníti meg a hegedű elkészítése közben Danielben játszódó
(testi és lelki) folyamatokat, mint a félelmet és a dilemmákat; ha túl gyorsan elkészül, legyöngült állapotban többet kell majd máshol dolgoznia, ha elront valamit, vége az életének,
megölik a Disznók. A gonosz nagybetűs, általánosított megnevezése (Disznók, a Szörny) vagy
a Dreiflüsselager pokolként való aposztrofálása mindenképp említésre méltó megoldások.
Előbbi érdekes gesztus, s mivel a koncentrációs tábor „orvosaira”, őreire használja, elfogad-

„

136

tiszatáj

ható általánosításnak tűnik. Ugyanakkor a fogadást kötő két náci beazonosítható történelmi
személyiségek. (Az orvos Sigmund Rascher, Dachau KZ orvosa, akit Himmler parancsára a
tábor felszabadítását megelőző egyik napon megöltek, míg Sauckel a nürnbergi per során
megvádolt, majd halálra ítélt Fritz Sauckel.) Utóbbi, vagyis a pokol szó használata azonban
rendkívül problémás. Eszünkbe juthat Kertész Imre Sorstalanság c. könyve, amelyben Köves
Gyuri a koncentrációs táborból visszaérkezve, s azzal szembesülve, hogy a KZ-t pokolként
aposztrofálják a következőt mondja: „[…] az én részemről azonban mindenesetre csak a koncentrációs tábort tudom elképzelni, mivel ezt valamennyire ismerem, a poklot viszont nem.”
Világos tehát, hogy semmi szükség a romantikus szóhasználatra, nem beszélve arról, hogy a
valóság ez esetben az elképzelhetőnél is borzalmasabb.
Nem jó könyv tehát az Auschwitzi hegedű, ugyanakkor – s most talán minden eddig gondolatomnak ellentmondok – jó szándékkal írt, empatikusnak szánt könyv ez, s még mindig
jobb, ha ilyen formában, stílusban, de szó van a múltról, mintha megtörhetetlen lenne a hallgatás.

Köszönjük olvasóinknak, a Tiszatáj folyóirat barátainak,
hogy 2014-ben is fölajánlották jövedelemadójuk 1%-át
alapítványunk támogatására!
Kérjük, ha tehetik, 2015-ben sem feledkezzenek meg rólunk.
A Tiszatáj Alapítvány adószáma:
19082349-2-06

HORIZONT,

2014, akril, fluoreszkáló festék, 50x70 cm

Ára: 600 Ft
Előfizetőknek: 500 Ft

917701 33 1 1 6 0 0 8

