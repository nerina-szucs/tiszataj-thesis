tiszatáj
9 7 8 . ÁPR. . 3 2 . ÉVF.

f

íékely
Zoltán,
Csorba
Győző,
"arkas Árpád versei; Czakó Gábor,
Raffai Sarolta novellája
Műteremlátogatás
Szalay

tiszatáj
RODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság útja 10. Táviratcím: Tiszatáj
Szeged, Sajtóház. Telefon: 12-670. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a Posta
Központi Hírlap Irodánál (KHI 1900 Budapest, József nádor tér 1. sz.) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 6 forint. Előfizetési díj: negyedévre 18, fél évre 36, egy évre
72 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
78-1097 — Szegedi Nyomda — Felelős vezető: Dobó József igazgató

Tartalom
XXXII. ÉVFOLYAM, 4. SZÁM
1978. ÁPRILIS

CSORBA GYŐZŐ versei: Kifészkelések, Mondja-e?, Ha
elhiszi
FARKAS ÁRPÁD: Alagutak a hóban (vers)
JÉKELY ZOLTÁN versei: A Kő-ördög fohásza, Kertben, kegyelmi pillanat, Fa alatt, felnézve, Bodor
György koszorújára
;
JÁNOSY ISTVÁN versei: Tűnődő Berzsenyi Sopronban,
1820-ban, A ládikát
RAFFAI SAROLTA: Ki érti? (elbeszélés)
CZAKŐ GÁBOR: Hommage á Pávián Koppány (elbe-.
szélés)
SERFŐZŐ SIMON versei: Szolgáltasson igazat, Félúton,
Nem az vagyok
SIMÁI MIHÁLY versei: Szemek, Lüktetések, Tisztaünnep
TÉGLÁSY IMRE: Bence-töredékek (vers)
ZALÁN TIBOR versei: A férfi indulása, Egy régi motívumra

3
5
6
7
10
17
22
23
26
27

Búcsú Nagy Lászlótól
CSOŐRI SÁNDOR: Nagy László arcképe (vers)
KISS FERENC: Búcsú helyett
RAFFAI SAROLTA: Ki becéz (vers)
CSOŐRI SÁNDOR: Furulya-csonk a szánkon (vers)
ILI A MIHÁLY: Nem lehet róla nekrológot írni...
MILE NEDELKOSZKI: „Őt figyeltem..." (Gimes
Romána fordítása)
ZELK ZOLTÁN: Nagy Lászlót siratva (vers)
VITÁNYI IVÁN: Rekviem Nagy Lászlóért — magunk miatt
KOSA FERENC: „A szavak elmenekültek tőlem"
VÁRI ATTILA: Kardvirág koszorú (vers)
TADEUSZ NOWAK: László közöttünk (Gimes Romána fordítása)

29
30
30
31
32
34
35
36
38
43
43 .
1-

CZINE MIHÁLY: „Égi s földi virágzás t ü k r e . . . " 44
NAGY LÁSZLÓ utolsó munkáiból (Versfordítások:
Zbigniew Herbert: Rólad soha, Példázat az
orosz emigránsokról, A mitológiából)
51

ÖRÖKSÉG
BOKOR LÁSZLÓ: A költő szlovákiai népszerűsége a
harmincas években (Három ismeretlen dokumentum
József Attiláról)
GYŐRI IMRE: Komócsin Zoltán útja

54
61

TANULMÁNY
FODOR ANDRÁS: József Attila: Április 11 (verselemzés)
FÉJA GÉZA: Még egyszer Sinka István
SlK CSABA: Irodalomtörténeti fejezet — madártávlatból
ALFÖLDY JENŐ: Csorba Győző élethadjárata
POMOGÁTS BÉLA: Költő a történelemben (Jékely
Zoltán: A budai Kapisztrán-toronyhoz)
BELOHORSZKY PÁL: Dévaj melankólia (Nagy Lászlóról)

66
70
77
87
91
96

KRITIKA
GÖRÖMBEI ANDRÁS: Illyés Gyula Különös testamentuma
103
JANKÓVICS JÓZSEF: Lászlóffy Aladár: A hétfejű
üzenet
107

MŰVÉSZET
TÓTH BÉLA: Műteremlátogatás Szalay Ferencnél

109

Szerkesztői asztal

112

ILLUSZTRÁCIÓ
Szalay Ferenc munkái a 9., 25., 53., 86. oldalon és a műmelléklet V—VI. oldalán (Égető János reprodukciói)
Szalay Ferenc portréját Horváth Dezső készítette
Képek Nagy Lászlóról (Móser Zoltán, Molnár Edit és
Zelnik József felvételei) a műmelléklet I—IV. oldalán
Szécsi Margit verse (kézirat hasonmás)

CSORBA

GYŐZŐ

Kifészkelések
Először még szándékaim
szerint
s kedvem szerint csillagágak sugár
irányában (a talán
lehetetlen
nem födte föl magát s később se csak
olykor) Ha lyuk támadt
hajlékomon
s befútt a szél odébbálltam
vidáman
nem is tudtam nem ismertem mi is
valójában a hideg
bólogattam
a didergők sötét
zokszóira
sajnáltam őket őszintén de hogy
fázhatnék én is ...
Ajtódöndülés
bekattanó zárak fogyó utak
körkörösen szűkülő
enyheség
A jelenségek úgy
megsűrűsödtek
hogy látnom kell a törvényt bennük és
el is fogadnom
De sikerül-e
északi emberré válnia annak
aki megszokta a déli verőt
s kibírja-e — a szíve nem a bőre —
a valóságos és a lehető
fészkek gyülekvő
meghiúsulását?

Mondja-e?
Mondja-e az Űr vagy az úr (kis
a belső úr ha
elvégeztetett:
„Jól vagyon jó és hű szolgám..."
a bibliai summázást
amelynél
biblia nélkül sincsen
fontosabb?

,,ú"-val)
vagyis

3-

írom a följegyzéseket
íratlan
ha be kell számolnom majd hangosan
vagy csak úgy hangtalan (mivel
magamnak)
ne felejtsek ki semmit
(érdemet!)
Rakatik pedig mind a többihez
rákötik pedig...
És a jutalom?
Mit bánom én csak hangozzék a szó
csak hangozhasson kívül vagy belül
eföldi dolgaim
megnyugtató
igazolásaként hogy: „Jól
vagyon..."
s hozzá az engedély:
bemehetek
U(u)ramnak
örömébe
Hogy mi lesz
utána az kevéssé
érdekel

Ha elhiszi
A szokott ív lassan kibomlik
ez hasonlat tehát az élet
s kicsi nagy göcsörtös sima
s mert él: dicsér is vádol is
s nem lesz mentség
valamikor
nem lesz mentség
valamire
Bolond aki Lesbia Léda
Júlia csúcsaira tör4
ha Lesbia Júlia Léda
levegőjét fulladva
szívja
De csak vívjon
bohóc-ügyével
kanyarítson fessen
doboljon
(a
katona-temető-sorsok
ríkatón
uniformizálták)
szédítse lelkesen magát
szegény szegény szegény
szegény
ha elhiszi megmenekül
tán

4-

FARKAS

ÁRPÁD

Alagutak a hóban
Havaztam

volna magam is —,
de lám, hogy
megeredt!
Hatalmas, .vad pelyhekben, hull a hó
a szülőföld
felett.
Térdig,
derékig,
torkig ér,
suttogva.
fojtogat,
parázna habzás lepi él
a
toronygombokat.
, .' >

S már égigérő

\

1

• '

hóban a táj!

Moccanatlanul
e Nagy Pólyában a lét "
hallgatni tanul.
,
Kaszák és kések éle
mennybóltig
bebugyolálva,
fuldoklón fordul fehérbe
a falvak
szuszogása,
nem koccan kő. á kőhöz, .
hótömte szájjal szól, aki beszél,
nagy havak gyomrában- az értelem
békésen
elüldögél.
,
Alagutakat a hóban!
Milljpmnyi, egymást, kereső utat!
Itt a szívdobogás is havat olvaszt,
s álmok keringnek
az öröm és kín
eltömíthetetlen
járatain.
Városok, falvak szívhangja
hallik,
kásásodik a tél tömött fehérje —,
okos szenvedély, kétkedő hit,
.'..' működtessétek
egymást kereső:
tekinteteink
lézereit!
Alagutakat
"

a hóban!

Hű szándék,
mozdulat,
törékeny álom, didergő elme
- i - ne éljen a hó húsában
örökre
elkeverve.
5-

S ha majd a mennyei
vatta
szánkból
kifordul,
s nem a fagy bandái
zenélnek,
viduljon taposó táncra a láb,
olvasszon világ-nagy
termeket
körénk az Ének!

JÉKELY

ZOLTÁN

A Kő-ördög fohásza
[KOLOSTOR-TEMPLOMON]

Ki rút ábrázatom
a köböl kifaragta,
hozzám
hasonlított.
A klastrom
szüzeit
napestig leste
itt...
Én is e g y pillanatra
lesek hat százada;
érzem,
közeledik!
Oldódj,
majom-pofám
irtóztató
grimasza!
Elömlö holdvilág,
mosolygássá
füröszd!
Kapjon ölébe már
egy holdkóros apáca,
s maradják ott szobor
szentéltű combja közt!
(Rajnamente, 1970)

Kertben, kegyelmi pillanat
[M. B. B. KÖNYVÉBE]
Sem autódurrogás, se
repülőmotor,
ezt a csodát az Isten is csodálja.
Hát még milyen csoda e csendben,
szellőtől zendül a diófa orgonája!

amikor
1977

Fa alatt, felnézve
Harminc éves í f j u órjás e nyárfa,
s alatta ültetője, törpe vén
vagyok.
A lombja közt egy raj fényes madárka
az elfelejtett nevű csillagok.

—
1977

Bodor György koszorújára
Hét évtizeden át lelkében hordva
megőrzött,
Erdély Földje! — Fogadd visszarepült
porait!
1976

JÁNÖSY

ISTVÁN

Tűnődő Berzsenyi Sopronban, 1820-ban
Jól van, hiszem már: nem vagyok én Horác,
csak egy bohógyi, parlagi
birtokos.
A Verdiktet kimondta
Álmosd:
„Vissza, komondor, a vackaidra!
Futtass borágat fára, arass búzát,
hizlald a tulkot, hogyha
eladhatod!
Hanem a Múzsát hadd el, úgyse
harmatoz az sivatag
homokra!"
Értettem. Úgy lön. Zúgba a lantomat
dobtam, habár szét-robban az agyvelőm,
s a vákszememben
ujjnyi ér ráng,
s hárpya-hang sikítoz
fülembe.
S e város itt még elbűvöl és gyötör:
miért olyan szép? Csipkeszerű,
finom
góth boltozat alatt borongok,
s angyalok arca mosolyg
titokként!
7-

Midőn zefírrel érkezik a Tavasz,
az ablakokból halk zene hangicsál:
családi quartet — Haydn,
Mozart.
Mind csak idézi: „Ki vagy
taszítva!"
De ládd e népet, hogy
verítékezik,
kenyéradónkat.
Ösztöne szép, nemes.
Délceg Kinizs, ha táncra perdül,
ám faragatlan egész
mivolta.
Erkölcse durva, ízlete
bocskoros.
Mért ne gyalulnánk Pygmalion
gyanánt
széppé művészetünkkel,
amely
ős idomokban az Álmot és Jót
tenné örökké. Változik a divat:
más-más bolondot hajszol igaz gyanánt,
ám egy a szent Igaz, Nemes, Jó,
melyet alakzatiban mutat föl
az ős Természet — ezt imitáld,
művész!
Arányait lesd, a madarak dalát
füleld, az esső ritmusát és
a zivatar tüze kék
nyugalmát!

A ládikát...
A ládikát, mely védi a hamvait
rejtő kis úrnát, önmagam ácsolám
végső fiúi
hódolatként.
'• Mily sanyarú a fenyő, a tölgyfa.
Télben tavászhő (melyre megállt
szive)
tombol tovább is: orgonarügy feszül; 1
rózsán a sarj lángként
piroslik,
és csatináz a rigó, a cinke.
Csak ő mered -bús deszkafödél
alatt.
Kulcsolt kezén ág-vézna a torpadás.
Nem látja: felhők mint tolulnak
vérhabos égen arany
varázsban.
Álmomba láttam: fekszik
üveg-merev
halott-fehéren.
Hirtelen
ernyedez:
feje hanyatt hullong. S kilágyul
karja-göcsörtje.
Vaj éledez tán?

Érintve: langyos. Érzem a pulzusát.
Nagynéha egyet üt...
Szaporázza
már.
Szemét kinyitja. Jaj,
megéledt?
Élet-e, vagy tünemény?
Nem értem!
Bolyong a Térben, s onnan üzen talán?
Ki tudja? Ügy kell tennem, akarnom
itt,
minthogyha
már csak bennem
élne,
s tőlem üzenne
szeretteinknek!

SZALAY FERENC: ÖREGASSZONY

S

RAFFAI

SAROLTA

Ki érti?
Az anyám még tartja magát, igen keményen, igen konokul tiltakozik minden mozdulatával, a beszédes hátával, mert folyton felém fordítja, de én már
látom, korántsem olyan magabiztos, mint eddig. S tudjuk mindketten: a kérdésben végül úgysem ő dönt. Elmúlott negyvenesztendős, és mivel ez meg is
látszik rajta, a lábasaihoz, meg fazekaihoz föllebbezhet — tovább már nem.
Az apámhoz már alig, ha ugyan a fater tartja a szavát, márpedig én úgy gondolom, tartja ha kell, inaszakadtáig.
Hogy miért öregszenek meg ilyen váratlanul, minden előzetes jel nélkül
egyszerre az asszonyok! Két évvel ezelőtt a ballagásomon milyen büszkén feszítettem az anyám mellett, s mire jutott azóta? Szikkadt és szétfolyó egyszerre, ami hihetetlennek tűnik ugyan, de igaz. Korábban is maszatolt már
ezt-azt a képére, de akkor még jól állt neki, a szaga szinte izgató volt, most
meg úgy húzok el mellette, hogy még csak ne is lássam. Olykor magában motyog, reszket a keze, ha a szekrényt rámolja, s a könnyű ruhadarabok súlya.
nem kényszeríti, hogy karjait magához szorítsa — reszket bizony, mintha folyton fázna, vagy mintha egy csöpp erő se maradt volna benne. Egy csöpp azonban maradt. Épp egy szúnyognak elég. Mert csípni még tud — ha alkalmat
adok rá.
Természetesen ismerem a kenetes szöveget, hogy az őseinek valamivel
mégis tartozik az ember, mostanában egyébként is ez a nagy szám, illetékesek
és illetéktelenek azt kutatják: mi van az öregekkel? A mi öregeinkkel? — de
ha meggondolom, korábban nemigen zörgették a kérdést, az iskolában; se,
soha. Legalábbis nem úgy, hogy nagyon emlékezzek rá. Nyilván nincs elég
hely a szociális otthonokban — hát ezt is ők csinálták maguknak, nem mi,
húszévesek.
Ha engem kérdeznek, megmondom, mi van. Ki-ki él magának, mint mindig, mint eddig is, mióta én az eszem tudom. Kisebb-nagyobb nehézségekkel.
Példának okáért, ha az ember el akar érni valamit, egy kis többlet piapénzt
vagy hasonlót, az már gond, ami nem igazság, szerintem. Mármint a fiatalsággal szemben. Napokig törhetem a fejem, hogyan adjam elő. Amikor nálunk a
falumbéli suttyók zsebei dagadtak a dohánytól. Éjjel-nappal. Az öreglány viszont úgy vigyáz minden garasra, mintha örökké akarna élni, vagy mintha éhhaláltól rettegne. Mert éhezett ő m á r . . . és úgy néz, mint aki ölni készül. Én
meg folyton éhezem, s ha képes lenne fölfogni, még talán közölném is vele.
Másfajta életre, ha valaki tudni óhajtja. Nem erre a kispolgárira, ramatyra,
ahol a napi nyolc órai munka kötelező, a háromszobás lakás összetarhálása
csakúgy, de egy zuggal se több, és persze fürdőszobával, csempével, központi
fűtéssel, hogy egész nap a tisztaságát őrizzem, „megbecsüljem" — ó, tessék
csak. Tessék csak megbecsülni. Külön-külön minden verejtékszagú tégláját,
minden fényezett parkettlécét, minden puha szőnyeget, és minden díszpárnát,
10-

amit a jó édesanya szabadsága idején bököd össze, hogy „feldobja" az egészet
egy kicsit. Üde színfoltokkal. Az egész lakást.
— Tégy a fejed alá mást, kisfiam. Az ágyneműtartóig még el tudsz talán
menni?
— Odáig el — és persze feküdtem tovább nyugisan.
— Nem érted, hogy összekoszolod?
— De. Értem. Na és?
Háta mögé dugta a két kezét, megfogódzott a kilincsben, azt hittem, letöri.
— Ezeket sokkal nehezebb mosni. Nem maradnak ilyen szépek... hamarabb tönkremennek... hiszen csak díszpárnák.
Elfulladt.
— Utálom őket egytől-egyig — mondtam. — Az egész kisuvickolt kakát itt.
Megértette, úgy éljek. Azóta békén hagy, nem szól semmiért. Szabad vagyok, mint egy madár, vagy egy éve kábé, csak hát ez is verejtékszagú szabadság, ahogy az egész otthon című fejezet kényelme az.
Ha még egy nyarat itthon kell töltenem, hát inkább... de Lucát semmilyen sátoros csavargásokra nem engedik el. Hogy föl a kismotorra, azután
mienk a világ! Hogyisne! Az övéi is begyöpültek, ha mindjárt fölveti őket a
pénz, akkor is. Csak a papával-mamával, csak a behemót kocsival mehetünk
— ami még hagyján. Ám akkor nekem is meg kell mutatnom legalább néhány
adyt, csakhogy le ne égjek, mert azt nagyon nem szeretném, önérzet nélkül
nem megy a bolt, hiába, márpedig ez telitalálat a javából, azon túl, hogy Luca
jó nő, és hogy én is jó vagyok nála. De milyen jó!
Különben azt már középiskolás korában tudja az ember, hogy az orvosira
bekerülni maga az aranyhíd, minimum. Enyhén szólva. Ettől minden csajnál
jó vagy, csakhát nem minden csaj apja tud évi sokszáz hektó bort és több
száz lityenkó pálinkát betermelni saját, két különbéjáratú, emeletes viskójának
lapos födele alá. Induláshoz kivételesen jól jövünk mi egymásnak, bár szemérmesen hallgatunk felőle. Erről mindig. Ha azonban a leányzót hosszabb időre
beterveztem, mint ahogy beterveztem, el kell vinnem néhányszor az egyetemi
városba, hadd lásson, csodát — a piszkos pénz nélkül viszont ez nem megyen.
Mit csináljunk, ha egyszer ilyen a világ?
A fater érti, vagy nagyon közel került ahhoz, hogy megértse. Elég hiba,
hogy a nőnemű emberféleségeknek akad olykor némi beleszólásuk a dolgokba.
Minálunk igen, bár egyre kevesebb.
— Ha a hűtőházba mégy dolgozni, belepusztulsz. Ha azért, hogy havi ezerötszázzal többet keress, hát havi ezerötszáz forintért pusztulsz el. Se többért,
se kevesebbért. Nagyon kérlek, gondold meg — így anyám.
— No-no! — húzta ki magát a fater büszkén. — Nem olyan fából faragták a Kenyeres fiúkat anyjuk, hogy csak úgy belepusztuljanak a melóba.
— Megeszi a csontjaid a hideg, három év alatt megrokkansz. Nem vagy
húszesztendős, negyvenhat éves vagy, ha netán elfelejtetted volna.
— Ne károgj.
.— Érted károgok, nem magamért.
g
— Hiszen magadért m á r . . . — mondta apám fanyalogva, de csak elhallgatott hirtelen.
— Tudom j ó l . . . fölösleges folyton hangoztatnod. Tönkrementem, kész
vagyok.
A fater arca elsötétedett.
— Ha azt akarnád a tányéromra tenni ilyen nagyon óvatosan, hogy a
fiú miatt...
— Én már semmit sem akarok. Felőle még szólani se. Téged azonban, te
jó bolond... nem hagylák. Nem és nem.
Felőle... ez én lettem volna. Anya mindig ilyen választékosan fejezte ki
magát, ha két vállra került.
11-

— Évekig takargattad! — kiabált apa. — Nem té takargattad?
Ha hiba el-elcsavarogni, későn járogatni haza, pityizálni egy kicsit, módjával . . . nos, akkor takargatott, tény. De attól én még kitűnően vizsgáztam.
Mindig, mindenből. És akkor még fél kézzel levettem a lábáról az öreglányt.
— Évekig... igen. Sose tagadom. De akkor még hittem, hogy van szíve.
Reméltem, hogy van.
— Szerinted esze sincs, igaz?
Vártam, hogy na, na most végre rám néz, bele a szemembe, de az istennek se.
— Dehogynem — mondta szinte szótagolva. — Esze, az van. Hidegebb,
csavarosabb, több mint bárkinek. A kelleténél, az elbírhatónál is több.
— Hát szíve is van. Hozzám van — hangoskodott a fater. — Ha tudni
akarod. Nagyokat beszélgetünk... rám hallgat, s ha rád nem, a te hibád.
•— Fejezzük be, igen? — anyám hangja ilyenkor már elvékonyodik, arca
hegye megpirul.
— Miért? Azt hiszed, a többi kölyök más? Azt hiszed?
—. Nem érdekel. Nem akarok tudni róla.
— Ugyan miért nem? Ha .valamit felhozok a fiam mentségére, az téged
holtbiztosán nem érdekel. Kényelmes álláspont, ami . azt illeti. '
ö meg nem nyugszik, míg :az álláspontját mindenkivel el nem fogadtatja.
Gyerekes dolog, szerintem.
— Fáraszt — vont vállat anyám, és úgy is látszott, hogy igen. — Mondhatnék mást is. Bármit mondhatnék, de ez az igazság. Halálosan fáraszt. .
— És ezt elhiszi valaki.
— Te nem. Én gépírónő vagyok, te hentes és mészáros. Hogyan értenéd?
Hogyan hihetnéd!
A fater most már megenyhül, ilyenkor mit is tehetne?
— De azt nem tagadod, hogy velem egészen jól kijön? Hogy órákat beszélgetünk végig?
• — Kocsmában. Sör mellett.
•
— Na és! Ez a baj ?
— Hogy csak a nagy korsó sörök mellett... hogy csak. a kocsmában értitek meg egymást, sehol másutt. Ez a baj.
' — De a k u t y a . . . — a fater már üvölt, s a többit jobb ném hallani. Jobb
elfüstölögni valamelyik zugba, bár ezeken a falakon minden hang átszüremkedik, noha a továbbiak igazában csak kettőjükre tartoznak, elvégre ők a házastársak,' én nem bánom, miként győzködik egymást.
Apa mindenesetre hajlik a dologra, bár. a hűtőház nem a legideálisabb
munkahely, de ő. tudj a. Két-három évig ki lehet bírni, tovább meg minek?
És ha netán mégis marad minden a régiben, az se tragédia. - .
*

Ha egyedül maradhat az ember, a ház voltaképpen elviselhető, anyám
m^den: majd mi megmutatjuk, milyen, is" a tisztességes, rendben tartott, igazi,
a mái kornak megfelelő munkásotthon — törekvése ellenére. Mi több: valóban
kényelmes, ha semmi dolgod, csak fekszel a hátadon a harmincöt centiméter
vastag, ráncosodás ellen letűzött hábszivacs derékaljon, és bámulod a menynyezet csontfehérségét és vársz, vársz, várakozol a szívszakasztó nyári hőségben fuldokló világból elrekesztett hűs szobában — mert május végén is lehet
nyári hőség, hamisítatlan, miért ne legyen, vizsgaidőszakra csak hadd legyen
egy kis nem várt öröme az ifjúságnak. A jegyzetek lobot nem vetnek, szétziláltan borulnak arcra lapjaik a lakásban, tisztelet övezi őket, nem tapodja a
hátukat senki. Odakintről pedig, a lazára engedett redőnyön túlról a málnabokrok és fiatal fenyők keserédessé vegyült, különös illata tolakszik be, a
méhzümmögés bágyasztó, monoton hangja zizereg egészen a fülkagylómig a
12-

nagy csöndességen át, mintha ember sehol, nem élne, nem mozogna, nem indítana be okos masinákat, nem koppantanának kemény körmök írógépek mezítelen betűire, nem reccsentene szét húsvágó bárd szilárd csontokat — ilyenkor
még a szirupos ízét lassan-lassan elveszítő édes otthont is ki lehet bírni,
így igen.
Luca testén rajt' felejtette korai, szédült sugárzását a nap: forró, aránymázas — aligha tudnék meglenni nélküle. Bármilyen ostobaság, már nem
mindegy: ő, vagy valaki más. Nyaka a tenyeremben finom, gyors belső lüktetéssel dobogó, eleven henger, koponyája tövén a kerekded csont virágkehely
lehetne — háta külön világ, fél életre elég volna gyönyörködnöm benne és
csak benne — olykor úgy vélem. Most úgy. Amikor kimerülten ráejthetem
combjai meleg, megnyitható, mégis mindig gyorsan összezáruló, sajátos, külön
világára tenyerem, s térde hegyétől csípőjéig újra és újra végigtapogatom ujjaim hegyével őt, talán, mert magamnak se hiszem, hogy ez. az egyszerű mozdulat ekkora gyönyörűséget okozhat.
— Jó? Neked is jó?
— Jó.
Mindig így válaszol szelíden, egyszerűen, nagy magabízással, mintha minden, ami velünk történik, másképp nem is történhetne.
— Szeretem a nyugalmad — szalad ki a számon akaratlanul;
Lehunyt szemmel fekszik, nem válaszol. Más lány se reagálna erre? Egy
szempilla rezzentésével, ajakmozdulattal legalább. Néiri tudom levenni róla a
szemem, de semmi. Belső sugárzás? Nem tudom. .
— Te sohasem tartasz mosolyszünetet — jegyzem még meg, hátha.
— Dehogynem.
— Még nem tapasztaltam.
— Most se röhögcsélek, vagy igen?
— De savanyú se vagy!
Felém fordul. Nem erőlteti meg magát, lustán mozdul, nagysokára, kényelmesen.
— Mit akarsz tőlem, mondd csak.
Semmi harag, semmi indulat, csak így.
— Jó, hagyjuk. Semmit.
— Kapcsold be a magnót — mondja. — A bugi-vugit.
S már megint nem figyel, s én nem tudom mire gondolhat, azt se, gondolkodik-e nagynéha igazán. Él, lélegzik, mosolyog, lustálkodik, láthatóan elégedett — a velem való együttlétért se erőlteti meg magát: ő csak van. Ennyi
az egész.
Megint lehunyt szemmel fekszik, láthatóan csak a zene ritmusára figyel,
de arra egész lényével, minden porcikája mozog, alig észrevehetően, lefogottan, valami furcsa révületben. Fantasztikus. Ahogyan odaadja magát, s mindig egyetlenegy dolognak, ahogyan minden más megszűnik a számára... most
csak ez a zene, ez a ritmus létezik: ennyi a világegyetem. Látom én, ennyi és
nem több. Ha kimennék, észrevenné-e? Ha légneművé változnék és eltűnnék
hirtelen? Nem ismerem én őt — még ennyire se.
— Hogy mi leszek? Nem mindegy? Érettségizem, azután majd meglátom . . .
— Valahova jelentkeztél!
— Valahova igen. Nyelvszakra.
— Ugyan! Ott alig van esélyed. Megérdeklődtem... jól tudod.
— Marad egy évem gondolkozni. Miért? Mi történhet?
És bámul ártatlanul.
Persze, mi is történhet. Éldegél itthon, papa-mama kislányaként, a fiú a
szomszédban, pontosan annyit jár haza, amennyi elég a kapcsolat fenntartásához, többé-kevésbé tutira vehető, bármilyen távra betervezhető — és a nő13-

neműeket nem hívják be katonának. Majd lesz valami, majd lesz valahogyan,
éhen nem veszünk.
És most döbbentett meg először.
— Legfeljebb elmegyek számvitelire, mondd már. Ha a nyelvszak nem
jön be. Végül teljesen mindegy.
Hüledezem.
— Hová?
— A matek is érdekel, képzeld.
Se hangos szó, se szemrehányás, mert én erről mindeddig mit s e . . . csak
simán elébem teszi: a matek is érdekel.
A szám lejárt, már a Many many megy.
— Rágyújtunk?
Kiszolgálom. Csak Szimfóniám van, jobbra nem futja, neki pedig oly
mindegy, mit szív.
— Iszunk is? — készségeskedem.
— Kösz, azt nem. Az egész életem pálinkától bűzlik.
— De azért csak ne beszéld le róla az öregedet! Fantasztikus pasas, ha
meggondolom.
Gyanúsan színtelenné válik a hangja, a szokásosnál is színtelenebb.
— Az. Fantasztikus.
— Izgalmas egyéniség, ha érted, mire gondolok. Nem hétköznapi. Nem
mindennapi. Egyszóval... — erőlködöm, de hogy arca egyszerre bezár, elhallgatok.
— Egyszóval... szimpatikusnak találod — mondja csöndesen.
Ha tudnám, mit vár, mit akar? Ha tudnám! De nem rám néz, a füstöt
bámulja, nyugisan pöfékel tovább.
— Most mit mondjak? — vágom ki magam végül. — Te jobban ismered.
Hosszú, hosszú, reménytelenül hosszú szünet. A semmi kis tunikába bújtatott test ismét csak a zenére figyel, mint valami szertartást, végzi minden
izma a magáét, ösztönlény tetőtől talpig. Mit kezdjek vele?
— Utálom a . . . — szólal meg váratlanul, hogy azonmód el is hallgasson —
no, mindegy.
— Mit? Mit utálsz?
— Nem fontos.
— De ha tudni szeretném!
Kelletlenül von vállat.
— Utálom a pénzszerzési mániáját. Utálom, h o g y . . . de hisz ezt te úgyse
érted. Nálatok minden egészen más.
Szegénykém. Szegény kis aranyludam. Próbálnál csak egyszer mást! Próbálnád csak a filléreket számolni a hónap végén, mint az én anyám. Minden
hónap v é g é n . . . azt kéne, azt bizony.
Hogy nem válaszolok, röstellkedik..
— Megkeresnéd a Csend hangjait? Igen?
Megkeresem. Könnyen dirigál, a magnó az övé, az enyém olcsó kis vacakság volt, már tavaly tönkrement. Luca voltaképpen nagylelkű, már az első
délután áthozta, jó néhány üres kazettával egyetemben. S itt is hagyta, vegyek
fel rájuk, amit akarok. Ha mód van rá, minden éjjel magnózok egy kicsit,
miután ő régen szunyái már. Zene mellett tanulni se rossz. Meglehetősen zavar, hogy az egész fölszerelés az övé, s amint látom, anyát is. Éppen ezért
kéne megértenie... de mit értenek meg az öreg csajok? Semmit a világon.
Még azt se, hogy öregek, akármi legyek, ha megértik. Vagy tudomásul veszik.
Vagy alkalmazkodni tudnak bármihez, ami váratlan. Újszerű. Más, mint a
megszokott.
Tudtam. Tudtam, hogy megint hangosan csörtet végig a bejárón... ma
még dúdolgat is. Ihaj-csuhaj, nincs itt komoly lelki sérülés, kérem! No és,
mert sejti, hogy Luca itt van, jókor jelzi hazajöttét még a süketekkel is.
14-

A lány puha alsóajka megfeszül, de csak egy pillanatra, bölcs nyugalommal pöfékel tovább, mintha semmit se venne észre. Estefelé kisétálunk szépen
kettecskén, az öregek kényszeredett mosollyal, tanácstalanul bólintanak, mi
mást tehetnének? Ha éppen összeakadunk velük. Ha! Látják ők: az ifjú generáció nem hagyja idomítani magát, az emberiség másokat majmoló korszaka
mivelünk lezárult.
Már azzal is, hogy Luca jár ide és nem én hozzájuk. Itt jobb — mondta
az első alkalommal és betelepedett szépen a szobámba. Mindig csak déltől
estig. Hogy otthon mi zajlik emiatt, arról nem beszél. Többnyire én beszélek,
ha ugyan megszólal valaki, az egyetemről, az előadásokról, a többiekről.
A nagypénzűekről is, mert akad a medikusok között az effélékből bőven —
de Luca ilyenkor úgy néz rám, hogy inkább elhallgatok. No igen. Másoktól
elviszi a szesz a zsozsót, hozzájuk betermeli. Morálisan persze nem nagy dicsőség — másfelől igen-bizony. Merthogy a faluban — igen, faluban! — a jobbak
már MONTA márkájú gépkocsival furikáznak, oly természetes... a jobbaknak az. ö tehát könnyen vonja meg a vállát, azt az aranymázasat, ilyenkor
ellenségesen gyönyörűt, könnyen fordul önmagába, könnyen teszi, mintha
semmiről se tudna, semmiről se hallana, ami realitás.
— Kaphatnék valami hűsítőt?
Keccselek a konyhába. Hűsítőt! Szódavízzel föleresztett sűrítményt angyalom, azt igen. Az anyám által tavaly befőzött málna elfogyott, ami pedig
mégis megtette. Éppen a tegnapi szent napon iddogáltuk meg az utolját. Most
tehát... megelégszünk valami pótkotyvalékkal, ha tetszik, ha nem.
— Józsi...
Fölnézek. Anyám az utcai szoba küszöbén áll, arca merev.
— Igen?
— Győztél — mondja hidegen, csaknem gyűlölködve.
— Hogyan?
— Mondom: győztél. Apád elsejével munkahelyet változtat... huszonöt
év után. Fölmondott.
Csak állok mozdulni képtelenül, zavartan. Se öröm, se semmi, nem értem.
— H á t . . . — nyögöm ki nagy nehezen — nem is tudom.
És nem látom az arcvonásait, nem látom, mert hátulról kapja a f é n y t . . .
nem tisztességes dolog ez. Vár s hiába vár.
— Közölheted kis barátnőddel is — mondja szenvtelenül, hidegen. — Remélem, ő legalább örülni tud majd. Hiszen miatta tetted, nem?
Elönt a düh.
— Luca semmiről se tud! Hogy képzeled?
Megtámaszkodik, most már látom. Falfehér. Én milyen lehetek?
— Vagy úgy — méreget lustán, le-föl, le-föl. — Akkor tehát egyedül kell
megbirkóznod a lelkiismereteddel. Sajnálom.
— Mintha rólam esett volna szó — lép közénk a lány vidoran, de azután
ijedten hallgat el, anyát nézi, anya meg őt. Rezzenetlenül.
— Dehogy rólad, dehogy — hangoskodom. — Honnan veszel i l y e n . . .
Anyám sarkon fordul, behúzza maga után az ajtót. Süket a csend, a halántékomon elevenen lüktet egy árulkodó ér.
— Mi volt ez?
— Semmi. Semmi, ha mondom.
Bevonszol a szobámba.
— Most pedig beszélj.
Nem hangos, ő sohasem hangos, két tárgyilagos mondatban közlöm a nagy
eseményt. Hogy anyám miért ijedt? Ó, nem minden munkahely egyformán...
egészséges. Vagy veszélytelen — szerinte. De csak szerinte, mert én, ugye, mint
lassan-lassan szakavatott hozzáértő, korántsem osztom a nézetét.
— Hisz mindenetek megvan! — pillant körül a leányzó értetlenül.
— Mindenünk! Ne tréfálj. Mindenünk?!
15-

— Miattad teszi — mondja ridegen.
— Hogyan?
— Jól hallottam én az előbb. Csak temiattad.
— Na és? Ha miattam, hát a fia vagyok, vagy nem?
A hangja most már éles. Halk, de éles.
— Akkor csak rajtad múlott. Csak terajtad.
— A te apád kiért teszi, amit tesz? — kiáltok rá durván. — Kiért? Eszednél vagy?
Megfordul, mereven lépked az ajtó felé.
— Luca!
Mintha nem hallaná... mintha itt se lennék. Mintha nem velem ölelkezett
volna alig egy órája, mintha . . .
— Hercegnősdit játszunk?
Most megfordul. Én nem ezt a lányt ismertem... ezt talán soha nem
láttam.
— Én tisztán akarok élni. Ergo: lekoptam.
— Tisztán! És éppen te. Mindenki tisztán a k a r . . . azt hiszed, más nem?
— Azt se tudom, mit hadarok össze, csak beszélni, beszélni, most ne menjen
•el, így n e . . . — Éppen te nem bírálhatsz engem. Éppen, m e r t . . .
— Mert?
Lélegzethez jutok.
— Te mivel indulsz neki, mondd csak! A tiszta életnek. Például.
— A tapasztalattal. Amit itt szereztem. Például.
•
Legalább úgy pörköl a hangja, mint az öreglányé. Legalább. És most már
nem tudom visszatartani.
— A magnód! — kiáltom utána ostobán.
Csak a kapucsapódás hangja válaszol, csak a május végi, szokatlanul fojtogató hőség üt mellbe, az indulat pedig tarkón ragad, bevonszol a házba.
Anyám a heverőn ül, mint egy romhalmaz, mint egy tépett tollú, beteg
veréb... Hogy rárontok, föl se néz. Most én fogom a kilincset hátratett kézzel, hogy majdnem letöröm, most én támaszkodom a betett ajtónak, mint ő
szokott, ha tehetetlen, ez az azonosság megzavar, nem tudom mit mondhatnék.
Ami fájjon, ami telibe találja.
— Te! — szakad ki belőlem rekedten. — Te!
Két karját összefonja ültében, így még kisebbnek, még jelentéktelenebbnek látszik, s himbálja a törzsét lassúdan előre, hátra.
— Üss meg — mondja fakón. — Egyéb már nem hiányzik.
Valami a torkom szorongatja... valami.
— Bár soha ne szültél volna! Bár soha, soha, s o h a . . .
Csak most emeli rám a tekintetét. A szemén különös, tompa, behavazott a
kékség, száján ferde, örömtelen a mosoly.
— Látod, ebben egyetértünk — válaszol, azután megint másfele néz,
hangtalanul ringatja magát megállás nélkül, mint aki elvégezte a dolgát ezen
a világon.
És én tehetetlenül bámulom, se szólni, se mozdulni nem tudok már, látni
se látok egyebet, mindössze a tőlem távolodó pompázatos házak, kocsik, lányok sorát, amint elködlenek, mintha sohasem lettek volna elérhető közelségben. Holott még mindig érzem tenyerem bőrén Luca hátgerincének minden
porcát-csontját-gyöngyét külön-külön, meg se kell erőltetnem magam, még
mindig érzem. Hát akkor miért? Hogyan? Ki érti ezt?

16-

CZAKÖ

GÁBOR

Hommage à Pávián Koppány
<3, az északi szélnek fordított férfimell! Kamaszosan karcsú, kifeszült, elszántan dacos! Zúghatsz szél, döfölhetsz jégtűkkél, mínusszá lapíthatod plusz
Celsiust

V

PA

r

I

A

z>

'

S

É

Á
Jq

%

E

Z

J

A
•

E
J

E

É

N E K

F

.

A

S

K

E

L

°B«OÖ

V É

K

S Z

!

N

A

N

Y

A

K A N

Y
ö
F

Á

J
A

szembenéz a dühöngő viharral, szálegyenesen tekint körbe a csúszómászó
indánépek aljanövényzete fölött — a főtér forgatagában — egy fejjel mindenki fölött, plusz a vérszín sállal, mely szabadon csapong a gyáván behúzott
kucsmák magasában, meg-megfeszül, újjong, integet a zabolátlan szélben
a sál!
a mell!
a büszkeség!
no és a kabát! Könnyű, acélszürke ballon szétnyitva repes az ifjú férfi
körül, műszőrme bélése le-lerázza magáról a dér jégporát.
Ó, a sál és a kabát! A hűségesek! Elváshattak, újrakötődhettek más fonalból, újjávarródhattak más szövetből, más műállat bundájából; lelkük a régi
maradt, ugyanazzal a hőérzéssel rajongják körül gazdájukat ma is, mint egy
kamaszkorral előbb, mikor először álltak ki vele a kávéház előtti sarokra.
Előtti! Ügy ám, és bizony! Mit keresett volna észak szirtfokának sudár
fenyőfája — mondjuk — a bal kettes márványasztalnál, ahová a szerkesztőt
várták az ifjú művészjelöltek. Az asztalt környező vörösbársony pamlagból
dohány, por, izzadtság s egyéb szag áradt, mert a türelmetlen ifjak nem csak
ültek rajta, hanem sűrűn bele is törölték izzadó tenyerüket. A költő mellé se
könyökölhetett a bárpultra, lévén, hogy a költő sosem tartózkodhatott ott, ahol
vizuálisan mutatkozni látszott. Amikor .
— hetvenkettő kilencven! — László Lászlovics, a simaléptű főpincér melléje siklott, s fülébe súgta líraian a konyakok árát, a költő vagy azt válaszolta:
2 Tiszatáj

17

— Beatrice!
vagy azt:
— Áfhoá!
A válasz ingadozott tehát e két típus között, ám a főpincérnek mindig
hetvenkettő kilencvenet kellett súgnia, a költő viszont mindig egy százast libbentett a fémpultra. László Lászlovics minden alkalommal megvizsgálta a költő
hűlő helyét, nem maradt-e ott konyaktócsa. No, persze, sosem.
Pávián Koppány nem guggolhatott a bronzveretes oszlop mellé sem, miként éjféltájt a legkeserűbb szívű novellista szokta, amikor már 1. a szerkesztő
szívenköpte (igen!) azzal a tizenöt éves mondatával, hogy ő tízesztendeje élő
irodalmat nem olvas,
2. elég száraznak érezte a tenyerét,
3. nyilvánvalóvá vált, hogy Wandácska ágya ez éjszakán nem lesz Mammon oltára.
Wanda ilyenkor mindig kacagott, mint régen, amikor kacagása volt egyetlen szekszepilje, s kamaszkákkal fogócskázott Pávián Koppány körül a téren.
Mert csúnya lány volt, lapos, lócsontú, ám férjhez ment egy katonához (mint
teszik oly gyakran a csúnya lányok), és a Bisecurin asszonnyá tette: kigömbölyödött, megbögyösödött-farosodott. A fogamzásgátló alkotta értékeket először
a látszerész fedezte föl. Ö a jobb első asztalnál tartotta udvarát vagy inkább
állandó árubörzéjét, mert adott-vett nőt, zsebszámológépet, nyelvórát. Természetes, hogy Wandácskát is megszerezte, s ugyanilyen természetes, hogy. piacra
dobta.
Észak fenyője se őmellé, se özv. Nixonné mellé nem ülhetett, aki színházi
látcsővel szokta szemrevételezni az egybegyűlteket: a híreseket, a teapára mögött bújkáló szerelmespárokat. A lődörgők mellé sem csapódhatott, akik a
négy főhely közt támolyogtak; záróratájt rendszerint részegen, mert László
Lászlovicson kívül a világon senki se hallgatta meg kéréseiket.
Nem. Pávián Koppány emberré vágyott lenni. Hogyan vegyülhetett volna
kávéházi árnyak közé? Tán többre tartotta volna őket, ha nem Észak Fenyője,
s ablakaik alá osont volna meglesni, miként számoltatja el filléres aprólékossággal a látszerészné a látszerészt; a szerkesztőt, amint az éj leple alatt pályatársai regényeit falja, s bár a könyvet letéve nagyot köp a szőnyegre, olvasólámpájának sárga kalapja el-elzöldül olykor egy-egy jobb mondat olvastán.
Láthatta volna Wandát szombat-vasárnap gyermeket nevelni, midőn e két
napba zsúfolva pátyolgatja a katonától (?) szült fiacskáját (a Bisecurin sem
tökéletes). É melodráma bizonnyal kicsikart volna szeméből egy-két gyantás
könnycseppet. Többet is, ha megfigyeli a fiatal művészek anyukáját, amint a
gázóraleolvasónak büszkélkedik csemetéje legutóbbi művével, vagy özv. Nixonnét a molyokkal harcolni — reménytelenül; miután a molyok a naftalint az
utolsó morzsáig fölfalták, már semmi se tartotta vissza őket attól, hogy az
özvegy nercstóláját fogyasszák. Láthatta volna a költőt is teljes jelen valóságában gatyát mosni a fürdőkádban, lévén, hogy a felesége még a múlt héten
elment a fogorvoshoz...
Ám fenyő volt, nem lődöröghetett mint a lődörgők, akik ugyancsak nem
lődöröghettek sokáig, mert zárórakor László Lászlovics könyörtelenül kipenderítette őket a kávéházból, ők pedig kénytelen-kelletlen hazaballagtak, hogy
ágyba bújjanak: reggel lesz, mire megvirrad, sőt már előbb is (decembert
írunk), dolgozni k e l l . . .
Pávián Koppány vérszin sálja, s majd elfeledtük! lobogó szőke sörénye
búcsút intett feléjük.
— Ó, a sál!
és a sörény!
Mert hajadonfőtt állt a sarkon télen-nyáron, aranyszőke haja ezüst lett a
változékony időjárástól, akár a lakások melegében levelüket hullató karácsonyfákon az angyalhaj.
18-

— No? — vakkantott rá elmenet László Lászlovics, szűken, mert már így
is torkára szaladt a hideg levegő. Bundájába burkolózott, és lompos, magánemberi járásával eldöcögött a Karika köz irányába, ahol kis garzont bérelt egy
jóhírű özvegynél.
— Kopp! — Pávián Koppány sosem válaszolt a főpincérnek, de ha talált
a zsebében egy tobozt — ami november—decemberben gyakran megesett —
utána hullajtotta. László Lászlovics nem fordult hátra, már a túlsó sarkon
nógatta az összeverődött lődörgőket szaporább hazatérésre.
— Holnap is lesz nap, uraim, vár bennünket a munka!
A lődörgők visszavágtak valami olcsó szellemességgel (nem idézzük, a
papír drága), Pávián Koppány pedig megborzongott. Nem a metsző északi
széltől, azzal dacolt a sál!
a mell!
a büszkeség! A munkától lelte a hideg. Ha az tenné az
embert, akkor az ember olyan lenne, mint a lődörgők, akik holnap a gyárban
kapszlit kapdosnak majd vagy tiszta papírt mocskolnak a hivatalban — nem
többért, csakhogy László Lászlovics hajlandó legyen a többi este is fizetésképes
keresletet látni bennük. Alaposan ismerte a hangyákat, akik tavasztól-őszig
kúsznak-másznak a lábikráin, gürcölnek napszállatig, sőt semmi egyebet se
tesznek a munkán kívül, s mire jutottak? Vagy a méhek? Híres szorgalmukkal
beküzdötték magukat néhány közmondásba, és passz. A munkán kívül minden
képességüket elveszítették, a munkamegosztás fölaprította őket, már szaporodni se tudnak, egy hangya vagy m é h . . . mit egy, száz! még se nem hangya,
se nem méh, semmi, fél marék óráját vesztett fogaskerék. Igen. Az embert
nem a munka tette emberré, legföljebb a lustasága; hogy minden munkától
szabadulni igyekezett, törte a fejét szüntelen, hogy kitaláljon valamit, ami
dolgozik helyette. Sajnos, ez a fordulat se vitte messzire, mert őt a lustaság
sem vonzotta jobban mint a munka, lévén alkatilag képtelen mindegyikre;
csak állt, állt szálegyenesen, szemben az éjszaki szélnek. Miként állíthatna
helyettest maga helyett ide a sarokra?
László Lászlovics már elszunnyadt a jóhírű özvegy levendulaillatú karja
között, s az özvegy már megcirógatta ritkuló haját:
— Kis cinegém, miért szállsz el mindig olyan hamar?
Wanda már hazaküldte a keserű szívű novellistát, a költő kiteregette a
kimosott gatyákat, a szerkesztő köpése már fölszáradt a szőnyegen, olvasólámpája megfeketedett (az irigységtől?), a látszerészné elkönyvelte a napi bevételt, s nyugovóra tért, ám Pávián Koppány mindegyre az emberré válás
lehetőségein morfondírozott.
Szilveszter estéjén hullott a hó. Ritka, daraszerű pelyhekben, de kavarogva
a nem csituló szélben, hogy leplezzék távolmaradott társaik hiányát. Meglehet, mulattak valahol. László Lászlovics mindenesetre már hat órakor elpukkantotta az első pezsgős üveget. Özv. Nixonné fölháborodottan konstatálta
kukkerén keresztül, hogy a lődörgők csapata tömeggé duzzadt. Wandácska
kacagása gyöngyözött, akár a pezsgő, melyet két, nyugatnémet üzletembernek
álcázott monheimi kistisztviselő fizetett neki. A pezsgő édes volt, Wanda kacagása száraz, sőt keserű, mert a veséjükbe látott, sőt megszámolta őket, s tudta
magáról, hogy ő erényes lány, sose megy el egyszerre két férfiyal. A költő már
belöttyintette (kilöttyintette?) az első konyakokat. Lelke az ismeretlenben kóválygott; Beatricénél, Áfhoánál, vagy egyszerűen lentebb gyönyörködött a
tiszta gatyában? — sose derült rá fény. A gatyáért újév hajnalán dicséretet
kapott, bár meglehet, mással érdemelte ki. Ám ezzel várjunk hajnalig.
Pávián Koppány Istenhez fohászkodott a hóviharban: „egyszer már megtetted, Uram, miért ne ismételhetnéd meg?"
-T- A majomból sose lesz ember — mondta a látszerész a kávéházban,
mintegy megtagadva a kölcsönt a majomképű függönyhúzogatótól. A börze
külső köréből esedezett szegény, a pamlag magas támlájának vörös bársony
2*

19

"huzatát kapirgálva. A színházban a rendezők se engedték a díszleten belülre.
Pávián Koppány nem hallotta a látszerész szavait; az ő füleiben az egyre erősödő északi szél dörömbölt, zúgott, sivított.
Már nemcsak a sál!
a mell!
a büszkeség!
a kabát!
a sörény dacolt a fölbőszült elemmel, hanem
a fül!
is. Bizony, mégpedig a pálinkával fűtőző mámoros utcai
trombitálok, a kávéház langy ital, kávé, füst, leheletpárájában pácolódó mulatozók helyett is! Ők. .. ők? Más se, senki! Senki se tudta-merte, amit Pávián
Koppány, azt, hogy mit jelent télen-nyáron a sarkon állni, kifeszített férfimellel fordulva a dühöngő északi szélnek, szembenézni nyáron a lángoló nappal, kigombolt inggel viselni a zivatar csapkodását, nem, ők se nem mertek,
se nem tudtak dacolni és egyesülni. .. dacolva egyesülni! az elemekkel. . . mit
az elemekkel, a léttel!
A két nyugatnémet még Wandácskával sem tudott egyesülni. A mosdóban
•sorsot húztak lovaghoz illőn, majd miután a sors — nem tehetvén mást —
döntött, összeverekedtek, akár a baknyulak. Azok pedig nem ismernek könyörületet. A vécés néni kihívta a mentőt, amely egy szempillantás alatt elvitte a
két barátot a történetből. Egy kutya érkezett helyettük. Panaszosan nyüszítve
futkározott a mind részegebb és egyre harsányabban trombitáló tömegben.
Baráti, vagy legalább ismerős szagokat keresett a csámpázó lábakon, a hirdetőoszlopon, a kávéház küszöbén. Végezetül minden reményt föladva, hátsó lábát
fölemelve maga helyezett el illatüzenetet Pávián Koppány cipőjén-ben, majd
eliszkolt a Karika köz irányába. A tér sarkát is megjelölte. Ha valaki keresné,
tudja, hogy keresse.
Pávián Koppány kiszűrte a cipőjébe csurranó melegség mélyebb értelmét.
No, nem akarta követni a kis korcsot, nem is másította meg szándékát, hogy
ezután kutya legyen, viszont az üzenet megmozdította benne az emberré válás
ősnemzőjét a szellemet, és elemi erővel kitört belőle a lét alapkérdése:
— Miért?
A tömeg hullámai egy minutára kisimultak körülötte, elhallgattak a trombiták, mígnem megadta valaki a sekély, de a közmegegyezés által legott szentesített választ:
— Miért ne?
A téren földübörgő röhögés szíven ütötte a függönyhúzogatót.
— Gonoszok az emberek, gonoszok mind — sírta egy másik lődörgőnek,
aki ugyancsak kölcsönért folyamodott a látszerészhez.
— ő is? — kérdezte csalafintán a másik, s a látszerészre kacsintott.
— Ő is gonosz — bólintott a függönyhúzogató, majd észrevéve a csapdát,
gyorsan hozzátette: — de ő legalább haver.
A téren a vigalom nőttön nőtt. A fürgébb lábú részegek körtáncot lejtettek Pávián Koppány körül egy rögtönzött nóta ritmusára, amely egy sízokni,
és egy tacskóba oltott bernáthegyi szerelmi viszonyáról szólt. Pávián Koppány
mosolygott. Nem velük, hanem sorsa szerint magányosan. Nem kívül, hanem
belül, mert arcát némileg eltorzította a fagyos szél, a szurkáló jeges hó. A kutyára gondolt, akitől melegséget kapott. Állt, állt földbegyökerezett lábbal,
tekintete.elsiklott a gúnyolódok fölött; még arra se méltatta őket, hogy tobozt
hajítson közéjük, noha a tobozoktól oly degesz volt a zsebe, mint még soha.
A kávéházban a látszerész szíve megesett a könyörgőkön, és egy-egy százast lökött nekik. Őt ne nevezzék gonosznak. A szerkesztő a régi szép időkről
mesélt a csibéinek; Janus Pannonius koráról, amikor egész másként zajlott az
irodalmi élet mint manapság. A csibék csüggtek ajkán szótlanul, hisz ők még
nem éltek akkor. A költő leszállott a bárszékről, tett egy ötszáznegyven fokos
5* 20

f o r d u l a t o t , és W a n d á c s k a ölébe penderült. László Lászlovics megtekintette a
bárszék k ö r n y é k é t (konyaknyomot n e m talált), s k ö v e t t e a költőt:
— H e t v e n k e t t ő kilencven . . .
A költő a keblébe nyúlt, hogy megmutassa sebzett szívét W a n d á n a k , a
f ü r g e főpincér (cinege?) pedig eltette a százast.
Kebel!
Szív!
Százas!
P á v i á n K o p p á n y m á r értette mind a d u h a j k o d ó k a t , a táncolókat, a m a g u k b a r o s k a d ó k a t , a kölcsönkérőket-adókat, J a n u s P a n n o n i u s t , az i f j a k a t , az
életet, az irodalmit és a másikat, a költő tenyerét-keblét. A W a n d á é t is; a
k u t y á t , a tobozt, a szélben vergődő havat, a papírtrombitaszót: én vagyok ők,
és ők én v a g y o k ! (Vannak? A nyelv csetlik-botlik a gondolat mögött, de é r t jük.) U j j o n g o t t a lelke, s m á r n e m vágyott ugrálni, sőt a r r a se, hogy n e tegye
b e a l á b á t a kávéházba.
És a m i k o r h a j n a l b a n kiürült a tér, a legkeserűbb szívű novellista összet ö r t e írógépét: nincs m á r m i t megírni, s különben sem olvasná el senki, a
költő így szólt a bidén üldögélő Wandácskához:
— A költő n e m azért ír, hogy jobbak legyenek az emberek-; kevesebbel
beéri, csupán a r r a vágyik, hogy nálánál legyenek jobbak.
W a n d á c s k a a f ü r d ő k á d fölött száradó g a t y á k a t szemlélte.
— Szép.
O d a k ü n t ítéletidő tombolt. Céda k a r j a i n röpült
a sál!
a sörény!
...
a kabát!
ám!
'
.
a kávéház előtt a

K
I

N
Y
Ő
F
Á
J
A

R

büszkeségét el n e m orozhatta.
A f e n y ő ú j é v m á s n a p j á i g dacolt az elemekkel, akkor a csőddel küszködő
városi tanács m u n k á s a i sorra kivágtak a k ö r n y é k b e n m i n d e n fasort, parkot,
ligetet, s természetesen a magányos f á k a t sem kímélték. Esztétikára és vagyonbiztonságra hivatkoztak a pénzügyekben j á r a t l a n közvélemény előtt. Tán
fölösleges hozzátenni, hogy f e n y ő n k e t fűrészelték, baltázták, eladták, gyalulták, égették, de t u d j u k , n e m sikerült kitolni vele, m e r t a lét örök.

21-

SERFŐZŐ

SIMON

Szolgáltasson igazat
E
meghőköltetett
és megfélemlített
népre
köptek csak,
s
legyintettek
szárnyaikkal a madarak.
S elnézett másfelé a Nap.
A messze elügető
földek szélén,
s túl a károgó fákon is,
mit látott volna?
Csák a szorongástól,
s kisebbség érzéstől
roggyant,
alkonyattal
elhamvadó
tájakat.
Ám ez útszélekkel
félrehúzódott,
engedelmességre
nevelt
népnek is,

mint a többinek,
kiknek
forradalmai
a huzat-ordítású
magasba
vesztesen lobbantak el,
a mások elleni
vétkekért,
miket elkövettettek
vele,
szolgáltasson igazat
mentsége:
e fáradt
homályú,
önállótlan létű hazában
sorsát nem ő intézte.
Ahol, mint
tyúkok
az esődöngölt
kertvégben,
meghúzódva
élhetett.
Megtűrtként
a mindennapok
óljain túl.
A múlt magas
szélszeméthalma
mögött,
leghátul.

Félúton
Elszéledtek
forradalmaink
mindig.
Kopóink bottal üthették
nyomukat.
Fáradtságba izzadt minden
s feledésbe.
Csak kullogásunk járt aztán
az ebek ugatta
földeken.
S szállt messze
a leszakadt lombú nappalok
kihalt csendje.
Miután a ködöt durrantó,
el-szétriadt
távolságokból
hallatszott csak a hangunk.
Erőnk
elhullajtotta
a jegenyék minden
levelét.
S az utak megálltak
megint
félúton.

Nem az vagyok
A jércével
kapirgáló
öcskös,
aki voltam,
nem ismerne rám,
ha találkoznék
vele,
s akire
alig hasonlítok már.

Nem az vagyok,
aki esténként
a kéményfarkincás
tanyában
álmoskodtam
valamikor,
s akit nyulak hívtak játszani
a meleg dűlőre,
bekiabáltak az ajtón.

S aki még sokáig
várt vissza
a
küszöb-magaslaton.
Látta néha
a messze fel-fellobogó
arcom,
amerről visszahívni
engem
fölágaskodtak a szélben,
vágtatták
volna
nyihogva utánam a földek.

SIMÁI

MIHÁLY

Szemek
az óriás szemek
az óriás szemek
fölém festette
őket
a révült
képzelet
reám nyitotta őket
hogy nézve
nézzenek
a menny
menyezetéről
az óriás szemek
a mélyük
szédület
a kékjük őrület
késtiszta
fényűek
az óriás szemek

csak Guernica után s csak
Picasso fest ilyet
szemöldökük galamb de
táskásak
véresek
háború-bogarú
perzselt
pillátlan héjtalan
szemek
csak holta után s csak élniákaró festő fest ilyet
kár volt őket kinyitni
lezárni volna jobb
csak játszott a képzelet
lehúnyhatatlanok

de ők

kár volt őket kinyitni
— megfut a képzelet
de — mintha álmukat —
az óriás szemek

néznek

elnézik hogyan mozgat
mint bábjait a bábos
a negyven seb amelyből
mind a negyven
halálos

mögöttük a világ izzik
városok folyók
hegyek
mindenki akit
szerettem
s mindenki aki szeret

nem alszom —. alvadok
eleven seb vagyok
akarják a szemek
fenséges fény
legyek

egyikben pára homálylik
bolygónyi könny remeg
száznapnyi fénnyel a másik
virágzik
végtelent

egyik
másik
tágul
világít

húsból-vérből-parázsból
teremtett testemet
elnézik
hamvadásom
az óriás szemek

ezután már belőlem
az óriás szemek
kivetítik az égre
törékeny
testemet

• ~

szemem az égre gördül
a földre pereg
s mint
iker-világ-ür
a két szemüreg

kinagyítják az égre
száz
naprendszeremet
— ráadják a világra
elfénylő
fényemet

Lüktetések
Héjuk lezárva
függenek
kék világfán a szemeim
Nagy befelé-tűző
szemek
Émberöltőnyi
nap körül
Koldlanak földlenek
Most súlyosabb vagyok a földnél
Vonzottjaim
a csillagok
Ök is én is tudjuk a törvényt
a jót amire jó vagyok
Lüktetek s érzem hív a tenger
Mossa a szivem
homlokom
magához húz
bölcs
delfinekkel
kalandozunk
Atlantiszon

néznek

Tisztaünnep
tiszta vagyok mint a bevérzett
hó mint a behavazott
márciusi
búzavetések
zöldje most tiszta vagyok
tiszta most mint a sugárzás
mint az égüveg tiszta vagyok
tiszta mint
kamasz-szivárvány
s mint a kokárdás
tavaszok

TÉGLÁSY

IMRE

Bence-töredékek
„ . . . et benedictus fructus
ventris t u i . . . "

repülni szállni fogsz
harangvirág
harangra
ébredve hogyha alszol
*

I.

sorsodat vadludak
vésik az égre
boá boá
járni sem tudsz
e szavakkal fogsz majd
közbenjárni
értem

talán

*

csupasz kicsi madár
testedet
szaggatják
kínok keselyűi
miért loptál
tüzet belénk
ha füstbe vész veled
*
gyomorba rejtett
pokolgép
lassan széttépő bomba
bokor könnyektől
sarjadó
egekig ér a lombja
keserű mint
a füst
*

szájamba veszlek
kisfiam
pásztor a gyönge bárányt
védjen a fájdalomtól
fogaim kerítése
*

bűvös szájamból
szent igék
nékem már mitsem érnek
csontod ríem megyen
csonthoz
inad nem tapad inhoz
ered nem megyen érhez
#

szimatolok
mint az állat
kölyke után
a pokrócod
az ingecskéd
a kiságyad
*

bőröd
miként a jég
átlátszón
mutatja
ereidben a vér
lilásan kutatja
szűkülő útjait

adok kezedbe
kisfiam
csillagot
fényes
búgócsigát
*

álmomban hoztam néked
tenger mélyére úszva
fűszálat élet füvét
fölébredtem
a lét kígyója
tekeredett
mellemre
torkom köré
*

fél pár piros zokni
ebbe
kapaszkodtál
ezt szorítottad a szádhoz
anyád melle
s útra keltél
az Üveghegyen
túli
Nevenincsországba
*

arcodon madármaszk
maszkot tett rá az éhség
csupasz kicsi madár
miért evez mért csapkod
lefogyott két karod

álltunk a hídon
te meg én
fölemeltelek
óvva
nézd
láthatatlan
kisfiú

*

terelgeti
sírva
hidegtől hízó juhait
a torlódó jeget
II.
mint pókot
hogyha csonkít
egy gonosz
kisgyerek
s a tépett láb
mozog még
letépve még remeg
úgy játszik bennem ő
arcát arcomba bújja
szemét szememre
nyitja
már nem teher de súlyos
valón túli valóság
testét hiába szülném
kihordom
mindhalálig
III.
elküldöm
ezt a verset
még megjelen talán
megjelen testet öltve

ZALÁN

zavartan és sután
akár a vaksi súgó
ki át akart surranni
csupán a színpadon
de ráhúzták a függönyt
— jó vicc nahát igen
ki suttogón szaval
de fennhangon dadog
így nékem sincs szavam
miként a gyászszalag
— fiamat fájlalom —
nyögésem
hasztalan
nem hallja fönn
süket az ósdi Vén Színés
ordítok már pedig
továbbmegyek
bocsánat
ezer bocsánat érte
némelyek már nevetnek
— jó vicc nahát igen
ez hogy került ide
én itt ha már fizettem
ne-vet-ni
a-ka-rok

TIBOR

A férfi indulása
„ . . . valahová ménendez..."
(Ruth könyve)

Valahová mész — megyek.
Köd harapja a holdat,
s a távoli
sőhegyék
vakítón
felragyognak.
Kisiklott vén vonata
a három
királyoknak:
no, ez se lett ballada.
... nézzük, ahogy hidegen
havazik az ól fala,
s várjuk, jön az idegen
Csillag. Majd
beengedjük
s agyonverjük
idebenn.

(Volt másoknak is tervük
mélyre szakadt, mint nekünk,
össze mégse
keverjük!)
A kihűlt bölcsőt kezünk
elengedi. Míg lehet
vad egek alatt: gyerünk —
elöl te — én csak megyek.
Köd harapja a holdat,
ragyognak a sóhegyék.

Egy régi motívumra
Kallós Zoltánnak

Kiáltó szélben fekete madár
• csak áll sírdogál
csak száll
kiáltó szélben fekete madár

sírdogál,

Szüntelen szélben szüntelen halál
kiáltó éjben éjféli madár
szüntelen élet szüntelen halál
Éjféli szélben kiáltó madár
kövön a vérem onnan sírdogál
hallgat az élet Hallgat a halál

Búcsú
Nagy Lászlótól
CSOÓRI

SÁNDOR

Nagy László arcképe
Mit akar, mit néz, mit fürkész ez az ember?
Valaki kakast nyakaz le baltával fényes délben
s őt nézi, őt, a hátsóudvari
hóhért?
Vagy tán a boldog faleveleket

vesézi?

Isten hűlt helyére tuskót gurítanak be nagy robajjal,
pihenni
leülhetne,
de inkább nikotintól mérgezetten is rágyújt és állva marad:
a meggyfák alatt majd kipihenheti magát a csontváz.
Most szállta meg fejét a Tél:
a zene gyémánt-tankjai
még ott mennydörögnek
de ő zúzmarásan is másra figyel:
szavakat olvas le a galambcsőrről,
a messzi tulipán selymes
cimpáiról,
szavakat az epilepsziás nyarak habzó szájáról
s nézzétek: Ady halott szemeit készül
szemével fölszaggatni —
Barátaim, most minden csönd,
minden visszatartott
lélegzet övé

a háta

mögött,

legyen.

1977
29-

KISS

FERENC

Búcsú helyett
A pillanat, amikor még sírnunk is
szabad volt, elmúlt. Csak a hideg maradt s valami fekete kaverna a meszes bordák mögött. Tele füsttel és
szénporral, ahogy a 12/a aknában lehetett. Nincs kegyelem — mondaná.
Ha írni is úgy lehetne, mint énekelni ott, a sírnál!
A fényes Nap immár lenyugodott
A Föld szintén sötétben maradott
Ezt a szöveget azonban évszázadok írták. Szinte erre az alkalomra. A közösség, aki szülte, érezte, kit temet.
Általa adta tudtára a világnak, mi
rejlik bennünk, mit kezdhet velünk a

RAFFAI

történelem. Lángelmék dolgoznak ilyen
eltervelten s ilyen jó ösztönnel a műért, mely velük azonos. Közelében sokszor kellett azt hinnem, kedvessége is
magasabb szándék műve, hogy meg
lehessen szeretni mindazt, ami benne
összegeződött: gyerekkorunk ízeit, történelmünk és irodalmunk teléreinek
melegét, üszkös és tündöklő, félelmetes és édeni tájak idiómáit. Ellenséges
észjárással azt lehetne mondani: egy
„útonálló", „útban-álló" náció legnagyobb csele volt, hogy általa magát a
jövőnek behízelegje.
Erről a „cseP'-ről kellene most írnom, ha írni is úgy lehetne, ahogy az
ének szólt ott, a sírnál.

SAROLTA

Ki becéz
megkehült,
kicsi
lovacskát
gyorslábúvá,
táltossá, lengő sörényűvé
ki
becéz,
keveset
mondó,
dadogó,
önmagukról
vallani
képtelen
esetlen szavakat
királyfi
kincsévé
ki becéz, ki becéz, ki
becéz!
Csillagport
szór reves
kocsiküllő
hogy az időben
megereszkedett,
tündérkedni
fátylat rávető
szemmel
ki merészkedik:
titkait
fölkutatni
eke vasalt fogának, rozzant
ház
küszöbének
mézes-tej
szagú anyák
illatának,
vadászok
lassú, téli
menetének,
a hűlő test gőzének
titkait
zászlóként
lengetni ki meri, ki meri?
Lépcsők,
vallatok,
százszor
koptatottak
megjárni
még fogsorotok
rendjét
ezüstsisakkal,
amint
lehető
30-

mert minek a vért, a vért itt már minek,
mivel a penna is megszenvedtet
olykor
mivel a penna is — minden alkalommal —
kőbe záródott ember ember ellen.
Ki becézi életre, ki lészen
költőherceg
sámánkodni tudni, meglelni,
megidézni
még egyszer falban
megeredt
hajakat,
verőereket...
veretlen szívvel, megverttel — mindegy.
Gyönyörűnk, te segíts
minket.

CSOÓRI

SÁNDOR

Furulya-csonk a szánkon
Nagy László siratása

Ballagásodnak
vége,
legszebb napunknak
vége,
bicska hal meg a kézben,
haragos szádnak vége.
Esne a hó csak, esne
a Somló
tetejére,
a Duna
közepébe,
Margit vállára esne,
de a hónak is vége.

Bujdosóm, jobbik felem,
a nagy erdőknek
vége,
nem jövünk többé össze
mosolyod
ünnepére.
Halál-síkságra
értünk,
a védhetetlen
rétre,
furulya-csonk a szánkon,
himnuszod,
indulóid,
de már ennek is vége.

Botod fekszik a földön,
a botodnak is vége,
húsvéti
sietséggel
jön a nagyharang érte,
jönne a föltámadás
hajadért, szent
kezedért,
ujjad sebéért jönne,
de már a föltámadás,
de már annak is vége.

Magyarország
halottja,
te bazalt
szemefénye,
a zsuzsannás
világnak
bálassis jó vitéze,
meggyfában
ember-meggyfa,
vércsében ember-vércse
—
vendéget vár a tenger,
de már a várakozás,
de már annak is vége.

Megözvegyült
a hétfő,
a hétfőknek is vége,
minden májusunk most jut
korai
özvegységre,
minden magaslat, álom
s hópapír fehérsége —
versek vaddisznó
körme
nem hagy több nyomot
rajtuk,
a verseknek is vége.

Sirat a
volt-szeretőm,
sirat a mostani is,
haja országos
gyászban
utcámon végig úszik —
hova megy,. nem is kérdem,
halálod eltilt tőle,
megyek ezüst
fejedhez,
szíved kihűlt
helyére,
megyek, mert más út nincsen,
minden más útnak vége.
31-

ILIA MIHÁLY

Nem lehet róla nekrológot írni
Nagy László elvesztésével a sors olyan ütést mért a szivünkre, hogy leggonoszabb ellenségeink sem tudták volna így kimódolni a sebejtésnek ezt a kegyetlenségét. Nem lehet róla nekrológot írni, mert a kiteregetett fájdalom nem méltó hozzá
és nem méltó hozzánk sem, akik önmagunknak sem tudunk elszámolni ekkora életmű ilyen villanásos szomorúságú befejezésével. (A temetésén erről beszélt D. dadogva és sírással küszködve a temetési menet havat taposó tömegében.) De nem
tudunk elszámolni az életművel sem, amelyhez kismonográfiák sora szükségeltetett
volna már, nem csupán a kötetek szűkebb-bővebb recenzeáló kísérése vagy a születésnapi jubileum ünnepi számai. Félősen látjuk, hogy egy nemzedék — nagyon
fiatal nemzedék — fordul ki a sorból anélkül, hogy az olvasmányélményen túl a
társadalmi tudat mélyebben belátta volna értékeit, a kritika, a szaktudomány hozzáértéssel tette volna nyilvánvalóvá koruk és művük értelmét. A nekrológot író kritikusnak ez az első kétsége a búcsúztató értelmetlensége fölött, és a lelkiismeretfurdalása taszítja e műfajtól, az a rossz érzése, hogy el nem végzett föladatok sorát
takargatja a tragikus veszések árnyékában. Mert nem lenne vigasztalóbb, ha Simon
István, Szilágyi Domokos, Kormos István, Nagy László életművéről kismonográfiák
sora beszélne, a halál akkor is fájna, eltávozásuk akkor is nagy hiányt okozna, de
nyugvóbb lenne a lélek, hogy a kortársi kötelességet elvégeztük éppen az ő szellemükben. Erről a megnyugvásról azonban nem lehet szó. Éppen haláluk teszi kétségessé a kritika és szaktudomány teljesítményeit.
Ha mégis búcsúztatót ír az ember Nagy László halálára, e lelkiismeretfurdalással teszi, igyekezvén az elszámolást magának is megtenni.
Későn vettük észre, hogy újabb irodalmunknak milyen következetességgel, gazdagodó kiterjedéssel épülő életműve az övé. Szinte Arany János-i alapozásúnak és
kiteljesedésűnek látszik, gazdagodásában pedig a roppant egyszerű, de természetes
közelsége miatt azonnal fölhasználható népdali, népköltészeti kincstől indulva a magyar versnyelv, versszerkezet legnehezebb próbájáig tart, élményben is a legegyszerűbbtől, a leírástól a kor embere legnehezebb erkölcsi, társadalmi gondjainak megéléséig, megértéséig sőt megszenvedéséig. Kortársai közül többen látványosabb változásokat csináltak tehetségük iránya és mértéke szerint, hatás és visszahatás kortársainál inkább kimutatható, mint nála. De az önmaga útját erősen munkáló költői
tehetség nála szinte a legtervszerűbb és leginkább kimutatható gazdagodású.
Nagy László költészetét majd be kell iktatni Kelet-Európának abba az irodalmi
folyamatába, nagy írói nevekkel jelölhető sorozatába, amely egy osztálynak, a parasztságnak nagy történelmi változásait és válságait nyomozta, örökítette meg. Nem
nosztalgiát sugallt, hanem a változásban az életlehetőségeket kereste meg, de nem
tagadhatta a fájdalmakat minden racionális valóságlátása és jövőképzelete ellenére
sem. A lírai személyességgel van jelen ebben az övéit érő történelmi változásban,
nem a leírás személytelenségével, olyan együttérzéssel, hogy az már az azonosulással ér föl. Egy modern költői világban évszázados hagyományoknak, életformáknak
változását görgető gond van jelen. Költői föladásnak nem kicsiny, megvalósulásaiban kort jelölő kimondásokban gazdag.
Verssorokat szokás idézni, szentenciázó idézeteket kiírni a művekből, hogy igazoljuk egy vagy más megállapításunkat. Nagy László költészete ennek a szokásnak
ellenáll. Nagy László nem szentenciázó idézetekre alkalmas költő volt, hanem a
kort lényegében jelölő alapmotívumokat megalkotó művész. Éppen e korlényegre
utaló motívumok meglátása adja költészetének nagy csomópontjait, szinte Adyra
valló motivumrendszer kimunkálásának lehetünk tanúi, s ezek már a kortárs olva32-

sók előtt nyilvánvalókká váltak („deres majális", „elmegy a lovacska", „Zöld Angyal", „ki viszi át a szerelmet" stb.).
A költészet hatásába, értelmébe vetett szkepszis korában félelmetes, szinte József Attilára emlékeztető erővel, következetességgel tör e költészet a vers hatalmának bizonyossága felé. A költő nem a kor bohóca, bárhogy is erre kárhoztatták a
XX. század gonosz erői. Nagy László hitt a ható és értelmes, életet befolyásoló és
megértető költészet hatalmában, a magyar költő népe sorsában, történelmében betöltött szükséges, igényelt szerepében. S e hitében a kortárs olvasók megerősíthették.
Nagy László költészetének táguló gazdagodását a költő figyelmének gazdagodó
kitágulása kísérte. Nemzedékek föladatának bevégzésére törekedett, amikor a szétszórt magyarság gondjaira, sorsára is kitekintett és hatalmas költői erővel megidézte
azt. És szorgos munkával igyekezett kiigazítani önszemléletünket, amikor a rokon
sorsú baráti népek és szomszédok lényegét kifejező költészetüket konzseniális fordításokban adta fölös ajándéknak a maga költészete mellé. Egy nagy költészet és nagy
emberi tisztaság hitelesítette mindkét munka és figyelem szükségességét, és ez távolította el mindettől a sanda gyanúsítgatásokat, jelezvén, hogy hol, kikkel élünk századok történelmi közösségében és sorsazonosságban. E gazdagító szomszédolásnak
munkáját magas kitüntetések dicsérték, s mi most az óhajt emlegetjük, hogy vajha
az olvasói befogadás olyan buzgalmú lenne e munkával kapcsolatban, mint azt á
kitüntetők megértése mutatta.
Költészetének olvasói és követői vannak. Az előzőket kell szaporítani, értő tömegüket növelni. Költészete nem tűri a követést, a magatartás és szándék azonosságában azonban követőkre vár. Életének rejtett értékei között ott kell tudni rendkívül
lelkiismeretes foglalkozását a fiatalokkal; antológiák és első kötetek mögött munkál
tehetségeket kitüntető figyelme és segítsége. Ebben szigorú volt, és az irodalmi élet
igazolta szigorúságát. A legfiatalabb magyar költői generáció számos tagja lehet
hálás neki az elindításért, de felelősséggel is tartozik ez a generáció Nagy László
életműve előtt, mert a hozzá való viszony nem egyszerűen csak vonzalom, hanem
mérce és igényesség is, a folytatás a tehetség próbája.
A fiatalság ennek az életműnek és életnek erős támogatását érezhette abban a
mozgalomban is, mely a fölelevenedő és mára higgadtan nagy értékeket mutató
népművészeti, folklórhagyományokat hozta előtérbe az új életforma kialakításában.
A fanyalgó lebecsülést és a gyanúsítgató kétségeket söpörte el Nagy László biztató
odaállása ehhez a mozgalomhoz.
Nagy László a költészetével és tehetségével járó hírnevet példás emberi szerénységgel tudta elviselni. Nem volt teher nélküli ennek elviselése. Sérülékeny volt, de
ő sohasem sértett. Elviselte a ráaggatott irodalmi minősítéseket, és nem tagadta a
triászba való beletartozását sem (Simon Isván, Juhász Ferenc, Nagy László), amit az
egyidőben való azonos törekvés, baráti szándék és kortársi leegyszerűsítő gondolkodás is alakítgatott. A szövetségre való jó hajlam volt meg benne, írókkal, festőkkel,
színészekkel, énekesekkel, irodalomtörténészekkel és filozófusokkal kereste és találta
meg a rokon szót, az azonos munkálkodás közös útját. Hatalmas inspiráló erőt kölcsönözhetett ez a szövetség mindannyiójuknak. Szomorún látjuk, hogy ebből á szövetségből igen korán és igen sokan kihulltak, nem a méltatlanság Okán, hanem a
korai halál miatt. Gondoljuk meg, hogy mit veszített a magyar szellemi élet e területen is Nagy László halálával! Micsoda összetartó erőt, és micsoda biztató figyelmet, inspiráló egyéniséget!
Azzal biztatjuk magunkat, hogy a költő meghalt, de az életmű megmarad, hatni
fog és gazdagítani. Így van. De nekünk mindig fog hiányozni a biztató figyelem, a
baráti kézszorítás, a csöndes mosoly sugárzása erről a kor barázdálta arcról, nehezen
fogjuk elviselni hiányát. A későbbi nemzedékeknek majd csak a mű beszél, de szegényebbek lesznek azzal a közvetlenül ható emberiességgel, amit mi ajándékképpen
élvezhettünk. Ezt a fájdalmat idő s új élmények tompíthatják, de meg nem gyógyíthatják.
Tápén nálunk az a szokás, hogy a fölhantolás után megkerülik a sírt, hogy a
3 Tiszatáj

33

halott mégegyszer lássa a hozzátartozókat és ne járjon haza kisérteni. Mi is körülálltak a sírt és körüljártuk Nagy László sírját, és az jutott eszembe, az volt a
kívánságom, hogy csak kísértsen bennünket ez az életmű, mert kísértése nélkül nem
lennénk önmagunk, szegényebbek lennénk embernek, magyarnak.

MILE

NEDELKOSZKI

„Őt figyeltem..."
Van Lászlónak egy verse, mindössze 14 sor „Ki viszi át a szerelmet". Először a Sztrugai Költői Estéken hallottam. Ö maga szavalta el magyarul, utána
pedig Nada Gesoszka a szkopjei Drámai Színházból macedón nyelven. Engem
egy gyönyörű, elégikus macedón népdalra emlékeztet:
Tudod-e te lány, hogy fáj, hogy jajdul
az ember az ifjúság
után...
Szeretem ezt a dalt, de bevallom félek t ő l e . . . Tán nem is a daltól, hanem e tömény, mindent megbénító bánattól, mely belőle árad, akárcsak László
verséből... Ö, bár tudná az ember — mindazok után is — szeretni, amit valaha szeretett ifjúságában. Meg is mondtam Lászlónak, még ugyanaznap este,
amikor együtt ültünk a Palace szállóban, Ohridban. Névettünk — de nem volt
örömünkre —, hogy lám, elmúlik az ifjúság. Egy kicsit hallgattunk, később
azt mondta valaki, hogy Lászlónak nincs oka a bánatra — mindnyájunk közül
csak neki sikerült átvinni a szerelmet — ebbe a valóban csodálatos kis versbe.
Egy kicsit nevettünk, aztán újra szomorúan, egy kicsit hallgattunk, amíg
eszünkbe nem jutott Petőfi, azok a sorok:
Egy gondolat bánt engemet,
Ágyban, párnák közt hálni meg
És elszállt a bánat — hisz meg kellett ünnepelnünk: abban az esztendőben László lett a Sztrugai Költői Estek doyenje, előtte pedig 1968-ban, azért
a gyönyörű „Versben bújdosó haramia vagyok" című költeményéért elnyerte
az Arany
koszorút...
Azon az estén Magyarországról beszélgettünk, annyira érdekelt bennünket, a költőiről — akiket csodáltunk, hisz ebben mindnyájan egyetértettünk
ott augusztusban, Sztrugában, hogy a magyarok a legjobbak ezen a fesztiválon, hogy Magyarország évről évre legjelesebbjeit küldi el hozzánk, s hogy a
mai magyar költészet egyike a legszebbeknek, nem akad párja Európában...
Egész este László elől rejtőzve ö t figyeltem — és irigyeltem: mert ö volt
a hódító — hisz meghódította a költészetet — a költészet nem választhatott
volna magának nála nagyobb és szebb méltóságot, mint amilyen ö volt, a
csodálatos Nagy László. Azt hiszem Ő volt az egyetlen, aki
dúlt hiteknek káromkodásból katedrálist
tudott állítani.
Ahogyan át tudta vinni a szerelmet is — a versbe.
(Gimes Romána fordítása)
34-

ZELK ZOLTÁN

Nagy Lászlót siratva
Aki az utcán szembejött
velem,
akivel kezet
szorítottam,
akivel ültem
egyasztalnál
akinek telefonba mondtam versem
aki lelkem

szomszédja

volt.

Akivel poharat
emeltem,
akinek jó volt viccet
mondani,
mert szájára kiültek az
ezüst szegélyű apró nevetések
aki ha sétálni indult a kertben,
utána lopózott a tiszafa.
Aki „Bableves van-e főúr?",
könyökölt a vendéglő
asztalára,
ki műhellyé varázsolt
pincéjében
fával, fémmel, kővel munkálkodott
ki tegeződött

növénnyel,

madárral.

Akinek arca mindig nyitva volt,
aki ha szólt, mindig arcunkba
nézett,
ki sohase nyúlt szennyezett
kilincshez,
beérte azzal is ha szeretik
aki ha verset írt, betérült
a szomszéd folyam és a
maradék Öbuda.

hozzá

Aki maga is remekmű volt,
remekmű arca, homloka, haja,
arcának minden
vésete,
remekmű ötvenhárom éve —
ha domb takarja is,
nem szűnik zuhogni a föld
azon a deszkatömlöcön.

3*

35

VITÁNYI IVÁN

Rekviem Nagy Lászlóért — magunk miatt
Nagy Lászlóért mondunk rekviemet, de magunk miatt.
Mert rólunk van szó. Arról a Magyarországról, amely itt 1925 és 1918 között
ötvenhárom évet élt. 1945 óta harminchármat.
Én pontosan ugyanannak a nemzedéknek a tagja vagyok — alig pár hét volt
közöttünk a különbség. Szerencsések voltunk és szerencsétlenek. Szerencsések, mert
miután még láttuk a régit, már felnőttként éltük meg 1945—48 forradalmát, részt
vehettünk mindenben, s a torzulások átélése után maradt még időnk, hogy kibontakozást keressünk és találjunk. És szerencsétlenek, mert túlságosan fiatalok voltunk
még arra, hogy a felszabadulás után igazán alakithassuk a forradalmat, felnőtt éveinket túlságosan megtörte az út elvesztése, mire pedig kinőttünk belőle, lassan már
kifele megyünk a világból.
De persze nemcsak a 25-ösök tartoznak ehhez a „nemzedékhez". Tágabb értelemben mindenki, aki vállalta 45 történelmi feladatát.
Milyen ország volt Magyarország ez alatt a pontosan harmadszázad alatt! Harminchárom év alatt sikerült valamit valóban „megforgatni" a világból — ha nem is
olyan teljességgel, mint dalunk kiabálta. Az történt nálunk, hogy eltakarodott az
évszázados, mozdíthatatlannak, elkergethetetlennek látszó feudalizmus, az elnyomott,
a fejlődés minden természetes lehetőségétől elzárt parasztság előtt megnyíltak az
utak, elmaradt mezőgazdasági területből nemzetközileg legalább közepesen fejlett
ipari-mezőgazdasági ország lettünk. Az történt, hogy új munkásság jött létre, klaszszikus értelemben vett történelmi kohó, megnőtt az ipar és kibontakozott a városiasodás. Az történt, hogy mindenhez új értelmiség és új vezetőség emelkedett fel, s
a nép maga is megpróbálhat végre hazát teremteni saját országában. S végül és
mindezekkel együtt az is történt, hogy akik ezeket a feladatokat vállalták és végrehajtották, gyakran nem tudták végiggondolni, és ritkán gondolták egyformán; nemcsak az ellenséggel küzdöttünk, hanem egymással és főleg magunkkal is. Sokszor
tévedtünk és sokszor szenvedtünk vereséget, még többször arattunk álgyőzelmeket.
Mégis eljutottunk idáig, itt vagyunk, habár nem egészen gyanakvás nélkül, de
többé-kevésbé együtt.
A művészetnek és a társadalomtudománynak mindig is az volt a feladata, hogy
felmutassa a századnak a század önnön képét. A mi nemzedékünk akkor, a 45 utáni
évek forrongó légkörében talán a korábbiaknál (és meglehet az azutjniaknál) is
elszántabban esküdött fel erre. Ha cselekedtünk, alakítani akartuk a századot is. Ha
tudósok, művészek akartunk lenni, fel akartuk mutatni a képet. Ó, hány és hány
képféleség született, hány semmisült meg az idő bírálatától, hány bizonyult gyengének, bizonytalannak, törékenynek. Vitatkoztak egymással világképeink, sebeket osztottunk és kaptunk, de legjobbjaink sohasem mondottak le a felmutatás szándékáról.
Ki jutott közöttünk legmesszebb? Ki ért fel a legmagasabb csúcsra? Ki fejezett
ki legtöbbet a magyar valóságból? Ki adott a legmagasabb rendű érvényt annak, ami
itt történt? Én úgy látom — s nemcsak most, a gyász szorításában — hogy Nagy
László. De ha meg akarjuk kímélni magunkat a felesleges és idő előtti rangsorolástól, annyit felelősséggel kimondhatunk, hogy ő a legjobbak, legnagyobbak közül
való volt.
Azt hallottam erről egy vitán, hogy pusztán tehetség dolga, ki jut magasabbra.
Persze a tehetségé is. De attól nem kevésbé függ, hogy a tehetség milyen magatartást képvisel. Nagy László magatartása a legtöbbet ölelte fel az ország átalakulásából. Egyik arca még a paraszté, az elmúlt évtizedek történésének egyik — bár
sokszor szenvedő — főszereplőjéé, másik a világ új csodáit teremtő modern értel36-

JJUKX

MAUÄ

goua

n - L - m J l

i/otf

SlÚU¿UA¿llolt

;

<L

tL^j^

CL

Oitulc

i

¿o'

í j )

¿ j

«Macc
k i ladt

kjoJio-,

iuckj-

—
,

ÍlűJUUMl,

a
:

ydpnrCLW v u J c

0-

faWfto

¿ ^ k J k

ia'LclW

t r d j < ¿ k

tuvu
t

,

^ U n L u t j ,

R Í J ^ u m W

lúUJüfvol,

H u k c l

-^JCUÍGJC

oJUxM

tutik*

j^yid

f t t ó

f U ^ t l M -

S IL [ U A j c ű f e u / 0 - f i û i c

CL

OitJc

a

S ^ u l i u ^

^ o y J Í H A & i J c - .

K^ujdC

imm^IUL

ICüL^ CL ¿ - ^ M C o - Ju 'iHLúUj

(V LuII&l*,
l/UuoLv&oioUjL

¿OOZ

M

^

i t ' i
d

f u ^ o í

^

: J ü u ^ i
k

,

,

¿ J j ^ i

«¿¿c'frci

ÍUCoV

KÖRÖSFÖI K I R Á N D U L Á S O N : K I S S FERENC, N A G Y LÁSZLÓ, K O R M O S

ISTVÁN

miségé. Költészetének elsőleges mágiája, hogy milyen hatalmas ívvel fogja össze a
kettőt. De benne van ugyanakkor az anyaggal küzdő, anyagot formáló munkás és a
forradalmi átalakulásért küzdő népből jött vezető, egyik hang, egyik réteg sem idegen tőle. Amivel nem az osztálymeghatározást akarom megvonni tőle: ezt a teljességet ő úgy fogta össze, hogy mindig, megszakíthatatlanul érezni lehetett benne az
iszkázi parasztfiút. De olyan parasztfiút, a népmese harmadik gyermekét, aki sikerrel ostromolta meg a teljességet.
Egy másik vitán meg azt hallottam, hogy útitárs volt, nem marxista. Ostobaságnak tartottam és tartom. Nemcsak azért, mert részt vettünk együtt egy-két marxista
szemináriumon. Hanem mert az a hatalmas külső-belső folyamat, amelyet a folyamat nagyságához illő mértékkel fejez ki, megfelel a marxizmusnak. Ha így van, kit
érdekel, hogy nem a marxizmus szemináriumi terminusait használja?
Mindezzel nem azt akarom mondani, hogy a Nagy László-i költészet, életmű,
magatartás az e g y e t l e n , vagy akárcsak az elsődleges, amely kifejezheti a 33 év
történelmét. Akik előzetes véleményt alkottak, többnyire más tendenciák érvényesülését várták; akik az éppen adott jelenben akarták megnevezni a jövő hordozóját,
gyakran másra szavaztak. Ezzel függött össze, hogy egész rövid időszakok kivételével a művészetpolitika is többnyire máshová próbálta tenni a hangsúlyokat. Van
tehát okunk elgondolkozni azon, miért történt, hogy minden más j o g o s akarat,
törekvés, szándék, igény mellett és ellenére ez a magatartás és ez az életmű találta
meg a legmagasabb rendű kifejezést (különösen, ha azokat a társakat is hozzáveszszük — neveket most nem sorolok, bőven vannak —, akik végül is ugyanezt a magatartást képviselték és képviselik). Miért esett így? Azért talán, mert a művészetben
ebben a vonatkozásban sem lehet hazudni? Mert hiába akarták-akartuk egyidőben
Magyarországot egyszerre a vas és acél országává tenni, hiába vágyakoznak máskor
mások arra, hogy a komputer és a könyv hazájává legyen, az elmúlt három évtized
legnagyobb történése mégiscsak a parasztsággal történt meg? Csak a parasztság felszabadításán, felgyűlt erejének a nemzet erejévé való átformálásán, legszélesebb
értelemben vett (nemcsak művészi) hagyományainak közkinccsé tételén keresztül
vezetett és vezet az út a szocialista módon modern Magyarország megteremtése felé.
Nem lehet nem hozzátenni, hogy úgy gondolom, mostanában jutottunk el a korszakhatárra. Olyan pontra érkeztünk, amelyben a 45-ben vállalt program már nem
elégséges többé. Nem azért, mert más kell helyette, hanem mert több kell. Nem
egyszerűen arról van szó, hogy fejlett ipart és mezőgazdaságot, vele a marxizmus
alapelvei szerint való szocialista viszonyokat kell teremtenünk, hanem hogy mindez
csak akkor lesz lehetséges, ha az egész magyar életet a minőség jegyében tudjuk
átformálni a termeléstől az életmódig, a mindennapi magatartástól a kultúráig. Űj
nemzedékek lépnek porondra, akik már innen indulnak. Ha a régi nemzedékek csak
a régi hiteket, programokat és célokat ismétlik, kihullanak a rostán. S innen nézve
újra kell gondolnunk társadalmi cselekvésünk lehetőségeit csakúgy, mint hagyományhoz való viszonyunkat.
Nagy Lászlóért mondunk tehát rekviemet, de magunk miatt mondjuk. Mert ő
megalkotta életművét, teljeset, szépet, mi pedig nélküle maradtunk. A további utat
nélküle kell végigjárniok azoknak, akik végig tudják járni. Kegyetlen dolog, mert
elvesztésével nemcsak személyes barátai érezhetik magukat egyedül, hanem mindazok, akik a műben találtak barátot: saját lelkiismeretük, legbelsőbb gondolataik
objektivációját. Ez a lelkiismeret nem szólal meg többé. Elővehetjük műveit, de az
új helyzethez már nem lesz új szava. Pedig kellett volna még nekünk ereje, tisztasága, megvesztegethetetlensége és szépsége. Nélküle nehezebb lesz.

37-

KÓSA FERENC

„A szavak elmenekültek tőlem"
Tisztelt Nagy László,
akkor is áldanám a sorsot, ha csak kortársad lehettem volna.
Mert énnekem te voltál és te maradsz a bizonyosság, hogy alkotó éveid
korszakát, az elmúlt harminchárom békeévet is végig lehetett élni töretlen
lélekkel, tündöklő tisztességgel. Biológiailag tán mindinkább veszendőn, de
emberként, költőként a meghasonlás háborúja nélkül.
Mert. te nemcsak törvénykeztél fölöttünk, bíztál is bennünk. Elhitetted
velünk, gyarló kortársaiddal, hogy „mi vagyunk a Himnusz". Sóvárgásaink
évezredes szövevényét törvénnyé, a törvényt dolgunkká egyszerűsítetted: hazánkká kell tennünk a hazát. A sírodnál, a Himnuszt zokogva erre emlékeztünk.
S valóban, megélhetted magad is, kortársaid milliói végezték a dolgukat.
Ki-ki szíve, agya, ereje szerint, ki-ki azon túl, nem rettenve a keselyűktől, a
hernyótalpas közönytől, az alattomos gilisztáktól. Ha pedig úgy parancsolta a
szükség, -nevednek, hitednek rokonai éppúgy szembeszegültek a cellamagány
csöndjével, mint a zakatoló mozdonyokkal.
De ne szépítsük a dolgot: voltak, akik megijedtek a derekak roppanásától
és elmentek más országba jövevénynek, molynak, fogaskeréknek. És voltak,
akik nem mentek el, csak észrevették, hogy ebben az általad áldottnak nevezett mezőben olykor csakugyan „tüzes a föld, a levegő", az önáltatás árnyaiban könnyebb szenvelegni.
Bennem is támadtak kétségek, pedig hát úgy belenőttem ebbe a harminchárom esztendőbe, mint fába a görcs, mégis repedezik a koponyám., Alkalmas
abroncsért éppúgy fordulhattam hozzád, mint Adyhoz, Bartókhoz vagy József
Attilához. Mindenféle szétesésre voltak abroncsaid. Azt, hogy az utóbbi években mégiscsak egybemaradtam, neked köszönhetem. Átkozottnál átkozottabb
helyzeteimben, amikor már se erőm nem volt, se lehetőségem, mindig magától
értetődővé tetted számomra a kibontakozást, vagyis a legteljesebb emberi szolgálatot. Ezért énnekem minden élő költő közül te voltál a Költő.
Látókörödben, mindig érzékeny és mindig szigorú tekinteted sugarában
az árulás változatai ellehetetlenültek. Roppant mértékvoltod szinte kötelességünkké tette a szabad és tiszta látást, sarjasztotta és éltette bennünk a megszólalás felelősségét. Én, aki nem vagyok írástudó, inkább képekben látok
mint szavakban, mindig szorongtam a közeledben, rátalálok-e az érvényes kifejezésekre, vagy csak rabolom az idődet éretlenségeimmel. Ha éreztem, hogy
mondataimban lötyögnek a szavak, pattogott a pulzusom. És bár ez a szégyen
feszített, fájt — mégis mindig fölemelő volt, sohasem nyomasztó. Türelmes
jelenléted föltámasztotta bennünk azt a bizonyos József Attila-i komor vágyakozást, hogy olyánok legyünk „mint a többi nyomorult, kikbe e nagy kor
beleszorult"... mint amilyen te is voltál. És ehhez a szívet koptató kalandhoz erőt is adtál nekünk. A magadéból — honnan is vetted volna másunnan!
Magadat tékozoltad, hogy mi, esendőbbek megmaradjunk. Mi ezt a fenséges
tékozlást látva láttuk; nem kértük, de elfogadtuk. Még az sem menthet minket, hogy jajunkban-bajunkban más esélyünk a megmaradásra nemigen volt.
Beszélgetéseink alkalmával egy-egy szelíd mosollyal, legutóbb még egy
határozott kézmozdulattal is leintettél minket, ha hogyléted felől érdeklődtünk. De a verseidben, ahol az igazság elhallgatását nem szemérmességnek,
hanem véteknek vélted, már évek óta írtál ama rettenetes hétfő hírnökeiről:
38-

Semmi bajom,
csak más a tekintetem
s néha a szívem fölé
téved kezem.
Nem érdekes.
Ugyan, ki mert volna szembeszállni a te önzetlenségeddel? Irgalmatlan
adakozásod láttán még a mindenre vicsorgó ellenfeleidnek is tátva maradt a
szájuk. Mi pedig, barátaid, tőled tudtuk, hogy emberség dolgában nem ismersz
kegyelmet, se kíméletet magad iránt.
Évekkel ezelőtt valamit írtam és téged idéztelek:
Tolakszik a fű, a fű, a fű
tömören a harang szívéig.
Egy buszmegállóban ácsorogtunk, cseperészett az eső. Váratlanul megkérdezted:
— Te is úgy érzed, Ferenc, hogy tolakszik az a kurva fű?
— Igen.
— Félsz tőle?
— Nem.
— Jól v a n . . . Tudod, a halál elvisz mindenkit, de aki fél tőle, azt előbb,
még éltében meg is alázza. Az pedig már a vers rovására megy és az nekünk
túl nagy luxus. Féljenek a tábornokok, mert azoknak van hadseregük. De
nekünk nincs semmink, a mi hatalmunk csak az, hogy nem félünk. Nem akarunk bántani senkit, tehát nem is félünk senkitől. Nem igaz?
Ha ezek után azt merészeltem volna mondani neked, hogy feküdj be
valamelyik kórházba strophantin-kúrára, többé szóba sem álltál volna velem.
Épp olyan „öntörvényű, konok csillag" voltál, mint ahogyan Bartókot jellemezted.
Magadhoz méltó halált érdemeltél.
Megszakadt a szíved.
Halálod méltó volt az életedhez.
Bocsáss meg, Laci, de ama hétfő óta ez az egyetlen vigaszom. Ebbe próbálok kapaszkodni, ezt ismételgetem magamban már-már eszelősen. Engem
évek óta hívogatnak a sínek, és most azzal biztatom magam, hogy lám, másként is lehet: zakatoljon csak bátran a vérünk, míg az időnk végeztét ki nem
érdemeljük!
Látod, biztatom itt magam, mint gebét a gazdája, kopogtatom egymás
mellé a sivárabbnál sivárabb betűket, de hiába. Csak az a rettenetes hétfő
lüktet bennem, kimondhatatlanul. Immár szorongás és szégyen nélkül keményen érzem, hogy a szavaim alkalmatlanok lettek. Hiába kaparászok köztük,
képtelen vagyok érvényes mondatokban megörökíteni, ami történt veled —
velünk. Látom, meddő minden erőfeszítés. A szavak elmenekültek tőlem. Lebegnek körülöttem a súlytalanság állapotában, nagy tömegekben átúsznak
egymáson, szilánkokká foszlanak, nincs már fölöttük hatalmam. Talán t e . . .
Őrület, de leírom: talán a te parancsodra engedelmeskednének, hiszen az
anyanyelv téged hatalmazott föl, hogy a kifejezhetetlent is kifejezd.
Már megint hajnalodik.
Abbahagyom.
Kedves Laci,
újra este lett, itt ülök ismét az írógépnél és a füzeteimben lapozgatok.
Vagy ahogyan te mondanád: az irkáimban. Amolyan hevenyészett naplófélék
ezek. Sok minden van bennük, ami veled, velünk kapcsolatos. Különösen az
39-

utóbbi években, közös munkáink terebélyesedésével, ügyeink súlyosbodásával
párhuzamosan egyre t ö b b . . . Az első bejegyzés tíz év előttről való:
„Kóvályogtunk Nagy Lacival a gótikus katedrálisok között, baktattunk a latin negyed sikátoraiban, Ady, József Attila útjain. Vállamon
magnó. Hallgatjuk a gyimesi keserveseket, a mezőségi lassúk zokogását.
Indiánokról, csángókról, bretonokról beszélgetünk. A vastag húrok velünk zengenek még a metróban is. Azt mondja Laci: látod, változnak az
idők. Vigyázó szemünket még Párizsban sem Párizsra vetjük már. Oda
fordulunk, ahol bajok érik az embert. Ahol kellünk. Ahol ég a ház. Lassan olyanok leszünk, mint a kivénhedt tűzoltók, az emlékezetünk kilök
magából minden fölösleget. Csak a tüzek ténye marad, meg az o l t á s . . . "
. . . Lapozgatok az időben. Megtalálom, mit jegyeztem föl életem talán legboldogabb napján:
„Micsoda tisztesség ért engem!
Talán a legnagyobb, ami érhetett!
Amikor elkezdtem a filmet, tudtam, hogy az előítéletek elleni háborúban élesek a kések. Az első ütközetben azonban kiderült, a kések
nem azért veszedelmesek, mert élesek, hanem mert alattomosak. Mert
maga az alattomosság a kés! Hosszú munka elején voltam, a nyilvánosság még nem segíthetett, maradt tehát a szokásos önuralom. Ettől még
a vesém vadult meg; föllázadt és amúgy vesemódra megkínozott és
ágyba lapított. Teltek, múltak a hetek. Egy-két régebbi társam, fölmérvén a helyzetemet, megátalkodott konokságomat, s főképp ez utóbbiban
visszaeső voltomat — időben arrébbsasszézott.
Gondoltam, a születésnapomon megajándékozom magam egy vetítéssel. Meghívtam az orvosszereplőket, néhány szigorú szemű barátot,
munkatársat, Csoóri Sanyi, Lugossy Laci mellett a legszigorúbbat is:
Nagy Lászlót. Ellenőrizni akartam magam, tőlük kívántam hallani, mit
is csináltam eddig, mennyi erő van az anyagban így nyersen, vágatlanul,
mennyire vethetem neki a hátamat, merre keresgéljek tovább. Ez volt
tegnap, november 21-én.
Ma délután elbotozott hozzám Nagy Laci. Leült az ágyam mellé,
irkát vett elő és így szólt:
— Azért jöttem Ferenc, hogy megköszönjem ezt a munkát. Tegnap,
a vetítőben egész napon át verejtékeztem a döbbenettől. Éjjel sem tudtam aludni, aggódtam az emberekért. Én az ilyesmit nem tudom kívülről szemlélni. Űgy döntöttem, nem hagylak magadra, részt vállalok a
munkából, annyit, amennyit bírok. Elhatároztam, először is interjút készítek veled. Azért hoztam ezt az irkát. Beszélj arról, ami elindított!
Kisimította az irkalapot és rámtekintett.
Néztem Laci fehér haját, inas kezét, az irkalapot. Ekkora alázat láttán nemcsak a torkom, a szívem is elszorult. Hallgattam. Arra gondoltam, talán ez marad életem legboldogabb napja. Összekötődött a sorsunk. Erőteljes, megtartó gondom támadt: hogyan lehetek méltó társa
Lacinak, a barátnak, az embernek! De azt is tudtam, hogy az erre való
esélytelen törekedés is életben tart. Csöndesen csak annyit mondtam:
— Köszönöm, Laci.
— Természetes dolgokat nem szokás megköszönni. Kezdjed!
— Hol?
— Az elején.
— Ültünk a balsai Tisza-parton és hallgattuk egy ember drámáját.
Húszesztendei kemény munkával, sok tízezer társához hasonlóan megpróbált ő is hadat üzenni a halálnak. Engem ennek az emberi hadüzenetnek a sorsa, belső természete érdekelt. Valóságos történelemben és
valóságos társadalomban gondolkodom, tudnom kellett, hogy még az
40-

ilyen elemi módon emberi vállalkozások is belekerülhetnek az előítéletek csapdáiba. Arra gondoltam, hogy ennek az embernek az ügyét, küzdelmét megpróbálom kimenteni az előítéletek szorításából és megkísérlem hozzásegíteni az elfogulatlan megítéléshez. Később, majd ha a szakemberek elvégzik a megfelelő tudományos próbákat, ellenőrző kísérleteket, az előítéleteket kiszorítják a tárgyilagos tények — kialakul a film
vége. Remélem, a kész filmben benne lesz a teljes igazság, mint harangban a hang.
— A dolgunk tehát: tegyünk meg minden tőlünk telhetőt, hogy a
harang megszólalhasson.
— Meglehet, kettőnk ereje is kevés lesz.
— Majd tartjuk egymásban a lelket. Ne feledd, a tank: az igazság,
mi gyalogosok csak megyünk utána. Az pedig szentigaz, hogy ma már a
pápáknak bele kell nézniök a távcsőbe, mielőtt ítélkeznek. Nem tudok
elképzelni épelméjű embert, aki ezzel az érvvel ellenkezne. Én azt tanácsolom neked, józanul bizakodjunk!"
Sok mindent fölidézhetnék ebből a hetvenhatos beszélgetésből, mert a
dráma máig befejezetlen, a harang még hallgat. De inkább megállok e néhány
bevezető mondatnál és idelapozok a mába.
Azon az elátkozott januári hétfőn ezt írtam az irkámba:
„Reggel nyolc óra tájt csöngött a telefon.
Margit halk hangja:
— Ferenc?
— Igen, Margitka . . .
— . . . Lackó... Most mentek el a mentők, azt mondták..., meghalt . . . Pedig az előbb még é l t . . .
Reszketek.
Kő van a torkomon.
Hármasával botladozok a lépcsőfokokon.
Rohanok Csoóri Sanyihoz. Az út közepén dideregve kiáltozom a nevét. Sanyi kinéz az ablakon.
— Nagy Laci!!...
Folytatnám, de elfullad a hangom. Sanyi azonnal megérti, mi történt. Látom, amint lehanyatlik az ablak mögött. Belémnyilall, hogy ebbe
a hírbe bele lehet pusztulni. Fölvergődök.
Ott támaszkodik Sanyi az ablaknál, roskatagon. Csupa sötét szántás
az arca. Nemhogy jártányi, de még annyi erőnk sincs, amennyi a könynyeink megeredéséhez kéne. Letántorgunk egy taxihoz. Néhány perc
múlva megérintjük Lacit. Még meleg a keze. Mintha élet volna benne.
Segítségért telefonálunk. A válasz könyörtelenül tárgyilagos. Az árváknál is árvábbak lettünk.
Érkeznek a barátok, hozzátartozók. Kiss Ferenc, Tőkei Ferenc, Ágh
István, Bella István... Lekuporodunk valamennyien a földre, László és
Margit köré. A nagy némaságban önkéntelenül, akár a lélegzetvétel,
megered a könnyünk.
A telefon Laci fejénél, a polcon. Szinte folyamatosan berreg. Megismerem Sánta Ferenc, Czine Mihály hangját:
— Igaz?
— Igaz.
Hivatalos helyről aggodalmaskodik egy női hang. Csoóri Sanyi
válaszol:
— Nem, asszonyom, nem lett öngyilkos . . . Egészen biztos... Nagy
László nem olyan volt, élni akart... Le is írta.. . Ha ez magát megnyugtatja, legyen nyugodt... Igen, leírta.
Sanyi súlyosodó homlokát az íróasztalra ereszti. Keze ügyében Sütő
41-

András könyve, föltehetően Laci utolsó olvasmánya. Nézi a címoldalt:
Engedjétek hozzám jönni a szavakat... a versben bujdosónak... a nyelvében bujdosó...
Ágh Pistáék indulnak a Mamához, Iszkázra.
— Istenem, anyánk ott magában, csak bele ne haljon.
Ezt mondja elmenőben, alig hallhatóan.
Zolnay Palival füstölünk a konyhában. A R e g e . . . sorai zsonganak
bennünk.
„Ha a halálban megelőzlek, ne sirass engem anyám"...
Az orvos, kézmosás után, mielőtt föltenné a kalapját, így szól:
— Erre mondják az egyszerű emberek, hogy megszakadt a szíve.
A szürkületben Margit gyertyát gyújt. Csupa bánat és csupa méltóság, ahogyan fogja László kezét.
A szavak ínségében Juli énekel:
„A fényes Nap immár elnyugodott..."
Iszkázról telefonálnak, hogy a Mama délben, a rádióban hallotta a
hírt. Ült a sötétedő konyhában a hokedlin és gondolkozott.
Este itthonról hívom Marosvásárhelyt, Sütő Andrással beszélek.
— A családnak és a barátoknak az a kérése, András, hogy te búcsúztasd el Lacit.
— Igen, értem... már el is kezdtem í r n i . . . Csak h á t . . . Nagy hó
van nálunk... és ahogyan az időt figyelem... jöhet még nagyobb is.
— Várjuk, hogy jöhess.
— Remélem, mehetek..."
Éjszaka van. Ég a szemem, tüzel a homlokom. A füzetem sorai összemosódnak. Nem tudom, mióta ülök így. A nagy csöndbe belecsörömpöl a telefon. Ratkó Jóska hív Nagykállóból.
— Nem bírok aludni...
— Én s e . . .
Hosszan hallgatjuk egymás csöndjét.
Jóska pogány szigorúsággal ennyit mond:
— Meghalt az Isten.
Megint hallgatunk, kiszáradt torokkal.
Idetámolygok ismét a füzetemhez. Próbálok szavakat írni egymás mellé.
Jól tudom, kilátástalan, fölösleges, de mi mást tehetnék? N e m . . . nem. Nem
az Isten. Ne áltassuk magunkat barátaim!... A helyzet sokkal súlyosabb,
mint gondolnánk... Meghalt Nagy László, az ember. Ki a messziről jöttek
közül a legmesszebbre jutott. Éppen ő volt az, ki közülünk, Tisza—Duna táji
halandók közül leginkább kiérdemelte, hogy embernek neveztessék.
. . . Emlékszel, Lackó, egyszer járkáltunk az éjszakai hóesésben, s a Regéről meséltél nekem? . . . Valahogy, így mondtad:
— Tudod, akkoriban éjjel-nappal a versírás feszültségében éltem. Kegyetlen birkózás volt. Mikor elérkeztem az utolsó sorhoz, leírtam, hogy élni akarok, é l n i . . . úgy éreztem, az életem végéhez is elérkeztem. Kinyitottam az
ablakot, a pléhpárkányra könyököltem, néztem a szemközti tűzfalat és vártam
a véget. Biztos voltam benne, hogy jön, mert azt az ember megérzi. A szívem
verdesett, de én annyira nyugodt voltam, mint még soha. Mert mégiscsak
megírtam amit akartam: felkészültem a halálra. Vártam, vártam — de nem
jött. Gondoltam, ez már nem az én gondom, az ő dolga...
42-

Bámulok kifelé az ablakon, nézegetem az éjszaka végét. A január még
havat hoz.
A bordáim közt úgy vergődik a szívem, mint egy zárlatos mosógép. Pedig
én még nem írtam meg, amit akartam. Semmit se csináltam, csak belegondoltam, mi lesz velünk — nélküled. Méghogy v e l ü n k . . . az a l e g k e v e s e b b . . . de
mi lesz az i g a z u n k k a l . . .

VÁRI

ATTILA

Kardvirág koszorú
Nagy László emlékére
temetni
megtanultunk
lefelé tudjuk a járást
TE aki ismered
istent
vigy néki rólunk
ajánlást

TADEUSZ

NOWAK

László közöttünk
Itt fekszenek előttem Nagy László versei és a nyersfordítások, itt fekszik előttem
a válogatás. Sok helyütt a szerző saját kezű megjegyzéseivel, pontosan megjelölve a
vers ütemét. Azért, hogy én, aki nem ismerem a magyar nyelvet, nem táncolok
csárdást, nem énekelek magyar népdalokat, jobban eligazodjam, hogy a versekben
megérezzem a dallamukat, hogy minél szélesebbre táruljanak előttem bennük a
képek, hasonlatok és metaforák.
Való igaz, vaknak kéne lenni meg süketnek ahhoz, mondottam magamnak, hogy
e versekben ne lássuk meg és ne halljuk ki, hogyan nő a fű, szökken kalászba a
búza, virágzik ki a kökényfa, hull a szőlő levele, kelnek föl téli álmukból tetőtől
talpig rózsaszínűén ködlő fényben a barackfakertek. Ott, ennek a versnek a csúcsán,
mondtam magamnak, ujjal érintvén a verssorokat, miként az ágacskákat, szakadatlan örömteli megszállottságában levelek közt rejtőzve madár énekel. Középen pedig
a nedves fűben mezítláb szalad lefelé, kifulladva, hajaszála tövéig verejtékesen, egy
fiatal lány. És mielőtt még egészen megpillanthattam volna, mielőtt meghallottam
volna, hogy halkan dúdolgat magában, már fölismertem: László falujából való, és
amint alászállt a völgybe, lassan királylánnyá változott, királyné lett. És valamennyi
közül a legapróbb versben, amit csak fordítottam Tőle, ebben a bronzba ( cizellált
költeményben, mint a tébolyultak szöszögik apró igéiket, egyre csak szöszögik, és
ott ugrálnak a júliusi fűben, a völgy harangjában a szöcskék.
Ám ennél több, jóval több van a versekben a kórházi ágyakról, átizzadt lepedőkről, lázas ajkakról, lesoványodott kezekről, melyek nem tudják fölemelni az
43-

éjjeli szekrényről a vörösborral teli poharat, mely világit a sötétben, akár egy kicsi
planéta. Át vannak itatva jóddal, tárnicsgyökérrel. E verseken áthullanak és ezt
hallani is lehet, ha fölünket hozzájuk tapasztjuk, a kőpadlón szétszóródó altató
drazsék, fájdalomcsillapító pirulák. Szüntelenül ott csörrennek bennük a szikék, az
injekciós tűk, fölemelt sebészkések. De még rajtuk keresztül is, akárcsak az archoz
simuló kézen átsejlik a hajnali pirkadat, a remény.
Én Istenem, és László nincs már közöttünk. Itt van még visszafogott hangja
Varsóban a Magyar Intézetben, amint szóról szóra, verssorról verssorra, strófáról
strófára szavalja el nékünk a „Szépasszonyok mondókáit Gábrielre". Én is fölolvastam a fordításomat, vagyis inkább lengyelesített változatát, és a lengyel szinész is
elmondta, de ez nem volt az, nem volt az igazi. László énekelt, László a királyi
udvarban volt, és László hangját leste az udvarhölgyek egész kara.
László ott ült köztünk, sok-sok föltett kérdésre válaszolgatott, vallott arról, milyen önfeledten merült el a népdalban. Hiszen ez volt az ő első forrása, amelyből
ivott és melyet sohasem felejtett el. László fölemelte a poharát és koccintott legközelebb ülő barátaival. Még hallom a pohár csengését, még látom a napfényes
szikrákat a szemében és a borban.
Ö nincs többé a magyar síkságon. Nincs többé szülőfalujában és nincs többé
Budapesten. Soha többé nem jön el Varsóba. De itt vannak a rajzai a ,,Menyegző"
nyersfordításához: a sarkantyús csizma, katonacsizma, egy katona oldalán karddal
és vigyázzállásban: arccal a magyar történelemnek. Petőfire emlékeztet vagy talán
Bemre. Ott van a papíron félretéve egy kard, kivették hüvelyéből, seáyemmel kifényesítették, beolajozták, hogy a rozsda ne marja. Azt hiszem, hogy ez a kard az
övé volt, Lászlóé. Mert László nemcsak kiváló költő volt, hanem katona is.
Minden volt egyébként a fiatal magyar költészet számára. Elegendő volt beülni
vele valamelyik borozóba, hallgatni Öt, ahogyan a kezdő költőkkel beszélget, amint
türelmesen elmagyarázza nekik a szó értelmét, amit bele kívánnak tenni a versbe,
hogy erről meggyőződjék az ember. E beszélgetésekben egyébként nem csupán a
versekről esett szó. Hiszen László egész hatalmas intézmény volt, végső menedék,
ítélőszéke mindannak, ami magyar, nemzeti, népi, mindannak, ami a legemberibb és
az embereknek javára szolgál.
És így él a verseiben. Ilyen marad örökre a mi törékeny emlékezetünkben is.
És nem csupán a miénkben. Nem csupán.

(Gimes Romána fordítása)

CZINE

MIHÁLY

„Égi s földi virágzás tükre..."
EMLÉKEK NAGY LÁSZLÓRÓL

A nagy költők nem véletlenül szólalnak meg, fejtegette Illyés Gyula Petőfiről
szólva, látni lehet, legalábbis visszatekintőn, mikor esett egy nép vajúdásba, hogy
megszülje a „rendkívüli fiút". Azt is, miként dajkálja, óvja, védelmezi kedves gyermekét, hogy majd a rendkívüli fiú — fölnövekedvén — védelmezze és emelje felnevelő közösségét.
Nagy Lászlót is népe küldte, a maga követeként, kísérte védelmező szeretettel
az útján, s a népével összeforrt költő álomi beszéddel, „bajokat döggé bűvölő" igék44-

kel ajándékozta meg nemzetét. Egyszer, kisfiúcska korában — megírta Nagy László
A karácsonyfás emberben — babérlevéltalpakkal elindult a hóba, mezítláb, egy szál
ingben. A kovácshoz. Megviselt katonaköpeny jött vele szembe a világháborúból.
Ráismert a kis „Zászlóra". Magához vette, köpenyébe gombolta, „átlőtt, sorvadásos
tüdeje felé; a kisbaltához, mert az volt a belső zsebében".
Viszatekintve úgy vélte Nagy László, akkor született igazán, mert akkor lépett
„először pajzs nélkül a télbe". Jelképesnek foghatjuk fel mi is a történetet, mint
erre Kósa Ferenc is emlékeztetett: író és népe találkozásaként. Ismétlődött majd
számtalan változatban; rossz időben, jó időben. Nagy László a maga közösségéért
mindig kész volt pajzs nélkül lépni a télbe, s akik csak találkoztak véle, mindjárt
felismerték benne, mint valamikor Petőfiben, a szívüknek kedves költőt. S az igaz
embert. Aki mindig azonos volt a lírai hősével: „— Se bölcs, se büszke / égi, földi
virágzás tükre".
így ismertük ott is, azon a telepen, ahol jó tizenkét esztendeig lakozott. Űj volt,
nagyom is ú j ez a lakótelep, kint Zugló szélén, a Mogyoródi útnál. Tengeriföldek,
lucernások közepén kezdték építeni. A városból villamoson lehetett leginkább megközelíteni, de a villamos eleinte csak az Egressy térig járt, s onnan még odébb
voltak a házak, s még kiépítetlenek az utak; az asszonyok félcipője olykor elveszett
az őszi sárban. Az ú j lakók sokfelől jöttek; egymásról korábban nem is igen hallottak. Az első ember, aki minden telepinek kedves ismerőse lett, még mielőtt a
nevét megtudhatta volna: egy hallgatag, kis bottal ballagó, deres sörényű fiatalember lett. Aki mindig utoljára szállt fel a mindig zsúfolt villamosra, maga elé
engedett, sőt invitált mindenkit, még a suhancokat, az egyenruhás férfiakat is..
Szavát hallani sem lehetett; nem avatkozott a mások beszédjébe, nem pörölt a
javító mesterekkel, ellenben a szomszédnál is szívesen megcsinálta a csapot vagy a
zárat, ha tehette.
Ezen a lakótelepen ismerhettem meg én is közelebbről. Fényes szemekkel néztünk, rá kezdettől, mint egykori kollégisták, büszkén emlegettük, Juhász Ferenccel,
Simon Istvánnal egy sorban. Gyakran találkoztam vele az Üj Hangban is — az
akkoriban írt nagy verseit, a Regét, a Havon delelő sziudruán-yt is az Ű j Hang
közölte —, de hogy embernek is, barátnak is milyen kivételesen nemes, ezekben az
esztendőkben naponta tapasztalhattam.
Legjobban éppen a legnehezebb napokban. A novemberi kormos időkben, 1956ban. János fiunk, a második gyerekünk akkor volt kicsi, s egy nővérem s két unokaöcsém is nálunk lakott, illetve rekedt akkor. Az ellátás viszont akadozni látszott.
Olykor géppuskák is kerepeltek, a szomszéd ház erkélyét — éppen, amelyben Nagy
Lászlóék laktak — meg is szaggatták a lövedékek. A mi házunk lakói, s mi magunk
is a kisgyerekekkel húzódtunk le a pincébe. S akkor jött Nagy László és Szécsi
Margit, a költő házaspár: nincs, nem lehet semmi baj, nyugodjunk csak. Kenyeret
hoztak, talán kettőt is: ne vonakodjunk, nekik bőven van, nekik is jó ismerősök
hozták, s most csak ketten vannak, Bandika, a kisfiú oda van a lőrinci nagymamánál . . . Kenyerünk ugyan nekünk is volt elegendő, de a mozdulat mégis felejthetetlen maradt, s valamennyire talán még jelképes is: Nagy László kapta és továbbadta
a kenyeret. S feledhetetlen az akkori kardélű arca is: maga ugyan reménytelenül
keserű volt — „fejbelőtt mének szédületével" élt —, akkor birkózott a fekete katona
látomásával, de nekünk bizodalmat sugallt.
Ettől kezdve szaporodtak meg az otthoni találkozásaink. A Kisdobos, ahol dolgozott, megszűnt, megszűnt az Űj Hang is; egyelőre nem volt olyan munkahely,
ahova naponta bejárhattunk volna. Annál többet kocogtunk egymás ajtaján. Gondjaink rokonok voltak, a gyerekek egy óvodába, majd egy iskolába jártak, s egyre
több lett a közös barátunk is. Bárki jött hozzánk, a falunkból, vidékről vagy más
országokból érdemes ember, mindig kértem Nagy Lászlót, jöjjön át. Ha tudott, jött
is szívesen. Sokan megfordultak a házunkban, olykor már nem is értem vagy a családomért, hanem a jó reményért: hátha Nagy Lászlót is láthatják. Bevallom, magam
is csábítottam nem egyszer úgy a vendéget: megpróbálom Nagy Lászlót is áthívni.
45-

Laci sejtette is a ravaszkodásom, de nem bánta, érdemes emberekkel szívesen találkozott. Parasztokkal, diákokkal éppenúgy, mint művészekkel és közéleti emberekkel.
Sohasem költőként, de mindig emberként. Egy árnyalattal sem fogadott el több
kedvességet, mint amennyi mindenkinek dukál, ö volt a leghalkabb. Ha kedve
támadt, ő beszélt a legszínesebben. Le lehetett volna írni, változtatás nélkül közölni
minden szavát. Mint igazi epikát.
Csodálatos történetei voltak a diákéveiből is: mikor falujából, Iszkázról a pápai
kollégiumba került, azon tűnődött leginkább, hogy tudnak felmenni a lovak a lépcsőn. Az Iparművészeti Főiskolára csak addig járt, kilenc hónapig, míg ki nem zöldültek a fák a Vilma királyné úton. Aztán m á r nem ment be, hiába izengetett neki
a kedves Borsos Miklós, ősszel beiratkozott a Képzőművészetire, ott is csak addig
maradt, míg nem jött a tavasz, pedig tanára, Kmetty mester még a húszforintos
tandíját is kifizette helyette. Hát becsületből még járt vagy két hónapig. De akkor
már a vers volt a nagyobb szerelme. Hova kell egy költőnek járni? A bölcsészkarra.
Arra is volt egy novellája: Waldapfel professzor úr éppen Csokonairól beszélt, nekinekibuzdulva, lelkesen, de ő szép csöndesen elszunyókált. A padszomszédja felköltötte, mire ő kezdte mondani: Az ember, a poézis első tárgya...
Tudta már akkor
a fél Csokonait. Jó, dörmögte erre mackó kedvességgel Waldapfel professzor, aludjon csak t o v á b b . . . Kollégiumi életéről egy Hunyady Sándoros története is volt:
elindultak a falukutató irodalom sugallatára ők is, a festőnövendékek, szociográfiát
csinálni. Egy kakasos házat választottak. Annak az életét rajzolgatták nagy részvéttel. Lányokat, lavórokat, az elaggott függőfolyosókon száradó női fehérneműket.
Novellába, regénybe kínálkozó részleteket mondott bulgáriai útjáról is; kedvvel, otthonosan, hangjával, nézésével egyszerre magához emelve a körülötte élőket. Jelenlétében magunk is valakinek éreztük magunkat, kalácsos, abroszos, igazi ünnepen.
Különösen, mikor dallamba fordultak a szavak. Gyakran, szinte minden alkalommal. Akkoriban sokat énekeltünk. Nemcsak azért, mert fiatalok voltunk — elpergőben volt már a szájból az ifjúság méze —, nem is azért, mert nagyon virágos
lett volna a kedvünk. „Víg esztendőkre szomjasan" inkább a „dérkoszorút" akartuk
lerázni, s dalban elmondani, amire nem találtunk pontos szavakat, mint a mezőségi
rokonok, a Sütő András regényében. Sokan voltunk, sokfelől jöttünk, nagy kérdésekben egyező, részletekben eltérő véleményekkel; a dal segítségével az élesedésre
hajlamos vitás kérdések fölé emelkedhettünk. Sorba mondtuk mindenki kedves énekét. Jó torkúak mindig bőséggel voltak jelen az ünnepes napokon, de legmagasabbra
mindig a Nagy László és Szécsi Margit énekeivel emelkedtünk. Mikor kedves bolgár
és lengyel dalaikat fújták, egymásra vagy az ablakon betekintő égre nézve, mi m á r
inkább csak némán mozgattuk a szánkat. Akkoriban még magnót is azért igyekeztünk szerezni, hogy a kedves dallamokat rögzíthessük. Laci és Margit énekeit külön
is felvettük, akárcsak a magyarózdi és bözödi népdalokat; ezek jelentették egy időben nálunk a legkedvesebb muzsikát. Addig forgattuk a szalagokat, ünnepeken és
köznapokon is — olykor még a parkban dolgozó lányok is az ablak alá gyűltek m u zsikát hallgatni —, míg teljesen szét nem szakadoztak. Nagy bánatom, hogy pótlásukra már nem kerülhetett sor. Mire jó magnónk lett, megfogyatkozott a kedv,
megritkultak a dalos találkozások.
Míg szomszédok voltunk, nemcsak nálunk, Nagy Lászlóéknál is gyakorta voltak
baráti összejövetelek, Margit-napok, László-napok, vagy mindentől független testvéri találkozások. A vendégek közül legtöbbször Juhász Ferencékkel találkoztam
náluk — velük voltak a legjobb barátságban —, s Pista öccsével, Zolnay Paliékkal,
a muzsikus Vígh Rudiékkal, meg a novellista Szabó Pistával. S egészen „civil" közös
barátainkkal: mérnökökkel, tanárokkal, gyermekeink pedagógusaival. Ilyen alkalmakkor is Laci meg Margit volt a legtüneményesebb. A kánai menyegzőn sem érezhették jobban magukat a résztvevők, mint Nagy László asztalánál.
S gondolom, Nagy László is jól érezte magát vendégei gyűrűjében. Nálunk is,
a sokfelől összejött emberek között. Az esztendők során száz meg száz emberrel
lehetett így bizalmas találkozása, Kós Károlytól Kányádi Sándorig, Veres Pétertől
Utassy Jóskáig — Utassy akkor még bölcsészhallgató volt —, első tanítómtól egy46-

kori mezítlábas pajtásaimig igen sokan megfordultak nálunk, nem is beszélve arokoni hadakról. Csak testvérek voltunk tízen, s már mind népes családdal... Odahozták ezek a jóemberek, ha nem is a nagyvilágot, de a magyar végeket és perifériákat mindenképpen. Rokonaimat, barátaimat — mint az övéit én is — saját
embereinek tekinthette. Ezekben a találkozásokban is volt valami A karácsony fásember köpenybegombolásából: ha Nagy László járásában nehézkesebb, lehetőségeiben korlátozottabb is volt még, hát odajött hozzá, legalább egy-egy emberével a fél
ország. Hogy akkor is érezhesse, mikor újabb könyve nem jelent meg, mikor munkásságára írásos visszhang alig, vagy csipkedőn felelt, hogy az emberek, akikkel
találkozhat, szeretik.
Még a szolgálatos rendőrök is becsülő méltánylással tekintettek rá. Történt egyszer, hogy különösen nagy kedv kerekedett nálunk. Már a fölöttünk lakókat is kértük: jöjjenek, daloljanak velünk, alvásra nagy reményük most aligha lehet. Megesett
ez máskor is, de most jöttek a rendőrök. Annak rendje szerint bekopogtak az ablak o n — földszinten laktunk —: mi van itt, már éjfél is elmúlt. Hívtuk őket illedelmesen: fáradjanak beljebb. Be is jöttek, s érdeklődőn kezdték vizitálni a jelénlévőket. Mikor Nagy László szép deres fejére ért a tekintetük, egészen barátságosak
lettek. Nem koccintottak ugyan velünk — szolgálatban voltak —, de tisztelegve
távoztak: mulassunk csak tovább, érezzük jól magunkat. Ha a szomszédok is itt
vannak, úgysem zavarhatjuk senki nyugalmát. Visszatekintőn mi úgy is mondhatnánk: Nagy László kedvét még a rend jóösztönű őrei is óvták.
A Mogyoródi úti lakótelep — későbben az a sor ház, amelyik egyikében Nagy
László is lakott, a Derkay utca nevet kapta — tűrhető lakóhely volt. Óvodája, szépiskolája épült, zenei osztályait, s ott tanító egykori kedves növendékeit Kodály
Zoltán is meg-meglátogatta; lassanként jövendő kis erdőcskék között találták magukat a kétemeletes házak. A környező mezőkön kecskék legeltek, kutyák tanakodtak, a magnó s rádió el-elcsavargó hangjai közé olykor kakaskukorékolás vegyült.
A „bárányos ég alatt", a szépen felépült utakon gyermekeket sétáltattak a fiatal
házasok, és az ünnepi látogatásra érkezett nagyszülők; a vegyülő falusi-városi képekben az ember szinte a vasárnap gyönyöréből is érezhetett némi megelőlegezett
aranyport. De azért jó volt innen kimozdulni is. Már 1959-ben is azért ment el
Nagy László — Szabolcsi Miklós főszerkesztősége idején — az Élet és Irodalomhoz
képszerkesztőnek, hogy az egy helyhez kötő fordítás nyűgéből — tízezer sort fordított már addig — egy kicsit legalább szabaduljon, bemehessen akár naponta- egy
munkahelyre, elbeszélgethessen festőkkel, fiatalokkal. Vagyis találkozhasson- emberekkel.
Ezért volt kész már a legelső időkben is író-olvasó találkozókra. Akkor még
ritkábbak voltak ezek az alkalmak, s mitagadás, akkor még Nagy Lászlót nem
nagyon hívogatták. Első gyűjteményes kötetét, a Deres majálist fanyalogva, sőt
csipkedve fogadták többen, utána nyolc esztendeig nem is jelent meg egyetlen
Nagy László-verseskönyv sem. Ellenben volt írás, amely Nagy László hovatartozását is bizonytalannak vélte. Valaki olyasmit írt róla 1957-ben: noha ennyi meg
ennyi ezer forintot vett fel, mégis oppozícióban v a n . . . Rettenetesen fájt ez az
otromba vád Nagy Lászlónak, de benne a seb is verset hozott; a Himnusz
minden
időbent akkor írta. Rendíthetetlenül vallotta igazát: „enyém itt minden hatalom".
A vele rokon úton járóknak is ez volt a hitet adó bizonyosságuk.
S így tudták az értő olvasók is. Ezért vállalkozott Surányi Ibolya arra, hogy az
Egyetemi Színpadon útjára indítsa a Költőnk és kora sorozatot, Juhász Ferenc;.
Nagy László, Simon István, Sánta Ferenc, Kamondy László és mások bemutató estjeit. S ez a bizalom mutatkozott meg a vidéki tanárokban is, akik a lehetséges kereteken belül író-olvasó találkozóra hívták, vagy hívatták a szívük szerinti alkotókat. Legelőször Debrecenbe s Nyíregyházára.
Az egyik első debreceni találkozás emlékét írás is őrzi: a Juhász Gézáé. Géza
bácsi akkor már a hetvenedik éve felé járt, de még változatlanul érzékeny volt az
ú j séreglésekre. Az Ady Társaság egykori szervezője nagy emlékekkel nézte a Deb47'

recenben most fellépő ifjakat; Babits, Juhász Gyula és főként a Németh László és
Illyésék első debreceni bemutatkozására gondolt, arra a nagy nemzedékre, amely
annak idején, a harmincas évek legelején „maga is valahol Kaba táján, a vasúti
fülkében eszmélt rá összetartozandóságára". A mi érkezésünk, s az i f j ú rendezőség
sürgése Juhász Gézát az Ady Társaság hangulatára emlékeztette.
Jó volt a sejtése, ilyen összetartozandósági tudatot szerettünk volna magunk is
ápolni. Ápolni, mert megszületőben volt az m á r az Ű j Hang éveiben, s ha homályosan, tisztázatlanul, de élt bennünk a kedves folyóirat megszűnése után is. Nemcsak
az irodalom tájékain munkálkodókban, de színészekben, képzőművészekben és rendezőkben is. Debrecen, s Nyíregyháza az alkalmat jelentette, hogy az Ű j Hang egykori munkatársainak egy nagyobb csoportja egyszerre, együtt lépjen dobogóra. Juhász
Ferenc, Nagy László, Sánta Ferenc és Kamondy László volt jelen. S ott kellett volna
lenni — szándékaink szerint — Simon Istvánnak és Váci Mihálynak is. Simon Pistát betegsége tartotta vissza a közös szerepléstől, Váci Miskác a firenzei írókongresszus. Legalábbis akkor úgy tudtuk. S így, ha nem is voltak jelen, verseiket
Jancsó Adrienn és Varga Katalin — egy debreceni diáklány — közvetítette. Ügy
beszéltünk róluk, mint akikkel teljesen összetartozunk.
Az ú j irodalom mutatkozott itt be, tételesség, „harci él nélkül". Juhász Ferenctől például a Rezi bordal, Nagy Lászlótól a Himnusz minden időben, Simon Istvántól a Húsvéti körmenet hangzott el többek között, Sánta Ferenc az Olasz
történetet
olvasta fel. Az egyetem aulájában összesereglett tanároknak és diákoknak nemcsak a
hibátlan írásművek tették emlékezetessé az estét, de a szereplők testvéri összetartozásának látványa is. Még teljes volt a barátság, minden szereplő fenn volt mindvégig az emelvényen. „Jólesett látni testvéri lengésüket, mozgásukat — jegyezte fel
ezt is merengéseiben Juhász Géza —, ahogy a két előadóművésznő össze-összemosolygott, vagy ahogy maga Juhász Ferenc vitte ide-oda társainak a hamutartót."
Jól érezték magukat az írók is: láthatták, tapasztalhatták, hogy van közönsége
-az ú j irodalomnak, hogy van, s főként lehetne táboruk. Debrecen nagy bizonyítás
volt: periférián veszteglő tanároké volt az est gondolata, de a városi TIT-ben is
voltak emberek, akik vállalták a meghívást, s az egyetem legnagyobb helyiségét
-adta az esthez — az egyetemen dolgozó irodalombarátok szavára —, s a résztvevőket maga a dékán, Bán Imre köszöntötte. A szemekben pedig fény volt és szeretet.
S hasonlót kellett érezniök az íróvendégeknek Nyíregyházán is. Mert a nyíregyháziak is estet szerveztek a fiatal íróknak, egész gépkocsikaravánnal jöttek elénk
^Debrecenbe. A nyíregyházi szervezők is pedagógusok volcak, iskolában és szakszervezetben dolgozók, de a város minden rétegét fel tudták sorakoztatni a vendégek
.fogadására.
Bizodalmat, kedvet adtak ezek az esték nagy mértékben. Bármilyen is lehetett
pillanatnyilag a fiatal írók „irodalompolitikai árfolyama", mellőzték esetleg őket,
vagy írásaikat nehezebben jelentették meg, érezhették, hogy az övék az olvasók
.•szíve. Hogy övék — Nagy Lászlóval szólva — „minden hatalom".
És túl a kedven, vers- és novellatémákat is adtak ezek az utak. Már szóltunk
egyszer róla: Nyíregyházáról Debrecenbe visszafelé menet megálltunk Űjfehércón, a
Koppantó csárdában, öreg parasztok üldögéltek benne a bánatukkal, hallgatva a
cimbalomszót, s egy arra baktató tehén nézett be az alacsony ablakon. Vers született majd ebből a pillanatból, igazi Nagy László-vers, az Irtsátok ki a délibábot.
A „kárhozattól sugaras" népség, amely homlokán bárd nyomával, piros rózsával
betért a napkeleti betoncsárdába, nem a mitológiából került a versbe. Élők voltak
a menetben: költők, írók, barátok.
Nagy Lászlóval és Sánta Ferenccel még különösen sokszor vezetett az utunk
Debrecenbe. A debreceni értelmiség és diákság nemcsak a harmincas években volt
az ú j irodalom barátja, az maradt a felszabadulás után is. Különösen a hatvanas
évek első felében. Ott az írók nagyon jól érezhették magukat; s csakugyan nekik
muzsikáltak. Nemcsak képletesen. Ha a Bikába beléptek, Magyari Jóska máris népdalokra váltott: Debrecennek van egy vize... íróféle embereknek lehetett maradni
5* 48

még záróra után is az épület keskenyebb szárnyában, különösen, ha Mocsár Gáborral, az ős-debrecenivel már többször is látták valamelyiküket. Nagy László és Sánta
Ferenc hírére mindig összefutott minden debreceni tollforgató, a nyugdíj felé haladó
Kiss Tamástól az induló Görömbei Andrásig és Márkus Béláig, bejöttek a böszörményiek, Kertész Laci és Székelyhidi Guszti, s hozták magukkal a festőcimborákat
is. Kiss Ferit még a lakásán is többször meglátogattuk, ha volt egy kis maradék
időnk, olykor Bata Imrét is.
A debreceni cimborák olykor elkísértek bennünket távolabbi útjainkra is, Nyíregyházára, Szatmárba, Hodászra és Mátészalkára is. Szatmári útjaink különösen
emlékezetesek maradtak; egy igazán tájékozott, kedves házaspár rendezte ott leginkább az irodalmi esteket. Szatmár-Szabolcs akkoriban mintha erősebben vonzotta
volna az írókat. Járt arra Illyés Gyula, Veres Péter és Szabó Pál, s készülődött
Németh László is egy szatmári utazásra. Nagy Lászlónak is kedvesnek bizonyult a
táj, ezért vállalkozott többször is, általában minden második esztendőben a messze
útra. Napkeleti portyázásaink egyikét — a második utunkat — meg is örökítette, a
Háromkirályokban.
Az ősz király, a deres király és a barna király, meg a fakír
utazásában.
Vonattal Szatmárra körülményes, lassú lett volna az út — Mátészalka az egyik
legtávolabbi városkája az országnak —, de voltak jó embereink nagy helyeken is,
akik kocsival segíthettek. Akkor éppen a pártközpontban dolgozó régi iskolatárs,
maga is szatmári fiú. Ő maga ugyan nem jött, nem jöhetett velünk, de kocsit adott.
S a kocsit nevezetes ember vezette. Ahogy magáról mondta: az utolsó fehér fakír.
A Háromkirályokat
Nagy László — ebben is milyen emberi volt — az ő emlékének,
Szabó János gépkocsivezető emlékének ajánlotta.
Gondolom, ezt az utat Sánta Ferenc is megírja még egyszer. Én csak apró
részleteket jegyeznék ide az útról, adalékként a Nagy László-vers élményi alapjához.
Mondtuk az előbb, hogy Mátészalka nagyon messzi van, legalábbis hazai távolságainkhoz mérten: Nyíregyházán keresztül vagy 340 kilométer. Van valamivel rövidebb útja is, Nyíradonyon keresztül, de hát mi nem a rövidséget kerestük akkor.
Tavasz volt, május, én meg szatmári vagyok s nyíregyházi diák voltam; szerettem
volna minél többet láttatni pátriámból a Dunántúl kedves költőfiával. Mentünk
hát a hosszabb úton, egy kicsit már emlékeink nyomában. Megálltunk Újfehértón, a
Koppantónál, a napkeleti betoncsárdánál, ahová korábbi utunkon a tehén is bebámult, s ahol Koca Juli volt a „tüzes kályha", ráérősen kocsiztunk' végig Nyíregyházán, megnéztük a tanítóképzőt, Váci Mihály egykori iskoláját, a házat, amelynek
Udvarán Krúdy Gyula játszott, s legalább pár percre „megpihentünk" a Szabolcs
Szálló presszójában, a régi Koronában, hogy megszoríthassuk a „véletlenül" éppen
arra járó kedves egykori tanárom, s régi jó barátaink kezét. A többest nem elírtam:
már Nagy László és Sánta Ferenc is barátként nézett a cimborákra, korábbi nyíregyházi utunkról, vagy épp pesti találkozásainkról emlékeztek rájuk. Nagy búcsúzkodások után indultunk tovább, mert még be akartunk nézni anyámékhoz is, Hodászra. Nagykálló, Kállósemjén, Máriapócs, Nyírbátor: mindenütt sok néznivaló lett
volna, de csak a kállai régi megyeháznak, s a bátori Mátyás-korabeli templomnak
köszönhettünk illedelmesebben. Pedig jó lett volna megállni, nagyokat szívni a
bódító levegőből — akkor virágoztak az útmenti akácok —, nézni a rózsaszínben
pompázó almásokat, s legalább visszaintegetni a közeli tornyoknak. De még otthon
sem tölthettünk sok időt; hiába szaladt össze hírünkre a rokonság és a szomszédok,
akik már ugyancsak ismerősök voltak régebbi találkozásokról. Estére Szálkán kellett lennünk, író-olvasó találkozón.
Oda is értünk, egy kicsi késedelemmel. Telt ház, mint korábban is, s különösen
sok a diák, a fiatal. S már mondom is, amilyen magasan csak mondhatom, Szatmár
s íróvendégei — Nagy László és Sánta Ferenc — dicséretét. Hálásan szólok Szabó
Jánosról is, a gépkocsivezetőről, aki bennünket ilyen messzire hozott, felemlegetve
nevezetességeit: le tudja nyelni az órát, biztosítótűvel összekapcsolja a s z á j á t . . .
4 Tiszatáj

49

nem érez semmi f á j d a l m a t . . . Ö az utolsó fehér fakír, közvetítettem az úton hallott
szavait; benne volt a fényképe a Magyar Ifjúságban is.
S ez az, amit nem kellett volna mondani. A fakírtudomány sokakat izgatni kezdett, s hátul lassan fogyni kezdett a terem. A szünetben, mikor kimentünk egy kis.
tavaszesti levegőre, különöset láttunk. A holdfényben, az eperfa alatt sok-sok ember,
s a sokszoros embergyűrű közepén áll a mi gépkocsivezetőnk egy fatuskón, éppen a
száját varrja, egy zsákvarró t ű v e l . . . Sánta Feri morgott is, fölhúzott szemöldökkel,
miért említettem, hogy itt a fakír, tudhattam volna, hogy akkor m á r sem a vers,
sem a novella nem lesz érdekes. Laci csak mosolygott: ha fakírt láthatnak egyszer
életükben, az is j ó . . .
Az est persze így is szép volt, csak elhúzódott a szünet, meg kellett várni a
fakírmutatványok végét. A vendéglőben már bezárt a konyha, a restiben próbálkoztunk hát. Ott is csak kocsonya volt — az mindig van a kisvárosi restikben, soká
eláll, nem kell melegíteni —, de az sem jutott már mindenkinek. A kíséretünk
ugyanis nagyon felszaporodott: az estre Debrecenből, Nyíregyházáról, sőt Böszörményből is jöttek barátok, s a hodásziak sem nyugodtak bele, hogy épp csak bekukkantottunk az anyám házába, néhányan biciklire ültek és jöttek utánunk. Hogy
vagy most, vagy reggel, de visszamenjünk m i n d e n k é p p e n . . .
A reggelt meg is ígértük. De közbejött valami. A jó szalkaiak felejtetni akarták
a vendéglátóipar csorbáját. Kora reggel már ott kopogott az egyik barátunk, a
téeszelnök, eperfahordóban érlelt háromesztendős szilvával, és szemérmes kérelemmel: anyámékhoz, Hodászra menet, úgyis arra laknak, kész lett az ú j házuk, ugorjunk már be hozzájuk, legalább pár percre, kint volt a pályi téeszben már, hozott
egy kis malacmájat. S szeretnének azok is beszélni velünk, akik az este nem fértek
az asztalunkhoz. Vasárnap van úgyis, nem kell annyira s i e t n i . . . Huncuton mosolygó, egyre bővülő, kuncogó szavaiból jól éreztük ugyan, hogy itt nem fogjuk p á r
perccel „megúszni", de ami következett, azt emberfia el nem képzelhette. Elmentünk hozzájuk — reggel 7-re harangoztak —, leültünk a terített asztalukhoz, s
fel nem keltünk onnan napszálltáig.
Kezdtük a megígért malacmájjal, a reggelivel, aztán folytattuk a frissen töltött
és sütött kolbásszal — „tízórai nélkül csak nem engedhetnek tovább" —, aztán ha
már úgyis délre harangoznak, együnk valamit, hátha otthon még nincsenek kész az
e b é d d e l . . . S már az asztalon is volt a húsleves, a töltöttkáposzta, s a jó ég tudja,
hogy mi minden m é g . . . S mi ettünk, szinte szófogadóan, pedig hát egyikünk sem
volt különösebben étkes természetű. Nagy Laci meg éppen nem, máskor a legfinomabb ételeket is csak a tisztesség kedvéért piszkálta meg a villával, már akkoriban
is, vacsora helyett is inkább feketekávét kortyolgatott, cukor helyett késhegynyi
vajat olvasztva fel benne.
De itt mintha ő is meg lett volna babonázva, a kínálgatásokra még ő is képtelen volt nemet mondani. Fel sem tűnt az idő múlása. A ház mindig tele volt, a
vendégek jöttek, asztalhoz ültek, bekapcsolódtak a reggelizésbe vagy az ebédelésbe,
aztán mentek tovább észrevétlenül, és már mások ültek helyükön. Az állandóságot
mi jelentettük az asztalnál, a négy vendég s a gazda, a házigazda, Jámbor Pista.
Ö még a székről sem állt fel egész nap, csak mosolygott, töltögetett, s az érkező
vendégeket köszöntgette. S jelezte kedves huncutsággal a feleségének: Bözsikém,
szívem, még ezt, még azt, még amazt az a s z t a l r a . . .
S Erzsike hozta, kedvesen mosolyogva, egy-egy percre leült, összeterelte finoman a beszélgetés szétfutó szálait, s máris hozta az újabb tálakat. Pedig hát nemcsak ennyi volt a dolga: egymaga volt a konyhán, sütött, főzött, mosogatott, kisiskolás gyermekei dolgait igazította, közben még az aprójószágot s a malacokat is
ellátta, mert azoknak is enni kellett. Hogy csinálta mindezt olyan örvendező pirossággal? Földmunkások lánya volt, munka közben végezte iskoláit, a gimnáziumot
is, a jogot is. Neve a járásban már akkor fogalom volt: a leghíresebb ítészek egyikeként emlegették az én falumbeliek is. .
Lemenőben volt a nap, mikor felálltunk az asztaltól. Az ú j házat így m á r csak
50-

nagyjából tudtuk szemrevenni, s otthon, anyáméknál hiába főzték az ebéd után a
vacsorát is. Épp csak köszöntünk a reggel óta várakozó testvéreknek, s máris mentünk tovább, Debrecenbe, most már a rövidebb úton, a vasárnapló kis falukon keresztül. Debrecenben sem időzhettünk sokat. Ígéretem volt, hogy hétfőn délelőtt a
könyvtárosoknak előadást tartok, méghozzá a romániai magyar irodalomról, Révfülöpön, a Balaton mellett.
Éjfélkor búcsút vettünk hát Debrecentől is. Az éjjeli sötétben a kocsiban szunyókálhattunk volna — Szabó János biztos kezű ember volt, sohasem karambolozott
—, de mind csak a szatmáriak körül jártunk gondolatban. Petőfi, Ady és Móricz
Szatmár-képét láttuk újraigazoltnak: felséges nép ez, jövőre érdemes.
Közben már pirkadt az ég. Mire a Tisza közelébe értünk, énekelni kezdtek a hajnali
madarak. Szerettük volna tisztán hallani a szavukat. Szajol és Szolnok között valahol, ahol az út jobb oldalát olajfák szegélyezik, ki is szálltunk a kocsiból. Olyan
csodálatosan tiszta volt a reggel, mint ama virágvasárnapon lehetett, mikor a nagy
király útjára zöld ágakat szeldeltek. Szeldeltük mi is a szép olajágakat, emlékként;
Laciban már verssorok indultak. Meg fogja írni, mondta, ezeket a napokat, versben.
A címe már meg is volt: Zöld
utazás...
Egyes részleteit meg is írta. Nemcsak a ' Háromkirályokban.
A szatmári utak
élményei ott munkáltak az Asszonyfejű
felleg fülemüleszós, viráglármás soraiban
is, a selymek és hajfürtök zenéjében, az olajfavirágtól szagos verssorokban. S a más
tájakra vezető utak élményei is. A szépjelű májusok, az olvasóival, a népével való
találkozások táplálták az erejét. így léphetett mindig magasabbra, fel a fényes
csillagokra.

Nagy László utolsó munkáiból
(VERSFORDÍTÁSOK)

ZBIGNIEW

HERBERT

Rólad soha
Rólad soha nem merek
beszélni
hatalmas
égbolt
városomon
rólatok se tetők ti gátak a lég
zuhatagánák
s ti bolyhos ereszek
házaink szép
haja
kémények
ti
bánat-laboratóriumok
holdból kilököttek
nyák-hyújtogatók
s rólatok ablakok
nyitottak-zártak
ti haránt megpattanok
ha tengeren
túl
meghalunk
Még a házat se írom le
ismeri minden
menekülésem
s
bár pici s nem engedi le húnyt
4*

megtérésem
szemhéját
51

\

ajtaján a zöld függöny illatát nem adja vissza
sem a csikorgó lépcsőt, hol felhozzák az égő
sem a lombot a kapu fölött.

semmi
lámpái

Voltaképp a kiskapu kilincséről akartam írni
érdességéről, barátságos
nyikorgásáról
s bár oly sokat tudok róla
naponta szörnyen csak litániát
hajtogatok
Annyi érzés elfér két szívdobbanás
közt
annyi tárgyat lehet két kezünkbe
venni
Nem csoda hogy nem tudjuk a világot leírni
gyengéden a tárgyakat néven nevezzük
csupán
1978. jan. 17.

Példázat az orosz emigránsokról
Történt
kilencszázhúszban
vagy
huszonegyben
jöttek
hozzánk
az orosz emigránsok
igen magas férfiak
álmodó szeműek
és álomi nők

szőkék

mikor átvágtak a város terén
azt mondták rájuk —
vándormadarak
jártak a földesúri
bálokra
köröskörül suttogás — micsoda
gyöngyök
de mikor kihánytak a murik
tanácstalanokká
váltak

fényei

a szürke hírlapok hallgattak
csak a pasziánsz volt részük

folyvást
szánalommal

hallgattak a gitárok az ablakoknál
még a fekete szemek is kifakultak
esténként
szamovár

a hazai állomásra
vitte őket
fütyülve

néhány esztendő
múlva
csak hármukról esett szó

arról ki
megtébolyult
arról ki jelhúzta
magát
s a nőről, kihez férfiak
a többi félrevonulva
s porrá vált lassan

jártak

élt

(Ezt Nikoláj nekem meséli, megértve a
történelem szükségszerűségét, hogy ijesztgessen vagyis meggyőzzön engem.)
1978. jan. 11.

A mitológiából
Kezdetben volt az éj és vihar
istene,
szem nélküli fekete bálvány, előtte az ugráló
mezítlenek
és vérlucskosak.
Később a köztársaság idején sok isten támadt,
feleséggel,
gyerekkel,
nyikorgó ággyal, nyugodtan
sújtó
villámokkal.
Végezetül csak a babonás neuraszténiások
hordtak a zsebükben
szobrocskát, sóból faragottat, ami az irónia istenét
ábrázolta. Nagyobb isten nem volt abban
az időben.
Akkor jöttek a barbárok. Sokra
becsülték
ők is az irónia istenkéjét.
Cipősarokkal
összezúzták, megszórták vele az ételüket.

SZALAY FERENC: BENT A SZOBÁBAN

A költő szlovákiai népszerűsége
a harmincas években
HÁROM ISMERETLEN DOKUMENTUM JÓZSEF ATTILÁRÓL

Az alább következő három dokumentum nemcsak az olvasók előtt ismeretlen,
hanem a szakemberek körében is. Az első egy József Attilához írott levél 1934 karácsony tájáról. Közel húsz éve kaptam gépírásos másolatát Szántó Judittól, aki Fábry
Zoltán levelének gondolta s 1932-ről keltezte, mivel utolsó oldala és borítékja elkallódott. Már akkor kétséges volt előttem Fábry szerzősége, Szántó Judit megkért,
nézzek utána. Csakhogy akkor még kemény diónak bizonyult. Odaadtam Markovíts
Györgyinek is, hogy segítsen a nyomozásban. Közben teljesen elfeledkeztem róla,
csak mostanában, amikor Tasi József fiatal irodalomtörténész kérdezett a „Fábrylevélről", kerestem magam is meg felgyülemlett irdatlan cikkgyűjteményemben.
Közben összeállítottam a József Attila-életmű teljesnek mondható kritikai visszhangját, s kiadás előtt áll a „József Attila — a kortársak szemében" című kétkötetes forrásmunka, amely mintegy 850 közleményt tartalmaz. így m á r könnyebben
ment, illetve sikerült a levél írójának azonosítása.
A. verseket kérő levélíró: Andreánszky István 1911-ben született, tehát hat évvel
volt fiatalabb József Attilánál. Azért volt „bűntársa", mert 1933-ban az Eötvös kollégiumi és a Széli Jenő—Birki Ágnes egyetemi-főiskolai kommunista csoport vidéki
szálainak felgombolyítása közben Sárospatakon őt is letartóztatták, s Debrecenben
állították bíróság elé, tehát ugyanabban az ügyben, amelyben József Attila „Lebukott" című verse miatt 33. rendű vádlottként állt a bíróság előtt. Az ironikus
utalás az Oswald-jury-re a Kúria 1934. május 16-i ítéletére vonatkozik, amely megváltoztatta az alsóbbfokú ítéleteket s József Attilát „az állam és a társadalom törvényes rendjének erőszakos felforgatására irányuló izgatás vétségében" bűnösnek
mondta ki s 50 pengő pénzbüntetésre ítélte.
Andreánszky már sárospataki diákkorában találkozott a szocialista irodalommal.
Érzelmileg elsősorban Kassák művei határozták meg tájékozódását. Az Egy ember
élete olyan hatással volt rá, hogy az író nyomát követve Párizsba is eljutott. Hazatérve a Sarlósok, meg a Bartha Miklós Társaság fölhívása nyomán a Bodrogköz
tanyavilágának életét tanulmányozta. Első szociográfiai írása 21 éves korában a
Munkában jelent meg, az ibrányi szegényparasztok szektás-kommunisztikus földközösségéről.
Nem sokkal ezután kommunista szervezkedés vádjával letartóztatták. Egy későbbi szabadversében így ír börtönéről: „560 volt a törzskönyvi számom, de azért
nem felejtettem el a nevemet. 318 napig 4 fal között egyfolytában, ebből 254 napot
töltöttem magánzárkában, egyedüllétben; káposztán és karalábéfőzeléken tartottak,
itt már nem b á n t o t t a k . . . Sétákon láttuk társainkat, szemünk tekintetével üdvözöltük egymást. Ünnepeken együvétereltek és elmondatták velünk a miatyánkot. Időnként meglátogattak a szeretetnővérek bokáig érő fekete r u h á b a n . . . Jöttek mások is
tanulmányozni bennünket, mint született bűnözőket. Együgyű kérdéseket tettek fel,
többek között, hogy mért akarom felforgatni a társadalmat, és mért nem hagyok
54-

békét a v i l á g n a k . . . 21 éves fiatalember voltam, lakat alatt, arcomról rég elhervadtak a rózsák . . . "
Kiszabadulása után a legális 'kommunista debreceni A Mi Utunkban jelennek
meg szociográfiai írásai a falusi fiatalok kulturális életéről. Igen jó taktikai érzékkel csak a lázító tényeket sorolta egymás mellé, akárcsak a Munkában közölt írásaiban. 1934 szeptemberében a sárospataki rendőrség újra „kommunista szervezkedés
kezdeményezésével" gyanúsítja, a házkutatásig azonban már sikerül Királyhelmecre,
Csehszlovákiába menekülnie. A lefoglalt könyvek és folyóiratok alapján emel vádat
a debreceni ügyészség a lap tíz munkatársa ellen, ahogy ezt M. Pásztor József
könyvében pontosat! leírja.
Korábbi találkozásáról a költővel a következőket írja: „József Attilát 1933 márciusában Székely Bertalan utcai lakásán kerestem, de nem találtam odahaza. Judit
mondta, jöjjek legközelebb. Március utolsó péntekjén az Amerikai úton Anton Strakánál voltam, és ott találtam József Attilát. Akik azon az este ott voltunk, a Németországból érkezett rossz híreket adtuk át egymásnak. József Attilának nem voltak hírei, hallgatott, majd amikor valaki a munkásmozgalmi harcosok, kommunisták
és szociáldemokraták koncentrációs táborokba való hurcolásáról beszélt, József
Attila többé nem hallgatott, közbeszólt és amit mondott, nekem úgy tűnt, fellázadt
és egy vers patakzik belőle: „Mikor lesz, hogy egy fasiszta ideológ a fán ide-oda
lóg." Ezt mondta, ezek József Attila elhangzott szavai a Németországban történtekhez." (1978. jan. 30-i, hozzám írt leveléből. — B. L.)
Andreánszky Szlovákiában Az Űt, a Csehszlovákiai Népszava, a pozsonyi rádió
munkatársaként dolgozott, így került számára szerény megélhetés. De ez sem ment
könnyen. „Az időben — írja — két országban sóztak körözőlevelet nyakamba és
azokban a napokban az újságokban olvastam naponta magamról. A Kommunista
Párt lapja, a Munkás, Pozsonyban közölte Zapotoczky parlamenti interpellációját,
Csehszlovákiából való kitoloncolásom és lefogásom kapcsán, mondván, tűrhetetlen,
hogy míg Prágában Gajda tábornok fasisztái rázzák a rongyot és a cári fehér emigráció ellenforradalmi elemei grasszálnak, egy fiatal magyar írót börtönbe vetnek.
A pozsonyi Magyar Űjság is közölt ugyan ez idő tájt (korábban, november első
felében, 1934) híradást kitoloncolásomról és szökésemről." (Uo.)
1934 karácsony előtt Stószon járt Fábry Zoltánnál. Azt követően Léván vagy
Érsekújvárott valaki, aki kultúrvonalon volt ismert, beszélt arról, hogy korábban
József Attilától verseket kért, de azokat nem kapta meg. Kérte, hogy írjon pár sort
József Attilának.
A Sarló romantikája már elpárolgott, az ifjúmunkás kultúrmozgalom proletkultos, szektás „anyaga" elégtelennek bizonyult az antifasiszta harcban, ezért kérik
József Attilától Lebukott, Párbeszéd, Szocialisták című verseit. Közvetlen bizonyítéka ez a levél annak, mennyire a gyakorlatban ismerték fel József Attila szocialista
verseinek igazi jelentőségét a proletkultos forradalmi versekhez képest a szlovákiai
szavalók, akiknek jó versre, lelkivé váltott szocialista meggyőződésre volt szükségük.
A levélben említett antológia kiadás — bár Tüzek éneke címmel meg is hirdették,
csak terv maradt, ahogy ezt már Fábry Zoltán kiderítette. (Egy ismeretlen József
Attila-kötet nyomában. Fáklya, 1955. aug.—szept.)
Az a konfliktus, amelyre a levélíró céloz, további tisztázást érdemel, hiszen
nem tudni pontosan, hogy József Attila lehagyására-kizárására vagy a Miért nem,
én? című, jó ideje lappangó írásának konfliktusára, a szovjet írókongresszussal
kapcsolatos sérelmére utal-e. Akármelyikre is, a levélíró jól ismerte a költőt, mindez
„az elvein, a pártállásán csöppet sem változtatott". A birtokomban levő. levélmásolat
hátlapjára valaki — bizonyára Szántó Judit ráírta: „Elküldte, tény, tehát személyi
konfliktusnak vette".
József Attila halála után Andreánszky István is több helyen, a pozsonyi rádió
magyar adásában, a Csehszlovákiai Népszavában, a haladó Slovenské Smery folyóirat hasábjain szlovákul is méltatta József Attila költészetét. És ez sem volt'véletlen. „Pozsonyban a Slavicie udolien laktam .— írja levelében —, Emil Boleslav
55-

Lukac a szlovák költő közelemben lakott. A késő esti órákban az Astoria kávéházból sokszor ballagtunk együtt hazafelé. Emil Boleslav Lukac a Slovenské Smery
irodalmi folyóiratot szerkesztette. A lapba már -írtam, és újabb írást kért tőlem.
Mondotta, József Attila versei őt megragadták, nagy költő, akire szeretné ráirányítani a szlovák olvasók figyelmét. Kért engem, hogy írjak József Attiláról. Mondottam, örömmel veszem, hogy erre teret ad nékem a Slovenské Smeryben. Amikor
megfordultam Emil Boleslav Lukac otthonában, asztalán ott volt József Attila végső
verskötete." (1978. jan. 30-i leveléből.)
Milyen véletlenje a sorsnak, hogy Emil Boleslav Lukac is éppen abban az időben találkozott Budapesten József Attilával Straka egyik péntek estéjén, mint amikor Andreánszky. Lukac korabeli, a Politikában 1933. április 15. előtt megjelent
cikkét Gál István tette közzé magyar fordításban e folyóirat hasábjain. (Emil
Boleslav Lukac egy Straka-estről. — Tiszatáj, 1976. április.)
Második dokumentumként a Csehszlovákiai Népszava 1937. dec. 19-i nekrológját
közöljük. Andreánszky kritikája a népi írókkal szemben itt már kissé elfogult, azok
már régen túljutottak a József Attila által jogosan bírált 1935-ös illúziókon; más
lapok, például az ostravai Magyar Nap népfrontos szellemben az összekötő s nem
az elválasztó vonásokat hangsúlyozták törekvéseikkel.
A Slovenské Smery cikkében említett „permanentista nyilatkozat" a budapesti
Magyar Hírlap 1937. július 3-i számában jeletit meg: „Ifjú költők a diktatúra ellen.
— Hiába akarják nekünk megmagyarázni, hogy az emberiség életformája a szolgaság" címmel.
BOKOR LÁSZLÓ

1.
XII. 23.
Kedves jó bűntársam!
Kéréssel fordulok hozzád: küldd el nekem azt a három szép versedet — sejted,
h. melyekre gondolok. Az egyik, amiért az Oswald jury 50 P. ösztöndíjjal
tüntetett
ki, a másik egy Theokritos-idill (egy sorára emlékezem, valahogy így ment: „színig
üres fazekával várt eddig is otthon az asszony"), a harmadik — nos, a harmadik a
sorozatból.
Hogy mire kellenek nekem a költeményeid? Nézd, itt egyre erősebben
fellendült az ifjúmunkás kultúrmozgalom
— de semmi böcsületes szavalni valójuk
nincs.
És az a három vers a legszebbek közé tartozott, amit az életemben olvastam —
kár lenne kihasználatlanul
hagyni őket!
Azt is hallottam, hogy újabb versköteted készül megjelenni.
Ha nincs más
embered az „Ut"-nál, én igen szívesen írnék róla recenziót (persze egy recenziópéldány fejében). Sőt az itteni könyvkereskedőknél
is tudnék neked esetleg némi
üzleteket csinálni. (Megjegyzem, itt a „Külvárosi éj"-t sem ismerik. Az a Te kiadásod volt — ha esetleg van még belőle raktáron, írd meg nekem, talán azzal is
lehetne valamit csinálni!)
Egyébként is: most rám bízták az „Ut" kiskönyvtárának
szerkesztését
(havonta
megjelenő 60—70 oldalas kis könyvek lesznek), melynek egyik füzeteként
szeretnénk egy becsületes anthológiát összeszerkeszteni a magyar baloldali költök
dolgaiból. Annyi rossz „forradalmi" verset összeírtak már — igazán itt lenne az ideje,
hogy az ember kihalássza azt a keveset, ami tényleg értékes, amellett
propaganda
szempontból is felhasználható és együtt, egy csomóban is kiadni.
Azért írom meg neked ezt, hogy ha esetleg volnának oly verseid, amiket
otthon
nem lehet megjelentetni — küldd el nekem! Aztán vagy álnévvel, vagy név nélkül,
esetleg J. A.-val szignálva (már ahogy jobbnak látod) megpróbálnánk
itt részben
56-

az „Ut"-nál (esetleg egy most induló új lapnál az ,,Állásfoglalás"-nál),
vagy pedig
az említett anthológiában
kihozni. Vagy legalább szavalnák, terjedne
szájról-szájra
— mégis csak jobb, mintha a fiókodban
maradnak!
Kedves öreg fiú, tedd meg minél előbb, amire kértelek,
mert kár
minden
napért.
Egyszer régen már — közvetett úton —•üzentem
neked ezekért a versekért. De
elutasítást kaptam; azt írták, hogy te összevesztél bizonyos körökkel és többé nem
vagy hajlandó ilyen
munkára.
Én az ügyet nem ismerem. Ha esetleg tényleg összezörrentél
volna
emberekkel,
azon csöppet sem csodálkoznék,
mert azokban a körökben nem egy dogmatikus
és
szűklátókörű
ember van. De akármi történt is légyen, akárhogy is megbántottak
—
ez, azt hiszem, az elveiden, a pártállásodon
csöppet sem változtatott.
Nem olyan
embernek ismertelek, aki ne tudná szétválasztani
magában az elvi és személyi
dolgokat — és különösen nem olyannak, akit bármi dolog is eltávolíthatna
a proletariátus oldaláról.
Már pedig azt a három verset te egyszer odaajándékoztad
a proletároknak
—
nem lenne hozzád illő dolog, most „visszavenni"
az
ajándékot.
Ha első kérésemre nem kaptam meg a verseket, ez — úgy gondolom — csak
félreértésnek
lehetett a következménye.
Nem tudtad kinek, miért, hova kell.
Minden esetre, ha mégis arra határoznád el magad, hogy a verseket — bármi
okból — nem küldöd, kérlek, ird...
(a levél befejezése
hiányzik.)

2.
JÓZSEF ATTILA,
a halálbamenekült
költő emlékére rendezett a pozsonyi rádió emlékestet,
melynek
keretében Peéry Rezső értékes előadásban méltatta a tragikus sorsú magyar
költőt.
Ezen a finoman rendezett emlékesten Peéry Rezső emelkedett látású értékelése
volt
az első komoly kritikai hang, mely a kegyeletérzés
kinyilvánítása
mellett kitért a
halálában is halhatatlan
költő pályafutásának
őszinte méltatására. A költő, aki a
balatonszárszói
vasúti síneken egy merész lendülettel
eldobta magától az életet,
harminchárom
zaklatott és küzdelmes életév után kint pihen a dunántúli
csendes
temetőben.
József Attila tragikus vége a magyar irodalom gyásza, de ebben a
gyászban egyelőre csak kevésszámú
barátok kicsiny tábora osztozik. Mint
egykor
Ady Endre koporsójánál, alig páran szorongtak József Attila temetésén. De lélekben
ött voltak mindazok, akik érezték ennek a bátor lírikusnak a teremtő művész
erejét, akik becsülték művészetének
puritánizmusáért,
bátorságáért,
mondanivalójának
a művészeti formával való páratlan finom
összhangbahozásáért.
De ami kimaradt a nekrológokból,
amit a kegyelet nem enged szóvá tenni egy
rádió emlékest keretében, — arról szeretnénk most egy pár szót mondani.
Magával
viaskodó, szüntelen viaskodó lélek veszett el József Attilával. Talán nem is volt a
magyar parlagon ennyire meg nem értett, ennyire mostohasorsú
költő. Mindig az
orosz költőket juttatja eszünkbe ez a végzetessorsú
költő, aki a látomásaiban
is
ugyanolyan mély és lélekben ugyanolyan
tépelődő lélek volt. Élete is
sorsszerűen
különös, feldobódik a társadalom legaljáról, napszámos, hajóinas, újságárus,
diákévek és bécsi emigráció, alig húsz életévvel, kamaszosan küszködve,
egyre magasabbra, Könyvek mellett kemény intellektussá
kalapálja magát, verseskötetek,
üldözöttség, meg nem értés, míg a téboly borítja el ezt a gyermeki lelket. Az őrület
révülete is az öngyilkosság. Mintha az orosz irodalomtörténet
lapjairól lenne kinyírva ez az élet. Jessenini sorsra gondolunk. A József Attila sorsa még ennél is
könyörtelenebb.
Anyja mosónő volt, apja szappanfőző proletár. Innét származik az
a sok megértés és meleg szeretet, ahogyan szegény emberek fájdalmáról tudott énekelni. Nagyon mélyről jött, örökké emberségesebb
sorba akarta felküzdeni
magát,
57-

de sohasem közeledett a társadalom túlsó partjai felé. Proletár származásával
sem
büszkélkedett
soha, mert talán ezt is megengedhetetlennek
tartotta, mint
ahogy
furcsállotta, ha a magyar dzsentri nemesi származásával
hivalkodik.
Nem
dicsekedett proletárszármazásával,
de egyetlen költőnk sem beszélt oly mély értelemmel
a
dolgozók rendje nevében. Amikor körötte a pesti irodalmi élet légkörében
talmi
csillogással övezve homlokukon
a népies költők a népies konjunktúra
eldorádós
korszakában
népi származásuk
kiplakatírozásával
pénzt, villát,
Baumgarten-dijat
kovácsoltak,
József Attilát, a „Döntsd a tőkét, ne siránkozz"
költőjét a
megnemértés, a közöny, az irodalmi klikkek alacsony intrikái a magánosságra,
a mardosó
szegénységbe
taszították.
Ki kell mondani, míg az idő múlása az
életeseményeket
feledésbe nem viszi; József Attilát tragikus sorsa felé, a tébolyba, a szárszói
mozdony kerekei alá, a megnemértés,
a nagy magyar közöny kergette. Az
egészségtelen
irodalmi légkör, melynek feneketlen rohadtságából ennek az érzékeny lelkületű
költőnek menekülni
kellett.
*

József Attila a halálba
menekült.
Azért mondjuk
el mindezt, mert József Attiláról annyi nekrológot
olvastunk,
amennyi megértő barátja ennek a szomorú sorsú költőnek talán egész életében
nem
volt. És ezekből a megemlékezésekből
a néppel frontot játszó pennaforgatók,
akik a
tüzet szüntelenül
a vízzel akarják egységbe hozni, szándékkal
elhallgatják,
hogy
József Attila több volt, mint proletárszármazás,
nemcsak hogy a szappanfőző
és a
mosónő vére folyt ereiben, hanem József Attila elvtárs volt, a szó igazi
értelmében.
Amikor a fiatal „haladó" magyar szellemi élet szólamhordozói,
költők a
Reformnemzedéknek
manifesztáltak
és a hatalom uszályához
szegődtek,
József Attila a
pesti „Szocializmus"
hasábjain intette le a megtévedt
i f j ú magyar
szellemiséget.
József Attila sírjánál Ignotus Pál mellett Mónus Illés, a pesti „Népszava"
szerkesztője beszélt. A dolgozók részvétét
tolmácsolta, a munkásokét,
akikre
mindig
büszke volt a költő, aki verseit és életét a „proletár utókor"-nak
szánta.
Csehszlovákiai
Népszava
1937. dec. 19.
ANDREÁNSZKY ISTVÁN

3.
JÓZSEF ATTILA, A KÖLTŐ, AKI ELMENEKÜLT AZ ÉLETBŐL
Az elmúlt év közepén két magyar költő — a kálvinista Képes Géza és a katolikus Horváth Béla — közös nyilatkozatot
adtak ki. Ebben a permanentista
nyilatkozatban — így nevezik saját programjukat
— kijelentik,
hogy küldetésüket
a
magyar kultúréletben
állandó, permanens
harcban látják a lélek
szabadságáért,
amit készek tollal védeni, de ha szükséges, fegyverrel a kézben is, a diktatúra
önkényével és a reakció elnyomásával
szemben. Ezek a bátor írók, a
legértékesebb
csoport pacifistáinak
tűnnek fel előttünk, akik a mának sorsdöntő
felismerésében
követik Thomas Mannt, és vele együtt felismerik, hogy ma a békéért harcolni
kell,
és ebben a harcban nem szabad félni még a legnagyobb anyagi áldozattól vagy az
élet feláldozásától sem. A költő, aki a mai magyar írók közül a legközelebb
áll a
„permanentistákhoz",
József Attila, a háború utáni magyar lírai költészet
legnagyobb értéke, az elmúlt év decemberében
eldobta magától alig harminckét
éves
életét. József Attila önkéntes halála a magyar irodalmi életet rendkívül
érzékenyen
érintette. A meghalt költőről nagy számban megjelent visszaemlékezések,
és életéről
szóló értékelések
közül néhány jellemzőt
közlök mutatóba.
Életművét
elemezve
Fejtő Ferenc azt állítja, hogy Magyarországon
Ady óta nem volt költő, aki olyan
68-

verseket írt volna, mint József Attila. Peéry Rezső, a jelentős magyar esztéta, a
csehszlovákiai Pen klub tagja azt írja róla, hogy talán a legnagyobb magyar írók
között sem ismer még egy költőt, aki a legnehezebb gondolati anyagot is olyan lírai
szépséggel tudta volna kifejezni, és akinek a legfinomabb érzelmi rezdülései annyi
gondolati súlyt tartalmaztak volna. A háború utáni magyar irodalomban sokan voltak a hivatottak, bizonyos, hogy József Attila a kiválasztottak
közül is a legelhivgtottabb volt.
József Attilával nagy költő távozott a magyar irodalomból, de lelkes barátot
veszített benne a szlovák és a cseh irodalom is. József Attila a magyar olvasóközönséget megismertette a haladó cseh és szlovák irodalom műveivel,
szorgalmasan
fordított cseh és szlovák költőket, és az ismert Sztraka Antallal közösen nagy erőfeszítést tett, hogy Budapesten kiadják a szlovák és cseh szerzők verseit.
Ezenkívül
a szlovák költőkhöz a személyes barátság szoros szálai is fűzték.
Csak néhány héttel József Attila tragikus halála előtt volt Csehszlovákia
vendége az a fiatal magyar írógárda, amely a „Szép Szó" irodalmi folyóirat köré tömörült. Ezen az előadókörúton a pesti vendégek meglátogatták Pozsonyt és Prágát is
és a „Piitomnost"
klubban tiszteletükre rendezett banketton, a csehszlovákiai és
magyarországi élet időszerű kérdéseinek megvitatásakor
lelkesen beszéltek a csehszlovák—magyar
kulturális közeledésről. A vacsorán, amelyen a csehszlovákiai
kulturális élet számos kiváló személyisége vett részt, a jelenlevőket
Ignotus Pál, az
ismert publicista és a „Szép Szó" folyóirat szerkesztője ismertette meg a mai Magyarország társadalmi problémáival, Fejtő Ferenc a háború utáni magyar irodalomról beszélt, és Remenyik Zsigmond a haladó magyar irók üdvözletét tolmácsolta a
csehszlovák kulturális tényezőknek. Noha József Attila is készült az útra, ezen az
annyira fontos kultúrmisszión nem tudott résztvenni, mert röviddel az elutazás előtt
idegösszeroppanással szanatóriumba szállították. De akkor még bárki is alig számíthatott az oly gyors véggel. A szanatóriumból saját kérésére elengedték, majd vidékre utazott, hogy a nyugalomban
visszanyerje egészségét és lelki
egyensúlyát.
A nyugalom, amelyet ott talált, örök nyugalom lett. Egy napon bejárta a magyar
,kulturális világot a megrendítő hír, hogy József Attila egy reménytelen
pillanatában
a balatoni gyorsvonat kerekei alá vetette magát.
József Attila halála után a „Szép Szó" — a „Nyugat": Ady „Nyugat"-jának és
Jászi Oszkár „Huszadik Század"-ának utóda külön emlékszámként
jelent meg. De
tisztelettel és fájdalommal
emlékeznek rá Magyarország más eszmei
áramlatának
képviselői is, igaz, mindenekelőtt
a haladó magyar írók, akik sírja fölött megfogadták, hogy soha és semmilyen árért nem adják fel azokat az ideálokat, amelyekért. József Attila élt és meghalt, amelyek költészetének és személyiségének
lényegét
képezték.
József Attilát a ma oly ritka tulajdonság jellemezte, az az elvszerűség,
amely
nem ismerte az alkut vagy a kompromisszumot,
amely csaknem minden
versében
megjelenve a költő személyiségét és művét oszthatatlan egésszé alakította.
Becsülték
•őt nemcsak költészetének
magas művészi értéke miatt, hanem
gondolkodásmódjának nemessége, sőt puritánsága miatt is, azért az értékes költői
kifejezésmódért,
ahogyan a formákat példa nélkül álló finomsággal egységes művész összhangba fogta.
József Attila költészete új társadalmi rendről álmodik, a humanitás ideáljának szépségéért lelkesedik, a népek általános megbékélésének
szelleme tölti el, és főleg a
Duna-medencében
élő népek közeledésének gondolata. Verseiben leggyakrabban a
.szabadság ideáljával találkozunk. A jövendőnek ebbe a látomásába annyira beleszeretett, hogy újra és mindig visszatért hozzá.
Nem volt véletlen, hogy az aktív katolikus és a lázadó protestáns
permanentisták úgy tekintettek József Attilára, mint aki egy közülük: József Attila
költészete
az állandóan üldözött és társadalmilag állandóan elvetett szabadság
gondolatáért
való folytonos harc volt. Már az első „Nincsen apám, se anyám!" című
gyűjteményében felkiált: „Hej burzsoá, hej proletár! Én, József Attila, itt vagyok!" — és
már első verseivel harcot hirdet az elnyomott jogért és szabadságért. Noha a
„Döntsd a tőkét, ne siránkozz!" című gyűjteményét
az államügyész
elkoboztatja,
59-

Attila újabb és újabb gyűjteményt
ad ki, amelyekben alig venni észre a költői
formák változását, de a hangvétel bátorsága és férfiassága sem változik.
József
Attila a költő hivatását így értelmezte: „A költő — mondotta — erős befolyást gyakorol korára, kora szellemi életének alakulására, és ezért egyes versek, egyes érzelmekre való rátalálások épp úgy forradalmiak, mint egyes találmányok,
amelyek a
termelési folyamatot forradalmasítják.
A költő az az ember, aki nem akar egyedül
maradni, nem akar belenyugodni a látszat-emberi kapcsolatokba. Csak akkor ír, ha
valamihez tartozónak érzi magát. A magányosság költői a magánosokkal
éreznek
közösséget." József Attila a saját nemzetén kívül vonzódott a szláv népek iránt is,
de sorsközösségi érzése mindenekelőtt
a dolgozók nagy, elhallgattatott
néptömegeinek életében horgonyzott. Hisz ő maga is közülük származott, apja román
szappanfőző
volt, aki még a költő gyermekkorában
elhagyta családját és Budapestről
Brailába
költözött. Anyját, a mosónőt is igen korán elvesztette a költő, és vidékre
került
mint menhelyi gondozott. Fiúkorában disznókat őrzött, dolgozott mint piaci napszámos, mezőgazdasági munkás, dunai hajókon matrózkodott — közben elvégezte az
elemit, a polgári iskolát és le is érettségizett. Később házitanító,
magyar—francia
levelező, Bécsben újságárus, Párizsban előadásokat hallgat a Sorbonne-on. Ezen a
sanyarú életpályán húszévesen áll meg, amikor a szegedi egyetemen
megismerkedik
Ady szerkesztőségi társával, Juhász Gyulával, aki fölfedezi benne a költőt. Juhá.sz
Gyula segíti hozzá az irodalmi megjelenéshez és fölhívja rá az irodalmi világ figyelmét. Akkor senki sem gondolta, hogy Attila és mestere öngyilkosságuk
tragédiájában is találkoznak. Juhász Gyula alulmaradt súlyos idegbajával vívott
küzdelemben
és önkezével vetett véget életének, amikor lelki szenvedései elviselhetetlenné
váltak
számára. Miként ő, Attila is összeroppant és követte mesterét a halálba. Egy esztendőben távoztak, maguk mögött hagyva az idegszanatórium
vasrácsát. Mert a világ,
amelybm éltek, nem értette meg őket. Talán mindeddig nem is volt ennyire meg nem
értett, mostohasorsú magyar költő, mint József Attila. Önmagával és
környezetével
vívott állandó harcban hányódott lélek távozott vele, aki az egyik küzdelemből
csak
azért került ki, hogy ismét teljes lélekkel vesse magát a másikba. Akaratlanul is az
orosz költők jutnak eszünkbe, mert az ő élete és belső szervezete épp annyira fájdalmasan megviselt volt, és gondolatai, látomásai éppen olyan mélyek és komolyak
voltak, mint az övék. Nehezen birkózott az élettel, s közben kemény munkával
kovácsolta csodálatos intellektusát. Meg nem értés volt része, míg gyermekleikét
be
nem árnyékolta a csalárdság. Mintha csak az orosz irodalomtörténet
lapjaiból lenne
kikanyarítva ez a különleges élet! Jeszenyint sorsára gondolunk. Csakhogy József
Attila sorsa még kegyetlenebb volt. A társadalom legaljáról küzdötte fel magát a
felszínre. Innen való őszinte szeretete és nagy megértése a szegénység iránt, amelyet verseibe foglalt. A szegénység volt legnagyobb költői élménye.
Felvethetnék,
hogy az elérhetetlenben
reménykedett
és a megvalósíthatatlanról
álmodott. A legjavíthatatlanabb forradalmár, a legtisztább lényeg permanentistája,
állandóan izzó lelkületű volt. A formák tökéletes mestere, aki zárt költői formáit emelkedett — s talán
elérhetetlen gondolatokkal töltötte meg.
Slovenské Smery, 1938. ápr. — 164—167.
St. Andreánszky
(Fordította Piacsek Lajos)

60-

GYŐRI IMRE

Komócsin Zoltán útja
Alkotó ereje teljében, pályájának csúcsán, a magyar és a nemzetközi kommunista és munkásmozgalom kiemelkedő egyéniségeként távozott el közülünk. Az életműve előtti tisztelgés a fájdalom érzését váltja ki mindannyiunkból, hiszen mennyi
végezni valója lett volna még népünk, szocialista hazánk értékeinek gyarapításában,
a nemzetközi kommunista- és munkásmozgalomban. A szűkebb pátria emlékezése
azonban fölemelő is. Alakját, életútját felidézve, most arra gondolunk, hogy innen
indult, itt élt, ide járt mindig haza, itt volt otthon.
A felszabadulást megelőző napokban, 1944 őszén Hódmezővásárhelyről tért
vissza, az akkor még itt húzódó frontvonalon át Szegedre, hogy mielőbb részt vehessen az ú j élet megteremtésében, amelyre szinte már gyerekkorától, tizenöt évesen
készülődött. Ez az alföldi táj, a viharsarki nép és mindenekelőtt a munkásság volt
az, mely útjára indította, s amely életében végig erőt, megújulást adott számára a
nehéz, fárasztó küzdelmekben. Ez a megye saját fiának vallja, s Komócsin Zoltán
legbensőbb érzéseiben, élete utolsó napjáig ide kötődött. Most ez a közösség örökbe
fogadja emlékét. Nevét kiteszik az. iskola homlokzatára beleírják a végzősök bizonyítványába; ily módon is emlékeznek egy tartalmas életpályát megjárt politikusra,
aki a munkások soraiból indult, s eljutott az osztályküzdelmek első vonalába, és
élete végéig megmaradt munkásembernek.
A politikus tevékenysége életének múltával gyakran merül feledésbe. A jeles
egyéniségek viszont egy nép történetében, s egy eszme szolgálatában emlékezeteset,
maradandót alkotnak. Komócsin Zoltán kiemelkedő egyéniség volt. Azért válhatott
azzá, mert a magyar munkásosztály harcába olyan történelmi sorsfordulón kapcsolódott be, amikor az a régi uralkodó osztályt félrelökve, egy új társadalmi rend megteremtéséhez kezdett. Ebben az ú j rendben a dolgozók tízezrei előtt megnyílt a
politikai és társadalmi élet küzdőtere. Képességük, képzettségük szerint és szintjén
bekapcsolódtak a leghaladóbb eszme — a marxizmus—leninizmus — harcosaként a
legszervezettebb társadalmi erő, a munkásosztály politikai, közéleti tevékenységébe.
Ezek a történelmi napok tárták szélesre a kaput Komócsin Zoltán előtt is.
A lehetőség és a szándék önmagában természetesen kevés lett volna. Komócsin
Zoltán erős akarattal, módszeresen készült arra a hivatásra, amellyel a forradalmi
munkásosztály küzdelmét szolgálhatja. A szegedi munkásotthonban eltöltött idő —
a harmincas évek végétől — a tudás gyarapításának, a tapasztalatgyűjtésnek a kora
volt. Nemcsak a szocialista, kommunista eszmékkel való ismerkedésre gondolok,
ennél sokkal többről beszélhetünk. A szervezett munkásság körében élt, dolgozott,
olyan közösségben, amelyben mindannyian értik és érzik az egymásrautaltságot és
az egymás iránti felelősséget is. Az osztályharc gyakorlati iskolája, a legális és az
illegális munka összekapcsolása nagy fegyelmet, felkészültséget kívánt. A munkásmozgalomban részt vevőknek akkor is erénye volt a széles, körű műveltség megszerzésének igénye. Komócsin Zoltán sokat tanult; a természettudomány, a társadalomban uralkodó törvényszerűségek, a művészetek megismerése és megértése egyaránt
foglalkoztatta.
Ezt az iskolát járta, gyerekkorától a fölszabadulásig. Az alig huszonegy esztendős kommunistát tettre kész politikusként érte az úri Magyarország összeomlása. De
ez a tudatos fölkészülés sem magyarázza magasra ívelő életpályáját. Ebben még
két tényező jutott szerephez: hite a szocializmus megvalósíthatóságában, és kitűnő
személyes adottságai, egyéni képességei. Hitte és utolsó pillanatáig vallotta, hogy a
R é s z l e t e k egy

emlékbeszédbó'l.

61-

szocializmus életképessége a tömegek erejében van, hogy a munkásság, mint hatalmi
tényező, képes kifejezni a nép érdekeit, nagy céljait.
Olyan adottságai, képességei voltak, amelyek a kommunista politikusnak szinte
tanítható jellemzői. Saját életével példázta azt a lenini igazságot, hogy a kommunista eszme meggyőződéses harcosa szolgálatot teljesít: osztályát, s az egész népet
szolgálja. E felfqgás szerint élt és dolgozott.
Ebből a kommunista magatartásból eredt nyíltsága, kétirányú érdeklődéssel:
őszintén és közérthetően megmondani, hogy mit akarunk, mit, miért határoztunk el,
és világos fejjel megítélni, hogyan gondolkodnak, mit mondanak az emberek. Egész
életét ebben a felfogásban élte le, függetlenül társadalmi rangjától, pártfunkciójától.
Többre becsülte a személyes kapcsolatokat, mint a legjobban megírt jelentést. Órákig hallgatta munkások, parasztok véleményét, és leintette a körülötte türelmetlenkedőket, ha azok az órájukat nézegették.
Mindig szót értett az emberekkel. Amikor a legbonyolultabb nemzetközi kérdésekkel foglalkozott, mint a párt Központi Bizottságának külügyi titkára, szabad idejében rendszeresen találkozott munkásokkal, parasztokkal, értelmiségiekkel, és hallgatta a véleményüket. Mentes volt hatalmi és intellektuális gőgtől, partnere volt a
Tudományos Akadémia tagja éppúgy, mint a két osztályt járt tanyai parasztasszony.
A tömegek véleményére érzékenyen figyelő kommunista politikus volt akkor is,
amikor az MDP Központi Vezetőségében az agitációval és a propagandával foglalkozott, nem „kozmetikázta" az akkori — okkal rossz — tömeghangulatot. Azt továbbította a politikai irányító szerveknek, ami a tömegek valóságos hangulata, véleménye volt, s ezen a figyelmeztetések ellenére sem változtatott. Vallotta és képviselte, hogy a szocializmus a dolgozó milliók számára épül, s ha ők nem érzik jól
magukat benne, akkor a politika a hibás.
Nem passzívan szemlélődő, hanem a körülményeket tudatosan formáló ember
volt. Elvi kérdésekben soha nem lehetett őt megingatni. Órákig vitatkozott, ha úgy
érezte: nem értik a politikai szándékot, a valós indokot. Határozottan, felkészülten
támadta a hamis, antimarxista, a politikánkkal szemben álló nézeteket.
A propagandamunka, a közéleti megnyilatkozás igazi életeleme volt. Olyan hittel, szuggesztív erővel beszélt, írt, vitatkozott, hogy szinte mindenkit megragadott
szenvedélyes belső meggyőződése, tiszta, világos érvelése. E rendkívüli képességét
különösen az 1945 és 1948 közti időben, s az 1957—60-as években fejtette ki, széles• körűen és nagyhatásúan.
1945—1948 között javarészt Szegeden dolgozott. Az élet megindulásáért, a demokratikus átalakulásért, az ú j viszonyok és célok megértetéséért hallatlanul nagy
munkát végzett.
Nappalt és éjszakát egybefogott, fáradhatatlanul járta az üzemeket, községeket,
pártszervezeteket. Tudta és hangoztatta, hogy a kommunisták által meghirdetett
magyar újjászületés az egész ország, minden becsületes törekvésű ember javát szolgálja, s ezt a párt vezetésével, a dolgozó nép összefogásával lehet elérni. Tudta és
hirdette, hogy a párt csak a tömegek megnyerése útján lehet igazán nagy és erős,
mert csakis velük együtt harcolható ki az ú j rend.
Buzdított, lelkesített, cikkeket írt másod-harmadnaponként az akkoriban megjelent lapokba, a Munka, című szakszervezeti újságba, majd a Délmagyarországba.
Oszlatta a kétséget, bátorított, optimizmust és mély elvi szilárdságot sugárzott minden írása. „Csüggedés nélkül" — ezt viselte egyik cikkének címe. Ebben egyebek
között így írt: „Textilgyárakban összeaszalódott szövőnők, üzemekben a gépek mellett csont-bőrre fogyott férfiak egyet gondolnak, egyben reménykednek: vége lesz,
megérjük a jobb napokat, ha mégúgy megtapos is a következő hét bennünket. Tudjuk, nem volt hiába a verejték, a fohász. Kutya nehéz napok. Csüggedés nem tud
erőt venni rajtuk, biztosan számítunk a föld népére, paraszt testvéreinkre, mint
ahogy ők is számítanák miránk, munkánkra."
Nem alaptalan lelkesítés volt ez, mert a párt következetes, elvi politikát folytatott, programot adott, amire lehetett építeni. E politika formálásának o maga is
62-

részese volt, s bátran, szigorú elvi következetességgel képviselte mindenütt. Összefogásra, széles népi-nemzeti egységre mozgósított, és szembeszállt a régi rend visszaállítására spekuláló minden reakciós törekvéssel. „Sokszor elmondottuk már — írta
egy 1946 eleji cikkében —, hogy veszedelmes játéknak tartjuk a demokratikus pártokba bejutott régi reakciós elemek kacérkodását a megbukott fasiszta gengszterpolitikával . . . A bukott nagybirtokosokkal és a fasiszta csőcselékkel cimborálóknak
tudomásul kell venniök, hogy a demokrácia türelmének is van határa. Jó lesz, ha
azt is megjegyzik maguknak, hogy a milliós demokratikus tömegek ma már nem
védekeznek a régi világot visszaállító kísérletek ellen, hanem támadásban vannak.
Támadásban és teljes harci egységben..."
Világos, egyenes beszéd volt ez. Szókimondásáért, elvi szilárdságáért nemcsak
elvtársai, hanem ellenfelei is tisztelték. Nyílt elvisége két nagy emberi, kommunista
erénnyel ötvöződött: a legtisztább becsületességgel, s az emberszeretettel. Nem is
gondolkodhat és érezhet másként az, aki az emberiség, a dolgozók szolgálatát állította élete középpontjába, aki a leghumanistább eszme, a szocializmus, a kommunizmus megvalósításáért küzd és dolgozik.
Az ellenforradalom leverése után a párt eszmei-politikai egységének védelmében, a Kádár János vezette ideiglenes Központi Bizottság elvi-politikai vonalát képviselve harcolt, agitált, küzdött, vitatkozott éppúgy, mint tette a felszabadulást
követő első években. Főként a fiatalok körében, az új ifjúsági tömegszervezet, a
KISZ zászlóbontásának időszakában végzett kiemelkedő tevékenységet. Itt sem kertelt, itt sem kereste az olcsó népszerűséget, hanem nyíltan, őszintén, elvhűen beszélt, s megintcsak — akár 1945-ben — ezzel nyerte meg a fiatalokat. Járta az országot, s kiváló szónoki képességével pártaktívákon, gyűléseken lépett föl, vitatkozott,
tisztázta az ellenforradalom okait, fölvázolta az MSZMP politikája alapján hazánk
fejlődésének egyetlen valóságos lehetőségét, a szocializmus építésének útját. A fiataloknak a szocialista hazafiságról, a marxizmus—leninizmusról, az internacionalizmusról beszélt. Nem áltatott még akkor sem, ha egyes esetekben talán pillanatnyilag, taktikai szempontból célravezetőbb lett volna, ő messzebb nézett, s ingatag
félsikerekkel szemben biztos talajra kívánt építeni. Ezért is beszélt így a KISZ
zászlóbontó gyűlésén, 1957. március 21-én: „Az elmúlt hónapokban szokásossá vált,
hogy különböző szervek és szervezetek, köztük ifjúsági szervezetek is azzal kezdték:
a párttól független szervezet vagyunk. Mi azzal kezdjük: nem vagyunk függetlenek
a párttól, a párt tömegszervezete vagyunk." S ezt a legteljesebb mértékben kiegészítette a KISZ 1957. októberi országos értekezletén kifejezésre juttatott összefoglaló
gondolata: „Kádár János elvtárs észrevétele és az összes elhangzott felszólalás alapján úgy látjuk, hogy a jelszót a következőképpen helyes megfogalmaznunk: Együtt
az ifjúság tömegeivel a szocialista Magyarországért."
Tudjuk, hogy ez a jelszó mély tartalommal telítődött, s ebben kiemelkedő szerepe volt Komócsin Zoltánnak, nagyszerű egyéniségének.
Az ideológiai, a politikai, a szellemi konszolidáció megteremtésében nemcsak az
ifjúság soraira, hanem az egész magyar közéletre rendkívül nagy hatással volt
ezekben az időkben. S később ugyanezzel a lendülettel és felkészültséggel segítette
a mezőgazdaság átszervezését. Különösen sokat járt Csongrád megyében, a vásárhelyi, a szegedi tanyavilágban, s ha kellett, beszélt tíz embernek éppúgy, mint ezres
tömeggyűlésen, de akár fél éjszakát is eltöltött egyetlen emberrel, ha őszinte kételyeit látta. Tudta, hogy a parasztság életének talán legnagyobb döntése előtt áll, s
tudta, hogy ez a döntés nem könnyű. De azzal is tisztában volt, hogy a szocialista
nagyüzemi mezőgazdaság vállalása az egyes parasztember érdekét éppúgy szolgálja,
mint a legnagyobb közösségét, az országét. Ezért járt közéjük, s e megyének, Csongrádnak talán nincs is egyetlen községe sem, ahol azokban a hetekben, hónapokban
ne fordult volna meg. Mély humánumát megérezték azok is, akik az eldugott tanyákon vagy a falusi otthonokban beszélgető partnereivé váltak. Meggyőzően, türelemmel és messzelátóan szólt. Ügy, amint még egy korábbi cikkében intette agitátor
társait: „A termelőszövetkezeti fejlesztés harcosainak nagy türelemre és.'kitartásra
63-

van szükségük, megértést kell tanúsítaniok. Nemcsak ésszel kell felfogni, megérteni
a már meggyőzött, de mégis tépelődő egyénileg gazdálkodó paraszt problémáját, hanem át is kell érezni azt. Át kell éreznünk nagyon mélyen, hogy tudatukban most
az ú j vívja nagy csatáját a régivel. Aki baráti, meggyőző szóval a termelőszövetkezetbe hívja a dolgozó parasztságot, segítséget nyújt, hogy ez a tépelődés rövidüljön,
véget é r j e n . . . "
Sokan szeretik Komócsin Zoltánt néptribunnak is nevezni. Valóban volt valami
az egyéniségében, ami erre emlékeztetett, s nem is elsősorban azért, mert jó szónok,
mondhatni a szónoklatnak, az előadásnak mestere volt. Sokkalta inkább ennek a
fogalomnak a kiteljesedett értelmében, amely a nép érdekeinek védelmezőjét, harcosát jelenti. Mert ez volt ő, bármilyen közegben is mozgott. Fölkészültsége, emberismerete egyaránt alkalmassá tette, hogy mindenütt kapcsolatot találjon hallgatóival. Rendkívül finom megérzéssel és a problémák iránt mindig nyitottan képviselte
a párt politikáját. Figyelemmel, türelemmel kísérte, segítette életre a gondolatokat
a magukat nehezebben- kifejező emberek körében, s a legzárkózottabbakat is megnyilatkozásra bírta.
E tulajdonságainak nagy hasznát vette újságírói, pontosabban publicisztikai
munkáiban is. Első cikkei — mint már említettem — e tájon láttak napvilágot, s a
tollhoz mindig hűséges maradt, nemcsak amikor a Népszabadság főszerkesztői székében ült, hanem egész élete folyamán. Publicisztikája (amelynek összegyűjtése,
rendszerezése egyre sürgetőbb feladat) ugyanazt az elvhűséget, tiszta, következetes
gondolatvilágot tükrözi, mint a beszédei. S ugyanazok voltak e cikkek gyökerei is:
az életközelség, az emberek gondolkodásának, örömeinek és gondjainak közvetlen
ismerete.
Komócsin Zoltánt ismerte, becsülte és tisztelte a nemzetközi kommunista és
munkásmozgalom is, amelynek ugyancsak kiemelkedő harcosa volt. Több mint egy
évtizeden át a párt Központi Bizottságának külügyi titkáraként, a Politikai Bizottság tagjaként foglalkozott nemzetközi kérdésekkel. Sokat fáradozott, munkálkodott
a nemzetközi munkásmozgalom eszmei, politikai egységén. Azért volt internacionalista, azért járta fáradhatatlanul a testvérországokat, tanácskozott és tárgyalt, mert
meggyőződéssel vallotta: a munkásosztály csak akkor lehet erős, ha összefog osztálytestvéreivel.
A nemzetközi munkásmozgalomban ezt a gondolatot képviselte, és meg is találta
a közös hangot, a közös nyelvet. Mindenütt abból indult ki, hogy internacionalistának lenni, a marxista—leninista politikát képviselni egy nyelven beszélést jelent az
egész világon. Még akkor is, ha átmenetileg nem mindenütt értik vagy beszélik
egyformán ezt a nyelvet. Történelmi hatásúnak mondhatjuk azt a szerepet, amelyet
a kommunista és munkáspártok 1969. évi nagy tanácskozásának előkészítésében betöltött. Egyénisége, magatartása itt is rokonszenvet ébresztett. Ugyanaz a nagy, felfokozott szenvedélyesség fűtötte bárhol is járt, tárgyalt a világban, mint itthon, amikor gyűléseken vagy kisebb-nagyobb körben beszélt. Nem alkudott meg elvi kérdésekben, de azt is tudta, hogy adott esetben rugalmasságra, türelemre van szükség.
„Megegyezni, előbbre jutni, a közös célt helyesen szolgálni csakis úgy lehet —
mondotta az 1968. évi budapesti konzultatív tanácskozáson —, ha egymás javaslatait
gondosan, figyelmesen tanulmányozzuk: ha kölcsönösen megvan bennünk az akarat,
hogy továbblépjünk." Ezt tartotta mindig szem előtt, de éppen e lehetőséggel élve
állt ki mindenkor, bármilyen körülmények között a saját meggyőződéséért. A vitás
kérdésekben arra törekedett, hogy a nemzetközi kommunista és munkásmozgalomban a marxizmus—leninizmus igazságait juttassa érvényre.
Komócsin Zoltánt világszerte megbecsülték, tisztelték, és nagyra értékelték a
kommunisták. Halálakor a Szovjetunió Kommunista P á r t j a Központi Bizottságának
részvéttávirata így fogalmazott: „Mi úgy ismertük Komócsin Zoltánt, mint állhatatos marxista—leninistát, a magyarországi szocializmus következetes és elvhű harcosát, lelkes internacionalistát, jó bajtársat a nemzetközi kommunista és munkásmozgalomban kifejtett közös tevékenységben, a Szovjetunió őszinte barátját." Tudta
64-

és vallotta, hogy a Szovjetunióhoz való viszony az internacionalizmus próbaköve.
„A szocializmus teljes fölépítésének legfontosabb külső feltételét a Szovjetunióhoz
fűződő barátságunk biztosítja — jelentette ki 1969-ben rádió- és televízióbeszédében
felszabadulásunk évfordulóján. Ezért tekintjük bel- és külpolitikánk sarkpontjának
az országaink, pártjaink, kormányaink, népeink között kialakult őszinte, testvéri
kapcsolatok állandó továbbfejlesztését." Ezt a meggyőződését képviselte — pártunk
külpolitikájának szellemében — mindig, mindenütt.
Egy tragikusan korán végetért, mégis rendkívül gazdag, nagyívu életpálya néhány állomását, jellemzőjét szándékoztam fölvillantani itt. Számomra — akinek több
évtizeden át alkalma volt dolgozni vele — nem könnyű feladat e megemlékezés.
Olyan kortársról kell szólni, aki ha élne, még most is javakorabeli férfi volna, alkatát, tetterős, tevékeny egyéniségét ismerve még azt is mondhatnánk, hogy fiatalember. Mégis — immár — nélkülözzük őt, szavait, írásait. Ám gondolatai, cselekedetei néhány év távlatából is időszerűen szólnak hozzánk, s kiemelkedő tulajdonságai máris méltán állítják példaképpé személyiségét.
Komócsin Zoltán elvtárs jogosan lehet példaképe a felnövekvő nemzedéknek.
A ma ifjúsága elvhűséget, nép iránti felelősséget, igaz hazaszeretetet, cselekvő internacionalizmust tanulhat tőle közös ügyünk, a társadalmi haladás és a béke szolgálatában. Megtanulhatja, hogy a hatalom a mi rendszerünkben a köz érdekében lép
fel, a dolgozó népért van. Követésre méltó az is, ahogyan minden becsületes honpolgárt, dolgozó embert megnyerni, meggyőzni, felsorakoztatni kívánt a közös boldogulásért. így fonódtak össze személyes tulajdonságai pártunk lenini normáival,
munkastílusával.
Ezt szolgálta töretlenül, s ennek adott hangot élete utolsó szakaszáig. Van valami jelképesen is felemelő abban, hogy a Népszabadságban megjelent utolsó nagy
cikke, 1974. március 23-án a „Változatlan politikával" címet viselte. Jelezte — a
Központi Bizottság ülését követően —, hogy a párt továbbfolytatja az 1957 óta bevált politikáját, melynek kezdeményező szellemű, rendíthetetlen, cselekvő képviselője volt.
Három évtized telt el az utolsó és egy másik, a felszabadulás napjaiban született cikke között. Ebben ezt írta: „Szabadságunk csak annyit ér, amennyit közvetlenül megvalósítunk belőle a dolgozók j a v á r a . . . Nincs megállás, nincs' pihenés egy
pillanatra s e m . . . " S a már említett Népszabadság-beli cikkből: „Amit tennünk kell,
végezzük becsülettel, amit elérünk, valamennyiünk érdekeit és az utánunk következő
nemzedék javát szolgálja."
E nemzedék előtt példaképként áll Komócsin Zoltán alakja. Kommunista, s egyben szenvedélyes, igaz hazafi volt. A közösséget szolgáló, tartalmas életre int a neve.

5 Tiszatáj

65

i

FODOR ANDRÁS

József Attila: Április II
VERSELEMZÉS
A talló kalászait
hányva
s a verebek közé belesvén
nagy szél kapott föl egyszer
hirtelen, áprilisi estén.

engem

Gyerekeit kereste arra
s engem talált ott épp az útban.
Bömbölt, örült s én mosolyogva
rengeteg mellén
elaludtam.
Vitt falvan, földeken
keresztül,
meghempergetett
jó sárosra,
cibálva és kacagva vitt egy
pesti, csatakos
külvárosba.
Az uccán vidám jasszok lógtak
s még vidámabban
verekedtek,
kiabáltak, kiabáltunk és
a jasszok végül
berekedtek.
Mondom, valami nagy ünnep volt,
a hívek templomokba
mentek

s reszketve, szomorú
áldották őket meg a
S
a
A
s

kézzel
szentek.

hogy a harangok búgtak,
fölnőtt
szívekben nagy, esti béke.
gyilkos végzett
emberével
úgy menekült,
kalaplevéve.

Reménységnek
és tulipánnak
kicsikis
deszka-alkotmányba
1905-ben ígyen
iktattak be az
alkotmányba.
A kártyás munkásnak
fiúként,
s a szép, i f j ú mosóasszonynak
ligetnek, sárnak, vágynak,
célnak,
fejkendőbe kötözött
gondnak.
A szegényasszony
rég halott már,
de fiát a szél el nem hagyja,
együtt nyögünk az erdőn éjjel
s együtt alszunk el virradatra.

József Attila többször is verstémául választotta saját születésnapját, szerette
megünnepelni rövid élete egy-egy évfordulóját. Bárha korán fölfedezte az április U - i
dátum jelentőségét, nem a tükörbe néző kamasz tetszelgése h a t j a át ezeket az írásait. Kétségtelenül került beléjük némi gyerekes kérkedés, pátoszos önszeretet, de a
nagyralátó büszkeség is csak arra való, hogy minél bensőségesebb, magabiztosabb
lírai hévvel szólhasson a születésében rejlő küldetésről, jövendő sorsáról, elhivatottságáról.
A versek tehát, melyekkel születésnapján, vagy e dátum ürügyén meglepte
maga-magát, mindig fontos, egzisztenciális vonatkozású, általános érvényű problémákat érintenek. Az utolsó, a harminckettedik évfordulóra írt
Születésnapomra
című, metszően éles, szellemes, szinte a közmondások kikezdhetetlen erejét sűrítő
költeményről nem kell bizonyítani, hogy benne van egy élet summája, a költő síron
túl is érvényes ars poeticája.
A régebbi, még húszas években keletkezett, kevésbé ismert születésnapi versekben ugyancsak ott van a küldetéses ifjú fontos üzenete, jövőnek szóló mondani66

valója. Már a Makón, tizennyolc éves' korában írt Elköszönő szélíd szavakban is.
Szerzője tulajdonképpen az aggódva-szerető makói pártfogóktól, ottani' lelkes, érte
áldozátot vállaló, pályára segítő „idős komái"-tól búcsúzik. A bennük levő féltő
bizonytalanságot kacifántos-szertelen, vidám hanggal igyekszik eltussolni. De a modorosságon átüt a komoly becsvágy:
Üj és paraszti füttyként
indulok
s ünnepnapoknak
színes
templomormán
talán az első versek napsugára,
tálán az első egyetlen leányszem
(mindegy) a legszebb és örök' ragyog rám,
ki új, paraszti füttyként indulok.

1

•' >

Érdekes megfigyelni, hogy a vers többi szakaszaiban háromszor is fölemlegetett
város, az elhagyandó' urbánus környezet, érzelmi kötése ellenére a távozó diák önmagát és költészetét refrénként is paraszti jelzővel illeti. Azért különösen érdekes
ez a motívum, mert a talán egy évvel 'később írt A legutolsó harcosban már tudatos
egyensúlyt teremt az alkatában levő paraszti és munkás eredet között. Ügy fogalmazza meg származása, társádalmi hovatartozása értelmét, hogy a deklaráció már
irodalomtörténeti pontosságú.'
Elgondolkoztató, a tizenkilenc éves ifjú hogyan volt képes élete és művészete szociális misszióját ilyen kategorikus véglegességgel megfogalmazni, s hogyan volt
képes a magyar irodalomban előtte egyszemélyben még nem találkozott kettősgénezist ilyen monumentális képben megjeleníteni:
Valami forró, nyári éjszakán
gyárfüst ölelt át lomha földszagot
s a legnagyobb lélek szökkent
belém:
az ucca és a föld fia vagyok.
Bár a költeményen József Attila időközben módosított, az 1924. május 28-i Népszavában megjelent alapszöveg is érettebb, eredendőbben költői, mint az Elköszönő
szelíd szavak. A költemény rangját szavatolja az a tény is, hogy a Nem én kiáltok
kötetben cikluscímként, kiemelten is szerepel. A következő, 1925-ös kerek évfordulón
született Április 11 azonban nem került kötetbe. Valószínű, hogy kéziratát maga a
költő sem őrizte meg. Szegedi egyetemi évfolyamtársa, Szatmári Rozália tulajdonaként került először nyomtatásba a Tiszatáj 1951-es februári számában; s így kaphatott helyet mindjárt az 1952-es kritikai kiadás első kötetében.
A fönnmaradt adatok szerint a vers másik hárommal együtt 1925. április 22—
23-án, az éjféli órákban íródott. Az Április 11-ről még az is föl van jegyezve, hogy
közvetlen éjfél után került papírra. Még pontosabbat tudunk meg a hozzáfűzött
prózai jegyzetből: a versnek volt egy korábbi, minden bizonnyal április 11-én keletkezett előzménye, melyet a szerző Szatmári Rozália vélt ízlése szerint átdolgozott.
„Azt mondta, szereti a • könnyű verseket. Azért írtam ezt meg í g y . . . Amazt összetéptem."
József Attila egyetemi társnőjéhez való viszonya (később is ..írt neki levelet
Bécsből) kissé irodalmias, a nyilvánvaló vonzalmat cifra fordulatokba, stilizált
képekbe öltöztető lelki szerelemnek látszik.
„Mit csinál most Rózsika? — kérdi az 1926. március 29-i bécsi levélben. — Búsul? Tanul? Vagy egyszerre teszi mind a kettőt? A maga fiatal lánysága még mindig komolyabb a fenyvesek százados zöldjénél? Tudja-e, hogy a fiatalembereknek
magosra kell tartani minden drágaságot, hogy.messziről lássák és örüljenek néki?
És áki magosra tartja magát, amely a legszebb és legtöbbet érő. minden dolgai
között; az hangosan nevetve hallhatja a nézők csodálkozását. De maga fél és- önmagát eltitkolja, és mindig a fal mögött jár. A mögött a fal mögött, amely mögé
5*

67

nem látnak mások, csak kevesen, a magosak, akik mosolygásában az elveszett kisgyerek bánata lakik."
Nem tudhatjuk, a verselő-mutatványra ösztönző heves inspiráció annak idején
Szegeden mit változtatott az Április 11 eredeti szövegén, de az átdolgozott változat
nem üt el lényegesen a korabeli egyéb lírai daraboktól s föltétlen érdemes arra,
hogy A legutolsó harcos kiegészítőjeként tüzetesebben szemügyre vegyük.
Egyedi értéke, hogy a születés helyéről és idejéről ád részletes eligazítást. T á r gyilagos hitellel, szándékos hányavetiséggel, majd meg torokszorító meghatódással
idézi föl a Gát utca akkoriban még sáros, sötét utakkal környezett, társadalmilag
szinte átláthatatlanul zavaros, mégis oly otthonos vidékét.
A születés misztériuma itt is két pólusú, de az egymásba font meghökkentő kép
helyett, mely a Munkásokban tér vissza később (— „gyárfüst ölelt át lomha földszagot"
Mert hasal az éj, s pörsenéses melle, mint szennyes ingből, füst alól
kilóg.") — ezúttal terjedelmesebb allegóriával találkozunk. A sorsot, életutat jelképező, paraszti tájakról fúvó, sodró szél három versszakon át röpteti a megszületendőt gabonaföldekről a pesti, csatakos külvárosba. A „talló kalászait hányó" nagy
szélben, melynek „rengeteg mellén" a gyermek elszunnyad, nem nehéz fölismerni a
sors-szimbólumon áttűnő anyaképet.
Az ellentétezést nemcsak a falu, város helyszínváltásaiból érzékeljük, a sokértelmű születésnapot még egy ú j vonás teszi izgatóbbá, ellentmondásosabbá:
„Az uccán vidám jasszok lógtak, s még vidámabban verekedtek, k i a b á l t a k . . . "
Miért? Mert Április 11-e nem szokásos munkanapként illeszkedett a korabeli
naptárba.
„Mondom, valami nagy ünnep volt — jegyzi meg a költő —, a hívek templomokba mentek." Miféle ünnep volt 1905. április 11-én? Ma már csak történelemkönyvekből tudhatjuk meg: az Osztrák—Magyar Monarchia nekünk, magyaroknak
szóló, törvényszentesítési ünnepe. Iskolai szünnap. A költő tudatában külön jelentőséget kapott a véletlen, hogy éppen egy forradalomellenes álünnepen jött világra.
E fölismerés tükréből még szimptomatikusabbnak m u t a t j a a Gát utca 3. körüli
helyszínt, ahol valóban, máig is megtalálható az említett templom. És bizonyos,
hogy nemcsak a húszas évek metropolisokat átröntgenező filmjeiben, de József
Attila emlékezetében is elevenen élt a nagyvárosokról való szimultán látomás:
(akkortájt írt Szép nyári este van című verse is erről tanúskodik) az uccán lógó
jasszok, az imádkozni menő hívek, s a kalaplevéve menekülő gyilkos együttese.
A környezet e zaklató és viszolygató kulisszái között különös meghitt jelentést
kap a Gát utca 3-béli esemény szerény említése; ugyanekkor a játékos-ironikus
hang a két ünnep kibékíthetetlen különbségét is exponálja:
Reménységnek
és tulipánnak
kicsikis
deszka-alkotmányba
1905-ben ígyen
iktattak be az
alkotmányba.
A költemény stiláris rétegződését többféleképp is vizsgálhatnánk. A hatásokat
tekintve nyilvánvaló például, hogy Ady nyelvhasználata, jelzős összetételei, szórendje fölismerhető nyomokat hagyott költőutódja fordulataiban: „Cibálva és kacagva vitt egy pesti, csatakos külvárosba" . . . „Mondom, valami nagy ünnep v o l t . . . "
„S hogy a harangok búgtak, fölnőtt a szívekben nagy, esti béke." Talán a Kassákéra
emlékeztető, puritán tagolás utáni nyomatékosító sorolásban is ott van Ady szellemu j j a : „A kártyás munkásnak fiúként, s a szép, ifjú mosóasszonynak ligetnek,
sárnak,
vágynak, célnak ..."
Szükségképp belekerül a versbe egyfajta eredendőn „mezei" népiesség („A talló
kalászait hányva..."), másrészt a korabeli argó kifejezésmód („Az uccán vidám
jasszok lógtak..."), de a különböző elemek összefogása mögött már a későbbi József
Attila szuverén versalkotását szemlélhetjük. A harminckettedik születésnapon produkált virtuóz rímtechnika előzménye például már itt is megvan, bár a vers válasz68-

tott formája nem indokolja a rendhagyó, játékos megoldásokat. Az sem föltételezhető, hogy a m á r két évvel korábban szonettkoszorút komponáló' költő ügyetlenül,
hanyagul kezeli a sorvégeket. A vidám intonáció kedvéért, mindjárt az első szakaszban szándékosan használja a keresettnek ható „belesvén — estén" megoldást, ugyanúgy, mint a jasszokra vonatkozó „verekedtek — berekedtek" kínrímet s az „alkotmány" kettős értelmű ismétlését. A „kicsikis deszka-alkotmányba" ugyanis valószínűleg bölcsőre, esetleg a tulipántartó virágos ládikára vonatkozik, a másik alkotmány pedig — melybe, az anyakönyvbejegyzés jogán kéretlenül őt is beiktatják —
az állami konstitúcióra.
A húszéves költő hanghordozásának egyéni jegyeit láthatjuk a kifejezés expreszszív túlzásaiban, így a „bömbölő", „falvan, f ö l d e k e n . . . hempergető" szél megszemélyesítésében, és kiváltképp a vers érzelmi csúcsán, a két utolsó versszak szóképeiben.
Miért is érkezett az április 11-i gyermek a Gát utca 3. számú házba?
A kártyás munkásnak
fiúként,
s a szép, i f j ú mosóasszonynak
ligetnek, sárnak, vágynak,
célnak,
fejkendőbe kötözött
gondnak.
Nehéz volna a „fejkendőbe kötözött gond" fogalmát ú j r a magyarázni, racionális
prózára fordítani, de az általa előhívott költői képzetekben éppen az a szép, hogy
másképp el nem mondható, merész tömörséggel, hangulatilag fejezi ki a parasztlányból lett munkásasszony újszülött fiába vetett dédelgető szeretetét, szorongó és
elszánt reményét.
Itt kívánatos újra megemlíteni, hogy a „talló kalászai" közül feltámadt, falvakon, földeken át városba repülő, hirtelen áprilisi szél, a genézisen, sorson túl, magát
a gondviselő anyát is szimbolizálja.
A legutolsó harcostól a Dunánál című versig többször találkozunk az apai és
anyai örökség egyenlő hangsúlyával. Az Április 11, könnyed játékosságból személyes
vallomásba váltó, felforrósodó' záradéka arra figyelmeztet, hogy semmiképp sem
szabad alábecsülnünk József Attila emberi, költői alkatában az anyai részről, a
szegényparaszti közösségből kapott értékeket. A Szabadszállásról Pestre sodródott
cselédlánynak köszönhető, hogy fia a korabeli Magyarország mindenfajta szociális
nyomorúságának lelkiismeretévé lehetett, hogy külvárosok szikár tűzfalai között, a
sivár aszfalton, romos gyárvidékeken sem feledkezett meg a természet és ember
bonthatatlan egymásrautaltságáról, hogy az árvaságot, elidegenülést hozó, katasztrófákba döntő korszak problémáit Arany Jánosig, Csokonaiig, Balassiig és a népköltészetig visszavezethető érzékletes, pontos, a törvény tisztaságával szóló ép nyelven
tudta megformálni.
Április 11. az utóbbi másfél évtizedben a költészet ünnepévé avatódott Magyarországon. A hasonló című vers méltó ehhez az ünnephez, méltó szerzőjéhez; a költészet halhatatlan erejét, és az útra indító érzelmi kötéstől, gondviseléstől, a fölismert küldetéstől soha elszakadni nem tudó választott fiú hűségét, visszhangozza:
A szegényasszony rég halott már,
de fiát a szél el nem hagyja,
együtt nyögünk az erdőn éjjel
s együtt alszunk el virradatra.

69-

FÉJA GÉZA

Még egyszer Sinka István
Görömbei András „kismonográfiát" írt Sinka Istvánról. Egyre inkább hódít ez
az új, szerencsés alkatú műfaj. Olykor többet mond az íróról, mint a nagy monográfia, így Holthusen 175 oldalas „kis könyvéből", ha nem is oly bőségesen, de mélyebbről ismerjük meg Rilkét, mint Osan terjedelmes monográfiája útján. Görömbei
műve olvasmányos a filológiai színvonal sérelme nélkül, a Sinka-irodalom lényegét
nem mindennapos szerkesztő készséggel foglalja össze, emellett sok újat mond.
Most került elő pepita jegyzőkönyvem, benne huszonnyolc oldal Sinkánál Vésztőn, a harmincas évek elején tett látogatásomról. Sinka akkor úgy mesélte, hogy
apjának sohasem volt földje, de szabad juhászként kezdte, saját birkanyáját legeltette erre-arra, bérelt mezőségeken. Állatvész tette tönkre, ekkor állott be uradalmi
juhásznak. A testben-lélekben megtört ember nemsokára halálos betegségbe esett,
késő ősz járt, csak tavaszig kért haladékot, legalább lakást, de Havran Mátyás
pusztagazda kiadta a parancsot: „Sofort tovább!" Anyja hiába ment Puszta Pánd
földesurához, id. Zsilinszky Endréhez könyörögni, el kellett hagyniuk- a tanyát,
Szalontára költöztek, az apa nemsokára meghalt.
.
Ezekben az években alakult ki Sinka István személyisége, Görömbei ezt a korszakot kitűnően megvilágítja. Nagyszalonta folklórral telített hely. volt, ezt id.
Szendrey Zsigmond gyűjtése is bizonyítja. A gyerek Sinkát fekete, kendős öregasszonyok vették körül, akikből áradtak a babonák, hiedelmek, hátborzongtató történetek, az ősköltészet, az ősvallás eltorzult, de néha egészen a sámánizmusig nyúló
maradványai, valamint a hajdani betyárkultusz hazajáró lelke. Sinkában ezekből a
törmelékekből és eltorzult maradványokból költemény lett, visszateremtett múlt,
olykor egész sámánszertartás éledt újjá, mint az Anyám balladát táncol. Sinka
korán visszakerült Szalontáról a pusztára. Az önművelés lehetősége későn és nehezen adatott meg néki? Szellemi szőtteséből, mint m a j d látjuk, csakugyan sok minden hiányzott? De a szabályos műveltségű úri-polgári ifjakból felszakadtak olyan
mélységek, mint belőle? Az olyan versek megteremtéséhez, mint az Anyám
balladát
táncol nem volt szükség rendkívüli szellemi képességekre? A társadalom boldogabb
vidékein élők megjárták a két világháború közötti korszak poklának minden körét,
mint ő? Ügy- vélem, ezekre a kérdésekre is felelni kell, és Görömbei — kritikai szigora mellett megadja a választ, az egész Sinkáról beszél, ez művének egyik legfőbb értéke.
Görömbei megjegyzi, hogy Sinka költészetében a folklór ébresztette álomvilág-,
nál „talán még fontosabbak az ébrenlét rémképei". Csakugyan, a folklór „rémületét"
otthon élte át, bár szegénységben, de vasárnap délutánonként anyja oldalához; b ú j hatott néha. Innét azonban vad, barbár világba jutott. Ráadásul ellenséges volt ez a
világ, a gazdák szólásmondása így hangzott: „A cseléd fizetett ellenség." Sinkában
korán és szükségszerűen kifejlődött mind az önvédelem ösztöne, mind a visszavágás
bosszúszomja — nem történhetett másként. A tiszántúli puszták barbár életét csupán egyetlen jelenettel jellemzem, ama. pepita noteszből írtam ki. Sinka már legénysorban egy Pesten lakó bérlő pusztáján juhászkódott. A juhokat fejni kellett, a
fejő edényeket a konyhában tartották, a kulcs titkos helyen. Zárt udvaron keresztül
lehetett a konyhába jutni, a bérlő pedig „rettenetesen nagyon hamis kutyákat tartott, éjjelre szabadon eresztette őket az őr az udvaron. Volt köztük mindenféle, szelindek, véreb, kis pincsi, egész kutyasereg. Négy-ötszáz állat várta a fejést, így
korán neki kellett látni, de a viadal a kutyákkal legalább egy órát igénybe vett.
Nagyon jó dobáló voltam — folytatta Sinka —, a kis gazdasági vasút mellett rengeteg követ, kavicsot halmoztak fel, megraktam a kalapomat, föl a kerítés tetejére,
70-

dobáltam a kutyákat, az se sokat használt. Végül megegyeztem az éjjeliőrrel, reggelenként erősen megkötöztette az udvarossal a kutyákat, én pedig vastag bottal irgalmatlanul megvertem őket, így néhány hét alatt hozzám szelídültek, most már nem
kellett vívni vélük, egy órával tovább alhattam."
Ebből a barbár világból érkezett Sinka István. Görömbei finom megérzéssel
mondja himnuszairól: „Féja Géza bevezetője inkább azt méltatta, aminek a lehetőségét megsejtette a költőben." Csakugyan így történt. Sinkából egyszerre olthatatlan
olvasási szomj tört fel, tudomást szerzett a korszerű, „magas irodalom" létezéséről,
és ennek a hangján kívánt jelentkezni bizonyságul, hogy a költői megfinomodás
benne is végbement, és méltó az irodalmi polgárjogra. Nem merészelt azonnal barbárságba szorított életének jeremiádjaival és a tiszántúli puszták népében még föllelhető őskultúra látomásaival jelentkezni. Ugyanakkor ott lenn „óriási forradalmat"
kellett megvívnia. Az olvasás szenvedélye csakhamar szembeállította sorstársaival,
a többi bojtárral. Ezek nagy tüzet raktak a hatalmas birkaaklok közepén, ő pedig
vackára húzódott, mécs mellett olvasni. Társai csúfolták, kinevették, hűtlennek bélyegezték, meg is verték. Néha azért csak melléjük feküdt, egész éjszakán keresztül
vitáztak, veszekedtek. Egyre inkább érezte, hogy nem birkát kellene őriznie, és
ezzel a pogány néppel cürhődni. Messzire vágyott, még nem tudta, hogy éppen
ettől az „alsó Magyarországtól" holtig képtelen lesz elszakadni.

A FOGADTATÁS BUDAPESTEN
Sinka, midőn már egész kommenciót kapott, magához vette édesanyját. Az özvegy azonban újból férjhez ment, fia azután feleségül vette Papp Piroskát. Négy
fiuk született, de az első meghalt. Piroskának, ennek a kis mezei virágnak a szerepét még senki sem méltatta, holott ama kevesek közé tartozott, akikben azonnal
megéreztem az emberi nagyságot. Szinte kerültem, annyira meghatott, a teremtő,
teremve szenvedő szentek lelkét éreztem meg benne. Néki köszönheti Sinka humanizálódását abban a barbár, ellenséges világban. Piroska vette rá, hogy Vésztőre költözzenek. Ám a nyomorult Oncsa-ház, meg a tenyérnyi kert addig jelentett otthont,
amíg Piroska élt, és önmagát égette el érette. Azután csak afféle letanyázó hely lett.
Sinka megkísérelte íróvá nőni odalent, Szabó Pállal és Barsi Dénessel megalapították a Kelet Népét, utóbb ez is elindult Pest felé, és befutott az óceánba; Móricz
Zsigmond, egyben a népiség utolsó folyóirata lett. Megélhetést természetesen nem
nyújtott, és Sinka megpróbálta a kitörést a Körösvidékről Pest felé, Szabó Pál péld á j a is erre biztatta. Midőn erről a korszakról írok, senkit sem kívánok bírálni vagy
utólag felelősségre vonni. Csupán tények szövevényét tárom fel a maguk egészében,
mindez irodalomtörténet már, s az utódok, mivel közvetlenül nem élték át, hajlandók túlzottan egyszerűsíteni a dolgokat. Szabó Pál nyitotta meg a népi írók sorát,
első regénye (Emberek) minden kiadónál visszautasításra talált, végül a Bartha Miklós Társasághoz került, innen Zsilinszky Endréhez, majd hozzám. Azonnal levelet
írtam Szabó Pálnak, a még kéziratban várakozó könyvről pedig megemlékeztem az
Előőrsben. A kézirat azután néhány hónapig Zsilinszky Endrénél várakozott, s nem
nálam, mint egy kritikus gyanítja, de távolról sem mulasztásból. Zsilinszky maga
szerette volna megindítani a népi írók sorozatát Gábor öccsének, a Stádium vezérigazgatójának segítségével. Zsilinszky Gábor eleinte örömmel fogadta az ötletet, lektora, Ady Papp Viktora is támogatta, annál inkább ellenezte a helyettes vezérigazgató, Báthory-Hüttner, a szélsőjobboldal egyik korán beépült figurája. Kiadására
ezután egyetlen út kínálkozott, a felvidéki magyar kisebbség kiadója, a kassai Kazinczy Szövetkezet, ekkor jelentkezett Tildy Zoltán, s nyomatta ki bizony kezdetleges küllemben a Sylvester nyomdában. Gyors sikere folytán a Franklin Társulat
egyhamar második kiadását is közrebocsátotta. Móricz Zsigmond már ekkor a parasztírók mellé állott, idézem: „Ady Endre:. Vér és arany. Azóta nem volt bennem
ilyen izzó és olvadt láz, öröm és meghatottság irodalmi jelenség előtt, mint ma,
hogy elolvastam egy ú j ember ú j könyvét. Szabó Pál: Emberek. Szabó Pál, aki írta,
71-

hat elemit végzett, kisgazda. Van neki egy hold földje! És azon a földön úgy meg
tudta vetni a lábát, hogy az övé az egész falu." Móricz mindezt önként írta, én csupán arra kértem, hogy olvassa el Szabó Pál regényét.
Sinka István versei 1932-ben kerültek hozzám, azonnal közöltem őket tanulmány
kíséretében, éppen május 1-én. Véle sokkal nehezebben ment a dolog, két esztendeig kívülem senki sem írta le a nevét. Végül 1934-ben a szeghalmi Péter András
gimnázium igazgatója, Nagy Miklós vállalta első könyvének (Himnuszok Kelet kapujában) kiadását. Sejtettem, hogy baj lesz a könyvvel, mert Sinka nem népi hangnemben írta első verseit. Ennek az okát hiába próbáltam megvilágítani, még oly
kiemelkedő szellem is, mint Németh László bizalmatlan, gunyoros tekintettel hallgatta, és lesújtó kritikát írt. De nem ez volt az igazi baj. 1934 márciusában az Estlapok Zilahy Lajost bízták meg a Magyarország szerkesztésével. A lap elsőrangú feladata lett teret adni a népieknek. A liberális polgári sajtó elérkezettnek látta az
időt, hogy a népiekre is „tegyen". Heti két cikk írását vállaltam a szegényparasztság
helyzetéről, és általában a nagy népi kérdések megoldásáról. Első írásom címe Magyar haláltánc volt Török Sára hajdúböszörményi szektájáról, m a j d Tápé következett, ahol a szegedi klinikák szomszédságában javasasszonyok gyógyítottak, de túlléptem a határokon is, midőn Százezer csángó halálküzdelméről
számoltam be.
Meglepetésemre nemsokára Németh László írását olvastam lapunkban Sznobok és
parasztok címen. A cikk a parasztírók műveletlenségétől féltette irodalmunkat, és
a mérleget a sznobok javára billentette. Ráadásul a támadásra félreértés és indiszkréció adott alkalmat. A parasztírókat meghívták Kecskemétre, Sinka válaszában
tréfás hangon ezt írta: „Kíváncsi vagyok rá, mint nézi m a j d Kecskemét, h a három
ilyen istenállat együtt lesz." Sinka, mikor kibontakozott egy-egy. órára keserű gondjaiból, és társai között feloldódott, szeretett tréfálni, olykor meglepő szóképeket dobott fel, azután maga nevetett legjobban. Hangsúlyozom, hogy magánlevélben írta,
távolról sem a nyilvánosság számára. Ismét átadom a szót Sinkának: „Ezt a levelet
valaki megmutatta Németh Lászlónak. Németh kapott az alkalmon, s a Magyarországban Sznobok és parasztok címen cikket írt, s abban írta, hogy a »paraszt lángész« azt írja magáról, hogy ők istenállatok. S hogy ezt a fogalmat .ő is elfogadja."
A cikk így tükröződött Sinkában. Tegyem hozzá, hogy Veres Péter első látásra „lumpenproletárnak" vélte, Bakó József pedig csavargónak? Mindennémű személyeskedés
nélkül Sinka mellé állottam, majd Móricz Zsigmond szállott síkra az alulról feltörekvő írók mellett. Esztendők múltán Németh teljes elégtételt adott Sinkának,
sorai engem igazoltak: „Pesttől nem kapott semmit, csak a műveit itt-ott elszenynyező h a r a g o t . . . Ady óta nem volt költőnk, akiben ilyen mély, távoli dallamok
jártak v i s s z a . . . Rajta tanulhatjuk meg: milyen a lélek, melyet csak balladában
tud felidézni... Arra, hogy egy lelkes olvasótömeg mennyivel jobban megérzi az
írót, mint az íróvilág: így is megdöbbentő példa." A Fekete bojtárhoz jelenlétemben
gratulált Németh Sinkának: „Most m á r bizonyos, hogy jó prózaíró is válik belőled."
De még 1934-ben vagyunk, s a népi írókra zord idő következett. A Franklin
1933-ig Szabó Pál három regényét adta ki, de a következő évben nem vállalkozott
az Anyaföld kiadására, Szabó Pál itt állott üres kézzel, egy hold földdel a háta mögött. A Sznobok és parasztok megjelenése után hiába házaltam Sinka második,
immár a maga hangján beszélő kötetével (Pásztorének). Két esztendeje várakozott
fiókomban Tamásitól az Énekes madár, n e m csupán a budapesti színházak utasították vissza, de a Kolozsvári Magyar Színház, sőt az Erdélyi Szépmíves Céh is. Olvasásra adtam Zsilinszky Endrének, azzal nyújtotta vissza, hogy silányság. Nem vettem át: „Igen kérlek, olvasd el még egyszer." Néhány nap múltán lelkendezve adta
vissza. Nos, a színigazgatók nem olvasták el kétszer, talán egyszer sem. Ismét egyetlen út kínálkozott: Kassa felé, a Kazinczy Szövetkezethez, és mindhárom m ű még
1934-ben napvilágot látott. Tamási darabjához előszót is írtam, ezért Szvatkó Pál, a
Prágai Magyar Hírlap munkatársa, a népiségnek akkor legádázabb ellensége durván
megtámadott; később, midőn a darab megkezdte diadalútját, az ő véleménye is alaposan módosult. A Franklin elszégyellte magát, és Szabó Pál következő regénye
72-

(Csodavárás) nemsokára ismét az ő kiadásában jelent meg. Az Énekes madár először
a Royal Színház, majd a budapesti Nemzeti Színház deszkáira került, csak azutánmutatták be Kolozsvárt. A Pásztorének egy időre komolyan lendített Sinkáék sorsán, de következő könyve megjelenésére (Vád) még öt esztendeig kellett várniaA Kazinczy Szövetkezet három istápoltja közül egyedül ő maradt árva.
A Sznobok és parasztok megjelenésének volt egy másik kellemetlen és messzirenyúló következménye. Most hangzott el első ízben, hogy irodalmunk két részre szakadt: sznobokra és parasztokra, urbánusokra és népiekre, valójában polgárokra ésnépiekre. Eleinte csak repedés támadt, később szakadékká lett. A hátulütője főként.
Sinkát érte, Tamási zenitre ért, Szabó Pált visszahívta a Franklin, Veres Pétert
nemsokára a Révai adja ki. Csak Sinka maradt magányos és így céltábla. „Istenállat", „himnuszos kanász". De erről majd emlékiratomban.

A TALÁNY
Görömbei igazságos ítéletre törekszik Sinka közéleti tartásáról csakúgy, mint
életművéről; legfennebb árnyalatokat illetőleg vitatkozhatnék véle. Most azonban:
más a feladatom: be kell számolnom a kortárs közvetlen élményeiről. Nem könnyű
feladat ez, mivel az Idővel kell szembenéznem, mégse térhetek ki előle. Becsület és
hűség dolga. Nem pályázom hangos meglepetésekre, izgalmas leleplezésekre. De, ha.
Ady életének egészét, minden mozzanatát föl lehetett tárni, szerelmeinek viharzását
csakúgy, mint betegségének kórképeit, mert életművét csak így érthetjük meg teljességében, és az őszinte, igaz beszédnek ez a bátorsága Bölöni György nevéhez,
fűződik, a nagy példa kötelez. Én sem hallgathatok arról, ami Sinka különös életét,
főként olykor már-már félelmetes ellentmondásait megvilágítja.
Kezdjük azzal, hogy alacsony, vézna gyerek volt, mint maga mondja, „afféleSinka", mindenki megverte, a tanítóktól a társakig. Ez — egyik vésztői estén elhangzott vallomása szerint — egyre növekvő dacot fejlesztett benne, egyszer igazságtalanul megbüntette a tanítója: „Három hétig nem feleltem neki. Olyan erkölcs,
volt bennem." Ady beszélt a dacról, mint „élethipotékáról" történelmi értelemben,
Sinkánál más volt a gyökere, meg kellett keményednie, hogy embernek, vagy legalább emberfélének érezhesse magát. Sohase feledjük: a népiek élvonalbeli költői
közül Sinka volt az egyetlen mezei (pusztai) proletár, aki otthonától teljesen elszakítva barbár környezetben nevelkedett. A Sznobok és parasztok szerint nem járta
meg a művelődés kapaszkodóit, válaszomban megkérdeztem: bírálójának volt fogalma arról, hogy mekkora kapaszkodókat jelentett néki a ponyvától eljutni Petőfi,
Ady, Kosztolányi, Juhász Gyula és Tóth Árpád költészetéig, mert, midőn Vésztőn-,
jártam, már mélyre szítta őket!
Sinka a szalontai elemi iskolából Kereki Gábor kezdő kisbérlőhöz került, ez.
például vasvillát dobott, utána, a fogak jobb lábának a szárába fúródtak, a hegedésnyomait én is láttam. Helyzete később se sokat változott, ő maradt a testben gyengébb fél. A „gyorskezű Csujankó" (Csuh János juhásztársa) valami semmiségért,
ráadásul puszta gyanúból nekiment, és birkabőrrel kiverte fél szemét. Sinkának
pedig nem volt annyi ereje, hogy leterítse és megtapodja Csujankót. Próbáljuk megérteni reflexeit. Nem Sinka emberi alapanyaga volt rossz, ne mindenáron alkatában:
keressük a hibát, de a harmincas évek tiszántúli pusztáinak barbárságában. Ez az
ember telítve volt seblázzal, keserűséggel, jogos bosszúvággyal, bizalmatlansággal,,
daccal.
Az irodalmi életben azután azonnal visszaütött, nem nézte kire és mekkorát,,
olykor baráti jótanácsot ököllel viszonzott vagy becsületsértéssel. Utólag, végiggondolva mindent, nem tudok ítéletet mondani felette, feltört mindaz, amit ott lenn
magába kellett fojtania. Századunk eléggé szűkre szabja az ember fogalmát, holott
messziről jön, mint már Ady is figyelmeztetett erre, és azt sem titkolta, hogy ezer
gyökerű. Nagy emberi egységek felé törekszünk, de az ember még tele van ellentmondásokkal — legutóbbi vélekedésünk különösen érvényes Sinkára. Mi javíthatott
73:

-volna lelki állapotán? Hitem szerint az, ha másként fogadják Pesten. A fogadtatás
kedvezőtlennek bizonyult, ő pedig azzal tért haza, hogy az irodalmi élet beérkezettj e i semmivel sem jobbak a tiszántúli puszták urainál és csahosaiknál. Egyszer még
Tamási Áronnak is ezt vágta szemébe, holott Tamási mindössze egy finom megjegyzéssel próbálta észre téríteni.
Ez a Budapesttel és irodalmi életével mereven szembe forduló Sinka mégis
Pestre törekedett. A vésztői ház immár nem volt otthon, elszállott belőle P a p p
Piroska éltető és megtartó melege. A három árva szerte rokonoknál, barátoknál, ú j
fészket kellett vernie, ehhez pedig, Sinka szerint, elsősorban asszony kellett. Fiai,
szegénykék, anyjuk halála után egy ideig szinte „vadon" nőttek, mégis derék ember
lett belőlük, jó alapanyagot hoztak magukkal. Vagy Piroska vigyázott reájuk valahonnét? Olyan mostohát érdemeltek volna, akiben túlságos, szinte szenvedéllyé nőtt
az anyaság, és a más gyerekét „édesnek" vállalja csupán azért, mert gyerek. Az
ilyen azonban nagyon ritka, Sinka pedig különben is elsősorban értelmiségi feleséget
keresett, aki segíti majd, hogy behozza mindazt a művelődés terén, amit önhibáján
kívül elmulasztott. Második feleségéről csak jót mondhatok, a legnehezebb években
'helytállóit, Sinkát eltartotta. Mégis találtatott benne egy hiba, vagy talán n e m is
hiba, de hiány. Becsületes, de száraz, szikár alkata nem tudta magáévá fogadni a
három árvát. Sinka különben szeretettel beszélt második feleségéről, de szüntelen
kibuggyant belőle a panasz: „Nagyon szigorú Piroska gyerekeihez. Borzasztóan szigorú." Sinka szótárában ez annyit jelentett, hogy nem kapnak szeretetet.
Midőn a harmincas évek derekán feljött Pestre, nemsokára második feleségének
is született egy fia. Sinka hatodmagával versekből akart megélni, ilyen merész vállalkozás még senkinek sem sikerült hazánkban. Esztendők teltek, míg Püski kiadót
• alapított a népieknek, és Sinkának gyors egymásutánban jöttek a könyvei, nyomukban az ú j kiadások. Sinka panaszai a családi harmóniát illetőleg ekkor sem szűntek
meg. Midőn pedig kiszorult az irodalomból, végleg nem tudta volna neveltetni
Piroska fiait, a „köz" fogadta őket oltalmába, s faragott embert belőlük. A harmincas években kérvényt küldött a debreceni püspöknek, hogy egyik fiát fogadja
be a kollégiumba, de az egyháznagy elutasította kérését, holott valamikor számos
jobbágy tett alapítványt fiai neveltetésére, a nép verejtéke beépült a kollégium
köveibe, szellemébe kevésbé. Fiai, becsületes gyerekek lévén, hálásak voltak nevelőszülőjükhöz, a „közhöz", Sinka pedig — mint nékem mondotta — ezért hidegült el
tőlük. Sinkának mély kultúrélményei voltak, általános műveltségét azonban komoly
hiányok jellemezték, ezért nem bírt történelemben gondolkodni, a szociológia alapelemeit sem ismerte. Így szólt Piroska végrendelete: „Azír akárhogy is ílsz majd,
ha csak lehet, ne haggyad, hogy napszámosok legyenek a kisfiúk." A régi országban
mi más lehetett volna belőlük, hiszen még a debreceni püspöknek se kellettek?
Piroska „végrendeletét", a „köz", az ú j idő teljesítette, ezért Sinkának történelmi
lótás és szociológiai tájékozottság nélkül is legalább emberi hálát kellett volna
•tanúsítania, ö azonban ehelyett inkább gyerekeitől fordult el. Végképpen nem bírta
megérteni a jelen időt? Szektájától nem látta a világot?
Föltevéseim távolról sem légből kapottak, de az okot még mélyebben kell keresnünk. Sinka Pestre törekedett, hogy valamiképpen mégis beérkezzék, ha pedig
nem, pusztuljon el. Második feleségét semmi sem kötötte Gyulához, ahol csupán
•csalódások érték. Már nem volt egészen fiatal, Budapest néki — legalábbis vágyálmaiban — önállóságot és szabadságot ígért. A második feleség aligha gondolt arra,
hogy Piroska hagyományát követve, saját élete árán nagy családot szolgáljon. Úgy
vélem, most jutottunk el a talány megfejtésének közelébe: Sinka hiába költözött fel
Pestre, hiába érkezett be oly szépen és megérdemelten 1939-ben. Hiába száműzték
Pest környékre, majd tért vissza a fővárosba, lényegében mindig ott maradt a
tiszántúli pusztákon és „szigeteken". Görömbei aligha ismerte közelből a költőt, ezt
mégis megsejtette. Mert valójában hol él a költő? Ahonnét teremtő izgalmait, „ihletét" meríti. Sinka pedig szüntelen hazajárt, holtakat „exhumált", emlékeit, hajdani
sorstársai lábanyomát kereste.
5* 74

Valóban nagyot akkor alkotott, mikor ebbe az immár csak bévül hordozott magyar antikba szállott aló. Utolsó, egyben legnagyobb műve, a Szigetek
könyve
ugyancsak ilyen alászállás a régi, jobbára már régen feltort mezőkre. Sinka ott
lenn nem csupán szenvedni és szenvedve alkotni tanult meg. Hite szerint az évszázadok óta taposott mezei szegénységben találta meg az ember teljességét. Véle
együtt akart győzni —, hogyan? miként? Ezt, úgy vélem, sohase gondolta át, csak
valaminő határtalan és múlhatatlan — tegyük hozzá, gyönyörű — szolidaritást
érzett az „alsó országgal". A „Kadocsa, hol vagy" nem csupán nagy novella, de
kétségbeesett kiáltás sorstársai, hadsorai, az „igazak" után, akik régen elpusztultak,
szétszóródtak, esetleg révbe értek. Sinka pedig félelmetesen magára maradt, magára,
ez a helyes szó, nem egyedül. Szellemi kört sem ő, sem második felesége nem
tudott toborozni, az űrt lassanként teljesen a szekta töltötte be.
Kit szeretett Sinka? „Az édes, alulsó Magyarországot", a húszas, harmincas
évek valóban minden emberi vonzalmat megérdemlő mezei proletárjait. Hozzánk
legfennebb időlegesen felvillanó rokonszenv fűzte. Az egyédit mindvégig összevétette
a történelmivel. Mindenkit kihívott, szüntelen fölfájó sérelmeiért, sebeiért azon vett
elégtételt, aki éppen közelében volt, azzal, ami kezeügyébe akadt. Mindaz, amit az
„alulsó Magyarországért" cselekedett, nagyszerű volt, különben nem egyszer tévesztett célt és irányt. Görömbei András írja könyvének 130. oldalán, hogy Sinka bizonyos, csakugyan hitvány lapokban is publikált, ezért később túlzott támadásokban
részesült. Így igaz, nem abban volt a hiba, amit írt, de abban, ahová írta. Akkoriban történt ez, midőn a független kisgazdapárt a népiek befogadásával akart len-'
dületre szert tenni. Egyik délután Sinka is benn volt a pártkörben, felhasználtam
az alkalmat, félre vontam, és baráti hangon figyelmeztettem: „Pista, ne í r j ilyen
lapokba, később majd súlyos szemrehányásokat kaphatsz ezért." Mérhetetlen dühbe
gurult: „Akkor miért nem gondoskodtok rólam ti?" Mások is figyelni kezdtek, gyorsan búcsút vettem tőle, gondolván, hogy máskor majd tüzetesebben megbeszéljük a
kínos ügyet. Sinka megelőzött, verset írt (Ám a barátom hórihorgas), és ugyancsak
leszedte rólam a szentelt vizet az utolsó cseppig. Nemsokára Egy pesti költőhöz
címen Szabó Lőrinc részesült hasonló megtiszteltetésben, sejtelmem sincsen, vajon
miért? Egyikünk sem vette komolyan Sinka bizony elevenbe vágó támadását. Nem
csupán fehér izzás jellemezte, ugyanakkor egész gyehenna égett benne. Ki hordott a
gyehennához több anyagot, ki gyújtotta meg, ki táplálta ernyedetlenül? <3, vagy
kora? Az ítélet a jövendő jussa, én csak kérdéseket vetek fel: Sinka csakugyan
telítve volt ellentmondással, de akadt még Kelet-Közép-Európában ország, ahol
olyan félelmetes ellentmondások fojtogattak, mint az én szegény hazámban?
Sinka viszonya a halállal ugyancsak elemzésre vár. Annyi szenvedés, annyi
csalódás sűrűsödött benne, hogy valahol a mélyben mártírsorsra készült. Meggyőződésem, hogy rongyosok és mezítlábasok élén halt volna meg legszívesebben. Vagy,
mint „halálba járó ősei": „ima nélkül, nagy szakállal, akasztófán". Nem tekinthetjük
hiú magamutogatásnak, midőn homályos, füstös bormérések közepére állott, és szétnyitotta viseltes ingét a mellén: „Ide lőjjetek!" Fölzokogás volt ez. Hiszen 1945 után
a hatóság sohasem vonta felelősségre, még ki sem hallgatták. Másfelől tört fel a
panasz: fiatalon, midőn „népi csodára" várt, mint véle együtt annyian, én is, az
„alulsó Magyarország" nem tudott csapatokat küldeni, kizsaroltak abból minden
•erőt. Példát is mondjak? Másik parasztproletár költőnk, a sárréti Nagy Imre szabályszerűen éhen halt akkoriban. Sinkát pedig valaminő ismeretlen erő — sors?
végzet? elrendelés? — csakugyan „mellbe lőtte". Tegnap mesélte egy barátom, aki
közvetlenül halála előtt látogatta meg: olyan sovány volt, szinte átlátszott mellén a
háta. Mintha valami csakugyan átszakította volna.
T a n ú j a voltam annyi s annyi önemésztő tusakodásának. Egyre szomorúbban
láttam, hogy sorsának viselésére mennyi kábító mámor kell néki. Mégsem mondhatjuk alkoholistának, a sorsa elől próbált menekülni, ugyanakkor a sorsából csinált
istenséget. Erdei Ferenc a nagy átalakulás elején sokat foglalkozott Sinkával, mint
mondotta, hiába, mert nem paraszt, de pásztor, jövő-menő ember, nem bír meg75-

állapodni, még kevésbé kiállani valami mellett. Volt igazság ebben, ám, én tovább
gondolom Sinka tragikus életét, mert a talány nem fejthető meg ennyire könnyen.
A harmincas években egyre inkább szolgasorba hanyatló pásztori életből P a p p
Piroska vezette ki a falu mégis különb biztonságába és viszonylagos civilizáltságába.
A Sinka-sorsot ő „kötötte meg". Az asszony halálával ez a kötőerő is megszakadt.
Sinka jó ideig kereste a helyét Vésztő, Kornádi, Gyula és Pest között. A fővárosban
— úgy éreztem — második házassága idején sem vert gyökeret igazán. Az ötvenes
évek elején sűrűn találkoztunk, szüntelen loholt, alig tudtam követni. Arcán nyoma
sem volt a feloldottság békéjének, a belső rend nyugalmának. Magába süppedve sietett, a földet nézte. Éreztem, hogy mennyire f á j néki első családjának, az igazinak a
hiánya. De Sinka nem tudott kérdéseket, nehéz ügyeket megoldani — szenvedni és
elégni miattuk annál inkább. Tamási Áron is gyökértelenül, önmagát emésztve élt
Pesten, de nála a szenvedés hedonizmussal enyhítve ment végbe. Sinkánál viharosan, szinte napi párbajra hívta ki a szenvedést. Sohase feledjék el m a j d ezt, akik
végül is ítélnek felette. De néhány percre átadom a szót néki. 1942-ben, m á r jóval
beérkezése után írta: „Az idén januárban, hogy hozzáfogtam a Fekete Bojtár vallomásainak írásához, hazautaztam Szaiontára. Kötegyán mellett gördült át velem a
vonat Széles-ér mellett. Egyedül voltam a kocsiban. Megrendülve álltam az ablak
előtt és néztem a havas tájat — huszonegy év után. Láttam az égnek álló kútgémet,
ahol szalmakunyhóm volt, s ahol Dús Andrással ittuk a bort azon a régi kétségbeesett éjszakán. A hó fölött hosszú kórószál lengett s úgy véltem, mintha szegény
Piroska futna a némaságom elől. Huszonegy esztendő óta mennyi küzdelem égett el
az időben! Azóta már a nagybajszú számadó, Papp Mihály is halott, és halott a
szép kis volt kospásztor lány is. A fejfáját a két kezemmel én faragtam. Szegénykém
nem bírta a rohamot, és összetört mellettem, mint egy lezuhant pohár. S én az
útam keménységében és kegyetlenségében jóformán még vissza se fordulhattam,
hogy egy visszameredő hosszú tekintettel köszönetet mondjak a nekem adott áldozatért. Vannak, akik sirathatják halottaikat. Nekem csak perceket juttat erre az
élet." Emlékezése — úgy vélem — merő önvád. Ami pedig a sors kegyetlenségét
illeti, egyetlen különb erő létezik véle szemben: a hűség a mieinkhez, a magunkéhoz, életre-halálra. Sinka azonban barbár világból, rideg életformából jött. Beléje
égett törvényeitől, szellemétől sohasem szabadult meg teljesen.
Második házasságának bomlása után az utolsó percben érkezett Szín Magda, a
nemtő. Néki sikerült civilizálnia Sinkát. ö villantotta fel előtte ú j költői korszak
reményét, ő készítette fel hosszú, irgalmatlan haláltusájára. Ennek a korszakának a
megírása azonban külön könyv dolga. Az én soraimat ne tekintse az olvasó másnak,
mint kiegészítő vallomásnak. Görömbei könyve mélységeket vert föl bennem, szunynyadó időt ébresztett fel álmából. S egy, immár rogyadozó léptekkel az Ismeretlen
felé ballagó ember könnyíteni próbál a szívén.
Öbudán, 1977. december—1978. január.

76-

SÍK CSABA

Irodalomtörténeti fejezet — madártávlatból
Budapestet nem magyar partizánok szabadították fel; a magyar irodalomnak
nem volt Aragonja, Eluardja, Adam Wazikja, Berger ezredese. Az irodalom mégis
ellenállt, összeszorított fogakkal, hallgatva vagy madárhangon szólva, tüntetően kerülve a legidőszerűbb tényeket. (A dühödt tiltakozás szülte versek csak a háború
után kerültek elő a sokáig zsebben-fiókban rejtegetett jegyzetfüzetekből.) Akadt
azonban olyan író is, aki ideig-óráig átadta magát a fasizmus szédületének; őket
azonban jobbára kiközösítette az a fogcsikorgatva született nemzeti egység, amely
az elválasztó különbségekre való tekintet nélkül egy táborba terelte mindazokat, akik
nemrég még tudni sem akartak egymásróL A Magyar Csillag szerkesztői a jövő
reményében szekértáborba hívták a legjobbakat — amíg tehették —, míg esztelen
törvények ki nem taszították közülük azokat, akiknek halálba kergettetését éppoly
tehetetlenül és dermedt szívvel nézte az irodalom, mint a társadalom.
Az 1945 áprilisában meginduló Magyarok című folyóirat lényegében ott folytatta, ahol a Magyar Csillag kényszerből, s egészen más történelmi körülmények
közt abbahagyta; nem képviselt önálló irányzatot, írói csoportosulást, a legfontosabbnak azt tartotta, hogy egyáltalán vagyunk még, mi magyarok. Mint Juhász
Géza beköszöntő programcikkében írta: „Mit is akarunk voltaképp? Magyarok
lenni, saját törvényeink szerint." De, mik ezek a saját törvények? — nem tudták,
a szerkesztők sem. A tájékozódási irány jelzéséül Ady nevét választották, „mert annyira
bonyolult, százértelmű". Százértelmű útjelző nem mutat irányt, azok a megoldandó
kérdések, amiket olyan élesen vetett fel a két háború közti irodalom, most szóba
sem kerülnek. Nem az ellentéteket akarják hangsúlyozni, mégha létezésükről tud is
minden gondolkodó ember. A romba dőlt ország újjáépítése valóban egységet kívánt, de valami eddig nem volt nemzeti egységet, amelybe nem tartozhat bele mindenki, aki magyarul beszél.
„Ez mind az ország — folytatja Juhász Géza —: vákáncsos földtúró, könyvhabzsoló munkás, gróf, nagytőkés, apáca, tiszt, diák. Belőlük kell népet formálni: egylelkű társadalmat." Ha tanúságul hívjuk A város peremén-t, a Kiskunhalmot,
A puszták népé-t, a Számadás-t, A boldog ember-t, tudjuk: a vákáncsos és a
munkás nem óhajt gróffal, nagytőkéssel egylelkű társadalomban közösködni. A közelmúlt irodalma bizonyítja, hogy ebben az országban a polgári demokratikus
program már a lélegzetvétel első pillanatában is, sovány irodalmi cél, bár irodalmunk egyelőre csak nemet mond a nácizmusra, a háborúra, de tapogatódzva keresi,
mire mondjon igent. A történelem első jeladására azonban rögtön hangot kap a
remény:
„Megy az eke, szaporodik
a barázda,
mintha egy nagy könyv íródnék
olvasásra.
Papirosa a határ, a
tengerszéles,
a tolla meg az a szegény
öregbéres ...

Megy az eke, megy a magyar
sorról sorra
lankadatlan, mintha puszta
szerszám volna.
Fogy az ugar, nő a szántás
telve-terjed,
Magyarország így írják a
történelmed.

Az öreg béres nem hajlandó többé más szerszámja lenni: a költőnek is végleg
elege volt a múlt Magyarországából:
77-

„És nem volt hazának elég,
hogy elmosolyodtál és oldalt
oda is néztél, ha megszólalt
ízes magyarul a cseléd.
És nem volt hazának elég,
hogy kitekintve
vonatodból

elgondoltad az aratókról:
mást érdemelne ez a nép ...
Nem volt hazának elég,
nem volt elég, hogy el ne essen,
tudd meg, az volt a csoda itten,
hogy össze nem dőlt már elébb!"

A remény abból a meggyőződésből táplálkozott, hogy most végre megoldják,
amit sem 1848—49-ben, sem 1918—19-ben nem sikerült: a paraszt földhöz juttatását,
a feudálkapitalista rendszert védelmező államapparátus és közigazgatás teljes szétverését, és a demokrácia érdekeit szolgáló törvényhozó és végrehajtó hatalom létrehozását. Bizalomból fakadt az újjáéledő költészet pátosza — az ismerteké és a
pályakezdőké egyaránt; hitelességéhez, s a magyar lírai hagyománnyal felérő kiteljesedéséhez azonban tisztázni kellett az irodalomnak a történtekért viselt felelősségét csakúgy mint azt, melyik az érvényes a lehetséges örökségek közül? Vas István
leltárba foglalta a gondokat: „1. A nemzet nagy szellemi energiatobzódása korán
megszűnt, a Nyugat óriásai a háború kezdetére kihaltak, ötvenedik évük körül, legteljesebb munkakedvükben. 2. A magyar hitlerizmusnak sikerült kiirtani fiatalabb
európai szabású íróinknak körülbelül a felét. 3. Az úgynevezett népiesek fele viszont
az elmúlt években olyan mértékben kompromittálódott politikával, hogy legalábbis
egy időre, kénytelen volt kikapcsolódni irodalmunkból, másik fele pedig most bonyolódik bele — talán végérvényesen — a politikába. 4. Végül nem lebecsülendő az
irodalmi elszegényedés kapcsolata az anyagi elszegényedéssel; az ihlet üzemanyagot
kíván — a magam részéről elsősorban a meleg szobát, sok húst, valódi teát, kávét,
alkoholt és nikotint említeném." Vas az úgynevezett harmadik nemzedék nevében
szólt, amely meggyőződése szerint mindig következetesen szemben állt a régi Magyarországgal, s ezért jogai vannak az ú j b a n : „Nekünk, akik Kosztolányi és Babits
biztatásával indultunk útnak, hozzá kell szoknunk ahhoz, hogy apa nélkül m a r a d tunk és most már férfiakká válnunk — önvédelemből is. Egyik legkiválóbb költőnk,
aki azonban nem egészen tudott ellenállni az elmúlt évek »német vallásának« —
mint az újságban olvashattuk —, az igazoló bizottság előtt egy vezető politikusunk
véleményét idézte, ti. hogy ma, amikor az élet 180 fokkal elfordult egy év előtti
helyzetéből, józan ember nem folytathatja ott, ahol abbahagyta; ő maga ennek a
tételnek igazságát a költőkre nézve is elfogadta.
Vagyunk azonban néhányan, akiknek sem okunk, sem kedvünk mást folytatni,
mint amit elkezdtünk." A hagyományként vállalt két névhez, a rangsor élére Képes
Géza József Attiláét csatolta ódai zengésű nagy versében; a példák lassan névsorrá
bővültek.
Vas konkrét utalásokkal és pontos célzásokkal át- meg átszőtt Irodalmunk időszerű kérdései című írásában a második nemzedék vezető szerepének megkérdőjelezésénél fontosabb az a követelés, hogy mérlegelje a kritika őszintén az írói felelősség kérdését: „A magam részéről nem hiszem, hogy az író, ha cikkeiben utat engedett a hitlerizmus bacilusainak, kevésbé volna felelős, mint a házmester, aki b u j káló zsidókat jelentett fel. S e szempontból a nagyobb tekintély, műveltség, tehetség
nagyobb felelősséget is jelent. És eszem ágában sincs személyes részvétet érezni,
mert egyelőre nem szerepelhet irodálmi életünkben mindenki, akit nem késztetett
meggondolásra érdemes és értékes írótársainak rabszolgasorsba h u r c o l á s a . . . Vidi
iam alios ventos — mondjuk mi erre nyugodtan és halott barátok árnyai bólogatnak
rá. Azt hiszem, »régen rossz« annak az írónak, akinek egy-két évi hallgatás megárt.
Sőt, nyugodt lelkiismerettel mondhatom, nem rossz próbája emberségnek, íróságnak
egy ideig munkatáborok, börtönök, detektívek előli bujkálások közben írni, ahogy
mi tettük. Ilyenkor válik el, ki képes például olyan költői és emberi teljesítményekre, amilyenek Radnóti Miklósnak a bori munkatáborban írott versei." Prófétikusnak tetszik, amit a politikai költészetről ír: „Semmi kifogásom a politikai
költészet ellen. Tudom, hogy a nagy költők életművében többnyire helyet kapott a
78-

politika is, sőt, én magam nem is tudom elképzelni, hogy a szélesebb láthatáréköltőt ne érdekelje szenvedélyesen. Csakhogy a politikai költészet nehezebb műfaj,
mint elterjedtségéből ítélni lehet. S az a bökkenő, hogy nálunk újabban szinte előírásszerűen a könnyebb végén fogják meg." Nem a politikus költészettől viszolyog,
tehát, bár tisztán látja, milyen buktatót rejt a legjobb szándék is, ha a „költő nem
elégszik meg azzal, hogy ő kap a párttól erőt és élményt, hanem adni is akar a'
pártnak: tüstént használható fegyvert". Múltbeli emlékei, tapasztalatai okán a szektás dogmatizmus veszélyétől tart: „ . . . bökkenője a politikai költészetnek a hangnem
kényessége... Lehet azzal a gyermeki-isteni naivitással kezelni, ahogy Petőfi tette,,
lehet hideg és tárgyilagos szenvedéllyel fölébe kerülni, mint az József Attilának:
sikerült, vagy forró szenvedélybe olvasztani, mint Vörösmarty, Ady, Babits vagy
újabban Fodor József költészetében, csak éppen azon a meghatottan rebegő, biedermeyer hangon nem, ahogy az mostanában újságjainkban és hetilapjainkban divatos;
— hozzá még nagy távlatokra törekedve, gyárakkal, földekkel, menetelő milliókkal . . . Sehol egy kép, egy ütem, egy rím, mely eredeti élményről, átélt stílusról
tanúskodik, de szinte — persze fordított előjellel — az a hang, melytől már gyerekkorunk óta a hivatalos magyar irodalom és közírás meglehetősen elkedvetlenített."
A közérthetőség tetszetős mezébe bújtatott sematizmus és dilettantizmus ijeszti,
meg, pedig cikke keletkezésének idején jelentkezik az a nemzedék, amely ú j é l ményt, témát, világképet hoz a magyar költészetbe; épp ezért a veszély ha létezik
is, ártatlannak és ártalmatlannak látszik, olyannyira annak, hogy a magyar írók
1946 júniusában Debrecenben összeült értekezletén Lukács György alig is ejt szót.
róla, igaz, a magyar irodalom majd százéves történetét vizsgálja. Témája: az i r o dalmi egység 1867-tel kezdődő felbomlásának folyamata s az egység helyzete,
lehetősége ma.
A magyar irodalom egysége a reformkorszakban jött létre, a nemzeti és társadalmi szabadságra vágyó nép egységes közhangulatának kifejezőjeként, s legnagyobb költői teljesítményeit a közös gond megoldását szolgáló erőfeszítések ihlették..
Az 1867-ben kötött kompromisszum tabut csinált a nemzeti lét legfontosabb kérdéseiből, s megteremtette a hivatalos, akadémikus irodalom létrejöttének feltételeit,,
amely mindenkit kötelezni akart a kényes kérdésekről való hallgatásra, s Arany
meghamisított művében kánont is talált hozzá. Az elszakadási kísérletek sorra' kudarcot vallottak, mert a Vajda János-, Tolnai Lajos-féle lázadókat Gyulai és köreegyszerűen kitaszította az irodalmi életből. A kapitalizmus fejlődésével tovább mélyült a szakadék; a progresszió ellen hangoztatott legegyetemesebb váddá a nemzetietlenség lett. A két háború közti korszakban pedig az ellenzéki irodalombanmég feszültebbé vált az ellentét, mint a hivatalosság és ellenzékiség között; mintha
Vas állítását tagadná Lukács, mikor kijelenti: „A Nyugat jelentékeny írói nem
rokonszenveznek az ellenforradalommal. De még erősebben, mint a forradalmak
előtt, elefántcsonttorony-művészet jön itt létre, tudatos l'art pour l'art (mely persze
ellenzéki elemeket is tartalmaz). A Nyugat által befolyásolt fiatal nemzedékben
még erősebbek ezek az irányzatok, mint annak alapítóiban." Lukács hangsúlyozza,,
hogy „a népi írók és az urbánusok harca révén még erősebbé válik a magyar irodalom kettéosztottsága".
A felszabadulás lehetővé tette az irodalmi egység megteremtésének objektív
feltételeit, s ennek megvalósításában „ . . . különösen nagy és súlyos a népi írók feladata és felelőssége. Mint régi barátjuk szólok hozzájuk, aki sokaknál előbb ismertefel mozgalmuk korszakos jelentőségét a magyar irodalom számára, mint kommunista, mint olyan világnézet képviselője, amely a saját portáján kíméletlen erővel
csinált rendet, leszámolva mindenkivel, aki szektariánus felfogásával veszélyeztette
a népi demokrácia felépítését és megszilárdítását. Ezért gondolom, hogy jogom van
Veres Péterhez és barátaihoz azzal a kéréssel fordulni: csináljanak rendet a maguk
p o r t á j á n . . . " Lukács különösen a Németh Lászlóval, Sinkával folytatott belső elvi
vitát tartotta fontosnak. Szembefordult az irodalmi ügyeskedőkkel is: „Mindenfelé
akadnak az uralkodó rendnek gerinctelen irodalmi kiszolgálói, akik készségesen
fehérnek mondják a feketét, akik Mirabeau-t csinálnak Homais patikusból. Nincs
79.

•érthetőbb annál, minthogy ezzel a. szolgai és hazug optimizmussal szemben mindenütt fellép az irodalomban az igazság kíméletlen kimondása, az álarcok letépése,
az álnagyságok leleplezése... az igazi író lenézi és megveti az ilyen optimista szépítgetést." Természetesnek tartja, hogy a nem forradalmár természetű írók ragaszkodnak témáikhoz; ebben is rejlik azonban veszély, mert egyes írók az önmagukhoz
való hűségből magatartást csinálnak, irodalom és társadalom kapcsolatában az
egyéni természethez való alkalmazkodást ítélik uralkodónak, holott ez mégsem a
közösség szolgálata, csak elfogadható kompromisszum.
A politikailag és irodalomtörténetileg logikus levezetés és elemzés kétségtelenül
ma is tanulságos olvasmány; egy emlék felelevenítése során azonban ellentétbe kerül
az irodalomtörténész a kritikussal: „Több mint negyven esztendeje annak, hogy egy
kiállításon elragadtatással szemléltem a fiatal Czigány Dezső képeit. Amikor azonban lelkesedésemnek egy anyai barátnőm előtt kifejezést adtam, az alaposan összeszidott, mondván: micsoda műbarát maga, h a egy festőnek már jó képeket kell
festenie, hogy a tehetségét észrevegye; a művészetnek az az igazi híve, aki a tehetséget már akkor is felismeri, amikor a sikerült műalkotás még nem jött létre.
A magyar demokrácia még nem fest csupa jó képet. De éppen az író kötelessége
volna be nem várni a tökéletes alkotásokat, hanem a tehetséget, az újat, a termékenyet, a jövőbe mutatót már a jelen tökéletlen csíráiban is felismerni." Nem lett
volna Lukács igazi „műbarát"? Mert ekkor már kötetekkel jelentkezik az a költőnemzedék, amely korszerűt és eredetit hoz a felszabadult ország irodalmába; igaz peszszimizmusuk nem a magyar költészet hagyományos hazátféltéséből fakad, s témáik
s közlendőjük is internacionális érvényű inkább, mint nemzeti.
Nemcsak a Lukács kifejtette problémákkal, a Vas elemezte gondokkal kellett az
ú j irodalomnak szembenéznie, hanem a háború élményével is, amely különösen a
fiatal, induló költőnemzedék torkát szorongatta, sőt azzal a kérdéssel is, hogy a
több mint negyvenmillió áldozatot követelő háború az emberiség egyetemes szégyene. Auschwitz és Hirosima után lehetséges-e egyáltalán verset írni?
Ha az etika a költészet lehetetlenné válásának kérdését jogosnak és megválaszolandónak ítélte volna is, a mesterség erkölcse a kételyt elutasította; alig múlik
el a halálveszély, már nem a puszta lét számít a legfőbb értéknek. Az irodalom
erkölcse és paradoxona, miszerint reménykedésre bátorodva olvassák azt is, amiről
hallani többé nem akarnak, kériyszerítette az újjászülető költészetet, hogy mindenki
közös élményéről, személyes tapasztalatáról szóljon — mi másról beszélhetett volna
különösen az a nemzedék, amelynek a háború volt az élmény, mindennek a
mércéje? Az lett volna csoda, ha nem látszanak pesszimistának. Nemes Nagy Ágnes
verse, a Kín formái; Pilinszkyé, a Harbach, 1944; Szabó Magda Aki túlélte ezt a
kort című költeménye, összevetve a Megy az ekével, más világból szól, ahol mindennél valóságosabb a. pusztulás kísértete.
Az élményt Szabó Magda verseiben egyszerűen és tárgyilagosan idézi fel a kép:
„Én l á t t a m . . . a Barna utca táját egy dörrenésre széttágulni sebbé"; gyakorta egyetlen kép, amelynek villanásszerű és pontos vizualitása nem igényli a részletezést.
Sem a zártságot, sem a jelképességet; közvetlenséget csupán, hogy a szemlélő és a
tárgy között impresszionisztikusnál szorosabb legyen a kapcsolat. Az otthonosság
hangulata árad a puszta megnevezéssel felvillantott csendéletből, ám a tárgy hirtelen kifordul saját dimenzióiból, átalakul valami mássá, s ez a más az eredetivel
ellentétes szerepet tölt be a világban, feltárva mindazt, ami eddig némán és láthatatlanul lapult a valóság felszíne mögött. A vers nem a váratlan átalakulás következményeinek leírása vagy leltára, hanem a mozdulatlan szemlélőben ennek hatásaként lezajló változás, kényszer parancsolta eszmélés története. A kép élettartama
pillanatnyi, a versben viszont az idő több rétege rakódik egymásra: egyszerre zajlik
a történés és az emlékezés, az elmozdulás és a szoborrá merevedés idejében. Az
érzelem és az értelem síkján, amelyek ugyancsak ok-okozati viszonyban vannak
egymással. A kétségbeesés szülte tehetetlen szégyenérzettől a világ — ebben a pillanatban legalábbis annak vélt — igazi természetének felismeréséig vezet a vers,
80-

teljes képet adva az élményről, a színéről és a visszájáról egyszerre. A vers két
idősíkjához két személy tartozik. Vagy első személyben szól, vagy a képzéletbeli,
talán már nem is az élőkhöz tartozó második szerepében. A vallomásosság igényelte
felidéző technika a különállást látszott bizonyítani, hiszen a magyar vers a közösséghez fordult, talán ekkor a leginkább 1848 óta tartó történetében. Ez a nemzedék
azonban mégsem csak a maga, de mindenki sorsfordító élményéről beszélt.
A háború élménye Szabó Magda költészetében az igazság teljesebb megismerésének igényét, a tragédia szemtől szembe látása az alapvetőnek tudott fogalmak
újraértékelését eredményezte. A háború lett mindennek a próbája, tüzében elolvadt
minden érték, hazugsággá vált minden ismeret.
Néhány kontúrvonallal felvázolt hasonlatból — „Mint hős, a nagy tragédiában"
— kiderül, hogy dajkamesévé lettek a mítoszok, két jelző — „a dölyfös, kálvinista
Róma" — elárulja, hogy kultúránk másik pillére, a kereszténység is megrokkant'
ebben a tektonikus földmozgásban. S ha egyáltalán nem „dulce et decorum" a hazáért meghalni, mi marad a nemzeti történelem leckéjéből? S a puszta túlélés ténye
elegendő-e, hogy a túlélő ne a holtak között keresse a maga helyét? E kérdéseket
legkonzekvensebben e nemzedék költői gondolták végig, akik egyben sosem kételkedtek: a költészet nélkülözhetetlenségében, a mesterség erkölcsében. Minél zaklatottabb az érzés verseikben, minél önkínzóbban megválaszolható kérdésekre keres
választ az értelem, annál pontosabb a forma, logikusabb a szerkezet, szabályosabb
a lélegzetvétel. Valami eddig nem voltat hoztak a magyar költészetbe: a kép kivételes
jelentőségét például, mely rokonabb tényszerűsége, valószerűsége okán egy Capafotóval, egy dokumentumfilm kockájával, mint a jelképpé táguló, ég felé nyíló
metaforák:

i

„Kecses sziklák. Rajtuk egyszer teljes
Ejtőernyősszázad
fennakadt;
Az öbölben hálóval találhatsz
Egészen friss
embercsontokat:
Brooklyni
kamaszkoponyákat,
Kanadai
ujjpereceket,
Tokyoi
gerincoszlopokkal
Keveredve békén
fekszenek.
Odébb dzsunkák,
torpedónaszádok,
Középen egyetlen hajó:'
Egy cirkáló. Most is ott a tornyán
A foszlányos holland lobogó."

— szól tárgyilagos szemtanúként Darázs Endre. Rába György versében pedig a vallomás szenvedélyességétől lesz hitelesebbé a tárgyilagosság, az élmény múlhatatlan- 1
sága és az emlék otthonossága a jelenben:
„Mint bombázót látom lecsapni
a nappalt és az éjszakát,
s a szerelembe úgy bukom, mint
futóárokba
katonák."
Rábának kivételes érzéke van a valóságos történések szemléletes felidézéséhez,
a hol elégiává oldódó, hol ódaként szárnyaló beszámolóban mégis a jelenségek értelmén túli jelentése izgatja. Verseinek különös feszültséget az ugyancsak kettős lírai'
szerep ad: az élmény átélőjeként és szemlélőjeként szól egyszerre, önmagával, mint
idegennel, mint tárggyal képes farkasszemet nézni.
6 Tiszatáj

81

Nemes Nagy Ágnes verseiben a látomások sora olyan logikus rendszerbe illeszkedik, mint szimfóniában a tételek, hogy a hideg figyelemmel értelmezett logika
legyen látomás erejűvé. Számítás és szenvedély szélsőségei között villódzik a verse,
matematikailag kiszámított szerkezet által fegyelmezve. Kivételes lélektani érzékét
— például A mihályfalvi
kaland című elbeszélő költeményben — az élmény és
intellektuális értelmezése teszi annyira feszültté és egyénivé. A forma egyszerre tömör, mint egy szobor, és egyszerre nyílt, képessé téve a verset, hogy a megnevezhetetlent, az alaktalant is magába fogadja, azt, ami a ritmuson, érzéki valóságukban
megrendítő képeken túlról áramlik a forma szabályosságába. „Az ész az ihlet" —
mint Thierry Maulnier mondja —, de a költészet teljességéhez az is szükséges, a m i t
az értelem nem tud végérvényesen csapdába ejteni.
Pilinszky költészetében a Nagy Lajos-novellákat idéző hétköznapi és egyszerű
tények fehéren izzanak, a látványt látomássá fokozva. Mint a novellista, ő sem az
átélt események kiváltotta érzelmeit mondja el, csak a puszta történetet, mint
Rónay György írta Pilinszky Harbach, 1944 című verséről: „Nemcsak benne m a r a d
a kép realitásában, hanem valósággal belefúrja magát, legutolsó ízéig birtokba veszi.
Minden szó, minden jelző a valóság teljesebb megragadását és megidézését szolgálja . . . képeit az látszik a valóság fölé emelni, hogy a megszokottnál teljesebben
közli a valóságot" Az irracionálisát is valóságként éli át, mert a létben, kibogozhatatlanul összekeveredett a kettő, az egyszeri általánossá lett, az egyedi törvényszerűvé; költészetünkben senki sem mondta el teljesebben a háborús pokoljárást, s
bizonyította meggyőzőbben, hogy az ember émbervoltában megalázottan is képes
túlnőni azon a szerepen, amire a történelem ítélte. A hagyományok közül a legérvényesebbet választotta ki; József Attilát, a kései József Attilát; képei éppúgy,
mint az övéi, filozofikusan megalapozott, prelogikusan ősi szimbólumok.
E nemzedék a magyar költészet jelentésvilágát internacionális érvényűvé tette,
mondanivalójuk általánosabb a nemzetinél: emberi. A modern művészet alapkérdését: mi is hát a valóság? — ők tették fel s éppen akkor, amikor a valóság fogalma
a hétköznap legvékonyabb felszínével kezdett azonosulni az irodalmi gyakorlatban
és az irodalompolitikában, amely annál határozottabbnak mutatkozott, minél tanácstalanabbá vált.
Az irodalomtudomány tisztázta költészetünk fejlődésének fő vonalát: Petőfi,
Ady, József Attila nevével egyszerre állította példának az élő irodalom elé a százéves plebejus népiességet, a szimbolizmussal áthatott század eleji forradalmiságot, s
egy olyan komplex életművet, amelyben a bartóki értelemben vett archaikus népiség az izmusok eredményeivel és kivételesen egyéni formakultúrával egyesül. De
nemcsak tisztázta, meg is csonkította a hagyományt; Ady szimbolizmusát elszakította a világirodalmi párhuzamoktól, József Attilát pedig mozgalmi költővé egyszerűsítette: Bóka László máig példamutató, az egész életművet teljes mélységében
feltáró József Attila. Esszé és vallomás című könyvecskéje gyorsan és csendesen
süllyesztőbe került. A világirodalmi hagyomány is megoldhatatlan dilemma elé
állította az irodalompolitikát és kritikát egyaránt: ahogy a teljes József Attila és
Radnóti, nem lehetett példa Majakovszkij, Eluard sem, hiszen az izmusokat nagyvonalú előzékenységgel a polgári dekadenciának ajándékozták. Korlátozott hagyomány,
felszínes valóságélmény szülte versekkel teletömött antológiák születnek egymás után,
elegendő az előszavakba beleolvasni, hogy megtudjuk, mi is van bennük: „Friss szél
csap az olvasó felé ezekből az írásokból. Fiataljaink témája az élet, a lüktető, eleven
é l e t . . . . Verseik távol állnak az öncélú játéktól, többnyire komoly. társadalmi, politikai mondanivalójuk van. A dolgozó nép problémáival foglalkoznak." (Fiatal írók
antológiája I—II. Szerkesztette Földes Mihály. Az előszót írta Kónya Lajos. Szépirodalmi, 1951.) Egy öncélú játéktól ment költeményből vett részlettől ne fosszuk
meg magunkat:
82-

;

'' ••
.".'••

„A szeme melegen, biztatóan csillan:
.Köszönt, kezet ráz és az ajtót: nyitja.
'> > : ».*>••
Kapcsolót kattint és felgyullad a villany:
Rám néz, a pipáját fogja, igazítja.

•

Ezt nézze meg elvtárs, még-amazt is, látja?
,M Törzskönyvezett
ez mind, yorkshirei fájta. * • ' .:,
Ezek háthetesek, amoda meg hátra' :
hízóban várt már egy, dagad a háj rajta...
.n.

.
•

Két éve lesz ősszel, hogy. a Párt szavára
'!.•/..'
mi is megcsináltuk húszan a csoportot: : .> .
állítom azt elvtárs, hogy. nem volt hiába,
életemben még éh nem voltam, ily boldog."

(Űj Termés. Fiatal költők antológiája; Szépirodalmi, 1952.) Zelk; előszavában az
időpont magyarázta óvatossággal, de pontosan fogalmazva lényegében azt mondja
el, amitől Irodalmunk
időszerű kérdései című tanulmányában Vas István óvott:
„Hány elszomorító példát mutat szabadságunk néhány esztendeje is azokról,
akik azt hitték, most már könnyedén/küzdelem nélkül is nekivághat valaki a költői
pályának, ő k e t éppen az tévesztette meg, aminek fokoznia kell a felelősséget és a
becsvágyat: a segítség, a szeretet, amit népünk ad költőinek. Nagy próba a mellőzöttség, de nem kisebb az'elismerés, a jutalom sem. A legnagyobb próba pedig a
könnyű, gyors siker. Ha lehetne ilyenféle statisztika, feltétlen azt bizonyítaná,. hogy
kevesebben. buktak el az érdemtelen, mellőzésben, mint az előlegezett, de meg nem
szolgált elismerésben...
;
Mivel segíthet a költő? Azzal, ha igényét, becsvágyát a legmagasabbra emeli: ha
a tőle telhető legjobbat adja. Ez a „legjobb" persze egyszerre jelenti az eszmei és
művészi színvonalat...
Hány jószándékú, igaz szocialista hittel telített költemény kerül a kezünkbe —'
a hazug, színtváltó, sőt színjátszó írásokról most ne essék szó —, amikre mégsem
mondhatjuk sem azt, hogy szép, sem azt, hogy hasznos, mert a bennük levő meggyőződés és jószándék nem talált méltó formára. Mi hát a költészet elsősorban?
Eszmei tartalom? Nyelvi és formai készség? Mind a kettő egyszerre. Rossz szolgálatot tenne az, aki különválasztaná. Sematizmusra, formalizmusra szólítaná fel a
fiatal költőt".
1951-ben a Magyar Írók Első Kongresszusának — melynek témái közt az irodalmi egység nem szerepelt, hiszen a tanácskozásokon n e m ' vehetett részt Füst
Milán, Kassák Lajos, Szép Ernő, Szabó Lőrinc, Illés Endre, Vas István, Jékely Zoltán, Weöres Sándor, Pilinszky János, hogy csak néhány nevet említsünk mutatóba — ez volt a leghangosabban vitatott tárgya. Darvas József kijelentette,
felesleges örökké a sematizmus problémájával foglalkozni, irodalmunk kinőtte már
a fejlődés e gyermekbetegségét. Benjámin kételkedett ebben: „A típusvers a pártszerűség teljesen elhibázott értelmezésének, a költői képzelet lustaságának vagy erőtlenségének, az elsietett, elmélyülés nélküli munkának közös gyümölcse. Két jellegzetes válfaja van, de ezek gyakran egybemosódnak.
......
Az egyik válfaj az, amikor értelmetlenül, feleslegesen és összefüggéstelenül,
egyetlen versbe gyúrják a politika lehetőleg minél több aktuális .jelszávát vagy
életünk legmagasztosabb fogalmait: a Hazát, a Pártot, a munkát, a békét, a tervet..
A második a rímbeszedett leltár, a seregszemle, amikor, is életünk, munkánk, eszközeit, intézményeit, eredményeit az üzemet, a termelőszövetkezetet, a traktort, á
gépet sorolja fel gépiesen a költő, hogy ezekkel leplezze minden típusvers közös
vonását: az eszmei szegénységet..."
Az egyik felszólaló, a demagógiától sem riadva vissza, szállt vitába Benjáminnal:
„Ezzel kapcsolatban jegyzem meg azt: Máté elvtárs felszólalásában említette, hogy
5*

83

a kongresszuson a fő tűz elsősorban a sematizmus ellen irányul. A felszólalók n a gyon sokat beszéltek a típusversről és a felszólalásokból látható volt, hogy a típusverssel szemben ellenzés van — ami nagyon helyes — de ez olyan erős, hogy félő,
költőink — mint ahogy mondani szokás — »-átcsúsznak a ló másik oldalára«. És
érzem, van egyfajta hajlandóság, amely szerint »a selyemruhára virágot a k a r u n k
varrni akkor, amikor-még nincs elég szene a népnek« — ahogy előbb Emi Siao elvtárs mondotta." (A Kínai írószövetség képviselője — S. Cs.)
Félreérthetetlenné vált, hogy az irodalmi irányításba hibák csúsztak, jelentős
írók kiszorultak az irodalmi életből, a tagadhatatlan eredményeket korántsem fogadja olyan kritikai és hivatalos elismerés, mint a sematikus produkciókat, tehát
megszűnt a valóságos értékrend; de valójában mi is történt a költészettel, akkor
értjük meg, ha elolvassuk Nagy László 1957-ben Deres majális címmel kiadott válogatott verseinek rövid utószavát, amelyben a következő mondat olvasható: „Első
kötetem összeállításakor, 1949-ben, a költészetről alkotott felfogásom s valamiféle
szégyenérzet zárta el javarészüket a megjelenéstől." Azaz: az őszintén vállalt programba nem fért bele az, amit a természetes alkotóösztön teremtett.
. Bóka Lászlóval borozgattunk a Százévesben, eltűnődve azon, miféle irodalomfelfogás az, amely arra kényszerít egy költőt, hogy pályakezdése termését kihagyja
első kötetébőL Mi táplálja azt a szemérmet, amelynek leküzdéséhez m a j d egy évtizedre van szükség, hogy végre a nyilvánosság elé kerüljenek a Galambcsőrök
és
Az angyal és a kutyák ciklusok versei? S mekkora tehetség az, amely ezt a viviszekciót törés nélkül kibírja! Az először kihagyott, majd 1957-ben közzétett versek
között olyan verstani változatok és remeklések akadnak, amelyekre kevés példa
akad a kor költészetében. Nem a formájuk, hanem a tárgyuk, a közlendőjük akadályozta megjelenésüket, s az a szektás felfogás, amely a sematizmusnak is szívesebben nyitott kaput, mint az ilyen strófáknak:
„Jó az isten, talán jó az,
ha vasakkal
átver,
nyilaitól nem üvöltök,
vagyok erős ember."
Vagy:
„Poros lábát a hadifogoly
fűben törölte meg, .
Varjak tipegnek háta mögött,
kövér sereg.

Nem ismerik meg a leányok,
mint a lélek lebeg,
szája csók helyett bort követel,
szemei
fölzengenek."

Vagy:
„Nem tudok, értük
dáridózni,
borommal elfogyott a fény,
előttem üres
bádog-dózni,
se dohány nincs már, se remény."
Kimarad a kötetből, amit a dogmatikus szemlélet spirituálisnak ítélhetne, ami
a népi babonás-vallásos szokásokra utal, ami a valóság ráncosabb felszínét; drámai
mélyét mutatja, aminek jelképességét több értelműen is lehet magyarázni, s kimarad, ami a népi kultúra archaikus mélységeibe világít, mint a József Attila Hetedikjévé1 rokon .Csodafiú-szarvas:
„Tavasz
kerekedik,
bimbó tüzesedik,
jázminfával
fényes
agancs verekedik.
84-

csodafiú-szarvas
nekitülekedik,
nekitülekedik.
Jázminfa virágát
lerágom hajnalra,
inaimmal ugrok
nyárdelelő
napba,
pörkölődök,
vékonyodok,
maradok
magamra,
maradok
magamra.
Vadászok
meglőnék,
golyó a szügyemben,
Balatonban a sok víz,
mind az én könnyem,
sírva sírok, sírva sírok,
ha sietek
lemaradok,
csodafiú-szarvas
hiába vagyok,
hiába vagyok.
Deresen, havasan
eljön a karácsony,
csodafiú-szarvas
föláll az oltáron,
szép agancsa gyúlva
gyertya
tizenhárom,
gyertya
tizenhárom.

gyullad:

A költő őszintén magáénak vallotta az irodalmi programot, amit spontán alkotókedve önkéntelenül elutasított, de a hámot csak akkor vetette le, amikor az költészete és a valóság egészséges viszonyát kezdte fenyegetni, mikor a személyesnél neki
mindig fontosabb, a közösség sorsa késztette erre. Amilyen őszinte volt a hite a
40-es 50-es évek fordulójának költészetfelfogásában, olyan mély volt a csalódása,
ahogy a Csodamalac bizonyítja, amely, azt a szerepet játszotta fejlődésében, mint
Juhászéban A tékozló ország. A kisgömböcről szóló népmesén alig változtatott, hiszen a csodamalac ígérgetésének motívuma éppoly „jól jött rontó-bontó, alakító
vágya számára", mint az elhagyott telkek vidéke József Attilának, hogy miért, elárulja a vége felé közeledő vers pokolbul-rondabugyorbul rímmel összecsendített
két sora. A rímszavak Dantét idézik, a Pokol 18. énekének kezdő terzináját:
„Van egy hely a pokolban,
Rondabugyrod
vasszínű kőből, mint a hetedik kör,
mely fönn keríti e sok ronda bugyrot."
A csalódás sosem az igazságot veszi célba, hanem a keserűségtől akar szabadulni, ha másként nem tud, hát egy tudósán megválasztott rímpárral. Ebben a lelkiállapotbán, az éjszaka felfedezésének és a remény felszikrázó napsütésének ellentétes vonzásában keletkezett a Gyöngyszoknya és a Havon delelő szivárvány, amely
a magabiztatással — „hajolj a hit parazsára" — kiutat is mutat a válságból. Bonyolultabbak, tektonikus indulattól gyűröttebbek a nagy lírai kompozíciók, de a hang
nem változott: „Márvány az ég alja, / nincs repedés rajta, / az én erős szívem /
csak meg ne hasadna!" olvassuk fájdalmas emléket idéző indítását a gyűjteményes
kötet első versének, s ha belelapozunk a Havon delelő szivárványba, a dikciót, az
85-

intonálást nem érezzük a pályakezdő költő munkáitól idegennek. A dalkompozíciót
azonban, bármilyen nagyok is voltak belső arányai, felváltotta a Urát epikus elemekkel váltogató, s nem a hagyományos költői logika szabályai szerint elegyítő
szerkezet, amely a legkisebb részletet is önnön értelménél gazdagabb jelentéssel
telíti, megváltoztatván rész és egész viszonyát. Megváltozott a magatartás is, a
költészetfelfogás, a hangban rokon versekhez képest is: az egyszerű gondolatiérzelmi kapcsolatokból prelogikus sejtések, a ritmus szárnyán úszó metaforákból
mitikus jelképek lettek — a költészete képessé lett a világ bonyolult dinamizmusának kifejezésére. S a legősibb hagyomány meghódítására, a népi képzelet archaikus
erőteljességének megidézésére; a remekműre: a Rege a tűzről és a jácintról képet
és dallamot, személyes és történelmi sorsot egy szállá sodró iramára. De ez már
más fejezete az irodalom történetének, mely világosabb ég alatt fejlődik.

SZALAY F E R E N C : TÉL A

86

TANYÁN

ALFÖLDY JENŐ

Csorba Győző élethadjárata
A költőkről kialakult képzeteink nagyjából szilárdak, mégis időről időre ú j
megvilágításba kerülnek, módosulnak. Vannak, akik mozdulatlanul állnak értékrendünkben; vannak, akik távolodnak és kisebbednek szemünkben — és akadnak
olyanok is, akik észrevétlenül növekednek tudatukban. Életművük gyarapodásával
karakterjegyeik egyre biztosabban fölismerhetővé válnak, s régi verseik is mindjobban meghódítanak állhatatos tartásukkal, a történelemmé hátráló múlt fölé
magasodásukkal.
Ilyen költő számomra Csorba Győző. Egyvégtében — s nem először — végigolvasván a négy évtizede tornyosodó művet, először az tűnik föl, hogy a kezdet
kezdetétől bizonyított formaérzékű költő mindig az idő fősodrában élt. Nem ült föl
a múlandó időszerűség csábításainak, szellemi önállóságát nem veszélyeztették halva
született érvényű megrendelések és elvárások, de költészete mindig a történelemben
élő ember válasza a különféle korszakok lényeges kérdéseire.
A harmincas évek második felében írta: „Ha egyszer a piacra vágytál, / most
undorodjál, bujj, remegj, / ölts álruhát és álruhánál / tévesztőbb lepleket" (Tanács).
Ez az önfelszólítás, ha közvetett formában is, az antifasizmus hangja: tüntető elfordulás a korszak hazug lármájától, a szellem illegalitásba vonulása.
Háborús versei nem a közvetlen eseményekbe avatkozás kilátástalan szándékával íródtak. Egy ragyogóan megformált rapszódiája, az Űj Halál-versek az „agastyán, kisded" számára egyaránt aktuális fenyegetéssé vált Halál ellen íródott. Ügy
száll szembe a háborúval, hogy az emberséges halál vágyát szólaltatja meg az értelmetlen pusztítás ellenében. Az emberséges halált már ekkor úgy értelmezi — egyik,
egész költészetén végigvonuló motívumát előlegezve —, mint a végigélt élet méltó
befejezését. A háború utáni években már az a hang hallik verseiből, amelyet hajlamai máig rendeltek a költőnek.
Az ötvenes évek elején látszólag megtörik a pálya, hiszen versei ekkor nem
•láthattak napvilágot. Az ellenszegülésnek ekkor is hatékony módját választotta:
Intellektuális szigorúsággal szemlélte maga körül a világot, s kedves témáit fokozottan borús közérzet-jelzésekkel szólaltatta meg, egyelőre az asztalfióknak szánt
verseiben. A szatíra, epigramma korábban is, későbben is erőssége volt, de különösen az ekkoriak, túlterjednek az egyéni sérelmek és megvető gesztusok műfajilag
szűkre méretezett hatókörén. Elénk állítja a műveletlen, fővárosi gőggel vidékre
„leutazó" író, a sematikus eszközökkel dolgozó kritikus, a hátalmával visszaélő vezető típusát — de a szeretetteli dorgálás sem hiányzik a színképből, ahogy írótanítványait jó irányba terelgeti. (S mennyi sikerrel! — állapíthatjuk meg, ha
végigtekintünk a pécsi irodalmi központból szárnyra bocsátott mai negyvenéveseken.) Epigrammái és groteszkjei méltó választ adtak a csasztuskázó irodalmi korszak
lármába némult kérdéseire.
Az ötvenes évek közepe felé haladva, kiemelkedőt adott Ocsúdó évek című
önéletrajzi költeményével. Az irodalomtörténet egyik szép feladata, hogy lényegre
tapintó magyarázatot adjon: miért vált legjobb költőinknél szinte általánossá az
ötvenes évek táján az epikai — többnyire önéletrajzi, családi — költemények írása?
Csupán megkísérelhetem a választ. Először is: Illyés Gyula harmincas évekbeli
elbeszélő költeményeinek utóhatására, ekkor érett be a század második harmadának
epiko-lírai reneszánsza. A negyvenes és az ötvenes években keletkezett Szabó Lőrinc
Tücsökzenéje, Nemes Nagy Ágnes számos verses epikája, majd Juhász Ferenc művei, az Apám, A Sántha család és így tovább, Nagy László epikus fonalú versei,
Benjámin önéletrajzi „részletei" és „jegyzetei", Hajnal Anna, Szabó Magda, Váci
87-

\

Mihály és mások poémái. A „lobogónk Petőfi" jelszó és a „lírai realizmus" elv m ű f a j csonkító meghirdetése idején voltak, akik belülről akartak robbantani. Ha realizmus,
hát legyen realizmus, impresszív, expresszív, szürreális és más absztrakt formajegyek
nélkül — de akkor a költészet ne líra, hanem epika legyen. (Lukács György világraszóló
regényelméletével ellentétben, kidolgozott realista líraelmélet nem is létezett, csak
lobogóra írott, múltbeli példaképek voltak.) Ezenkívül: ha a korszak ideológiája —
korántsem csak hamisítatlan proletársarjak vezetésével — olyasféle módon, de ellenkező előjellel osztályozza az embereket, mint a régi, konzervatív pedigrékutatók,
akkor érdemes megmutatni a sokfelé ágazó családfa különféle gyökereit. A költők
— munkás, paraszt, kisiparos, értelmiségi és alkalmazotti eredetűek egyaránt —
a végzetes leszűkítés ellenében ú j és ú j színárnyalatokkal gazdagították a nép fogalmát, s a harsány hangú ideológiára válaszul halk, de meggyőző érveket vonultattak
föl a hétköznapi osztályharc fogalmáról. Poémáikból egyöntetűen feltárul a valóságos osztályviszonyok igaz képe, s szinte kórusszerű összhangzattal hangzik föl a
feudálkapitalista társadalom őszinte gyűlölete és a szegények dicsérete.
Csorba Győző, a tehetségével kivált plebejusszármazék, akit sokáig a „polgári
humanisták" emésztőgödrébe utaltak, így emlékezik meg fiatalsága „ocsúdó éveiről":
„Nem csupán éhezés, ruhátalanság / a szegénység, — örök békételenség, / szándéktalan, kényszerű nyugtalanság, / didergető fészektelenség. / Hullott levél-sors, levélé,
amelybe / akkor kap a szél, mikor kedve támad, ,/ és arra viszi, merre t a r t j a
kedve, / nincs ellene mentség, és nincs bocsánat."
Szerelmi tárgyú versei közül is számos darabja sorolható líratörténetünk remekei közé Rónay György hívta föl figyelmünket, hogy a Már nem odázhatom a m a gyar szerelmi költészet egyik legszebb teremtménye. Valóban, abba a szép vonulatba
illeszkedik, mint Kosztolányi Én feleségem...
kezdetű vallomása, Radnóti Tétova
ódája, Benjámin Két évtizede, vagy a fiatalabbak közül Kalász Márton Viola
d'amour-ja. Vagyis a hűséget megvalló, társnak szóló szerelmes versek típusába
tartozik.
Mindamellett Csorba nemcsak a harmonikus érzések beavatottja. A Testi háború
a Szabó Lőrinc-i házasságversek tragikus őszinteségével íródott, úgy végezvén el az
„élveboncolást", hogy a vers végső kicsengése a szereteté legyen.
Az ötvenes évek közepe táján, a társadalom etikai válságának megoldásához
erélyes humánizmusával kíván hozzájárulni. „ / . . . / bátrabbak lesznek a jók, / s
nemcsak másik arcuk tartják oda, / hanem korbácsot is gyakran ragadnak." Némi
kétellyel teszi hozzá: „Már ez is valami" (Lépcső). Az eseményeknek most sem áll
a sűrűjében, szemlélődő alkata s ekkori kirekesztettsége nem is kedvez annak, hogy
a szellemi életben éllovas legyen — innen a rezignáltság.
Megfigyelhetjük vonzódását a keleti bölcseletekhez. Ám észjárása akkor is
tipikusan európai, amikor az emberközéppontú „nyugatias" észjárást bírálja: „Az
„antropomorf gőg pimasz / önzéssel földet és eget / magára szab csak a s a j á t /
hangjára van füle csak a / saját képére van szeme" (Alsóbélatelep, 1963). Az ázsiai
bölcselet akkor sem ilyen epés, amikor kegyetlen, márpedig — szavakban legalább
— sokkal messzibb rugaszkodik a krudélitásban, mint a hellén, héber, keresztény
eredetű európai gondolkodás.
Csorba szemlélődő alkat, a csöndet érzi otthonos közegének, versei többnyire
visszafogott hangú, meditativ elmefutamok. De tűnődéseiben, a sokszor szándékosan
kis versfeszültség ellenére, a szellem nyugtalansága vibrál. Kontemplálni többféleképp lehet: vagy teljesen passzívak leszünk, ahogy keleten tanítják, vagy átengedjük
tapasztalatainkat és érzelmeinket az észnek, hadd birkózzék velük, ö az utóbbit
választja; a hamleti, fausti örökséggel sáfárkodik. A versekben megjelenített passzív
élethelyzetek cáfolatául, a szellem erősen aktív. Nem viaskodik, nem tusakodik,
idegen tőle az ilyesmi; titáni pózokba sosem téved. Mégis a küzdők, a kíváncsiak, a
létezés szüntelen faggatói közül való. A hindu és kínai gondolkodói magatartás az ő
számára jellegadóan európaias kaland, a tudásszomj egyik lehetséges megnyilatkozása.
88-

Óvakodnék attól, hogy Csorba fölnevelő és megtartó dél-dunántúli környezeteismeretében, a hangzatos „pannon költő" címkéjével lássam el őt. E valóban látható,
szép külsőség mögött inkább a világosságot kedvelő, mértéktudó latin szellem fontosabb ismérveit vélem fölfedezni. Ám bizonyos külsőségek sem hanyagolhatók el,
különösen, h a a költői nyelvben szemlélhetőek. Versformái között megtalálhatjuk a
hexametrikus és szapphikus ritmusokat, szókincsében a görög, és latin műveltségszavakat, sosem fitogtatásul, hanem a humanista hagyományok vonzásának jeleiként.
Külsőleg kötetlen versei éppoly arányosak, mint a hagyományos formájúak; a célratörő gondolat vájja medrüket.
Utolsó előtti, 1974-es verseskönyvének címe: Anabázis. Szó szerinti fordítása:
visszatérés a bázisra. Vagyis: hosszadalmas, áldozatokkal járó hadviselés végén a
hadsereg hazatérése. A költői vonatkozásokban, s így az értelmezés lehetőségeiben
gazdag fogalom legfontosabb jelentése számomra: hősies helytállás az élet megtartásáért és becsben tartásáért. Az anabázis célja már nem az ellenség legyőzése,,
hanem a csapat megmentése. Csorba olyan „hadjáratnak" tekinti az életet, amely
hatalmas felelősséggel teljes. Felelősséggel az életért, az elődök emlékéért, a szellem
vívmányaiért, a baráti, munkatársi, családi közösségért, s — ezeken keresztül vagy
közvetlenül — az egész nemzetért, emberiségért. A végső „hazatérés" bizonyára az
epikuroszian felfogott halált jelenti: jóllakottan távozni az élet vendégasztalától.
A Vég biztos tudata hétköznapi helytállásra, az életidő értelmes kitöltésére sarkall.
Olyan életet kíván felmutatni a költő, mely példa lehet és mérték. Nem formás
gesztusokkal, hanem az élet hosszán bizonyított hasznossággal. Megdicsőülés helyett
— noha a költői létezéshez a jóhír is hozzátartozik — ez a célja: „ / . . . / az tart ha
fölesznek / elveszve virágzóm / tápul ha keresnek / az tart e világon" (Élve már).
*

Legújabb kötetének címe szinte tüntetően igénytelen: Észrevételek. A költőnek
már semmi szüksége arra, hogy külön éreztesse lírikusi beavatottságát. A könyv
kulcsmondatát ebben látom: „ / . . . / próbálja megérteni a legtucatabb / rejtélyeket
mik éppen fojtogatják" (Körbe-körbe).
Mint annyiszor, itt is fausti léthelyzetben látjuk a lírai hőst: mint mikor a
Mester „kilódul nézni nézni nézni nézni / hallgatni ízlelni tapintani / szagolni
füvet madarat virágot — / Ott aztán újra háborgatni kezdik / a félbehagyott gondolatok". Fő gondja: az idő előrehaladtával növekedő belső magányosság leküzdése.
Persze, hogy sok a rezignáltság ebben a költészetben, persze, hogy a szürke
ábrázolásához szürke tónusok is kellenek. Az is természetes, hogy a hétköznapoktól
az unalom sem idegen — no nem mint a versek minőségjegye, hanem mint élmény.
Mert az unalom is élmény, a költők régi, kedves témája, s igazán örülhetnek, ha
sikerül a versben érdekfeszítően ásítaniuk. Életidőnk túlnyomó részét csip-csup dolgok, üresjáratok töltik ki, s ennek az időtömegnek lírai értelmezése, értelmének felmutatása vagy értelmetlenségének bírálata fölér a nagy, mozgósító költői tettekkel.
A versek témája és tárgyi világa most is az, mint az életmű túlnyomó részében.
Kert, fák, növények, magányosság, család, művésztársak és elődök. E szűkösnek
mondható témakörön egyre mélyül és magasodik a költő világa. A kert: a mindenség kicsiny, művelhető, egy emberre méretezett, mégis az egészet jelképező darabja.
Ember és természet viszonya — a távolodás a gyerekkori édentől, s a felnőtt visszasóvárgása — sokoldalúan megmutatkozik. Ám az évszakok váltakozása mindinkább
a „lélek évszakait" jelenti, múlandóság és maradandóság fanyar-édes egységét.
Jellemző, ahogy A fák példáját felmutatja. A fákét, melyek „derűt, meleget
magukban keresnek; / a napot, az ég kékjét, a világ zöldjét / ők magukban teremtik
meg maguknak". A titkon működő növényi erők szívóssága szellemi bizonytalanságát, kiegyensúlyozatlanságát juttatja eszébe. S amire vágyik, azt a nagyon emberi
tartalmat is a néma növényeknek tulajdonítja: „ / . . . / Kérgük bástyái közt / szüntelen zene szól, a teljesség zenéje, / az egyensúly zenéje és a rendé".
89-

Csorba mindig megküzd a belső egyensúly állapotáért — mindig meg kell küz•denie érte. Versei olvastán bizonytalan érzéseim támadnak. Vajon csak arról v a n
szó ebben a költészetben, ami szembeötlő? A rend, világosság, béke, csönd, harmónia, úgy vélem, inkább célja és végeredménye a lelki folyamatoknak, mintsem ihletője. Vágy és akarat irányítja őket — ihletének csak ilyen értelemben nevezhetőek.
S a verseket létrehozó erők a mélyben démonikus természetűek, olyanok, amik
szabadjára eresztve, talán pusztító dühvel gázolnának mindenféle valóságos és bibliai vagy voltaire-i — tehát jelképes — kertbe. De feszes pányva t a r t j a féken őket:
a mágus fehérbe öltözött, nem feketébe. Más költő mesterségesen tüzelné magában
a „démonokat"; ő józan akar maradni, hogy legyőzhesse azokat. Ezért inkább meditativ, mint expresszív. Egyike legfelnőttebb, legfegyelmezettebb költőinknek. Természetkultuszának vajmi kevés köze van Rousseau-hoz: szerinte az ember nem á r t a t lanul jön a világra, de jóra rendeltetett. Ez azonban a tettek és a tudat erőfeszítéseivel valósulhat meg.
Tisztában van például azokkal a tényezőkkel, amik a család közösségét szerte
szórhatják. Mégis, Petőfi óta — Áprilyn és Benjáminon kívül — aligha volt hozzá
hasonlóan családias poétánk. Állapotrajzainál átfogóbb mozdulatokkal is érzékelteti
a hétköznapi élet folyamatosságát. A kötet egyik legnagyobb remeklése, a PadlásOdüsszeia a kisgyermekkora tekint vissza, s az idős felnőttkorral szembesíti emlékeit. Bravúrját nem külsőségekkel: a gondolat merészségével valósítja meg. Az idős
férfi tudatában az idő a közönséges mindennapok sora, egyszersmind a kultúratörténet emberiségideje. A padláson heverő, gyerekkori lim-lom tárgyias-nosztalgikus
szemléléséről így vált át az odüsszeuszi kalandra: „Tíz hosszú év Trója alatt, tíz
hosszú év hazafelé. Csak tíz volt-e Trója alatt, csak tíz-e ez a pár-perces bolyongás? / Pénelopé hűséges és türelmes. Az időt fonja nappal s fejti éjjel. A hosszúhosszú kelme így marad néhány arasznyi csak. P e d i g . . . / S leszáll az ember, vissza
Ithakába, s csodálkozik, hogy annyi-annyi év múlt el, holott kutyája még ugyanazt
•a csontot rágja, amit előbb dobott neki."
Ez a csodálkozás az ész ámulata. A legmerészebb filozófiai kérdések egyúttal a
leggyermekibbek: mi az, hogy én, mi az, hogy más, mi az, hogy van, mi az, hogy
nincs? — és így tovább. Csakugyan ezek a végső kérdések. Egyszerűek és titokzatosak, mint maga a létezés. Az élethosszig tartó „anabázis" innen indult ki és ide
t é r vissza, mint Odüsszeusz Ithakába.
*

Pusztán szívvel érezni, s ésszel gondolkozni nem elég ahhoz, hogy a vers —
vers legyen. Van költő, aki a szívével gondolkodik, s van, aki az agy homloklebenyével érez. Csorba az utóbbi típusból való — a legkiválóbbak egyike.

90-

POMOGÁTS BÉLA

Költő a történelemben
JÉKELY ZOLTÁN: A BUDAI KAPISZTRÁN-TORONYHOZ

Jékely Zoltán elégikus költő: csupa emlék, reflexió és elvágyódás. Jellegzetes
gesztusa a búcsú, lelkiállapota a múltra révedő meditáció, az emberi sorsok fölé
hajló figyelmes részvét. Az idő rétegeivel együtt fedezte fel saját lelkének rétegeit.
Személyiségének azokat a titkos benső tájait, amelyeket a múlt alakított ki egymás
fölött, vagyis inkább egymás alatt. Az önelemzés tervszerű, a vallomás azonban
mindig önkéntelen: megnyilatkozásait a pillanat ihlete hívja ki. Jékely oly természetesen beszél, mint a romantikusok. Nem épít kísérleti műhelyt, hangpróbák nélkül énekel. Első verseskönyve: az 1936-ban megjelent Éjszakák természetes költőiségével keltett meglepetést. Arról tanúskodott, hogy Jékely számára a költészet elemi
életlehetőség: életforma és elrendelés. Sohasem kellett azon töprengenie, vajon
költő legyen-e. Ahogy lélegzett, úgy írta verseit.
Nemcsak természetessége avatja költővé: a szó romantikus értelmében, hanem
á hangja is: a „bel canto" szárnyalása, elkábító dallama. Mert Jékely Zoltán abban
is a romantikusok vagy a szimbolisták örököse, hogy legfőbb eszközének a muzsikát,
a zengést választja. Verlaine híres poétikáját valósítja meg: „Zenét minékünk, csak
zenét!" (Kosztolányi Dezső fordítása). De elmondhatnók róla Babits egykori szavait
is: „birtokában van a nagy líra zenés és elröpítő hatalmának". Annak a lírai erőnek, evokatív, megrendítő hatásnak, amelyet az őszinte és igaz művészet birtokol.
Verseiben a múlt emlékei öltenek alakot. Felrajzanak a gyermekkor pillanatai,
az idő hamuja alól felparázslik a régi szerelmek mámora. Elevenné válik, testet
ölt az eltűnt idő. Maga beszél arról, hogy költői munkája nem más, mint az emlékek elrendezése a hangulat és a lelkiállapot kívánsága szerint. A lélekben nincs
szabatos időrendiség: egymás mellett található a múlt és a jelen. Annak, ami már
megtörtént, gyakran súlyosabb valósága van, mint az érzékek mai ingerének.
Az emlékezés mégsem pusztán egy önmaga múltjában barangoló költő személyes ügye. Jékely emlékeinek történelmi és közösségi értelme van. Az erdélyi magyarság szülötte, olyan közösségé, amelynek hagyományosan gazdag és éber volt a
történelmi emlékezete. E közösség számára az emlékezet a hagyomány őre, s a
hagyomány a megmaradás egyik záloga. Az erdélyi magyarság emlékezete éppen
ezért makacs elkötelezettséggel őrzi a múlt hagyatékát: azt az örökséget, amit a
nemzetek, kultúrák, vallások és életformák együttélésének és megértésének évszázados eszméje jelent. Jékely Zoltán ennek a közösségnek a történelmi sorsát és emlékezetét is megszólaltatja. Enyeden ősz van, a Vasvári Pál nyomában vagy Petőfi
utolsó dala című verseiben a történelemmel perel.
Az emlékek morális erőforrásokká válnak, a személyiség és az emberi társadalom között hoznak létre természetes összeköttetést. Ez a közösségi szolidaritás,
nehéz időkben, nem maradt a nemzet keretei között. A kor fenyegetései és erőszakos merényletei láttán Jékely részvéttel tekintett más népekre is, minden szenvedőre és minden üldözöttre. A második világháború előkészületei és rombolása
idején sorra hangzottak fel tiltakozó, ítélkező versei: közöttük A történelemhez
és
az Ott északon...
Ez utóbbi révén a leigázott lengyel néppel vállalt közösséget.
Részvéttel s aggodalommal figyelte a letiport népek sorsát, zaklatott lélekkel is a
humanizmus parancsait hirdette.
A történelemmel: a magyarság és az emberiség történelmével viaskodott tehát,
és e történelem mögött mindig az emberi sors egyetemesebb törvényeit kereste.
91-

A filozófiához fordult feleletért: az embert a mindenséghez mérte, így vizsgálta
helyzetét és lehetőségeit. Korunk gondolkodói a végtelen kozmosz méretei között
kutatják az ember helyét. Jékely t is a végtelenség igézi meg: a végtelen tér és a
végtelen idő. Csillagokat fürkésző korunkban ő is az égbolt ábráit figyeli. Költészetének egyik nagy élménye a „nagy rotáció": a távoli világokat rejtő, mozgó csillagos ég. És az a döbbenet, amelyet a kozmosz nem emberméretű arányai előtt kell
átélnie. Ez az érzés kapott hiteles kifejezést Csillagtoronyban és
Madár-apokalipszis
című verseiben.
Éppígy tekinti át képzeletben a végtelen időt. Eszméletét az időnek azok a
félelmetes méretei igézték meg, amelyeket a modern természettudomány és természetbölcselet tárt fel az ámuló ember előtt. Ügy érzi, esendő léte elvész abban a
parttalan tágasságban, amit a világ, a tér és az idő végtelensége jelent. Ezek között
a méretek között az emberi létezésnek szokatlan tartalma van. A magányos emberi
lélek elveszíti biztonságát, kiszolgáltatottnak és esetlegesnek érzi magát. Jékely is
ezzel a szorongató feladattal küzd a csillagok előtt: „Felcsaptam a lét s nemlét
mérnökének" — fogalmaz filozofikus ars poeticát.
Az emberi lét dolgain töprengő költemények és a történelmi elégiák szorosan
összefüggenek. A történelem Jékely számára sohasem pusztán a múltat jelenti: nem
múzeumok anyagát. Inkább eleven valóságot, amellyel párbeszédet lehet kezdeni.
Szeret a múltban barangolni, érdeklődéssel hajol régi korok hősei fölé. Nem a holt
világot kutatja, hanem azokat a régi életformákat, gondolatokat és érzéseket, amelyek fogható tárgyiassággal fejezik ki ma is az emberi létezés gazdagságát. A boldogságot és a gyötrelmet, a szív és az értelem kalandjait. Ilyenkor valóban megelevenedik és személyes közelségbe kerül a történelmi múlt. Érzékelhetővé válik a
régi idők szelleme, amely egy félig romos épületben, egy gótikus ablakban vagy
egy kora reneszánsz szoborban alakot ölt. Római, prágai, kolozsvári és budai épületek és szobrok köré fonódnak Jékely Zoltán legendái, bennük keres eleven kapcsolatot a történelemmel. E költői legendák körébe vág A budai
Kapisztrán-toronyhoz
is. A hatvanas évek elején született, az 1964-es Lidérc-űző című kötetben került
az olvasók elé.
A versben leírt „Kapisztrán-torony" a budai Várban, a Kapisztrán János téren
áll. (Kapisztrán János az 1456-os nándorfehérvári csatában küzdő keresztesek vezére, Hunyadi János harcostársa volt.) Valójában Mária Magdolna-torony a neve, a
tizenharmadik század közepén épült gótikus templomhoz tartozott. A templom nagy
történelmi múltra tekinthetett vissza: a középkorban a budai magyar lakosság plébániatemploma, majd a török hódoltság idején a budai keresztények egyetlen temploma volt egészen 1596-ig. Ekkor alakították át török dzsámivá. Buda visszavétele
után a ferences szerzetesek kapták, később helyőrségi templom lett. Itt koronázták
meg I. Ferenc császárt, és itt fosztották meg papi méltóságától Martinovics Ignácot,
a magyar jakobinus mozgalom vezetőjét. Buda 1945-ös ostromában dőlt romba: ma
csak a tornya áll.
Ennél a toronynál merengett a költő, számot vetve az ódon kövekkel, felidézve
a régmúlt századokat. Először magát a látványt ragadja meg: a „vén budai kőtorony", a márványra emlékeztető kövek, a gótikus ívmaradványok képét. Mindez
történelmi viharokról, magáról az elmúlt időről regél. A torony mintha a régiség
jelképe lenne, a régi Budáé, a hajdanvolt évszázadoké. Az az eszme, hogy egy történelmi épület: egy templom szinte szellemi lényként létezhet, s egy régenmúlt
korszak szimbóluma lehet, Victor Hugó romantikus képzeletében született. A párizsi
Notre-Dame rajzolt valóságos történelmi mitológiát a gótikus párizsi székesegyház
köré. Jékely Zoltán szemében a Kapisztrán-toronynak van ilyen szimbolikus szerepe.
A torony valósággal őrszemként vigyázza a múló időt, tesz tanúságot régi korok
eseményeiről és hőseiről.
Mert a múlt Jékely számára, aki az erdélyi történelem romantikus emlékein
nevelkedett, daliás időket jelent. Büszke hősöket, igaz férfiakat mutat példa gyanánt, akik áldozatos szívvel küzdöttek az ország ügyéért, merték vállalni a nehéz
92-

szolgálatot. A Kaplsztrán-torony is ilyen daliás idők emlékét őrzi: Mátyás király
hadvezérének, Kinizsi Pálnak hősi emlékezetét: „Kinizsit fogadtad ismerősen. / Alattad áilt a hős, megfáradt izmait / átadván a homály márványos hűvösének". A régi
templom nagy idők tanúja volt, harangjai történelmi fordulatokra vertek visszhangot: „minő harangzúgás zengette boltjaid, / hány Circumdederunt s fekete
latin ének!"
A történelmi merengés után közelebbi és személyesebb emlékre irányul a költő
figyelme. Egy esküvőre, amelyet titokban és rangrejtve nézett végig, búcsúzva hűtlen kedvesétől: „egyszer, harminkilenc nyarán, emlékezem, / itt zengett-zokogott
Wagner nászindulója: / sötét oszlop mögül bámultam könnyesen, / miként suhan
Judit a cifra kézfogóra..." A sanzonok hangja ez: könnyes érzés, nosztalgikus kései
vallomás. A sanzon (eredetileg franciául „éneket" jelent) manapság nem a magas
költészet, inkább a tömegkultúra és a pódium műfaja. A hiteles érzéseket általában
érzelgős romantikával helyettesíti, népszerűségre törekszik, nem valódi önkifejezésre.
Mégis van rá példa, a modern költészetben is, hogy a sanzon hagyományát az igaziköltészet vére j á r j a át: Apollinaire-nél, Jacques Prévert-nél — és Jékelynél. Már
fiatal költő korában valami Krúdyra emlékeztető „ködlovag"-romantikával töltötte
meg a sanzon műfaját. Rezeda Kázmér szerepébe öltözött, ebben a jelmezben tett
őszinte vallomást a maga nosztalgikus és elégikus érzéseiről. Az ifjúság „ködlovagos"
ábrándja tér vissza most egy percre A budai Kapisztrán-toronyhoz
soraiban. A régi
templomban „zengő-zokogó" nászinduló, Wagner romantikus zenéje, a hűtlen kedves
és az oszlopok mögött megbúvó fiatal költő alakja: mindez a „ködlovagos" romantika világából való.
Eddig a múlt beszélt: a távolabbi történelem és a közelebbi szerelmi ábránd.
Most a jelenhez tér vissza a versben alakot öltő figyelem. Azt a szomorú képet
rögzíti, amelyet a költő lát maga előtt. A bombák pusztításával vet számot. A ma-,
gyar gótikus építészet egyik szép emléke dőlt romba a budai ostrom tüzében. Jékely
Zoltán a fájdalmas hiányokat sorolja el: „Templomhajód sehol, tán elnyelé a föld, /
harangod, orgonád, elnémítá a bomba. Híveid sorsa is már régesrég betölt: / lakásuk
mély, sötét, akár a k a t a k o m b a . . . " A pusztulás régóta szorongató élménye Jékelynek. Fiatalon temetők csendjében merengett, elfelejtett erdélyi sírkerteket látogatott,
régi sírköveket betűzgetett. Ez a hajlam is a romantikusok öröksége volt. A roskatag
vén templomokat szemlélve s a fogyatkozó hívőkre gondolva borúlátó módon ítélte,
meg a történelem menetét. A budai templomromban érzett komor sejtelmek arra az
érzésre visszhangoznak, amelyet ifjúságában A marosszentimrei
templomban
című
vers fejezett ki: „Fejünkre por hull, régi vakolat, / így énekeljük a drága Siont (...)
s velünk dalolnak a padló alatt, / kiket kiirtott az idő gazul." A Kapisztrán-toronyról merengő költő végül a gyász szólamát zengeti fel.
A gyász motívuma az utolsó versszakban kap erősebb, szinte mitologikus erejű'
kifejezést. Jékely Zoltán az ókori Babilon elpusztult népére, egy ország és egy civilizáció végső bukásának elégikus fájdalmára utal: „ . . . A babiloni is így gyászolt
hajdanán / még évszázadokig, volt istensége holtán, / csillagkémlő helyét keselyű'
lakta tán, / s kotorékban hűsölt aljában az oroszlán." Költészetétől nem idegenek
ezek az őstörténeti vagy mitologikus utalások. Ehnaton álma című versében az ősi
Egyiptom filozófus uralkodóját, Az utolsó szó keresésé ben a primitív népek világmagyarázó mítoszait, a Kirándulás a Húsvét-szigetekre
soraiban a déltengeri szigetek titokzatos kőszobrainak ismeretlen alkotóit idézte fel. Kihalt népek és elpusztult kultúrák emlékével virrasztott: a történelem célján és az emberi lét értelmén
merengve. Ez a histórián merengő ihlet tért vissza a Kapisztrán-toronyhoz írott
versben. A magyar múltat és a világ elpusztult ősi kultúráit idézve egyszerre vetett
számot a hazai történelemmel és az emberiség sorsának alakulásával. A vers születésének különös helyzete: szemlélődés egy leomlott középkori templom előtt, történelmi pesszimizmust sugallt. A sötét sejtelmek művészi kifejezése mégis részben
feloldást jelent.
A költő a múltba tekint, a régmúltat veti össze azokkal az eseményekkel, amelyeket ő maga megélt, s ennek az összevetésnek komor tanulsága van. A múlt: a
93-

Kapisztrán-torony múltja (idézzük Arany János kifejezését): „daliás időket" m u t a t .
Gótikus templomot, amely középkori építészetünk kiváló példája lehetne; harangzúgást, diadalmas hadvezért. Igaz, a hajdankor emlékét is átszövi a gyász d a l l a m a i
a Circumdederunt és a „fekete latin ének". Az igazi gyász mégis a jelené: a lerombolt templom, az elnémult harang, az elpusztult orgona, a síri világba költözött
elődök miatt. Jékely Zoltán a fájdalomnak azt a jellegzetes pillanatát éli át, a m i t
minden magyar költő, aki lerombolt és felperzselt régi kultúránk emlékeivel találkozik. ö maga is többször énekelte meg e szomorú találkozást, például
Nagyenyed,
1850 vagy Zsámbék romjai című verseiben. Ahogy ezek a versek, A budai
Kapisztrán-toronyhoz is a magyarság: az ország és a hazai művészet súlyos veszteségeit
siratja. A költő szívét súlyos történelmi emlékek terhelik: verséből így lesz romantikus szellemben fogant történelmi elégia.
Az elégikus érzés nem csupán a történelem köréhez kapcsolódik, a költői személyiség egyéni világához is. A budai Kapisztrán-toronyhoz
nemcsak történelmi
számadás, egyúttal a lélek önvallató számvetése. Nemcsak a romba dőlt templom
fényes múltjába réved a képzelet, az emlékezetnek is vívódnia kell. A költő s a j á t
múltjába tekint, és ezt a személyes múltbatekintést is elégikus érzés h a t j a át. Ennek
a személyes szomorúságnak a mind teljesebb elhatalmasodása szabja meg a költemény belső rendjét: érzelmi menetét. A külső világ: a gótikus épületmaradvány
látványa fokozatosan a d j a át helyét a belső világnak: a költő sötét félelmeinek, személyes gyászának és elégikus közérzetének.
Kezdetben pusztán a templomtornyot látjuk magunk előtt, és csak a második
versszakban kerül maga a költő is a képbe: „Gót ablakíveid hanyattan bámulom."
A történelmi múlton merengő művészi ihletnek már személyes szerepe van. A régi
korok emléke és hangulata Jékely Zoltán költői világában jelen időbe kerül. Mint
mondottuk, sohasem múzeumi érdeklődéssel fordult az elmúlt századokhoz. Ezután
még személyesebb körben mozog a sorokban testet öltő emlékezet: az ifjúság, a régi
szerelmek és csalódások körén. Végül ismét a jelen idejű látvány következik. Ez
hívja elő a lélek talán legállandóbb állapotát: a gyászt, a melankolikus érzést, a
veszendőségtudatot. Ez az érzés és tudat Jékely Zoltán költői személyiségének elemi
összetevői közé tartozik. A költemény művészi erejét igazolja, hogy a látvány leírásától és a történelmi emlékek felidézésétől ilyen rövid íven érkezik el a személyiség
vallomásosan őszinte és hiteles kitárulkozásához.
A romantikus történelmi elégia, mint formateremtő műfaji elv szabja meg a
költemény képi anyagát, verselését és rímtechnikáját. Az első versszak romantikus
ötletből született és klasszicista pontossággal kidolgozott költői képe a múló időt
érzékelteti: „Idők orsója, vén budai kőtorony, / rózsállsz az alkonyat fényében, mint
a márvány, / szelek járnak körül, ráncos homlokodon / az idők fonalát köröskörül
csavarván." Az orsó alakú torony, amelyet a szél csavar körül az idő fonalával,
valóban az elmúlás érzékletes jelképe lesz. A látvány, amelyet rózsaszínű derengésbe merít az alkonyat, egyszeriben mozgalmassá válik. A múló idő dimenziójával
egészül ki, s mitologikus fénybe kerül. Ebben a képben jön létre az a legendás és
romantikus atmoszféra, amely a régi tornyot jelentésben gazdag történelmi szimbólummá avatja.
A további képek valójában ezt a történelmi hangulatot szövik tovább. Pontosabban a történelmi hangulat romantikáját: mind színesebb képzeteket ébresztve s
mind regényesebb jelenetekre utalva. A Kinizsi Pál bevonulásának fölidézése után
a Krúdy-regények pasztellszíneire emlékeztető esküvői kép, majd a keselyűvel és
oroszlánnal díszített romantikus babiloni jelenet következik. Romantikusak ezek a
jelenetek, akár a késő romantikus történelmi és tájképfestészet ragyogó színekből
és komor hangulatokból született tablói.
Nemcsak a képek: a kifejezések és a szavak is az elmúlás mélabújára vallanak.
Jékely Zoltán költői szótárában a sötét színek az uralkodók: „vén (...) kőtorony",
„alkonyat fénye", „hallgatag óriás", „a homály márványos hűvöse", „Circumdederunt", „fekete latin ének", „sötét oszlop", „könnyesen", „lakásuk mély, sötét, akár
94-

a katakomba". Megannyi borongós fogalom és kifejezés. Az elmúlásra emlékeztetnek,
az igei szerkezetek: „zengett-zokogott", „elnyelé a föld", „elnémítá a bomba", „sorsa
(...) betölt", „gyászolt". És a múlandóságra, az elégikus érzésre utalnak a régies
szavak és alakok: „csavarván", „hanyattan", „elnyelé", „elnémítá", „kotorék". A k á r
a képek, a szavak jelentése és hangulata is az elégikus érzés kifejezésének szolgálatában áll.
A romantikus elégia műfaja szinte vonzza a zenei elemeket. Gérard de Nerval,.
Ugo Foscolo, Schiller és Novalis elégiái, amelyeket éppen Jékely Zoltán tolmácsolt
magyarul, igazolhatják, hogy a verszene fájdalmas zengése az alkotó személyiség
merengését vagy szomorúságát szólaltatja meg. Ezt a fájdalmas zengést hallatják
Berzsenyi vagy Vörösmarty elégiái is. A budai Kapisztrán-toronyhoz
is igen gazdag
ilyen zenei elemekben. Dallamának panaszos íve van, ezt középső sormetszettel
ellátott tizenkét, illetve tizenhárom szótagból álló jambikus lejtésű sorainak köszönheti. E sorváltozat klasszikus múltra tekinthet vissza: a magyar emelkedő tizenkettes (és tizenhármas) a francia alexandrinus rokona. Ebben az alexandrinusban
verseltek a francia reneszánsz, klasszicizmus és romantika énekesei: Ronsard, La
Fontaine és Victor Hugo. Nálunk a Nyugat nagy költőinél, elsősorban Babitsnál volt
népszerű. Jékely a verselés biztonságát és tisztaságát tekintve az ő követőjüknek
bizonyult.
Zenei érzékre és igényességre vallanak a költemény szép és tiszta rímei is. Ez
is a Nyugat nagy nemzedékének, esztéta-költőinek öröksége, hiszen ők fordítottak
különös gondot arra, hogy a rímek szabatosak, egyszersmind eredetiek legyenek.
Nyelvünkben nehéz ilyen rímeket találni, minthogy a magyar nyelv tiszta rímekben:
nem olyan gazdag, mint a latin nyelvek, s rímkészlete az évszázadok során alaposan,
megfogyatkozott. Ezért is kapott ú j költészetünkben oly nagy szerepet az asszonánc;
amelynek lehetőségei szinte kimeríthetetlenek. Jékely is bőségesen él velük: „kőtorony — homlokodon", márvány — csavarván", „őrszem — ismerősen", „nászindulója — kézfogóra", „holtán — oroszlán". Mellettük azután váratlanul tiszta rímeket
is fel tud csendíteni: „hűvösének — ének", „a bomba — katakomba". Az elégia
zenei rendjét szolgálják a szövegben található alliterációk is: „rendületlenül állsz
rendelt posztodon", „a homály (...) hűvösének", „zengett — zokogott". A „nagy líra
zenés és elröpítő hatalma", a Kapisztrán-torony előtt született történelmi elégiábani
is művészi alakot öltött.

95-

BELOHORSZKY PÁL

Dévaj melankólia
NAGY LÁSZLÓRÓL

Századunk lírai kísérleteinek egyik legfőbb újdonsága, hogy a költők nagy része
magának a költészetnek a létjogosultságát kérdőjelezi meg. Egyik nagy esszéistánk,
Halász Gábor, híressé vált tanulmányában m á r a „líra haláláról" beszél: úgy érzi,
hogy egy vitathatatlan jelenség — a költészet szerepének megváltozása — m i n d j á r t
a műnem egyetemes pusztulását is eredményezheti. Hiszen Rilke, Kafka, Joyce,
Proust, Gide vagy a mi még mindig oly kevéssé megismert Krúdynk óta, mintha
•értelmetlenné válnának a hagyományos műfaji kategóriák, műnembesorolások: ki
az, aki az ú j irodalomban igazi, lényegi különbséget tudna fölfedezni dráma, líra,
epika között, ki az, aki vitatni merészelné, hogy azok a törvények, melyek régen
merev határokat vontak a három fő megjelenítéselv között, most együtt jelentkeznek valamilyen meghatározhatatlan szintézisben? Mintha elvontabb értelemben a
wagneri Gesamtkunst normatívája vált volna általánossá, belső művészi céllá —
sóvárgott műfaj-egyetemességében és az emberi kifejezés lehetőségeit a végtelenig
elvezető mámorában. Létező tendenciára figyelt föl az elemző érzékenység a század
művészetelméleteiben, mégis, az idő módosította az ú j r a frissen reagáló elképzeléseket — ma már irodalomtörténeti tény, hogy csak részben volt igazuk a lírát immárönnön ravatalán látóknak, csak bizonyos törekvések perspektíváit sikerülhetett e
kiindulásból sejtetni, valójában azonban az irodalomtörténeti fejlődésfolyamat egésze
mindmáig cáfolja ezt a túlzófokú borúlátást.
Annál is inkább téves következtetés a „líra haláláról" beszélni, mert a m ű f a j összefonódások jól ismert jelenségében az egyetlen igazi homogén vonás éppen az,
hogy az így keletkező összműnemre még mindig a lírai kifejezésmód minőségjegyeí
a leginkább jellemzőek. Vagyis, ha létezik is egyfajta Gesamtkunst-tendencia századunk világirodalmában, akkor is, az ennek jegyében kibontakozó művésziséget az
•eddigi kategóriák közül még mindig a lírai valóságviszony jelölheti a legtalálóbban,
s így • ahelyett, hogy a költészet „elpusztulna", lényegében csak erősödik, magába
von, meghódoltat s önkifejezése alkalmává aláz minden eddig volt formát és á b r á zolásmódot. Eközben persze nagy mértékben módosul hagyományos fogalma, s felgazdagodik a szerepköre is, de ami a legfontosabb, a benne manifesztálódó valóságviszony döntően, elementárisán nem változik meg. S az ilyen értelmű „Gesamtkunst"
maszkjai mögött a líra teljesebb és uralkodásra termettebb, mint valaha.
Alighanem minden elemzőben végigszalad az iménti gondolatok árama,, amikor
századunk valamelyik nagy lírikusáról igyekszik portrét festeni, hiszen nincs fontosabb és nehezebb fázisa az ilyen munkának, mint a kiválasztott művészegyéniség
elhelyezése a század, a kortársi múlt idő koordinátarendszerében. Nagy Lászlónál
tovább bonyolódik az amúgysem kockázatmentes feladat, mert ő az a költő, aki
valamilyen furcsa alkatszeszély folytán csak „antitetikusan" írható körül, s h a
parabolikus á kor, mely teremtette, művészetének válasza hiperbolikusán jelentkezik majd. Sőt, amikor szürrealizmusának e képpel is megvillantott lényegéig hatol
majd az elemzés, csak a szójáték segít a sejtetésben, mert mindent csodák szilánkjaira zúz a sámános, babonázó költői varázslat — és hiperdiabolikus a létre a
lírai válasz.
Az asszociatív levezetés kontúrjai mutátják m á r talán, amit szeretnénk kimondani: a műnemek törvényeit lazán kezelő vagy mágikusan összekuszáló században
Nagy László az ősköltészet sejtelméig visszaigazolható líraisággal tüntet, benne
semmi igény a költészet „meghaladására", semmi akarnokság az ilyen értelmű szin96-

tézis felé. S ha ez a törekvés világméretekben a költői tézis, akkor akarja, legyen
az ő művészete az antitézis. De pillanatra se gondoljuk, hogy végül ez az önkéntelen
ágálás a tiszta líra mellett valami konzervativizmust leplez; ellenkezőleg: formabontóan ú j ő a teremtésben, olyannyira, hogy a legnehezebb hasonlítani valakihez.
Mert míg elődje van, számos, az alkat képletében s a költői feladatok körülírásában
is, egyszóval a legtágabban értelmezhető művészi alapállásban, addig ennek a magatartás-pozíciónak a formaelve vagy létértelmezése igen nehezen rokonítható bárkiével is. Lényegében természetes jelenség ez: hiszen amikor világméretekben
divattá — némelyeknél, s a magyar lírában különösen sokaknál modorrá — vált a
„modernség", akkor ő önkéntelenül is azt az utat választotta, mely a felszínen ad
abszurdum úgy is fölfogható, mint a kor ellenárama, legbelsőbb alkotói hitelében
azonban fölülkerekedik az ilyen parentáló szemellenzősségen. Divatellenességében
válhat nagyon is „divatossá", hagyományosabb alapállásában juthat a „modernnél"
is modernebb teljességhez. Bizonyítva egyszersmind azt is, hogy a művészetben
nincsenek végső kánonok — ezt legfeljebb a kritika „kanonokjai" szeretnék csak! —,
s ezért az igazi költő mindig ment is marad mindenféle dogmatizmustól — különösen egy-egy „általános" irányzat dogmarendszerétől! Summa summárum: „líraellenes", költészetet-megkérdőjelező korunkban Nagy László totalizálja a lírát, mindenek
fölé emeli a dalt, hisz a költői szó feltétlenségében, mer olyan lírát teremteni, melytől idegen minden más műfajiság, mely izolálja magát mindenféle látszat-formabontástól, s mégis végrehajtja a maga költői forradalmát, de azért, és csakis úgy, hogy
műneme határait átlépnie ne kelljen — ne is lehessen!
És jönnek a versek, büszkén égre kúszó, megváltott, anderseni hattyúcsapatban!
A teremtő csaláning szétterül fölöttünk, hamvasan, hófehéren. Mert Nagy Lászlónál,
akárcsak a mesélő szimbolista északi rokonnál, a szépség mindig az áldozatból keletkező emberi megváltódottság: mindennapos hattyúdal. És aki a verset ebben az
ősmesei, mitikus értelemben tekinti emberi áldozattevésnek, annak éles, kemény,
pengeél-villanású a hangja, kérlelhetetlen a dacossága és színei, melyek a verszene
szólamait alkotják, éteriek, hidegek, acélosak. A fehér, a kék, a zöld, az ezüst így
lesz nála az akarat alakmása. És mégis, robajló szenvedélyű, dühökkel vehemens
minden mondata. A hideg, dérzúzmarás létszínek mögött mindenütt kavargó véráramok, mindent átfest, átjár a vér. Mintha acélcsontvázat hevítene fehér izzásig —
képei úgy keletkeznek. Fizikai törvény, hogy egy bizonyos fokon túl, hideg vagy
meleg, egyformán kínozza meg az életet: az igazi fagy, mint a parázs. Nagy László
képi mitológiájában a nyershideg természet, az embert mindig csak eszközének, de
nem céljának tekintő létegész, mintegy válaszul a hasonló emberi törekvésekre,
rideg közönnyel éli önmagát: szilaj, vad, vágyában fékezhetetlen támadó, melyet
hasonló káprázat, hasonló magátakaró megszállottság béklyózhat csak vágyaihoz.
Az igazi harc ezért a véré, mely jelképi mása minden ösztönlényegűnek, de magának a teljességet ostromló tudatnak is, szimbóluma az életnek, szerelemnek, akaratnak, hitnek, láznak, forradalomnak, féltésnek, szeretetnek, mindennek, ami más,
mint a szervetlen természetiség matériája.
Érdekes, hogy ez a költő, akit joggal tarthat minden kritikusa a tömörítés, a
nyelvi kohézió talán legnagyobb mesterének a magyar irodalom egészében is — ez
a képessége egyedül az Ady Endrééhez fogható —, előbb-utóbb mégis eljutott a
hosszú versek építményeihez. Mégsem igazi ellentmondás, hogy így történt, ugyanis
a térbeli és időbeli kitágasodás nála sehol sem bontja meg a megszokottabb versformákban kidolgozódott arányokat: a szavak ugyan megsokasodnak, de kötőanyaguk ugyanaz marad. A nagyobb forma iránti nosztalgia pedig mindenekelőtt zenei
elvekkel magyarázható: Nagy László abban igazi testvére Juhász Ferencnek, hogy
— amennyire a szavak lehetővé teszik — zenei szerkezetűvé alakítja a kompozíciót,
s az így keletkező műegészben fölkísért a szonáta, a rapszódia örvénylése vagy az
áradó, több tételes szimfonikus modell. S ha az előbb pusztán tér- és időbeli kitágasodásról szóltunk a szélesebb kompozíciók alapelveit keresve, akkor megint csak
találónak tűnik a zenei hasonlat, hiszen a zeneszerző művészetének sem változtatja
7 Tiszatáj

97

meg lényegét az a sokszor esetleges együttható, hogy milyen formai keretek között
bontakozik ki a „tematikus" mondanivaló. Inkább azt említenénk, hogy vannak
olyan tartalmak, melyek öntörvényűén megkövetelik a távlatosabb kidolgozást, és
csak úgy jelenhetnek meg igazi valójukban a befogadó előtt, ha gazdagabb az
árnyaló kromatika, dinamikusabb az egymásnak feszülő tételek ellenpont-technikája.
Egyszóval, ha bonyolultabb az élménykifejezés dallamvonala, gondolati r i t m i k á j a
vagy képi és hangszimbólumok egységéből keletkező összhangzattana.
Az 1945 utáni magyar lírában ha nem jelenthet is eredendő újdonságot a hosszú
vers, mégis nagy esemény a legutóbbi korszakokban eléggé elhanyagolt, sőt, m á r - m á r
csak elvétve jelentkező modell reneszánsza, melyben megint csak Juhász Ferencé az
úttörő érdem. Korábban persze irodalmunkban gazdagon élt ez a műforma, és Csokonaitól, Kisfaludy Sándortól, Vörösmartyn, Petőfin, Arany Jánoson át egészen az avantgarde jegyében alkotó Kassákig igen színes volt megjelenésmódjainak a palettája.
A Juhász Ferenc-i reneszánsz a hosszú vers tekintetében olyan hatékonynak bizonyult,
hogy ma már alig-alig van kortársi költőnk, aki legalább egyszer-kétszer „le ne
tette volna a garast" ebben a nehezebbnek ítélt formában is, csakhogy mutassa: ő
is képes a sokak által fitogtatott erőfölmérő teljesítményre. Azért szerettünk volna
utalni erre a divathullámra is, mert hangsúlyozni szeretnénk, hogy alapvető különbséget látunk a lírikusok között, akiket valamilyen belső kényszer, megkerülhetetlen
ihletés vezet az áradóbb, zeneibb modellhez (Weöres Sándor, Szabó Lőrinc, Juhász
Ferenc, Nagy László, Szécsi Margit), illetőleg, akiket tényleg csak a hirtelen keletkező divat, vagy a rosszul értelmezett vetélkedésvágy sarkallt hasonló lírai feladat
megkís értésére.
Örök vita marad minden bizonnyal a kritikusok között, hogy Nagy Lászlónál
végül is melyik műforma az önkifejezés hitelesebb terepe: a hagyományos mintákat
megújító, zártabb versmodell, vagy pedig a zenei kompozíciók és a festői láttatás
elveihez magasodó hosszú vers. A szembeállítás legfőbb oka az, hogy Nagy László,
indulásakor, a dalforma megújítójaként jelentkezett, s úgy tűnhetett: lírai alapállásában az emberi kifejezés bensősége, otthonossága az uralkodó motívum. Finom
vonalvezetés, az élményrétegek elnyert, üde egyensúlya, lágy színek tónusain elmerengő színkezelés és valami tétova rezignáció jellemezte, bár m á r ekkor is szilajjá, jégérintésűen élessé tudott válni a hangja. Némely korai versében ez a kétféle
élményiség annyira vad hirtelenséggel ütközik egymásnak, hogy olyan >az érzésünk,
mintha villám csapna verőfénnyel perzselő, nyári tájba.
És talán ez a nem is annyira szemléletbeli, mint inkább a lelki beállítódottság
és tudati meggyőződés között keletkező, kérlelhetetlen ambivalencia okozhatta azt
is, hogy lírája végül elérkezett a szürrealista víziókhoz. Hiszen a szürrealista ábrázolásmód öntörvényűén lehetőséget biztosít a kiélezésekre, a hangulati együttvezetésre, a disszonanciák akkordjaival lépkedő gondolatritmusra, melyben mégsem szakad a világ darabokra, mert az emberiséget konok rögeszméivel is vállalni tudó
költői indulat és tisztaság végül harmóniává békíti az ösztönök, a „rossz" dodekafóniáját. Egyik leghíresebb hosszú verse, az 1964-ben írott Menyegző, melynek egy
bolgár falusi lakodalom emlékképe volt az ihletője, sokoldalúan alkalmas az imént
elemzett jellegzetességek illusztrálására.
A lírai alaphelyzet páratlanul kiéleződik: a két igazi főszereplő, a békíthetetlenség két pólusa, a boldogságát némasággal ünneplő, márványarcélű mátkapár, s az ő
örömük ürügyén duhajkodó, mind ellenszenvesebbé, mind torzabb ösztönök rabjává
váló paraszti embersokaság. „Arccal a tengernek itt állunk párban" — az indító kép
statikus; moccanás nélküli áhítat feszül a végtelennek, a közönnyel tüntető létegésznek, a mozdulatlan tengernek. Kettős alakú szimbólum itt a végtelen víz. Egyfelől a
reája tekintő, a benne a magabízó erejének arcmását kereső mátkapár tisztaságának, legyőzhetetlenségének jelképe, másfelől — mint később kiderül — a mindenség, a természet örök ellenállásának is kifejezője: éppúgy jelenti a főhősök tekintetéből sugárzó jobb emberiséget, mint a lakodalmas csürhét. Mert csak a tenger természeti végtelensége jelölheti azt a kettősséget, amit az ember két démona, madonnai és szodomai véglete hordoz. Az ellenpontozás a következő képben konkrétabb
98-

alakot ölt, s az indító jelképiség áradó csöndjét most felváltja a „dobhang döbbenete" és a „síp-sikoly, lábdobogás" kusza ricsaja, zaja. A csöndjével a. végtelent,
beláthatatlanságot jelképező tenger megidézte a mindenség nagy harmóniáját, antinomikus békéjét: a sípok, dobok, dübörgő, táncropó lábak bábeli hangzavara ezzel
szemben valami triviálisan egyszeri, múlandóan esetleges emberi pillanat torz
„idillje" csak.
Igen, a szépséget a maga ösztönének prédájává alázó, őrjöngő sokaság fölött a
mátkapár úgy lebeg az álmodásban, mint a lét érdesebb felszínei felett könnyeden
tovaúszó chagalli sejtelem. „Itt állunk párban, / a k ő f o k o n . . . / ; / a végtelenségbe
bevágó / szárazföld csőrehegyén két emberi csillag." A „szárazföld csőrehegyén":
ebben a szürrealista ihletésű képben nagyívű, távlatos harmóniába szövődik a
végtelennel is viaskodni merészkedő emberi bensőség és a sivár földhözkötöttség
megszüntethetetlen ellentéte. A kiszolgáltatottság víziója riadással tölti el a mátkapárt, de mindújra visszatér a bizakodás lendülete. Űjabb, igéző erejű szürrealista
kép a fekete szalaggal becsavart pázsitos bolygó víziója. A zöld és a fekete együtt
a halál, a múlandóságra ítélt emberlét szimbóluma, mely fölött tüntető glóriájával
a fiatalság, az „örökösláng-korona" áll — a jövő emlékműveként. S újabb ellenpontvonulat kezdődik itt: évődőek, felszabadultak, világtervező hitűek a most következő
sorok. Csillogók, puhák, a harmattal áthímzett mezők hajnali üdesége hatja át őket,
és valami Botticelli tájait, alakjait idéző kecses könnyedség, reneszánsz pompa,
melyet meg-megtör a hejehujázok harsogása. A szerelmeseket körbetáncoló sokaság,
ez az elszabaduló, borgőzös Bujaság, már a vágyaiban csörtető obszcén nászéjszakát
látja megelevenedetten, s festegeti képeit a tánccal is tovább magában, az előbbi
részlet természethimnusza ugyanakkor az éppen e trivialitások fölött is győzni tudó,
életközpontú, emberiséget hordozó erotika misztériumát hirdeti.
A szépség és harmónia ellen a romlás megannyi belőle keletkező alakzatával
acsarkodó tömeg, előbb mint a leánytest érintéséért hadonászó kezek polipakarata,
majd mint hatalmas Gorgó-arc jelenik meg: az emberi tunyaság, megvesztegethetőség, aljasság, élveteg mohóság és álszentség ördögvigyorú ábrázatai fogják a rothadás gyűrűjébe a mátkapárt. Ezzel a pokoli freskóval ismét szembeszegül a természet
is, megint az élet, a fiatalság egyetlen szövetségeseként. „Örökké bort ad a fürt /
örökké születik a bárány / de kés-fényben vérzik örökké." A biblikus, mítoszi élményövezet teljessé válik a báránymotívum megjelenésével, s eközben a tisztaságot
csak az emberi áldozatban megszületőnek látó költői ítélet is fölénk magasodhat —
immár fölülmúlhatatlan jelképi erővel. A tömeg már nincs magánál, öntudatlan,
alaktalan hangzavar: s a mátkapár, ez a hallgató fehér iszony, szinte eltűnik az
egyre erősebb lábdobogás és kurjongatás ricsaja közepette. A vers átnő a rigmusok
hosszú sorába; a nagyszerű rímek, pattogó, robbanó sorvégek lüktetése, valóságos
padlódobogása az emberhömpölyeg hullámzó, kavargó képét most hanghatásokkal
festi meg. A bekiáltások mind durvábbak, kíméletlenebbek, mintha körhinta forogna
egyre sebesebben, úgy folyik össze'ez az idült mámorú emberkoszorú a némán tüntető szépség szoborarca előtt. És ez a hatalmas, örvényszédületű forgatag lassan
megfeledkezik a mátkapárról; a mozdulatok, hangok, arcok, a ziháló vágy állati
sokasága fokozatosan fölemészti saját erejét, hogy ernyedten omoljon padlóra majd
a virradatban; hogy testéből kijózanodva, megpillanthassa végre a szétzúzni akart
tisztaság tenger fölé lépő szobrait.
De az idő verse is ez, azé az időtudaté, mely valamilyen ajzott
egyetlenség
mámorában akarja megélni múlandóként is a lét egészét, a végtelent. Kiemelt pillanat, egyszeri esemény — a menyegző — a téma, ez a kétalakú egység, egyszerre
élet- és halálmágia. Hiszen a házasság, maga a folytatódás hite, de miért a folytatódás, ha nincs, ha nem volna elmúlás? És ebből a gondolati csomópontból magyarázható meg a vers zenei szimbolikájá is: különös, tébolyig élezett hangpárbaj folyik
itt az önzőén csökönyös pillanat, a hejehujázó ricsaj, s a végtelenség csendjét ringató, néma fölényű tenger között. Az öröklét — minden hang együtt, csönddé váltan. A halandóság — tébláb hangzavar. De aki múlandóként is érti már a törvényt,
azt tükre fölé magasítja a végtelen — álakmásaként, szépsége szobraként. A meg5*

99

fejtett idő: legyőzött halál. Ahol az ösztönök halálba ordítanák a jövőt is, a szép
ösztöne túllép a szavakon — az emberi áldozat mindig néma: a bárány nem kiált
a késre.
Kevés költőnk van, akiben ennyi lenne a szorongás, és mégis ő az, akinél —
bár mindig jelenvaló, sőt, meghatározó érvénnyel az! — szinte teljesen fölszívódik
ez az élmény, mert áthasonul az esztézisbe. Nem önmagában, nem, sohasem öncélúan jelenik meg, hanem mindig úgy, mint valami másnak a nagyságrendje, azé,
amivé transzformálódott. S ha egy olyan alapvetően huszadik századi élményréteg,
mint a mitikussá növelt félelemtudat, nála csak ebben, a nagyobb összefüggések
távlataihoz ajzott létélményben juthat központi szerephez, az mindjárt annak is
bizonyítéka, hogy költészetéből végérvényesen hiányzik mindenféle szerepjátszó hangulat. Ugyanis elég sokaknál megfigyelhető, hogy divatszerűen kezelik az élményt,
s nem a teljes lelki égiszből indulnak ki az alkotásban, hanem egy-egy „fölkapott"
hangulati övezetből, pszichés tartományból — így például az archetipikussá magasított szorongásból. És ilyen torzításokat valódi teremtés sohasem tűrhet el, ezért az
attraktivitás, a szerepjátszó modell elengedhetetlen kísérője az efféle viviszekciósan
magakellető, átlátszóan hiteltelen „pokoljárásoknak". Nagy László szorongása merőben más alapozású, jobb szó híján úgy mondhatnánk, hogy nem az abszolút tézis,
hanem az abszolút keret; borongása, melankóliája, festői-zenei sejtelme á t j á r vagy
körülövez mindent, ami képként, hangulatként, nosztalgiaként vagy a vágy egészében, de része lehet a létnek.
Ennek a látásmódnak egyik legfontosabb következménye az, hogy — megint
csak eltérően a század szokványosabb költői gyakorlatától — Nagy Lászlónak nincsenek különálló, nagy filozófiai versei, nincsenek olyan költeményei, még a hosszú
versek között sem, melyek valamilyen világkép-összefoglaló igénnyel születtek volna.
Ugyanakkor lírája egésze mégis rendkívül filozofikus, sőt, lényegében minden verse
az. Mert a legapróbb, legfutóbb élmény megragadásában is vezérlő elv marad nála
az az emberi szenvedély, mely mindig kiemelt fontosságúvá képes emelni az éppen
megélt tartalmakat, s a képi-zenei' kifejezőerő intenzitása révén ontológiai viszonylatok koordinátáiba állítja mindazt, ami az ábrázolásra fölmozgósította a szemléletet.
A faluról városba került, paraszti származású költőnél egészen természetes, hogy a
falusi élet kép- és jelenségvilága, lelkekbe évgyűrűsödött szokásmorálja, a kisvidéki hétköznapok megannyi szent rítusa fokozott szerepet játsszék a líra egészében, s az is, hogy ez a sok értelmű naturaközelség egyszerre eredményezze a szemlélet akart nyerseségét és a mitikus-babonás világkép elemeinek gyakori átvételét,
néha kultuszát. Annál is inkább, mert a korábban jelzett összefüggések önmagukban
is valami ehhez hasonló szintézist feltételeznek: a viszonylag izoláltabb élmény vidék
s a mégis állandó filozofikus távlat aligha egyesülhetne másfajta képiségben, mint
a mitikusban, mágikusban. Ujabb bizonyíték ez korábbi állításunk mellett, mert ú j
nézőpontból is megvilágítja, hogy Nagy Lászlónál a költészet szónak legősibb értelme vált uralkodóvá és rendszerszervezővé mindjárt a kezdetekkor, s e téren nem
történt művészetében azóta sem változás. A vers mindenekelőtt ének, és feladata,
katartikus küldetése a felszabadítás: ezen a ponton mintha egyesülne a legmodernebb lélektan és a sámánszuggesztió. Bűvölés, mágia, szavakkal történő varázslat a
dal; ritmusával, képei föltáró erejével, a beléje fogalmazódott emberi dráma nagyságrendjével egyszerre kell, hogy magával ragadja a befogadót. De ezt a többszörös
hatásfunkciót csak úgy teljesítheti maradéktalanul, ha nemcsak egy szituáció, tudatállapot vagy érzelmi tézis egyszeri értelmezése, hanem a megjelenített lelki helyzet
kozmosza is: kivetítődése a létegészbe.
Ez a lírai projekció nagyon különös formában megy végbe, titka szinte mindvégig rejtve marad az olvasó vagy vershallgató előtt. A szürrealista látásnak ugyanis
szükségszerű velejárója a képek burjánzása, a szertelen, színeiben és hangfestésében
egyaránt tékozló ábrázolás. És akit igazán hatalmába kerít az így keletkező mű, az
már-már valódi zeneként, vagy robogó vonalak és alakzatok abszurd tárlataként éli
meg a művet. S mégis, ha többszörös újraolvasással reflexeibe kódolja ezt a hatásélményt, előbb-utóbb fölfigyel egy érdekességre, ami részben már a megfejtés is.
100-

Mert csakhamar rájön, hogy Nagy László látszatra teljesen szabad és önindukciós
képalkotó fantáziája mégis bizonyos kimunkált törvényszerűségekhez igazodik, melyek közül a legfontosabb talán az egy pontból kisugárzó, annak fókusza köré gyűlő
asszociativitás. Ez a mágikus középpont persze maga is valamilyen kép vagy általános — az adott verstéren belül pedig totális érvényű — szimbólum: olyan jelképiség, mely vezérmotívumként járja át a műegészt, s ha konkrét alakban nem bukkanna is föl többé, emanációjával mégis minden részletben jelenvaló. A forró szél
imádata című költeményben, a magyar szerelmi líra egyik legszebb darabjában, a
szél, ez a totális érvényű szimbólum, mely egyszerre jelenti magát a nőalakot, a
szerelmet, de az abban ünnepelt természetiséget is.
Ahogy csak a forró szél, a „délövi lárma" száguld át köveken, füveken, s perzsel
vagy borzongtat végig mindent, ami él, úgy suhan s kavarog a vágy is a vérkörök
galakszisában. És a külső természet immár ott a test bensejében, a zsigerek ritmusára hajladoznak a fák, eltűnik minden határ ember és táj, kép és valóság között,
ami marad: egyedül az Asszony, a szelekké szövődött Sejtelem. De milyen is ez az
immár természetivé lombosodott s magán a szél vad ritmusát átzúgató asszonyiság,
melynek érintésére a fűszál s a tölgy egyformán mozdul; miféle alaktalan robajlás,
zúduló, testetlen varázs, aminek már az illata is tébolyít, s forrósága szétmorzsolja
a köveket? A szélhasonlat hirtelen újabb jelentéssel bővül — ez a kószáló, riadással
hódoltató, suhogó kacérság, ez a forró szélroham a cigánylány alakjába foszlik át.
Az ősszilaj, ribancul mindenhez odafekvő, mindennel vonagló nászba kezdő szélbujaság a cigánylány fogalmi alakmása már — maga a céda-szabad örömvágy: végleg parttalanul, mert testetlen természetté váltan.
Csörgődobok mámora és bíbor déliség szövődik itt egyetlen vad kapcsolatba, s
ahol az imént még csak a szél ajzotta ingereihez a világot, ott most a cigánylány
áll szétvetett lábakkal, teste kapuját kacéran gőgösre tárva, egyetlen duzzadó vitorlájaként a vágynak. De a tájban hirtelen mégis elcsitul minden, nyugalom újra,
mintha semmi sem történt volna: múltán a szélrohamnak a csönd tébolya bénítja
a pillanatot. A Nincs. A Semmi. A mégsem lehet kétségbeesése. Majd, mint valami
kozmikus szünetjel után, ismét crescendózik a lét egésze — s a forró szél átgázol
ú j r a mindeneken. Mert a vágy, a szerelem, a mégis igazolt hit, az öröm és a mámor,
dévaj szeszélye, múlása-érkezése, hideglelése, vagy a szépség üteméhez ágaskodó
szívverése — mind-mind, mint a szélforgatag, mint a forró szél örvénye, melyben a
természet egyesül önmagával — delejes önszerelemben.
S ha már a világegész így hasonulhat egy-egy jelensége metaforáiba, válhat
széllé, tengerré, friss havakat kavarogtató viharává a télnek, akkor különös szimbolikus sugallat vonhat jelentése holdudvarába mindent, ami része a természetnek.
Így az állatokat is, melyek közül a ló alakja végigkíséri Nagy László művészetét.
Misztikus szereplő nála ez az állat, verseiben vissza-visszatérő motívum, s nem egy
művének igazi lírai főhőse, akinek sejtelmi léte, bár innen van még a tudatosságon,
egy magasabb értelemben több is annál: mintha a nem létező természetisten öltötte
volna magára alakját, hogy egybeessen végre egy lényben a szép forma ihlete, a
mozgások üde harmóniája, a fenség, a kecsesség, a könnyedség bája és az erő pompája. Az öntudatlanságban megbújó állati magabiztosság, a magát nem is sejtő, vad
erő s a karcsú arányosság, a test zenei egységének áradó Erósza az, ami Nagy
László pejlovait, tündérkedő paripáit, száguldva szabad ménjeit vagy „vértanú arabs
kancáját" a harmónia, a tisztaság, szépség, de még a művészi formaihlet ezeknél is
egyetemesebb szimbólumává festi a képzeletben. S ha ismét utalnunk kellett egy
szóval látásának festői érzésvalőrjére, hadd említsük meg, hogy az eredetileg képzőművésznek készülő költő világában nem tekinthetjük egészen esetlegesnek az egyik
legállandóbb festői-szobrászati őstárgynak, a lóalaknak ilyen kiemelt szerepét. Egy
interjúban azt is elmondta, hogy szabad idejében, amikor csak teheti: lovakat
rajzol. Néha nem is a teljes állatalakot, hanem a tökéletesen soha meg nem ragadható testforma egy-egy részletét, a lábakat, a fejet, a törzs ívét. Van valami kultikus
ebben a vonzalomban. A nomád népek első mítoszteremtő formanosztalgiájában
101
I

mindenütt ilyen '„archetipikus" fontosságú ez a létező, de ott a primitív ősi képzelet
még beéri a démoni megjelenítéssel; az állatnak nem igazán „művészi" a megformálása, inkább a neki tulajdonított varázserő alakhordozója. Nem az a fontos benne,
amit önmagában kifejez, hanem a hatalom, amit a testbe s annak rajzába álmodik
az ábrázoló.
Érdekes vonása Nagy László lírájának, hogy az emberi „rossz" megannyi megjelenésével, olykor eluralkodó tébolyával gyakran az állati ösztönjóságot állítja
szembe, mondván: az állat azért jó mindig, azért kell, hogy a természet igazi élő
bűntelenségét fejezze ki vegetatív önmagára-utaltságában is, mert nincs fogalma jó
és rossz különbségéről; következésképpen csak jó lehet, hiszen rossz nincs tudatos
választás nélkül. Legújabb lírájának egyik kiemelkedő darabja, a Vértanú
arabs
kanca című prózavers lenyűgöző művészi erővel ábrázolja ezt az etikai képletet.
„Állt a hegyoldalban meredek nyakkal fehéren, akár a kicsi Margit-kápolna a bazalt-fokon." A kápolna s a magzatát megszülni akaró hófehér ló • szinte egymás
tükörképeként szemlélhető a gondolati jelentésben: a tisztaság, bensőség kettős szimbólumaként. Mintha sejtené kiszolgáltatottságát az állat, mintha a durvasággal, kegyetlenséggel vemhes emberi léleknek ahhoz a sugarához menekedne, mely a szentségeket teremti: ott talán irgalmat remélhet. Áll áldott magányban a hegyfokon a
tisztaság. S akkor tántorgó, duhaj csapat, részeg kapások jönnek. Sietnének, a megrakott szekérrel, tovább dühöngeni — haza. De a hófehér kiszolgáltatott, aki testében rabja már a természet egyetlen misztériumának, a folytatásnak, nemet int,
indulni nem akar. S hogy meddig szabadulhat az emberi mocsok, annak d r á m á j a
zajlik most előttünk. Mert a „gótikabeli centuriók"-ká váló kapások „óriásán tépik
a zsuppot a pincetetőről". „Gyújtanak máglyát a kicsi hölgy hasa alá." Az állati
mártírium megrázó képe, a hegyről a sötétlő mélybe futó lángoló szekér a lángoló
lovacskával kitörölhetetlen emléksokkja a felnőtté avató gyermekkornak. Mert az
önmagában is hatalmas, kifejező erejű látomás tovább folytatódik — ugyanezekben
a percekben készül magzatát világra hozni egy emberi anya is. De milyen világnak,
milyen létezőit szaporítja, ha ilyen természetgyalázásra is képes a föld ura?! Az
ember, aki csak magának akar világot, aki csak önmagával törődik, akinek a szemében minden — legyen az élő vagy élettelen szervezetű — csak használati tárgy,
csak őt szolgálni hivatott, puszta anyag! Aki önzése ösztönén kívül nem ismer hatalmat, aki gyilkolja, pusztítja otrombán a szépet, mert tudni tudatlan, hogy amit
tesz: az öngyilkosság maga. S míg megtörtént újra a természetben a föloldozhatatlan, míg az új, a vérontó eredeti bűnnek nyomán hiába várják a maradék igazak
az engesztelésnek kaput nyitó kiűzetést, a költő, gyilkos apját gyilkolni akaró gyermekként, majd már csak a szépség halálát oly tudva tudó, zokogó Dacként elindul
az „embermagasságú fagyban", hogy a latrokat vérükből kiváltsa.
A minden létezők szenvedését egyetlen közös sorstudatban megélő tisztaság
archimédeszi vonalai izzanak e képek s e kérlelhetetlenség mögött. Nincs nála szigorúbb, kegyetlenebb, jégszavúbb költőnk az ítéletben — Ady Endre óta. Tudja, hogy
az Ember nem nélkülözheti még az ostort. Ezért kell büntetni a szóval, tanítani
tántoríthatatlan fegyelemmel, s ha némelyekben ki játszaná önnön sorsa szebb végletét, a hit bélyegét sütni a rosszért lázadók homlokára. Hogy legyenek örökre
megjelöltek, a számadás elől többé kitérni nem tudók. Létünk legszebb lényege,
igaza, hogy sorsunk kezünkben van — kiválthatatlanul. De ebben ott a végzet
esélye is. És aki csak hazardírozik a jóval, azt bekeríti a romlás. A legszebb illúzió
ezért a szépről mégsem lemondó, okos illúziótlanság. Kevés a lét mindennek, ami
véges. Ezért kell, hogy a tartalmat, mellyel magát a végtelenhez emelheti, önként
teremtse az ember. Hogy a szép belőle nőj jön, dévaj lázzal, egyetemessé az egyetemesben. Mert ami van, csak „A Semmiből por, majd porból a Semmi". A megváltás
pedig létünkkel azonos, szűkszavú. Az igazi tisztaság beéri az önmeghatározással.
Ez az emberiség ,az istennek is csak annyit mondhat: a két forma közt elvérző
hiány — mi voltunk! Nevünk: Múlandóság!

102
I

Illyés Gyula Különös testamentuma
Illyés Gyula a tárgyilagos megfigyelés költője. A megfigyelés cselekvés, mert
felfedezés. A világé és önmagunké. A Minden lehet utószavában írta: „Mindnyájunk
igénye — nem csupán költőké —, hogy ne csak világlátásunk legyen tárgyias, hanem önszemléletünk is." A megfigyelés felülemelkedés, kívülállás is, ítélkezés.
A költő saját életérzésének, világlátásának, szemléletének tükrében méri meg a
világot, bírja szóra a tárgyakat, de a tárgyak szava már a költő értelmezése. Illyés
tárgyilagos lírája fokozott mértékben mutatja ezt a szubjektivitást. Gondolatrendszerének törvénye éppen abban mutatkozik meg, hogy a világ különféle tárgyaiból,
jelenségeiből egységes, életérdekű és életelvű üzeneteket és parancsokat bont ki.
Az érvelés, a gondolat erejével. „Társunk e földi létben egyre inkább a gondolat.
Ennek vigasza, magyarázkodása. A költő számára az a jó gondolat, amelyet csaknem úgy kezelhet, mint egy tárgyat." Ez a vallomás mélyen bevilágít az illyési líra
természetének másik körébe: a tárgyi világgal egy alapvetően racionális elme találkozik, a tárgy gondolatokat hoz mozgásba, méghozzá olyan öntörvényűeket, mint a
tárgyak. Illyésnek a világgal való találkozása tehát nem érzelmi, hangulati természetű, hanem mérlegelő, gondolati, értelmező. Éppen ezért a tárgy és a költői személyiség találkozása gondolati költészetet teremt, a tárgyakból kibontott költészet
nem hangulati, hanem érvelő, következtető, magyarázó jellegű. Illyés Gyula öregkori lírájának az a sajátossága, hogy az objektív költő figyelme egyre erősebben
irányul önmagára, a külső tárgyi világ mellett saját magát is tárgyiasítja, megfigyeli. Harmóniában van benne tárgyszemlélet és önmegfigyelés, s ebben már
racionalizmusának diadalát figyelhetjük meg, mert ehhez az egyensúlyhoz jóval túl
a hetvenen, a „lebotorkálás korában" kivételes gondolati erő szükséges. Az önmegfigyelés szükségképpen a lét metafizikai kérdéseit veti föl: életösszegzés kérdez a
lét végső értelmére, a halál, elmúlás, az idő problémáira. Olyan kérdések sorára
tehát, melyekre a közkeletű vélekedés szerint racionális válasz nem adható. Mely
kérdéseket a vallások metafizikai vigasza éppúgy érdembeli felelet nélkül hagyja,
mint a divatos nyugati filozófiák, elsősorban az egzisztencializmus, midőn feladják
különféle okkal-móddal az evilági érdemleges emberi válasz lehetőségét.
Illyés öregkori lírájának ezek a metafizikai kérdések állnak a középpontjában.
Gondolati lírájának újabb magaslatait éppen ezekre a metafizikai kérdésekre adott
racionális válaszok révén éri el, miközben az öregkor élményvilágát új, racionális
aspektusból emeli költészetbe. Konokan, a megadás nyomai nélkül. Gondolati természetű válaszai azt is egyértelművé teszik, hogy Illyés művészi világa csak a
szocializmus övezetében helyezhető el, lírájának gondolatai, érvrendszere szocialista
köztulajdon. Nem a gondolat és filozófia új, hanem a költői egyéniség hozzá való
viszonya eredeti; az a magatartás és megnyilatkozás, mely az egyéni létezés várható
összeomlásának előestéjén teljes értékű személyiségként képes ezeknek az eszméknek az erejét az önmegfigyelésben megmutatni. „A gondolati költészet nem ú j gondolatok közlését jelenti. Erre még a bölcselet is ritkán képes. A gondolati költészet
a költő találkozása a gondolatokkal, újakkal s régiekkel; s az ebből fakadó —
versbe foglalható — élmény, ez a gondolati líra." A gondolati líra hitelét és erejét
Illyés költészetében ez az egyéni élmény adja, az átélt gondolat, a megélt gondolát
103-

vitathatatlan hitele. Tárgyilagosság, gondolatiság és személyesség egysége jellemzi
ily módon Illyés Gyula öregkori líráját. Ezek aránya pillanatonként változik, s így
válik e költészet színes sokoldalúságának egyik forrásává a villódzás, a versek
egymást kiegészítő, máskor egymásnak látszólag ellentmondó próféciája. A színesség
másik alapja nyilvánvalóan a tárgyi sokoldalúság, sokrétűség, ami az Illyés-líra
objektivitásának, világot faggató kíváncsiságának része.
A Különös testamentum
fő motívumai nem újkeletűek lírájában s egyáltalán
életművében. A Kháron ladikján-ban a gondolat és humor a fölülemelkedő bölcsesség
erejével mérkőzött a halállal, fő fegyvere éppen az volt, hogy vizsgálni kezdte a
halál természetét. A Minden lehet verseinek fő iránya is az „idő lebírásá"-ra tett
kísérletet jelentette, az alapkérdésekre adott válasz is a cselekvés értelmében kereshető, a tevékeny emberi tartást tudta szembeállítani a pusztulással. A Különös testamentum szembetűnő jegye tehát a folytonosság. Bizonyos lírai témák is ismétlődnek benne, mégis végletesebb, mégis nagyobb benne az összegzés igénye, mint a
Minden lehet verseiben. A kérdéseket a végletesebb léthelyzet jobban az élükre
állítja: nagyobb a hangulati kilengés, végletesebb a küzdelem, testamentum jellegű
a költői tartás. A költői formák is nagyobb változatosságot mutatnak, szinte összegzik változataik gazdagságával is az illyési lírai lehetőségeit. A kötet nem egyes
darabokkal mérhető elsősorban, hanem szemléletével, a száz versből kibontakozó
költői énnel. Mert ez hatalmasabb minden korábbinál. A Különös
testamentum
száz verse, a kötet felépítésének sugallata szerint úgy olvasható, mint egyetlen élesen felvetett kérdésre adott száz válasz. A nagy kérdés kisebbekre bomlik, a válaszok is sokfélék, de végső soron összegezhetők, a nagy kérdés is összefoglaló jellegű
választ igényel. Illyés Gyula válaszoló költő, de nem egyszerűsítő. Azért ereszkedik
kérdéseivel gáttalanul mélyre, metafizikus létmélységekbe is, hogy mindennel szembenézzen. A kötetnyitó nagy kérdés is ilyen: mi az élet értelme hetvenen túlról
nézve, miért dolgozik; miért küzd a „vén", miért nem adja meg magát? Erre válaszol a száz vers, a Különös testamentum, a program is ezt fogalmazza:
Ügy igaz: nincs, hogy ennyi — s ilyen! — utak után
tudja titkát a vén:
miért is nem terül le, sőt lépdel még tovább? Te
beszéld ki,
Költemény!

ne

Ez a kérdésfelvetés és megválaszolási igény végigvonul a köteten, és elsősorban a
létösszegző írói nézőponcban nyilatkozik meg. A kérdésre maga az élet teljessége,
küzdelme adhat választ, így az élet vizsgálatának számtalan nézőpontja is a létösszegzéshez, létfilozófiához ad építő elemeket. A szokásos illyési ellenpontozó módszerrel. A válaszok sokfélék. A Minden lehet kötet létösszegző verse, az Ablakok
egy tárgy ürügyén szólt, a korát minden időben vállaló költő önarckép-füzérével
tekinti át az időt, az életet. A Különös testamentumban
párverse ennek az Állomások hosszán és a Várakozások. A várakozás, tehát egy speciális cselekvés lesz az
életösszegzés alkalma azáltal, hogy a költő áttekinti: élete folyamán hol, mire, milyen érzésekkel, milyen értelemmel várakozott. A várakozás motívuma magába
sűríti az életet, mert rétegeiben mutatja az időt, a történelmi időt, s összegzi a személyiség válaszait az idő adott pillanataiban föltoronyló kérdésekre, gondokra.
Az asszociációk szabad csapongása az életélmények nagy bőségét jeleníti meg tárgyias és fogalmi tisztasággal. A föl-fölhorgadó kérdésre, „mi végre várunk", Illyés
Gyula nem ad szimpla választ, várakozásainak felsorolásával, hallatlan bőségével
felel, az élet reményt sugárzó pillanataival és lesújtó eseményeivel egyaránt, de
egyértelműen elhárítja a lemondást:
Magányosul a vén. De vár még
Mit vár? Ne kérdezd. Nem a halált.
104-

A várakozások leltárából végül is az élet értékességének a bizonyossága bontakozik
ki, s ilyen értelemben szorul másodrendűvé a személyes életkor is, hiszen „sok
várható még mi magunktól".
Illyés Gyula szemléletére jellemző, hogy illúzióépítés nélkül tudja a nyilvánvaló
veszteségeket is haszonná, értéktermő erővé emelni. A világ tárgyias szemlélete az
életnek és művészetnek azokra a mozzanataira irányul az idő ellensúlyozására,
amelyek megcsúfolták az idő hatalmát. Illyésnek ez a racionális és végső szembeszegülése az idő hatalmával nem áltatás: az értékek tartósságát is bizonyos értékek elmúlásából, szétporladásából menti ki. Erejének nagyságát a pusztulás reális
szituációjában éppen az mutatja, hogy innen is kimenti a reményt, innen is értékeket hoz ki:
Eltűnt

a bölény, de az ősi barlang
falán a kép
kiált, idáig, tollamig, te is csapd
át a halál szívét!
Küzd a vár és küzd az oltár, amíg csak
egy szép romkövük
ép.
Még egyértelműbben nevezi meg ezt a különös értékforrást A budavári
torzókra
írott vers. Az idő által torzóvá tett szobrok értékének jelentős része éppen torzóvoltuk, „így beszélnek hatalmasan". Sőt, finom iróniával még arról is szól a költő,
hogy a történelmi szennyeződés, a küzdelemben szerzett szennyeződés, „egy kismaradék trágya s pata-nyom" emelné hatásukat és értéküket.
A budavári torzókra című vers A törzs szavai ciklusban, Illyés újabb magyarságverseinek füzérében kapott helyet, ily módon a kötet szerkezetével is nyomatékosan fölhívja a figyelmet a költő elszánt lét- és értékvédelmének egy alapvető
motívumára. Ez pedig a küldetésvállalás, a nemzeti felelősség gondja. A nemzeti
feladattudat, hivatástudat és felelősség erős motiválója az illyési tartás konokságának. „összehangolni két egyirányú, de más-más ütemű haladást: az anyaországét és
Európáét" — ez a régen megfogalmazott törekvés érett Illyésben korán fölvállalt
írói, művészi feladattá. Ez is folytonosság művészetében. Feladatvállalásának egyik
nagy tétele. Kitörölhetetlen része az egésznek. Pontosan fogalmaz Béládi Miklós,
midőn azt írja, hogy Illyés feladatvállaló elszántsága „erkölcsi természetű: nem tesz
különbséget egyéni, emberi és nemzeti tennivalók között". Szétválaszthatatlanok
ezek. Éppen ezért képtelenség az a nézet, melyet az író egyes kiragadott versei vagy
nyilatkozatai alapján hallani olykor, hogy tudniillik Illyés magyarságszemlélete
pesszimista, romantikus nemzethalál-víziókkal terhelt. A nagy életbizalmú racionalista művész éppen ezen az egy ponton volna romantikus és pesszimista? Vagy
racionálisan látja azt, hogy a magyarság elpusztul? Ebben az esetben pedig mi
indokolná egységes életművének más motívumaiban oly erősen megnyilatkozó élettiszteletét és bizalmát?
Magyarságverseinek semmi köze az irracionalizmushoz. Racionális indokú óvások és figyelmeztetések ezek azért, hogy felelősségei és cselekvéssel elkerüljük a
nemzethalál-víziók kényszerét, a nemzeti életbizalom megrendülését. Maga Illyés óv
magyarságverseinek félreértésétől: „Kevesekben oly éles a tiltakozás, mint bennem
az ellen, hogy a magyarság veszendő nép — ahogy egy-egy versből itt kivillan.
Annak bizonyságául éppen, hogy elejét vegyük mindenfajta elernyedésnek, hitetlenségnek anyanyelvi kultúránk jövőjét illetően. Ritkán volt oly emberi föladat
magyarnak lenni, mint korszakunkban. Hogy az olvasóban ez megvilágosodjék, erre
szolgálnak az író itt-ott sötét hangjai is." Ez a vallomás a Fekete-fehér kötet éléről
való, de érvénye azóta sem változott, sőt olyan jelentős művek által súlyosbodott,,
mint a Koszorú, s mint a Különös testamentum
magyarságverseinek ciklusa. Ez a
ciklus szinte egymagában mutatja Illyés főbb verstípusait és szemléleti pontjait.
105-

A budavári torzókra tárgyias, elemző érveléssel szól az értékről, vele szemben a
Tudj rendet látomásszerű eseményt magába foglaló prózavers. Egészen más indítékból követeli meg a megfeszített cselekvést, küzdelmet. Már a nyitó képe egy olyan
tragikus irányú történet közepébe vág, amely vitathatatlanná teszi a cselekvés vállalását: „Vágtató szekéren viszik és ütlegelik elrabolt gyermekeinket. Loholunk utánuk mezétláb az ősz-végi úc sarában." Ezután felsorakoznak a küzdelem ellenérvei,
de a víziószerű esemény más minőségű, az ellen nem lehet megfontolásokkal perelni. A vízió itt nem fordítható le egyetlen cselekményre, nem kell behelyettesíteni.
A viszonylat a lényege: az, hogy ha a legfontosabb van veszélyben, menteni kell.
A cselekvést erkölcsi parancs követeli meg.
A Bercsényi juhász-tánca virtuózán játékos ének, mégis hatalmas erő és f á j d a lom szólal meg benne. Magáramaradottság és szembeszegülő dac motiválja a duda.-szóra járt táncot és énekelt „dali-dal"-t:
— hej ihajlárom —
magyar nép,
virradtig járom,
mivel hogy immár
vigadnék,
magam
próbálom,
mert hol a nyájom
— haj ihajlárom —
Milyen áttételen keresztül szólal meg itt az a magányérzés, amely — más versek
'tanúsága szerint — a nemzedéktársak halálával, a közös ügyre felszántak széthullásával szállt a költőre, aki az együttesből „egyedül maradván" cselekszi azt, amire
•egy nemzedék is kevésnek bizonyult. A lírai szerepvállalás értelme éppen ez Illyésnél: önerősítés eszköze. Jellemző, hogy a Bercsényi juhász-tánca szomszédságában
-az egyenes beszédű Súlyos évek szublimálása a magányos feladatvállalás keserűségét, az azt körülvevő közönyt emeli ki. Míg a Bercsényi juhász-táncában
a lírai
rszemélyiség felemelkedése, magasabbrendűsége nyilvánvaló, emitt inkább önszánalom szólal meg vele kapcsolatban. A költői szemlélet kivetítése tárgyias formákba,
-szerepekbe máshelyt is öntudatot és erőt sugároz a kötetben (Hódolat a szigeti Zrí-,
nyinek, Színész-barátaimhoz).
A fegyelem, szerep, tartás értelmét is fölfejti a költő:
„Álarc, no de olyan, mely ki s be egyként: rostély!" A Szótváró Asszony és A törzs
szavai rokon ihletkörből fakadtak, sok jellegbeli hasonlóság van köztük, mindkettő
érvelésrendbe illesztett leltározó vers, mindkettő az anyanyelv értékéről, lehetőségéről
:szól, az anyanyelvi közösséghez tartozás történelmi és jelenkori problémáit elemzi, s
mindkettőben indulat határozza meg a dinamikát. Mégis, két különféle verstípus ez,
-mert a Szótváró asszony szimbólum, a hazának, nemzeti tudatnak, lelkiismeretnek,
„nemzeti őrszellem"-nek a jelképe, melyet ápolni kell, éltetni. Az összetartozó,
"közös érdekű közösségnek a szimbóluma. A törzs szavai a Koszorú párverse. Az
1975. évi finnugor világkongresszusnak írta Illyés Gyula. Egyszerre vall benne a
myelv szerepéről, értékéről és a közösségi világszemléletéről. A lírai személyiség a
szavak szerepkörében mutatkozik meg a versben, s mint a szavak vallomása szólal
meg, így tekinti át a szavak közösséget teremtő történelmi ősfunkcióját, közösségi
•életet irányító történelmi cselekvéskörét és mai hivatását: a közösség összetartását
és értelmes létre ébresztését. A két, többszörösen összetett mondatból álló hosszú
"költeményben a sajátos mondatszerkesztésnek meghatározott tartalmi funkciója v a n :
az értelmi és funkcióbeli árnyalatok gazdagságának számbavételével ismét csak
létösszegző jellegűvé válik a vers.
A magyarságversek azt is bizonyítják, hogy mi Illyés Gyula erőforrása az egzisztenciális kérdések életbizalmú megválaszolásakor: az, hogy az egyéniséget a
"közösség, az anyanyelvi s azon keresztül az emberi közösség részeként értelmezi,
•mint az egészért felelős egyéniséget.
Éppen ez a közösségi tartás, életfelfogás biztosítja, hogy Illyés Gyula Különös
5* 106

testamentuma
a benne megfogalmazott hatalmas méretű egyéni pusztulásérzés ellenére bizodalmas verseskönyv. Kétségtelen, hogy ebben a kötetben elszaporodnak a
búcsúzás gesztusai. „Világomlás" feltérképezése is a Különös testamentum.
Illyés
tárgyias szemlélete csalhatatlanul méri fel az érett mákgubósorsot, az „omlás előtt"
állapotát, a hűtlenné váló testrészektől is elbúcsúzik. Sok az emlékezés is a kötetben. Életszeretet és kényszerű búcsúzás küzdelme teszi komorrá ezt a verseskönyvet, ezt a költői világot. A kikerülhetetlen és kegyetlen élettörvényt szaggatott,
szinte kapkodóan víziószerű látomásvers képzelt jeleneteivel fejezi ki (Bemutató),
máskor egyszerű tárgyias leíró természetverssel (Mákgubók, Téli hárs, Sistergő
rózsa). A fájdalmat, életbúcsúzást is olyan színes változatok fogalmazzák ebben a
kötetben, mint az értelmetlenséggel és a megadással való kemény szembeszegülése.
Illyés Gyula Különös testamentuma
nemcsak esztétikai értékével jelentős könyv,
hanem a testamentumban megfogalmazódó szuggesztív magatartás révén is. (Szépirodalmi, 1977.)
GÖRÖMBEI ANDRÁS

Lászlóffy Aladár: A hétfejű üzenet
A hétfejű jelző szinte még a népmesén nevelkedett olvasó számára is hapax
legomenon. Nemcsak egyszer találkozhattunk ugyan vele, de jószerével csak egyetlen, szigorúan meghatározott helyzetben: a sárkány tulajdonságjelzőjeként. Ennélfogva információs köre rendkívül szűk. Ezt használja ki Lászlóffy Aladár, hogy
versbéli üzeneteinek e meghökkentő jelzőjével rögtön a lényegre irányítsa a figyelmet, ám ugyanakkor üzeneteit többletjelentéssel is felruházva az olvasóban egy —
annak fantáziájára bízott skálájú"— asszociációs sort indítson el. Annyit bizonyosan
tudunk erről az asszociációláncról, hogy egyik eleme a hat ciklusból és — hetedikként — egy különálló, ciklusértékű versből szerveződő kötetszerkezet lehet. S talán
egy másik összetevőre is rálelhetünk, ha a hétfejűhöz tartozó eredeti jelzős szerkezet
második tagját keressük. A sárkány is hamarosan megjelenik, igaz, papírsárkány
formájában; véleményünket alátámasztandó azonban: kulcsfontosságú pozícióban s
terheléssel. Az első versnyi „felütést" leszámítva a tulajdonképpeni nyitóversben,
kötet- s egyben költői programot hordozva a hasán: „segíts, életem, késem, csákányom, gyáram, / segíts megnyúzni és kiterítni és kifeszítni / a mindenség bőrét, hogy
elejétől végig rá- / írhassam a megváltás biztos üzenetét: ha / már ember, legyen
ember az e m b e r . . . " Ez az esztétikai-etikai program állandósul, végigvonul a kötet
minden ciklusán, az emberiség, az emberiesség, az emberség: a nagybetűs EMBER
érdekében íródnak a versek. S persze, a nagybetűs ÉN-ért is. A kettő viszonya legtöbbször a versek kiinduló pontja. Űj kötete összeállításakor ez a költőt leginkább
izgató kérdéskör: „ . . . a közérzet csendesőrületében megpróbál állandóan emberiség
maradni az egy főre / kiosztott lélek", vagy másutt: „Nincs elég időm világszerűen
megtörtént magamra." Számos versében van jelen e motívum. Az egyéni és a közösségi lét, a konkrét és a történeti lét dialektikája, s az ellentétek együttélése — tehát
az egyedi és az általános viszonyán való töprengés hozza létre a verset. Ugyanerről
tanúskodik a bartóki nyelven mondott vers, és a helyi szél, mely a hangot viszi,
metaforába vont ellentétpárja. Időben ugyanez: a mostani és a mindenkori világ, a
jelen és a jelen-múlt-jövő-komplexum szembenállása.
Az idő-dimenzió — a kor — kiváltképpen determináns tényezője a Lászlóffyversnek és -gondolatvilágnak. A kötet legjobb — mert legigényesebb gondolatiságú,
szenvedélyességében egyedülálló, ámde zaklatottsága miatt kissé töredezett — verse, a
107-

Születésnap jelzi életművében a folyamatosságot, átmentve előző kötete kulcsszavát
ide is: „Testem a kor leltári tárgya". Ezt csak az mondhatja, aki korábban m á r
leírta: „korból lettünk s korrá leszünk". Szóljon bár egész ciklusa Házsongárdról, a
genius loci felidézésén kívül semmi funkció nem jut a tájnak. Nem a természetiföldrajzi környezet, a tér-dimenzió tartja vonzásában-szorításában — ez különösen
jellemző ú j kötetére —, hanem az idő, s az idő szabta társadalmi koordinátarendszer.
A hétfejű üzenet ben, legyen bár útiélményeket feldolgozó Az elképzelhetetlen
utazás
ciklusa is, ezért nem találunk még csak tájleíró részleteket sem, mert a t á j Lászlóffynál csupán keretet teremt a gondolkodónak a meditációra. „Igazi szülőföldünk /
egy kor" — vallja, s ezt oly fontosnak érzi, hogy szó szerint megismétli egy másik
művében is, de ugyanezt a gondolatot visszhangozza a költő és a szülőföld perlekedését megidéző Csokonai című verse. S ez nem véletlen. A Szenei Molnár Albertet,
József Attilát verseiben megőriző Lászlóffy történelemszemléletének összetettségével
találkozik itt az olvasó, s ez a történelemszemlélet a kimondatlanul is mesterként
tisztelt Szabó Lőrincére tekint vissza. Ö írta: „Az igazi haza az Időé, nem a Földé."
Lászlóffy is az idővel küzd, e kort, a XX. századot énekli, s a század meghatározta
élményeiről, gondolatairól, közérzeteiről vall e verseskönyvében. De nem lenne igazi
költő, ha az emberiségről gondolkodva nem jutna el a végkövetkeztetésig, az egyszeri, a megismételhetetlen, az „egyedüli példány" jelentőségét ne látná: „Amit
velem mondat ki, nem mondatja / ki senkivel ez a föld." Itt metszi egymást koordinátarendszerében a tér és az idő tengelye.
Az eddigiekből kitűnhet a legfrissebb Lászlóffy-kötet néhány, esetleg újszerű
sajátossága. Hogy versei az intellektus komoly munkáját kívánják meg szerzőtől s
befogadótól egyaránt, régóta tudjuk. Újabb kötetére ez, ha lehet, még inkább jellemző: meditatívabb, kérdezőbb, töprengőbb versek születtek. Ennek megfelelően
módosult a versépítkezése is. Míg előző versgyűjteménye, ha nem domináns mértékben is, de tartalmazott strofikus, sőt szabályos rímképletű „hagyományos" verseket,
addig itt már szinte teljesen megszűnt a strófák funkciója, s összecsendülő sorvégekkel is mindössze egyetlen versben találkozunk. Maradt az egy tömbből épülő szabadvers uralma.
Közhely megállapítani a zene ihlető és éltető szerepét Lászlóffy költészetében.
E jellegzetessége ú j kötetében nemcsak deklaráltan (Bach ólomban), hanem rejtve,
a szavak zeneiségében, ritmusban, s a próza- és szabadversek fölerősödő időmértékes
ütemeiben érhető tetten. Különösképpen a daktilusok és antidaktilusok — anapesztusok — megszaporodása vált ki oly zenei hatást, amellyel az egyszerű, tömör, köznapi nyelvhasználatú, ám gyakran mégis értekezésekre emlékeztető szabadvers-mondatokat sajátosan lüktetővé, dallamossá teszi. S talán ugyancsak kísérletezés eredménye: nem egy szabadvers befejező sora emlékeztet erősen a pherekratészi sor
lejtésére.
Az egy tömbből épülő versstruktúra veszélyeket is rejt magában. Az egy vers —
egy gondolat szerkezet monotóniát, sok azonos felépítésű versvázat eredményez, s
különösen feltűnő ez akkor, ha a gondolat nem túl jelentős, nincs igazi versképző
magva, hitele, ereje, s ha a kifejtése is inkább verbálisan, semmint képileg történik,
ötletversek szép számmal akadnak a kötetben, a Házsongárd 2655 és Az
elképzelhetetlen utazás ciklusok alaposabb megrostálásával a kötet erősödött volna. Így túlsúlyba került az úgynevezett „kijelölő" vers, mely kísérleti stádiumban, a vázlatosság
igényével mutatja fel a verslehetőséget, s mutatja be a műhely pillanatnyi állapotát.
Jó, hasznos és tanulságos a csiszolás folyamatát is látni, de az olvasó számára a végeredmény, a szintézis, az „eredmény" vers a fontos, mint a nagylélegzetű, sodró
Születésnap, vagy a tökéletes életkép-miniatűr, Az olvasó Apáczai. (Kritérion, 1976.)
JANKOVICS JÖZSEF

108-

MŰTEREMLÁTOGATÁS

Szalay
Ferencnél

Évek óta lesem. Nem a szóbeli szavát. Olyan kevés beszédű, talán a köszönést
is nyilatkozatnak tartja. Háza bejárati ajtójára olajfestékkel íródott ki a neve. Ha
művész írta, bizonyosan bal kézzel, mivel úgy könnyebb primitív betűket üvegre
hajigálni. Az olajfesték minden betűből lecsurgott, úgy tűnik, mintha gyökereket
eresztene magából lefelé a név. Nem ő balkezezte oda a nevét. Mert talán még azt
is valami világnak szánt nyilatkozatnak tekintette volna, hogy itt lakik. A szükség
íratta ki a szomszéddal. Hogy a műtermes házak tizenhat lakásának ajtóján ne
kényszerüljön kopogtatni az érdeklődő, hol is lakik Szalay?
Gyerekkorom első benyomásait Raáb Ervin festőművész műtermében szereztem,
ahol nagy vásznakról szállt föl a száradó lenolajkencék mindenen áthatoló beszédes
illata. Örökre emlékezetemben maradt, s minden műterembe lépésemkor ezt várom.
Hogy dőljön rám a Kosztolányi Dezső által egyik legszebb magyar szónak tartott
fogalom illata: a lenolajkencéé.
Szalaynál nem dől. Semmi művészi a műtermében. Enyhe almaillatok, opálos
téli fények, még a rendetlenség is rend. S nem állnak erdőszám kimosott sörtével
égnek meresztve az ecsetek. Nincsenek állványra feszített vásznak, semmi mesterkéltség. A mester is halványan bronzos arccal ül, szavaim nem úgy kóstolja, mint
aki kérdéseimre éhes. Kopogó rövid válaszok potyognak. Igen, nem. Eleinte kicsit
hidegek is szavai.
Pedig 1958 óta, első kiállításán való jelentkezése óta lesem. Ott szólított meg
először. A munkája. Ceruzarajzú, torzonborz ló, meg az ápolója terülközik elő a
képen. Másik képén egy halott ló. A kép címe: Kár. Két férfi áll a tetem két oldalán. A kép, ha szabad lenne megszámolni, harminc ceruzavonásból áll. De drámai
töltetű kisregény lakik benne. A harminc vonással épített kép tíz vonása hurcolja a
drámai magot. A tény maga, a régi paraszti világ egyik legnagyobb drámája. Mikor
109

elpusztul a ló. Hanem ez egy megkínzott ló. Ahogy elnyúlik a nyaka, egész élete
sora belerajzolva. S ahogy elbillen bánatában a gazda feje, az egy másik sorsvonal.
A képet itt fejezi be Szalay, s itt kezd elmondódni a regény. Innét tudom, hogy
Szalay valamiképp rokonom. Azt mondja, ami bennem is száz vagy ezer változatban
él, egy pillanat töredékében jelentőset sűrítve össze.
A kép címzése Szalay szűkszavúságát jelzi. Annyit mond: Kár. Mondhatná sors,
fájdalom, tragédia. De nem mondja. Ez a cicomátlan szürke, kopasz szó egyebekben
is alapállása festőnknek.
— Mér éppen ló? Volt lovatok, dolgoztál velük?
— Értelmiségi családból származom. De hát minden kisgyerek szereti a lovat.
A szépség, szelídség, kedvesség, erő megtestesülése. Családunknak nem volt lova, de
én gyerekkorom óta annyit rajzoltam, kiadna több ménest.
A szülői ház Mosonmagyaróváron olyan úton állt, ahol háborús hadak, huszárok,
trének vonultak előre és hátra, és piacos, vásáros népek. Mind csupa csizmás, b a j szos, lovas ember. S a lóval járó volt akkoriban előttem az igazi ember. Mert azok,
bár sose mondták, hogy szeretik az állatot, de én tudom, hogy szerették. Hiszen a
lovak különös egyéniségek az élők között. A mozgásuk, dobogásuk, fújtatásuk, tiszta,
szomorú vagy vidám szemük. Ma is olyan lóbolond vagyok, kettőt is tartok.
ö t testvérem szolgálatára velünk élt mint cselédlány Cikolaszigetről egy Csiba
Ilona nevű leányzó, aki az én érdeklődésem közepében élő lovasvilágot csudálatos
mesélnitudásával egész különös, máig ható valósággá változtatta.
Én annyira böcsülöm a lovát, hogy kettőt is tartok. Amina nevű kancám meg
a kiscsikója mindennapos örömömre ropogtatják a zabot. Ezen a tájékon nem vagyok ám örömeimben egyedül. Itt még sok a lóértő, lókedvelő erpber. Egész szakszövetkezetet összeverbuváltunk m á r Szegedtől Orosházáig, Makóig. Természetesen
csak teljes származású lovakkal foglalkozunk, magas félvérekkel, angol telivérekkel.
1972 óta lovazunk, de már ott tartunk, hogy az évi szemlézésben száz lovat táncoltatunk a bizottságok előtt. Nekem nagyobb gyönyörűség, mint másnak a vadászat,
'kacsázás és pícézés együtt.
Amit gyerekkoromban papírra álmodtam, most polyognak is róla nemes paripai
mivoltukban.
— Jártam a szélmalmod körül. Nekem a ló meg a szélmalom Don Quijotét idézi.
Nem haragszol?
— Véletlenek. Tőlem messzi állnak az ilyen jelképek, istenné magasztalható példák, legyen az irodalmi vagy képzőművészeti. Minél gyakoribban merülnek föl, annál
üresebb formák. Attól is irtózom, hogy szimbólumokkal vegyem magam körül.
A szélmalom egy kicsi búvóhely. Ahol időnként gondolkozni is lehet. És hangulatilag számomra Rembrandt színvilága benne. Építem mellé a műtermet meg az istállót. Nyári tuszkulánumnak. Annyira zajos a világ és sietős, hogy bújnunk kell időnként előle. A szélmalom tájéka csöndes. Lassan m a j d rakok rá vitorlát is, hiszen
mindig a teljességre törekszik az ember. A belső szerkezete hibátlan. Szép. Őrölni is
lehetne vele. Nem őrölök, de azt akarom, hogy lehessen őrölni.
— Az üvegajtóra festett nevedből a föld felé csurgó léggyökerek ezek: lovak,
szélmalom. Itt találtad ezeket. Nélkülük jöttél Mosonmagyaróvárról. Hívott valami,
valaki?
— Főiskolás koromban kaptam az innét jövő első üzeneteket. Tornyai, Rudnay,
Endre Béla és mások. A ma élők közül Kurucz D. és mások. Rajtuk éreztem azt a
levegőt és tájat, ami után vágyakoztam. Ügy érzem, a hátam mögött állnak most is.
Akárcsak Németh László. Bár aprehendálta a zárkózó Vásárhelyt, a magas kerítéseket, a becsukott kapukat. Amik igazak. De ha ki tudod nyitni a kaput, mögötte
ott lakik az a világ, az az ember, ami, aki engem idehívott. S viteti vélem a hagyományt, a mát, holnapot kifejezni tudó vágyat. Nem szóbeli nyilatkozatokban. Életvitelben, az élet elviselésében.
Huszonkét éve itt élek, itthon vagyok. Ügy mindenestől. Fény és árnyék együtt.
Mivelhogy a valóságban egyik a másik nélkül meg nem lehet.
110-

KÖZGYŰLÉS

EGYEDÜL

— Fontos a beszélgetés, a gondolatok kicserélése, de mindnél beszédesebbek a
képek. A „Vonaton" című teljesen ismerős nekem. Sajnálat nélkül rögzíted a tényt.
Nem tudom, abban az időszakban készült-e, amikor a sajtó éveken át teli volt az
ingázás kínkeserveivel. Te keservet nem írsz alakjaid arcára. Esett vállak, kicsi,
lopott alvás a zötyögő vonaton, még ami olykor úgy tűnik, az örökkévalóságig tart.
S szinte feloldozásképpen a komor vonatbeli képre rácsendül a 64-ben alkotott
„Ölelkezések" című munkád. Szép, fiatalos egymásnak dőlés, tompa, nagyon tudott
hamis sugárzások, hamis jövőjóslások nélkül. Ereje akkora, fiatalkorunk emlékeit
rezzenti föl bennünk.
És a Tél I. II. III. triptichon két fázó alakja a csupasz fák között nemcsak szavakra válthatóan mondja, de el is hiteti, hogy kegyetlen hideg van. Az arcok, a
figurák tartása, zártsága lehatol a földet repesztő fagyok szomorúságáig. Félelmes,
özvegységes magány a két nőalak fázásában kifejezve. S a kétoldalt álló szárnyon, a
kopasz fák között, hallatszik a hideg szelek sivítása.
Buda Feri portréja. Egy világért való költői aggodalom a puritán eszközökkel
felhordott képen. Minden budaferkósság benne. Meghitelhetek rá, ilyennek ismerem
magam is. Akkor is ilyennek ismerném képi szavad nyomán, ha sohasem láttam
volna. Múltja és holnapja, kópésága, hite rajta az ábrázolatán. De a tiéd is.
Ismerem „Zene" című képedet. Hangtompítóval élő ember létedre, kategóriákat
tagadó művészvoltod ellenére, kategóriákban kérdezlek.
Zenélsz, dalolsz, fütyülsz vagy káromkodol?
— A zongorát kedvelem. Bachot hallgatom. Leggyakrabban lemezjátszóról, néha
hangversenyeken. Máskor a csöndre jön meg a kedvem. Abban is benne van minden
muzsika. Olykor pentaton vagyok. De azért nem szégyellem a magyarnótát sem a
számra venni.
— Kedvenc színeid?
— Nincsenek.
— Legszebb napszakod?
— Az alkony, amikor azonos a fény az árnyékkal.
— Milyen műalkotás hatott meg legjobban?
— A görögöknél a festett Kariatidák.
— Látok itt szobrokat a műtermedben.
— Szívesen jártam hallgató koromban szobrász barátaim közé. Kedvet kaptam
a mintázásra is. Ma is hamar kézbe kapom a mintázó fát. Izgatnak a festett szobrok. Azokkal még .sok mindent ki lehet fejezni.
— Keresgéled-e a témáidat?
— Ök keresnek engem. Rámragadnak. Mindig több jelentkezik, mint amit világra művészkedhet az ember. Egyébként föl szoktam jegyezni, persze csak címszavakban, mikor nagyon hemzsegnek körülöttem.
— A témák jelentkezésekor bizonyosan olyan képek, hangulatok is bekéredzkednek hozzád, amik már korábban is megfogalmazódtak a piktúra nyelvén. Hogy rostálod széjjel? Mi az, ami kiköveteli, hogy az állvány elé menj vele, és rakjad a
színeit, és mi az, ami elködlik a jelentkezés után?
Rendkívül hangulatos szobabelsőket teremtettél. Hol önmagukban, alakok nélkül, hol azokkal.
— A 71-es őszi tárlaton szerepelt „Szobabelső kemencével" című képem, ami
hitem szerint az én akkori világlátásomat, hangulatomat fejezi ki. Szóval a magam
korát, mivoltát, a magam eszközeivel igyekeztem előtárni. De hát ez nem ismétlés.
Mert akkor portrét, a klasszikus görögök óta nem lenne szabad festeni, mert ismétlésnek minősülne. Hanem szobabelsőt és portrét is azért merek festeni az ismétlés
félelmes tudata nélkül, mert én konkrét, magamvilágabeli érzéseket látok, láttatok
a képen. Ha ezt nem tudom elhitetni, s nem tudok a puszta témán túl újat belevinni, akkor valóban ismételek. De hát az iszonyat lenne. Realista festő létemre
úgy vélem, semmi spekulatív formát, tartalmat nem szabad kitaláljak. Az élet gazdagabb a fantáziánál. A rámköszöntő témák közül azokat választom, amelyek ki111-

fejezik koromat, a jövőt, s mindent. A mai élet palettáján hallatlan sok szín keveredik. A mai festő sokféleképpen kifejezheti magát, az eszközök és a témák bizarr
kavargásában. Természetesen minden igaz festő igyekszik magát a legjobban kifejezni. Persze most nagy a színek zaja, a stílusok hallatlan erővel bogárzanak
széjjel és össze. Ma hivatalosan nem kormányozzák a festők lehetőségeit, szabadságát. Ha jelszavakban tudnék gondolkozni, azért odakiáltanék a világnak: le a szenzációhajhászással !
De hát nem kíváncsi az én szavakban mondott véleményemre a világ. Néha
hosszú időre kiesik kezemből az ecset. Ügy érzem, nincs szavam a világhoz, s ő se
tart valami nagy igényt rám. Szomorú órák, percek, hetek. S ú j r a talpra állít egyegy alkotó pillanat. Az engem megvigasztal, életre galvanizál. De hát ezzel így
lehetnek a többiek is.
— Képeid sorsa?
— Szerte az országban, a Nemzeti Galériától a tanyaszomszédomig, kétszáz felé.
— Évek óta dolgozol a művészeti gimnáziumban.
— Szeretem a gyerekeket. Erre a koromra magamnak is vannak már tapasztalásaim, amit netán haszonnal átvehetnek tőlem az utódok, hiszen engemet is tanítottak. Szőnyi emberi tartásra, Poór a levegő, a hangulat megteremtésére és Papp
Gyula negatíve, hogy ne fessek bele növendékeim képeibe!
— Sokat dolgozol, szerencsére sok kiállításon találkozom veled. Meg is tiszteltek
Munkácsy-, SZOT- és egyéb díjakkal az évek során. Bizonyosan újabb sikerekre
sarkallnák a kitüntetések.
— Sarkallnak, de inkább arra, hogy nem szabad minden kiállításhoz jelentkeznem. Bár elvárják a magamkorú művészektől. Inkább tán az intenzívebb, elmélyültebb munka igénye jött el a díjakkal, netán a megelőlegezett bizalommal.
— Mit szeretnél, de nagyon, de nagyon?
— Egyetlen nagyon, de nagyon jó képet festeni.

Sütő András Vidám
sirató
egy
bolyongó
porszemért
című komédiáját adta elő a Szegedi
Nemzeti
Színház Kisszínháza Léner Péter rendezésében. A magyarországi
ősbemutatón a szerző is jelen volt, s szerkesztőségünkbe is ellátogatott.

„A mai magyar próza estjei Bonyhádon" című sorozat keretében Annus
József íróval, lapunk főszerkesztő-he112-

TÓTH BÉLA

lyettesével találkoztak az olvasók. A
Városi Művelődési Központban rendezett esten Olasz Sándor kritikus mutatta be Annus József novelláit.

A szegedi Juhász Gyula
Tanárképző
Főiskola Teleki Blanka
Kollégiumában
Tiszatáj-est
volt, melyen
Vörös
László főszerkesztő, Annus József főszerkesztő-helyettes
és Olasz Sándor szerkesztő vett részt.

