szatáj

6 4.ÉVFOLYAM

KVSSF

W>

Kálnay Adél,
Márton László
prózája
Báger Gusztáv,
ázár Bence András,
Simái Mihály,
Szálinger Balázs
versei
Bálint Péter,
Valastyán Tamás
Szentkuthy
Miklósról
Lengyel András
osztolányi Dezsőről
Miklosovits László
alkotásai

1
2010. januar

tiszatáj
I R O D A L M I FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei .Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

niaszre

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

nka

Nemzeti Kulturális Alap

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapteijesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIV. ÉVFOLYAM, 1. SZÁM
2010. JANUÁR
MÁRTON LÁSZLÓ: A papagáj ................................................

3

PINTÉR LAJOS: tiszavirág .....................................................

39

SIMAI MIHÁLY: Épp szonátát játszott az Isten; A tékozló
fiú; Rózsatorony, hetedik ablak; Kezed a titkok kapuján .............................................................................

41

BÁGER GUSZTÁV: Ponyva; Pancs; Szakadozó selyemkelme;
Díszletek; Textus keletkezik; Adás, vétel; A len illata

44

KÁLNAY ADÉL: Terézke ........................................................

50

SZÁLINGER BALÁZS: Történelmi ösztön; Házam elé a fényes arcú ......................................................................

58

LÁZÁR BENCE ANDRÁS: Egy családfát; Az egyiket tőled;
Aminek így kell; Hogy te leszel ...................................

60

TANULMÁNY
BÁLINT PÉTER: Utazás-„leírások” Szentkuthy naplójában

67

VALASTYÁN TAMÁS: Mit ér az ember, ha ír? (Ahogy Szentkuthy olvas) ..................................................................

76

LENGYEL ANDRÁS: A négerkedő Kosztolányi .....................

85

KRITIKA
TURI TÍMEA: A nem létező bírálat (Darvasi László: Virágzabálók) ........................................................................

93

MÉNESI GÁBOR: „Szeretek mesélni” (Megjegyzések két
Gion-monográfia kapcsán) ......................................... 100

BARTHA ÁKOS: Tényfeltárás kisebbségben (Cseke Péter:
A magyar szociográfia erdélyi műhelyei) ................... 108
MŰVÉSZET
TÓTH ATTILA: Egy legenda visszatért (Amerigo Tot kiállítása a szegedi Vármúzeumban) .................................. 110
Szerkesztői asztal .............................................. a belső borítón

ILLUSZTRÁCIÓ
MIKLOSOVITS LÁSZLÓ alkotásai
a címlapon,
a 38. (Csokonai Vitéz Mihály),
43. (Kölcsey Ferenc),
57. (Vajda János),
59. (Madách Imre),
66. (Babits Mihály)
és a 107. oldalon (Nagy László)

M ÁRTON LÁSZLÓ

A papagáj

Először arra gondoltam, hogy a címszereplővel, a papagájjal kezdem ezt a történetet. Valahogy így:
„A papagáj egy ruháskosár méretű kalitkában lakott, és egyetlenegy szót ismételgetett,
miközben fel és alá mászkált a kalitka drótfonatú falain. Mindig csak ezt hajtogatta:
»Fűzfa… Fűzfa… Fűzfa…« Méghozzá olyan hanghordozással rikácsolta ezt a szót, mintha
segítségért kiáltana vagy kegyelemért könyörögne. Egyszer már hallottam ezt a hangot:
gyerekkoromban, amikor a szomszéd család háztartási alkalmazottja ügyetlenül fogott
hozzá egy csirke levágásához, és miközben szanaszéjjel fröcskölt a vér, a csirke hallatott
hasonló hangokat. Csak éppen annak a gyermekkorban hallott halálsikolynak nem volt
semmi értelme, míg a papagáj mégiscsak egy fűzfát emlegetett. Márpedig annak, hogy
»Fűzfa…«, igenis van értelme, még ha nem is valami nagyon sok.
A másik lényeges különbség abban mutatkozott meg, hogy a papagájt senki sem akarta
levágni. Ez az eshetőség föl sem merült.
Nagy, szürke madár volt. Nem hasonlított fajrokonaihoz, az élénk színekben pompázó
törpepapagájokhoz, és nem értettem, miért kell kegyelemért könyörögnie, méghozzá ilyen
szenvedélyesen. Később megtudtam, hogy Shakespeare Othello című tragédiájában hangzik el egy fűzfáról szóló dalocska; a színmű hősnője, Desdemona énekli kevéssel azelőtt,
hogy a féltékenységtől őrjöngő férj rátör, és puszta kézzel megfojtja. A papagáj tulajdonosa egy színésznő volt, aki egy időben Desdemona szerepét játszotta az egyik fővárosi
színházban, és otthon tanulta a szerepet. Így történhetett, hogy a papagáj emlékezetében
éppen ez az egy szó ragadt meg. Ez minden tekintetben kielégítő magyarázatnak látszott,
így tehát nem sokat gondolkoztam rajta, sőt, egy kicsit később el is felejtettem az egészet.
Sohasem láttam repülni, még akkor sem, ha kiengedték a kalitkából. Olyankor is csak
sétált és mászkált. A fal mellett ki volt feszítve egy drótháló a padló és a mennyezet között:
legtöbbször azon gyakorlatozott, ám a karosszékek és a dívány kárpitján észrevehető volt,
hogy abba is szívesen belemélyeszti karmait. Olyan nagy és erős volt a csőre, hogy megtörte vele a mogyorót. Az általa ismert egyetlen szót is úgy ejtette ki, mintha a segélykiáltás vagy rimánkodás közben csonthéjas magot ropogtatott volna. Mondom, sohasem repült, pedig jókora szárnyai voltak. Csakhogy az ő röptének nem az 1970-es évekbeli panellakás nagyobbik szobáját, hanem tengereket és pusztaságokat kellett volna átszelnie.”
*
Először így akartam kezdeni, de aztán másképp akartam. Leginkább valami ehhez hasonló
módon:
„Harmadéves magyar–német szakos hallgató voltam a pesti egyetem bölcsészkarán,
amikor megnéztem egy akkor nagy feltűnést keltő filmet, melyben azonnal ráismertem

4

tiszatáj

Juhász Sárára, aki, ha jól emlékszem, két évvel járt fölöttem a gimnáziumban. Hogy pontosabban fogalmazzak: nem Sárát ismertem föl, hanem Sára életének egy fontos epizódját.
Sára két évvel volt idősebb nálam; tehát amikor a film játszódik, az 1950-es évek végén,
kevéssel a forradalom leverése után, ő még csecsemő lehetett.
Márpedig ebben a filmben semmiféle csecsemő nem szerepelt, sőt még óvodás vagy
iskolás korú gyerek sem.
Ez a film kizárólag felnőttekről szólt, mindenekelőtt két fiatal nőről, egy színésznőről
és egy újságírónőről. Akkoriban azt mondták, hogy ez egy »bátor« film. Tudniillik ez volt
az első olyan magyar játékfilm, mely nyíltan témájává tette, és ellenérzések vagy gúnyolódás nélkül mutatta be az úgynevezett »leszbikus« szerelmet, ugyanakkor pedig érzékeltette a forradalom utáni megtorlások időszakának nyomasztó légkörét is.
Egy gáncsoskodó kritikus ezt fel is rótta a filmrendezőnek. Szerinte abból, hogy a film
az egyik fiatalasszonyt, a barnát, az újságírónőt (a színésznő szőke volt) egyszerre mutatja
igazságszeretőnek és leszbiánusnak, a néző »óhatatlanul arra következtet majd, hogy aki
az igazságot kimondja, az buzi«. Emlékszem, egy barátom, akinek tetszett a bátor film,
a kritika szerzőjére pedig neheztelt egy személyes ügy miatt, a cikk olvastán méltatlankodva
felcsattant: »A Dosztojevszkij-olvasó pedig óhatatlanul arra következtet majd, hogy aki
öregasszonyt gyilkol, az diák!«
Különben csak az egyik nő, a barna volt kimondottan leszbikus hajlamú, mert a szőke
benne élt egy házasságban. Igaz ugyan, hogy ez egy láthatóan rossz házasság volt. A filmbeli fiatalasszony olyan őszinte és intenzív undort mutatott férjével, egy magas rangú belügyes tiszttel, a nemrég újra megszilárdult önkényuralom fontos emberével szemben,
amilyet csak el tud játszani a mozivásznon egy tehetséges színésznő. (Egyébként is igazi
jutalomjáték, ha egy 1980-as évek eleji színésznő egy 1950-es évek végi színésznőt alakíthat. És egy délceg, izmos, nagybajuszos férfitól kell undorodnia, nem pedig egy meztelen
csigára emlékeztető vakarcstól.) Mindenesetre a házasság gyermektelen volt, legalábbis
a filmben.
Ugyanis később, miután zúgó fejjel és összeszorult szívvel kibotorkáltam abból a belvárosi moziból, ahol a filmet vetítették, megszereztem és elolvastam azt a kisregényt is,
melynek alapján készült a film. Ebben az irodalmi alkotásban a házaspárnak már igenis
volt gyereke. Egy csecsemőkorú kislányuk volt.
Ő kellett hogy Juhász Sára legyen.
Az ő édesanyja, helyesebben a kisregény hősnője, még helyesebben a mozivásznon látható szőke fiatalasszony, miután különböző színházi férfiakkal megcsalta az urát, a rendezőktől kezdve a színészkollégákon át egészen a műszakig, egyszer hagyta magát egy nőtől
is elcsábítani.”
*
Így akartam kezdeni, de aztán rájöttem, hogy egy évtizedekkel ezelőtt játszott film felidézése túl sok figyelmet és türelmet követelne az olvasótól. Ezért úgy döntöttem, hogy
megint csak másképp kezdem. Ilyesformán:
„Abban az évben, amikor elveszítettem a munkahelyemet, és alkalmi munkákkal, főleg
tolmácsolással kerestem annyi pénzt, amennyi elég volt a létfenntartáshoz, kis híján beledobtam a Balatonba egy embert. Ez egy hajókiránduláson történt. Illetve nem történt.
Mert hát végül is nem történt semmi. Az az ember, akit majdnem beledobtam a vízbe, egy

2010. január

5

alacsony termetű, idősebb férfi volt, és a fedélzeti korlátnál beszélgetett velem. Szó szót
követett: ő kérdezett valamit, én feleltem, aztán mondott egy mondatot, majd egy másikat
és egy harmadikat. Akkor fordult meg a fejemben, hogy felnyalábolom és átemelem a fedélzeti korláton.
Nem vagyok hirtelen haragú, ezért aztán csodálkoztam is, hogy egy szempillantás alatt
elfogott a düh, méghozzá ilyen hatalmas erővel. Bár, ami azt illeti, még ez a hatalmas erő
is kevés volt ahhoz, hogy kezet emeljek rá, hogy akár egy ujjal is hozzányúljak. Ez a hatalmas erő, ahelyett, hogy hozzáadódott volna az én jóval csekélyebb erőmhöz, valójában ellenem fordult, és megbénított. Már nem is haragot éreztem, hanem a tehetetlen ember keserűségét.
Már amikor messziről, a hajó túlvégéről megpillantottam ezt a férfit, valamiféle megmagyarázhatatlan, kínos érzésem támadt. A hatvanas évei vége felé járó, kopaszodó férfi
viszonozta a távoli pillantást, és úgy indult el felém, mintha láthatatlan zsinóron húzta
volna egy láthatatlan kéz.
A hajó – vagyis egy motoros bárka, mely azonban árboccal és vitorlával is rendelkezett –
a balatonfüredi kikötőből indult, és a Tihanyi-félszigetet megkerülve, a tó nyugati medencéje felé haladt. Fedélzetén a személyzeten kívül körülbelül harminc ember tartózkodott,
egy német turistacsoport és egy magyar hagyományőrző egyesület tagjai.
Én az előbbieknek tolmácsoltam. Azaz éppen akkor nem tolmácsoltam, mert német
turistáim szótlanul gyönyörködtek a víztükör zöldes, opálos derengésében és a víz felé tárulkozó félszigetben, a szőlőhegyekben, a tihanyi apátság tornyaiban.
A férfi pedig, aki nyílegyenesen felém jött, az utóbbiak, a hagyományőrzők közé tartozhatott. Később kiderült, hogy ő az egyesület alelnöke vagy titkára vagy jegyzője, mindenképpen fontos tisztségviselője.
Odalépett mellém a korláthoz, és mondta a nevét. Szokványos neve volt, melynek viselői egy egész hasábot megtöltenek a telefonkönyvben. Én is mondtam az enyémet.
– Nahát, Perczel! – kiáltotta lelkesen. – De hiszen ez egy történelmi név! Perczel Mór,
a honvéd tábornok! Perczel Etelka, Vörösmarty Mihály ifjúkori szerelme! Te is rokonságban állsz a bonyhádi ággal?
Letegezett. Kénytelen voltam kiábrándítani. Mondtam, hogy az én nevem nem Perczel,
hanem Pelczer.
Csakugyan kiábrándultnak mutatkozott.
– Akkor, ugye, te sváb vagy – mondta kedvetlenül. – Hacsak nem zsidó.
– Hacsak – helyeseltem.
Arra számítottam, hogy ezek után faképnél hagy. Nem így történt: kitartott mellettem.
Valósággal rám tapadt, mint egy pióca. A tanulmányaimról faggatott. Nem elégedett meg
annyival, hogy megtudta, mikor és milyen szakon végeztem el az egyetemet, arra is kíváncsi volt, hová jártam gimnáziumba.
– Az intézmény neve – mondtam neki –: Eötvös Loránd Tudományegyetem Rudas
László Gyakorlóiskola.
– Nahát, a Rudas! – kiáltotta megújult elragadtatással. – De hiszen az egy nagyon jó
iskola! Oda járt az én lányom is!
Gyanút fogtam. Világossá vált, miért támadtak rossz érzéseim a férfi teljesen szokványos, gyakori neve hallatára. Ezt az embert, aki nagyjából egyidős lehetett az én apámmal,

6

tiszatáj

úgy hívták, hogy Juhász Pál. És kizárólag a lányáról volt hajlandó beszélni. Hogy ő milyen
büszke a lányára. Hogy az ő lánya néprajzkutató lett. És milyen sokat publikál. És milyen
sok helyen tanít. Jó nevű külföldi egyetemeken is. Amerikában is. Ausztráliában is. Az
ő lánya. A Sára.
Ez volt az a pillanat, amikor kis híján nekiugrottam és bedobtam a vízbe. Ma is azt
gondolom, hogy ez lett volna az egyetlen helyénvaló, férfias válasz az ostoba hencegésre.
Mégsem tettem így. Azt hiszem, Juhász Pál arca gyakorolt rám visszatartó erőt.
Juhász Pálnak, nem akarom szépítgetni, visszataszító, már-már kifejezetten ocsmány
arca volt. Ahelyett, hogy részletesen leírnám, csak annyit mondok: minden vonására kiült
a korlátoltság, a kegyetlenség és a bizalmaskodó kedélyesség Magyarországon eléggé gyakori, furcsa keveréke.
Ez önmagában is kellemetlenül hatott volna, de igazán kínossá az tette, hogy kénytelen voltam észrevenni: Juhász Sára szembeötlően hasonlít az apjára. Vagyishogy ismeretségünk éveiben hasonlított, mert akkor már sok-sok éve nem láttam, és azóta sem találkoztam vele. Sok-sok évvel ezelőtt volt egy arc, mely ennek a majdnem-ocsmány arcnak
a pontos mása volt, csak éppen friss és feszes; én pedig ezt a friss és feszes lányarcot, mely
hasonlított egy gonosztevő petyhüdt arcához, csókjaimmal borítottam sok-sok évvel ezelőtt.
Ekkor, a felismerés pillanatában kellett volna Juhász Pált besegítenem a Balatonba.
Én azonban ehhez túlságosan határozatlan voltam. Mondhatnám úgy is: gyáva. Tőlem
csak annyi telt, hogy hátrább léptem, és így szóltam hozzá:
– Úgy tudom, hogy ön a lánya életrajzában nem játszott pozitív szerepet. Olyannyira
nem, hogy emiatt börtönben is töltött egy időt, bár tudomásom szerint rövidebb időt
a megérdemeltnél. Mindenesetre úgy tudom, hogy önnek vajmi kevés joga van ahhoz,
hogy büszkélkedjen a lányával. Javítson ki, ha rosszul tudom!
Juhász Pál nem élt ezzel a lehetőséggel, nem javított ki. Én pedig nem néztem a szemébe, nem akartam ezzel is megszégyeníteni. Mire odanéztem, ahol az imént állt, ő már
nem volt ott. Úgy eltűnt, mintha a föld, vagy inkább a tó vize nyelte volna el.”
*
Így akartam kezdeni, vagy majdnem így, de aztán rájöttem, hogy a kezdésnek ezzel a módjával sem vagyok megelégedve. Azt hiszem, sehogyan sem fogom elkezdeni ezt a történetet. Elvégre nyakig benne vagyunk.
*
Életemet akkoriban, serdülőkorom éveiben terméketlen szemlélődéssel töltöttem. A dolgok puszta megpillantása vagy meghallása, a rájuk való visszaemlékezés, főleg azonban a
róluk való képzelgés olyan, ma már átélhetetlen öröm forrása volt, mely részint a megnevezésből, részint annak ismétlődő visszavonásából adódott.
Egy hámló vakolatú falra hulló fénypászma; egy esti csillag a tv-antennák között; egy
kenyérhéjat bólogatva csipkedő galamb szárnyán a párhuzamos, kékesfekete csíkok;
csöndes nyári éjszakákon oroszlánüvöltés (közel volt az állatkert) és halálhörgés (a szemközti épület a Péterfy Sándor utcai kórház elfekvő osztályaként működött); szélfújta, lehullott platánlevelek zörgése a Felvonulási tér végeláthatatlan betonfelületén ősszel; katonai díszszemlére készülődő helikopterek és vadászrepülőgépek dübörgése kora tavasszal:

2010. január

7

mindezen dolgokhoz egyik pillanatról a másikra hozzáadódott a nevük. Létjogosulttá,
vagy legalábbis tartalommal rendelkezővé tette őket. Aztán a következő pillanatban eltűnt
a név, és a dolgok visszasüllyedtek abba a nyers, vad létezésbe, mely nem illeszthető be az
emberi gondolkodás keretei közé.
A váltakozás, annak ritmusa és időtartama rajtam múlt. Én döntöttem el, hogy otthagyom-e a dolgokon a megnevezés hímporát, vagy eszméletem egy alig észrevehető villanásával letörlöm. Ez a lehetőség nem egyszerűen csak kárpótolt a nyomorúságért és a
boldogtalanságért, melyben teltek az évek, hanem őket – a nyomorúságot és a boldogtalanságot – éppenséggel az intenzív megismerés nélkülözhetetlen feltételeivé léptette elő.
Mihelyt pedig a megismerést birtokbavételnek tekintettem, amelynek helyénvalósága
meggyőződésemmé vált, a dolgok nevével való visszaélés nyomban erkölcsi igazolást is
nyert.
Mindenfajta önhittség hiányzott belőlem (inkább az önbizalom hiánya gyötört), mégis
annyira el voltam telve önmagammal, mint egy feszített víztükrű úszómedence, vagy, hogy
arányosabb hasonlathoz folyamodjak, mint egy fürdőkád, melyben szürke tollak
úszkálnak a forró víz felszínén. Biztosra vettem, hogy a tartalom én vagyok, és mire világossá vált, hogy az, aki vagyok, életem tartalmát jó esetben is csak befogadni tudná, a
cseppek összeolvadó sokasága eltávozott a lefolyónyíláson. Sőt, még csak el sem távozott,
mert a fürdőkádnak tekinthető személyiség – ne szépítgessük! – a valóságban mindvégig
üresen állt.
Jöttek aztán elvont fogalmak is, mint például „kötelesség”, „fegyelem” és „dialektikus
materializmus”: ezeknek többnyire gyöngyházfényük és barackillatuk volt. Mihelyt megütötte a fülemet az a szó, hogy „osztályellenség” vagy „szabotázs”, rögtön eláradt a nyelvem hegyén a szűkösen adagolt gyermekkori savanyúcukor édessége, és persze a savanyúsága is. Ha viszont azt hallottam, hogy „honvédelmi kötelezettség”, akkor egy csodálatosan szép nyári hajnal ragyogott fel a szemem előtt, ami persze mégsem hajnal volt, hanem
valami egész más. Utóbb hallottam, hogy az egyik nagy kambodzsai átnevelő tábornak,
mely a lakosság széles rétegeit nevelte át az életből a halálba, csakugyan ez volt a neve:
„Hajnalpír Mosolya”.
Felbukkantak olyan szavak is, melyek a föntieknél kézzelfoghatóbb dolgokat jelöltek
ugyan, én azonban nemhogy nem ismertem, de még csak elképzelni sem tudtam őket.
Ilyen volt például az „eszterág”. Hiába tudtam, hogy ez egy tájnyelvi szó, és gólyát jelent: a
gólya továbbra is gólya maradt, az eszterág pedig nyugtalanítóan ingadozott a létező és a
nem létező dolgok tartománya között.
Egy másik alkalommal az a még ritkább, még ismeretlenebb szó jutott eszembe, hogy
„szömörcsög”. Valósággal befészkelte magát az agyamba. Akkor még nem tudtam, hogy ez
egy olyan gombafajtának a neve, melynek kifejlett példányai zavarba ejtően hasonlítanak
az erekcióban levő hímvesszőhöz. Sem ilyen gombát nem láttam soha, sem a szó pontos
jelentését nem ismertem, de a visszataszító hangsort képtelen voltam kiverni a fejemből.
Ránéztem egy elpiszkolódott hóbuckára valamikor február elején, és ki kellett mondanom, mintha egy bűnömet vallottam volna be: szömörcsög. Megpillantottam két önfeledten fickándozó fiatal vizslát a Városliget nyugati szélén vagy egy farkaskutyával közösülő
gyermeklány színes képét egy pornómagazin belső címlapján, és ki kellett mondanom

8

tiszatáj

(kellett volna), mintha életem értelméről vagy értelmetlenségéről adtam volna számot népes hallgatóság előtt: szömörcsög.
Éppúgy sajnáltam ezt a csúf hangzású szót, illetve a dolgot vagy élőlényt, mely ezzel a
szóval van fölcímkézve, mint azt a sebesült denevért, melyet osztálytársaim lőgyakorlat
közben találtak és öltek meg, saját bevallásuk szerint kegyelemből. Egyszer, amikor már
majdnem sikerült elképzelnem a számomra tökéletesen ismeretlen szömörcsögöt undorító neve nélkül, éppen egy óvoda udvara mellett mentem el, ahol a vékonyka hangok ezt
énekelték:
„Koszorú, koszorú,
mért vagy olyan szomorú?” –
„Azért vagyok szomorú,
mert a nevem koszorú!”
Összeszorult a szívem. Úgy emlékszem, sírtam is. Olyan őszintén és intenzíven együtt
éreztem a koszorúval, ahogyan élő emberrel bizonyára nem tudtam volna együtt érezni.
Még Juhász Sárával sem.
Pedig határozott szándékom volt, hogy őt – ellentétben az általam ismert legtöbb emberrel – nem sajnálni fogom, nem is részvétet érzek iránta, hanem elsajátítom, sajátommá
teszem azt a bajt vagy szerencsétlenséget, mely akkora súllyal nehezedett rá, hogy minden
erejét megfeszítve is alig volt képes hordozni. Mégsem beszélt róla soha, senkinek. Így
persze sokáig tartott, míg rájöttem, mi lehetne – mi kell, hogy legyen – az elsajátítás
alapja vagy ürügye. Mire pedig mégiscsak kiderült, addigra már késő volt. Akkor már a
förtelmes hangzású szömörcsög és a neve miatt búslakodó koszorú iránt sem élt bennem
valami nagyon sok együttérzés.
*
Azt is eléggé későn tudtam meg, hogy Juhász Sárának van egy nagy, szürke papagája, aki
tragikus hanghordozással azt az egy szót ismételgeti, hogy „fűzfa”. Juhász Sára sohasem
beszélt a papagájról, ahogyan egyéb otthoni dolgairól sem, azt pedig nem engedélyezte,
hogy felmenjek hozzájuk.
– Hozzánk nem lehet feljönni! – kiáltotta a Kacsóh Pongrác úti lakótelep egyik betonkockájának üvegajtajában.
Nem azt mondta, hogy „felmenni”, hanem azt, hogy „feljönni”. Mintha ő már odafönt
lett volna, és föntről, a harmadik emeletről tiltotta volna meg a látogatást. És már tulajdonképpen odafönt is volt: látszott az üvegen keresztül, amint megy föl a lépcsőn, kettesével szedve a fokokat; hátán iskolatáska, bal kezében sötétbarna papírzacskó. Ebben a
zacskóban – akkor még nem tudtam – különböző magvak keveréke volt, papagájeleség.
Azt viszont tudtam, hogy Juhász Sára a harmadik emeleten lakik az édesanyjával. Onnan tudtam, hogy az üvegajtó mellett a kapucsengőn olvasható volt a két női név: Nagyell
Viola, Juhász Sára, III. emelet és már nem emlékszem, hányas számú ajtó.
Nem értettem, miért nem lehet fölmenni hozzájuk; tény azonban, hogy mindig szerepeltek az életemben olyan személyek, akik lelkileg (nem ritkán testileg is) közel engedtek
magukhoz, mégsem léphettem át a küszöbüket.
Egyszer például, már felnőttként, szerelmes voltam egy nőbe. Hozzájuk (így, többes
számban) a fiatalasszony családi állapota miatt nem lehetett fölmenni. Így tehát egyik ba-

2010. január

9

rátnőjének lakásán találkozhattam vele, ott viszont minden alkalommal ezt kellett hallanom: „Siessünk, mert mindjárt jön a Móni!”
Volt aztán egy barátom, aki azért nem hagyta, hogy betegyem a lábamat hozzájuk,
mert nem akarta, hogy meglássam a gyengeelméjű nővérét, aki állandó felügyeletre szorult, és nem volt szobatiszta. Egy másik barátom a szüleit szégyellte, egy harmadik a plafonon látható beázásfoltokat. Volt olyan is, aki engem szégyellt, miközben személy szerint
ragaszkodott hozzám. Csak éppen azt nem szerette volna, hogy gondolkodásmódomról és
jellemvonásaimról közvetlen tapasztalatokat szerezzenek a hozzátartozók.
Juhász Sárának azonban – legalábbis én eleinte így hittem – nem volt rejtegetni- vagy
szégyellnivalója. Másfelől az a veszély sem állt fenn, amit egy középkorú édesanya, aki
egyetlen lányára a kelleténél egy kicsit gondosabban is vigyázott, így fogalmazott meg:
„Anyuka tíz percre kimegy mosogatni, és kész a baj!” Nagyell Viola egykori színművésznőnek nem kellett volna attól tartania, hogy kikezdek a lányával. Juhász Sára nem vonzott. Nem is tetszett. Ő tudniillik egy csúnya lány volt.
Hogy mennyire csúnya, az akkor vált igazán szembeötlővé, amikor egyszer mégiscsak
fölmehettem hozzájuk, és megpillantottam Nagyell Violát, az egykori színésznőt, aki akkor
már évek óta magatehetetlen roncs volt, de még így is látszott rajta, milyen szép nő
lehetett fénykorában, sőt milyen szép még most is, valahányszor egy-egy pillanatra elfeledkezik megalázó helyzetéről és testi gyötrelmeiről. Mindenekelőtt azonban az látszott,
mennyire nem hasonlít rá a kívánságait leső, azoknak teljesen alárendelődő, szerencsétlen
fiatal lány.
*
Helyben vagyunk: a szerencsétlenségről, konkrétan Juhász Sára szerencsétlenségéről kell
szót ejtenem. Pontatlanul fogalmaztam az imént, amikor azt állítottam, hogy Juhász Sára
nem tetszett, ezért nem is vonzott. Az már igaz, hogy nem tetszett, de valamiféle vonzerőt
mégiscsak gyakorolnia kellett rám, máskülönben nem töltöttem volna minden szabad
percemet az ő társaságában. Szinte mindennap elkísértem Juhász Sárát azokra a nem túl
kalandos, ámde hosszadalmas és vesződséges expedíciókra, melyek során beszerezte a
Viola által összeírt listán szereplő javakat és létfenntartási cikkeket, az élelmiszereken és
az újságokon kívül főképpen gyógyszert és gyógyászati eszközt.
Így emlegette édesanyját, a keresztnevén.
Egy idő múlva így emlegettem én is.
Juhász Sára egész lényében egyvalami vonzott: a szerencsétlenség irtózatos erejű kisugárzása. Ahogy megállt az iskolapad mellett, és ahogy járt-kelt az utcán, egy folyamatosan működő szerencsétlenség-radiátor volt.
Ahogy az emberek általában, úgy a szerencsétlen emberek sem egyformák. Van, akit
hétköznapi, jelentéktelen, prózai szerencsétlenségek érnek, s azokból mégis a balsors legcsillogóbb narratíváit habarja össze. Másokat viszont a komoly, értékes, mélyreható szerencsétlenség is csak elszürkít vagy összezsugorít. Megint mások a szerencsétlenség hatására érzéketlenné válnak vagy eldurvulnak; az ilyenek belesüllyednek a lényükből adódó
tompaságba, ostoba egykedvűségbe. Ezek a csöndes nyomorultak; mert vannak ám lármásak is, akik mint valami litániát vagy zsolozsmát, úgy ismételgetik valóságos vagy vélt
sérelmeiket. Megint mások úgy élik át balsorsukat, mint a leprát vagy a vérbajt, és azt
igyekeznek másokra átragasztani. Az ilyenek, ha rosszindulatú daganatot diagnosztizál

10

tiszatáj

valamelyik szervükben az orvos, csak azt sajnálják, hogy a rák nem fertőz. Ott vannak aztán a közönséges embergyűlölők is, akik Molière óta szinte semmit sem változtak. Egyszer, még az 1980-as évek elején beszéltem egy idős úriasszonnyal, aki azért örült a neutronbomba kifejlesztésének, mert az – reményei szerint – csak az embereket pusztítja el, a
műalkotásokat és a műemlékeket sértetlenül hagyja.
Juhász Sára, illetve az ő szerencsétlensége nem ilyen volt.
Az ő balsorsa – noha még mindig nem ismertem az okát – a katarzis ígéretét hordozta
magában. Érződött benne valami tragikus, valami fölemelő. Valami nagyszabású. Csábítóbb volt ez a szerencsétlenség, mint azok a szerencsejavak, melyekkel Juhász Sára nem
rendelkezett: a hosszú comb, a ringó csípő, a karcsú derék, a feszes mellek, az érzéki ajkak, az ábrándos kék vagy tüzes fekete szemek, a sűrű, hosszú hajzuhatag és a többi.
E szerencsejavak tulajdonosnői kétségkívül tetszettek és vonzottak; csak éppen minden vonásukon, minden mozdulatukon zavarba ejtő mértékben látszott, mennyire ki vannak szolgáltatva saját szerencséjüknek, és milyen személytelen ez a függő viszony. A velem
egykorú szerencsés lányokat nézve, a vonzalom és a tetszés vallatólámpájától elvakítva, az
a kínos érzés fogott el, hogy egy szépségpanoptikum életre kelt figurái táncolnak sajgó
retinámon; és amikor a hangjukat is meghallottam, miközben mogyorós csokoládéról,
fürdőruhadivatról, kosárlabdaedzésről és a következő KISZ-taggyűlés napirendi pontjairól
társalogtak, az a sajnálatos tévhit vert bennem gyökeret, hogy a női szépségben testet öltő
szerencse nemcsak eltakarja, hanem el is temeti a személyiség legmélyebb, legértékesebb
rétegeit.
Juhász Sára szigorú és szomorú lénye biztos menedéket nyújtott a hétköznapi boldogság elől; másfelől az is nyilvánvaló volt, hogy az ő szerencsétlensége magasan túlszárnyalja az én hétköznapi, kicsinyes nyomorúságomat. Olyasmire számítottam, félig-meddig öntudatlanul, hogy minél inkább elsajátítom az ő balsorsát, annál inkább eltörpül,
mintegy érvénytelenné válik az enyém, miközben az övé, minden elsajátítás ellenére,
mégiscsak az övé marad.
Egyszer, félig-meddig akaratlanul, kicsúszott a számon a kérdés:
– Tulajdonképp mi történt?
– Ne tudd meg, mi történt! – felelte.
Aztán egy kicsit gondolkozott, és a tiltó mondatot kijelentővé alakította át:
– Nem fogod megtudni, mi történt.
Addigra már ezt a kijelentést vagy ehhez hasonlót hallottam tőle nem is egyszer, de azt
még nem tudtam, hogy az ilyesfajta nyilatkozatok gyakran az ellenkezőjét sugallják annak,
amit fennhangon hirdetnek.
*
Egy hóolvadásos télvégi napon például a Film, Színház, Muzsika legfrissebb számát kellett volna beszereznünk Viola számára. Juhász Sára elmulasztotta reggel, tanítás előtt
megvásárolni a lapot, délben viszont már egyik újságárusnál sem volt példány. Meglehet,
hogy elkapkodták, mert állítólag egy szenzációs interjú volt benne egy híres színésszel,
talán Latinovits Zoltánnal (akkor még élt), de az is lehet, hogy egyszerűen csak rosszul
osztották el a példányokat: az egyik helyre leraktak egy nagy köteget, és a többi standra
kevés vagy egy sem jutott.
Sokadik hiábavaló próbálkozásunk után megkérdeztem:

2010. január

11

– Mégis, mi történik, ha most az egyszer Film, Színház, Muzsika nélkül mégy haza a
Kacsóh Pongrác úti lakótelepre?
Akkor is így felelt:
– Ne tudd meg, mi történik!
És akkor is kiigazította magát:
– Nem fogod megtudni, mi történik.
*
Egy másik alkalommal a Valóság című folyóiratból sikerült a hatodik helyen, a Blaha
Lujza téri aluljáróban elcsípnünk az utolsó példányt. Az előző újságárusok preszókratikus
mélységű, megdöbbentő és megrendítő kinyilatkoztatásokkal hessegettek el minket:
– Hiába keresitek a valóságot!
– Elfogyott a valóság!
– Nincs valóság!
– Nem is volt!
– Nem is lesz!
Ebben a folyóiratban politikailag „merész” írások is megjelenhettek, például olyanok,
amik bírálták a tervutasításos gazdálkodást, vagy bonyolult statisztikai számításokkal kimutatták, hogy a reálisan létező szocializmus nem szüntette meg a szegénységet, a társadalmi egyenlőtlenség pedig nemhogy nem csökken, hanem éppenséggel növekszik. Időnként elterjedt a hír, hogy egy-egy ilyen merész publikáció miatt a Valóság aktuális számának példányait a lapkiadó vállalat, mely utólagos cenzúraként is működött, visszaveszi az
árusoktól, és bezúzza őket. Ilyenkor a szóban forgó szám nem volt kapható, mert a politikai merészségtől föltüzelt olvasók – egyszersmind a hír vagy álhír terjesztői – órák alatt
fölvásárolták az összes példányt. Máskor meg azért nem volt kapható, mert a hatóság
csakugyan visszavette és bezúzta a folyóiratszámot. Nemritkán előfordult, hogy a nyomdából egyenesen a zúzdába ment.
Bennem pedig szilárddá vált az a meggyőződés, hogy hiába is keresem a valóságot,
mert a valóság, melyben élnie és halnia kell a Magyar Népköztársaság minden állampolgárának, elfogyott, nincs; és akkor én is elfogytam a valósággal együtt, nem vagyok, nem
is voltam, nem is leszek.
*
Visszagondolva olyannak látom ezt a korszakot, mint egy végenincs pesti utcát, melynek
járdáján ott lődörgök Juhász Sára mellett kora délutántól késő estig, ősztől tavaszig, ifjúságtól vénülésig. Mintha egész életem csupa ténfergésből állt volna.
Emlékszem járdaszegélyekre és járművekre.
Emlékszem rendőrökre, akik vagy igazoltattak, vagy nem, de mindannyiszor megállítottak, és bíráló észrevételeket tettek annak a serdülőkorú személynek az arckifejezésére,
hajviseletére, zsebbe dugott kezére, némelykor nadrágjának anyagára és szabására is, aki
abban a korszakban azonos volt velem.
Mintha mindig ugyanaz a két-három rendőr szállt volna ki a kék-fehér Zsiguliból, csak
éppen hol meghíztak, hol pedig lefogytak egy kicsit. Hol megnyúltak, hol pedig zömökebbé váltak hirtelen. Hol Debrecen környéki diftongusos tájszólásban beszéltek, hol pedig dunántúli zamattal ejtették a zárt ë hangokat. Szavaikra és kiejtésükre, elemlámpájuk

12

tiszatáj

fénykévéjére ma is pontosan emlékszem, ahogy azt is föl tudom idézni, milyen gyorsan
besötétedett egy-egy rendőri igazoltatás közben.
Annál nehezebb fölidéznem, mikor olvastam el azokat a könyveket, melyek hatására
formálódott személyiségem, mikor és kitől tanultam meg azokat az idegen nyelveket, melyeken később írtam és beszéltem, mikor fészkelték be magukat a fülembe azok a könnyűzenei hangsorok, melyekért a velem egyívásúak nagy többsége rajongott, és mikor kötöttem azokat a bensőséges, önfeledt barátságokat, melyek aztán egyik hónapról a másikra
szétfoszlottak a semmiben.
*
Az is pontosításra szorul, hogy minden szabad percemet Juhász Sárával töltöttem. Helyénvaló hozzátennem: minden szabad percemet, amikor megtűrt maga mellett. Azt már
elmondtam, hogy legjobb esetben is csak a panelház bejáratáig kísérhettem, fölmennem
már nem volt szabad. Ám az is előfordult, hogy élénk beszélgetés közepette hirtelen ránézett egy villamos- vagy trolimegálló táblájára, megtorpant, és szavamba vágva utasított:
szálljak fel a közeledő járműre nélküle. Megtörtént a fordítottja is: ő szállt fel, és értésemre adta: egyedül kíván utazni. Ha megkérdeztem tőle: mégis miért, akkor vagy azt felelte: „csak”, vagy még ennyit sem felelt.
Olyan is volt, hogy egy keskeny utca közepén lecövekelt, szembefordult velem, kezét a
csípőjére tette, és így szólt:
– Idáig sem volt kötelező velem jönnöd!
Némelykor pedig meggyorsította lépteit, elém vágott, majd hátranézett, és a válla mögül vetette oda:
– Már megint szubjektív voltál, Pelczer!
Máskor:
– Már megint igazságtalan voltál, Pelczer!
Ismét máskor:
– Már megint ízléstelen voltál, Pelczer!
Egy-egy ilyen kijelentés felért egy fegyelmi határozattal, és természetesen azt is jelentette, hogy a közös lődörgés aznapra félbeszakad. Boldog lehettem (és kevés híján boldog
is voltam), ha eljutottunk a Kacsóh Pongrác úti betontömb üvegajtajáig, és miközben az
üveg túloldalán a ridegen elutasító, csúnya lány kettesével szedte a lépcsőfokokat fölfelé a
harmadik emeletig vagy talán a csillagos égig, én megfüröszthettem pillantásomat a kapucsengő mellett olvasható két női névben: Nagyell Viola, Juhász Sára.
*
Sokadik pillantásra is meglepőnek találtam, hogy az anya neve mellé a gyermeké is ki van
írva. Mintha két egyenrangú, egyenértékű személyről volna szó. Arról a Hernád utcai lakásról, ahová hazajártam aludni, elég annyit mondanom, hogy annak bejárati ajtajára
nem volt kiírva a nevem, ahogy nem volt föltüntetve sem a lakók névjegyzékében, sem a
földszinti postaládán. Valahányszor beléptem a Hernád utcai bérház kapuján, újra meg
újra látnom kellett: hozzám soha nem érkezik látogató, én soha nem kapok levelet. Akár
olyan érzésem is támadhatott volna, hogy minden látszat ellenére nem vagyok itt, ami azt
jelentette, hogy ezek szerint nem vagyok sehol sem. Azt hiszem, csakugyan volt egy ilyen
érzésem, olyannyira, hogy végigkísérte életem első húsz évét, és máig sem szűnt meg tel-

2010. január

13

jesen. Ám éppen ezért annyira hozzászoktam, hogy tudomást sem vettem róla. A bejárati
ajtón három női név volt olvasható: P. Burits Erzsébet, Szőrnyű Jánosné (hosszú ő-vel) és
özv. Ajtósi Albrechtné. Az egyik az anyám volt, a másik a nagynéném, a harmadik a nagyanyám.
Hármójuk közül a nagyanyámra emlékszem a legvilágosabban. Egyszer láttam Robert
Capa egyik fényképén két asszonyt, anyát és leányát egy francia kisvárosban a II. világháború vége felé. Mindkettőjüket kopaszra nyírták megszégyenítésül, amiért állítólag a
megszálló német katonasággal kollaboráltak. Kettőjük közül az idősebbik meghökkentően
hasonlított a nagyanyámra, annyi különbséggel persze, hogy nagyanyámat legjobb tudomásom szerint sohasem nyírták kopaszra, de ez csak még drámaibbá tette az arcvonások
hasonlóságát. Hogy a fiatal nő miképpen kollaborált, az világosan látszik a képen: a bűnjel
a karjaiban látható csecsemő. Akarata ellenére is tanúsítja, hogy az anyuka beengedte a
testébe a megszálló hadsereget, és hagyta magát a német nemzetiszocializmustól teherbe
ejteni. Ezzel szemben az idősebbik asszony bűnéről nem ad felvilágosítást a fénykép ikonográfiája. Én már azt is eléggé súlyos bűnnek tekintem, hogy eszembe juttatta a nagyanyámat.
Apám neve, mely ugyanúgy hangzott, mint az enyém, az enyémhez hasonlóan nem
volt kiírva. Csak az anyám neve elé biggyesztett P betű utalt rá félénken és rejtélyesen: P
mint Pelczer. Ez tulajdonképp nem is volt meglepő, mert az a férfi, akinek a fogantatáson
kívül a nevemet is köszönhetem, nem élt együtt a három asszonnyal, nem is mutatkozott,
levelek és csomagok sem érkeztek tőle. Egyszer egy fojtott hangú vita foszlányaiból arra
következtettem, hogy jogellenesen külföldre távozott, vagy ahogy akkor mondták, „disszidált”. Más utalások azt a gyanúmat erősítették, hogy huzamosabb szabadságvesztésre van
ítélve, akár azért, mert ő követte el azt a bűncselekményt, mellyel vádolták, akár mert más
követte el, de ő – vagy önként, vagy kényszerből – magára vállalta, akár nem is történt
bűncselekmény, de őt ennek ellenére vagy éppen ezért elítélték. Néha viszont az volt az
igen határozott érzésem, hogy már rég meghalt, csak ezt elfelejtették tudomásomra hozni.
Személyének említése vagy fölidézése a legszigorúbban tilos volt; fényképeit, leveleit,
életének egyéb tanújeleit a három asszony gondosan eltüntette. Emlékszem könyvekre,
melyek lapjairól hiányzott a margó: ott eredetileg lapszéli jegyzetek állhattak, melyeket
később ollóval távolított el egy gondos kéz.
Amikor a nagyanyám néha ilyesmiket mondott egy távol levő személyre: „az a csirkefogó”, „az a strici”, olyankor tudhattam: róla van szó. Ezekből a minősítésekből arra a következtetésre jutottam, hogy a szóban forgó férfi mégsem követett el halálos bűnt, legföljebb egy adott pillanatban kissé jellemtelennek bizonyult. Ez a föltételezés vigasztaló volt.
Anyám, ha vele kapcsolatban megszólalt, mindössze ennyit mondott, nem többet és
nem kevesebbet:
– A Pelczer-gyökér nem váltotta be a hozzá fűzött reményeket.
Személyes emlékeim nincsenek Pelczerről, noha kisfiúként, életem első négy évében
mindennap láthattam, és nyilván láttam is. Az arcára és a hangjára nem emlékszem. Csak
a kezére emlékszem, de ez sem valami kellemes emlék, mert hiányzott az egyik ujja. Ma
már nehéz volna kideríteni, vajon a háborúban vagy a hadifogságban veszítette el, esetleg
hazatérése után szenvedett balesetet.

14

tiszatáj

Egy kéz a térdemen, egy nagy, szőrös férfikéz, melyről hiányzik az egyik ujj, talán a
gyűrűsujj: ez a nyomasztó és homályos emlékkép, valamint a név, melyet viselek, ennyi
maradt nekem abból a férfiból, aki néhány évig bizonyíthatóan együtt élt anyámmal. És ez
még mindig jóval több annál, ami jutott a Capa felvételén látható francia csecsemőnek.
*
Nem volt kiírva nagynéném férjének neve sem, de legalább Csilla néni asszonynevéből
következtetni lehetett rá. Csilla néni volt Szőrnyű Jánosné. Maga Szőrnyű János, egy hajlott hátú, kopaszodó ember, hosszú ő-vel, időnként becsöngetett, beállított, megmutatkozott. Úgy vonszolta magát keresztül a hosszú, keskeny, sötét előszobán, mint valami szülőcsatornán, és úgy kuporgott odabent a nagyszobában a Varia-dohányzóasztal melletti
Varia-széken, mint az anyaméhbe visszakívánkozó magzat. Még a keze is mintha magzatmázzal lett volna bevonva (zsíros kézápoló krémet használt).
Látszott rajta, hogy legszívesebben rágyújtana, ha már úgyis dohányzóasztal mellett
üldögél. Igen ám, de hiányzott a dohányzás egyik fontos kelléke, a hamutartó; tudniillik
özvegy Ajtósi Albrechtné a dohányzást a legsúlyosabb jellemhibák egyikének minősítette,
így tehát Csilla néni, sőt anyám is csak az erkélyen vagy a gangon mert egyszer-egyszer,
lopva rágyújtani.
Szőrnyű minden alkalommal megsimogatta az arcomat magzatmázas kezével, és újra
meg újra kijelentette, hogy: ő szörnyűnek sem akármilyen szörnyűség, de nem ám!
Ez volt életének legfőbb és tulajdonképpen egyedüli mondanivalója.
Egy kopaszodó magzat a sivár és rendetlen anyaméhben, amint saját szörnyűségéről
tart vallomásos beszámolót: összes otthoni emlékeim közül ez volt a legszebb.
Ugyanis ő, Szőrnyű János nem egyszerűen szörnyű, rövid ö-vel, hanem szőr-nyű,
hosszú ő-vel és tulajdonképpen kötőjellel, csak sajnos a kötőjelet nem anyakönyvezték.
Merthogy ez egy előkelő, régi magyar név. Ez egy összetett szó, és azt jelenti, hogy „szőrféreg”.
Namármost a szőrféreg egy bőrbetegség volt az elmúlt századokban. Egy előkelő, régi
magyar bőrbetegség. Állítólag a szőrtüsző alá befurakodó nyüvek okozták, olyasféle kedves kis jószágok, mint a rühatka. Így tehát hívhatnák őt, Szőrnyűt akár Ótvarnak is; az jóval egyértelműbb volna, de nem lenne annyira előkelő!
A Szőrnyűk nagyurak, az Ótvarok cselédek; a Szőrnyűk vezérigazgatók, az Ótvarok
portások; a Szőrnyűk tősgyökeresek, az Ótvarok jöttment senkiháziak!
Higgyem csak el – folytatta Szőrnyű az oktatást, miközben barackot nyomott a fejemre
–, Franciaország északi vidékein, például Normandiában és környékén a legrégibb, legúribb családok csupa betegségről vannak elnevezve.
Úgy hívják őket, hogy Orbánc, Lepra, Himlő satöbbi, és ők szerfölött büszkék rá!
De még azok is büszkék lehetnek, akik rendszeresen érintkeznek ezekkel a nagy nevekkel és a beléjük foglalt jelentős betegségekkel!
Titkári teendőket végezni a Dögvész család irodájában szép jövedelemmel jár. És micsoda rangot jelent, ha valaki a roueni regionális almasajtoló fesztiválon így mutatkozik
be: „Én vagyok a Dögvészék sertéstelepének jószágigazgatója!”
Vagy így: „Az én tejgazdaságom közvetlenül szomszédos a Pestis család homokbányáival!”
Vagy így: „Végre sikerült összeszűrnöm a levet a Gonorrhea családdal!”

2010. január

15

Vagy így: „Akárki vagyok is, holnap estére vacsorameghívást kaptam a Bélcsavarodás
családhoz, ahol Vérhasék és Hepatitisék is bizonyára megjelennek, továbbá a Tífusz-klán
egy sor más előkelőséggel együtt!”
Arról nem is beszélve – folytatta Szőrnyű a jó ügy mellett síkra szálló szónoklatot –,
hogy a Diabetes csokoládégyár felügyelőbizottságában együtt ülni Cukorbaj gróf két idősebbik fiával megédesíti a hétköznapokat! És aztán: csont nélküli jó barátságot fenntartani Osteoporosisékkal olyan erkölcsi fegyvertény, melyre nincs is megfelelő kifejezés!
Ilyenkor persze nagy legény volt Szőrnyű. Izzott, lobogott, már-már el is hamvadt a
fokozódó lelkesedés tüzében.
De aztán egyik este, vacsora közben Csilla néni, mintegy mellékesen, kijelentette:
– A Szőrnyű-gyökér nem váltotta be a hozzá fűzött reményeket.
Szőrnyű János pedig, hosszú ő-vel, de sajnos kötőjel nélkül, attól fogva nem csöngetett
be, nem állított be, nem mutatkozott meg soha többé.
*
Hernád utcai hazaérkezéseimben az időtényező és egy erkölcsi-érzelmi faktor játszotta a
legfontosabb szerepet. Ketten együtt egy öngerjesztő folyamat részeseivé váltak. Ezt valamivel egyszerűbben úgy is mondhatnám, hogy rendszerint későn jártam haza. Igyekeztem
halogatni a hazaérkezés végzetes percét. Minél később érkeztem haza, annál súlyosabb
szemrehányásokra számíthattam, és minél súlyosabb szemrehányások vártak rám ott fönt
a második emeleti két és fél szobás lakásban, annál szívesebben nyújtottam el a Keletipályaudvar környéki utcákban az önkorlátozó szabadság utolsó pillanatait.
Özvegy Ajtósinéból az erő, két lányából inkább az akarat és a bátorság hiányzott ahhoz, hogy annak rendje és módja szerint megfenyítsenek (azt hiszem, tartottak is tőlem);
viszont sohasem mulasztották el tudomásomra hozni, hogy a világban való folyamatos
előfordulásom bármelyik tetszőlegesen kiválasztott pillanata az üdvtörténeti terv egy-egy
helyrehozhatatlan tévedését jelenti.
A nap minden egyes percét (még az alvás perceit is) büntetésnek éreztem, de az egész
napos, permanens büntetés percei közül a mélységes mélypont mindig az a perc volt,
melyben kénytelen voltam lenyomni a második emeleti körfolyosón a bejárat kilincsét,
átpréselődni a sötétre festett előszobai szekrények között, és odabent a nagyszobai asztalnál megpillantani a három csontos arcú, sovány asszonyt, amint vádló tekintettel, szótlanul merednek rám, miközben egy szardíniásdobozból háromágú tortavillával szedegetik a
lefejezett halacskákat.
Ebben a szörnyűséges percben az érdekesség, amivel napközben találkoztam, érdektelenné fonnyadt, a képzelet hamvába halt, a gondolat ereje ellankadt. Ami az előbb még
izgalmat keltett, ami fontosnak mutatkozott, most egyszerre csak éppolyan szürkének és
jelentéktelennek érződött, mint a három asszonyt környező mindennapi célkitűzések és
használati tárgyak.
Egyszer megnéztem egy monodrámát a Pesti Színházban. Egy őrült naplója volt a
címe, Gogol Én-elbeszélésének – ha jól emlékszem – változatlan szövegű színpadi verziója
volt. Darvas Iván adta elő, és állítólag tíz éve műsoron volt már. Tehát a színész már legalább három-négyszázszor eljátszotta ugyanezt a két, párhuzamosan futó folyamatot: a
személyiség önmaga által észlelt és irányított, egyre gyorsuló széthullását, valamint a
széthulló személyiség pontos és kíméletlen színészi lemeztelenítését.

16

tiszatáj

Három-négyszázszor következett be a pesti Váci utcában ugyanez ugyanígy, vagy valami hasonló módon.
Nemigen adhatok számot akkori érzéseimről, melyekben üvöltő kétségbeesés keveredett az ujjongással; többek között azért nem, mert akkor sem adhattam számot róluk senkinek. Hazaérkezve a Hernád utcai nagyszobába, meglátva a három szemrehányó, horpadt női arcot, világossá vált, hogy minden ujjongásommal és kétségbeesésemmel együtt
is csak egy levágott fejű szardínia vagyok a félig nyitott bádogszelencében. A kiváló jellemszínész pedig, színháztörténeti jelentőségű alakításával együtt, egy másik szardínia. Ráadásul azt is beláttam, hogy az összezsúfolt haltetemek közt nem létezik sorsközösség.
A három asszony a korkülönbség ellenére mindinkább hasonlítani kezdett egymáshoz.
Hasonlóan öltöztek, hasonló hanghordozással beszéltek. Mire elértem a felnőttkor küszöbét, már olyan egyformák voltak, mint az igazoltató rendőrök odalent az utcán.
Mindezek ismeretében úgy látom: ha Juhász Sára nem vonzott is, egy másik, tőle független és az övénél nagyobb erő az ő irányába taszított igen határozottan. Ridegségével
Ajtósinéra és lányaira emlékeztetett, mégsem volt semmi tényleges köze hozzájuk. Juhász
Sárát elsősorban azért kísérgettem délutánonként keresztül-kasul a városon, hogy minél
későbbre halaszthassam a hazaérkezés percét, és csak másodsorban azért, hogy az állítólag saját vétkemnek tulajdonítandó kiskorúság állapotában szeressen valaki. Vagy hogy én
szeressem azt a valakit.
*
Juhász Sára körülbelül annyira szeretett engem, amennyire én a Hernád utcai hazaérkezéseket. Az élet elkerülhetetlen mozzanatának, afféle szükséges rossznak tekintette, hogy
délutánonként ott lődörgök az oldalán. Sohasem kérdezett otthoni körülményeimről, ha
pedig, szégyenkezésemet leküzdve, mégis megpróbáltam szóba hozni őket, az első tétova
mondatok után félbeszakított:
– Már megint magaddal vagy elfoglalva, Pelczer!
Amilyen megkönnyebbülés volt, hogy akkor tehát mégsem kell számadást benyújtanom sem a Hernád utcában szenvelgő három horpadt fejű asszonyról, sem arról a nyomtalanul felszívódott férfiról, akinek a nevét viseltem, és amennyire megnyugtatott az a
minden ízében életszerű föltételezés, hogy Juhász Sára nem eszik olajban főtt apróhalat,
főleg nem konzervdobozból, tortavillával, annyira fájdalmasan érintett, hogy egy-egy ilyen
letorkolás után társnőm, életem tanúja mindannyiszor elküldött maga mellől. Ilyenkor,
mintha áramütés ért volna, bénultan és gépiesen szót fogadtam neki. Percekbe telt, míg
felocsúdtam, és életre kelt bennem a felháborodás.
– De hát engem nem lehet csak úgy elküldeni! – kiáltottam a járdaszegélynek és a
mellette parkoló járműveknek is. Aztán a következő másodpercben az ő sunyi hallgatásuk
volt a bizonyság, hogy: de igenis, lehet.
Mindig elhatároztam, hogy legközelebb tiltakozni fogok, hogy bátran szembefordulok
Juhász Sára hirtelen jött szeszélyével; ám ez a szándék legközelebb is mindig utólag jutott
eszembe, amikor Juhász Sára már messze járt.
– De hát mit akarsz tőle, Pelczer? – kérdeztem önmagamtól. – Kell neked? Kívánod?
El akarod venni feleségül?
– Ugyan már! Nem is tetszik! Nem is tekintem nőnek! – feleltem a saját kérdésemre.

2010. január

17

Csak hát azért ez mégsem volt egészen igaz. Mert például néha rám tört a féltékenység,
annak is egy egészen gyötrelmes válfaja.
Egyszer Juhász Sára, aki eszmei kérdésekben szigorúan tartotta magát a hivatalos állásponthoz, csak éppen egész lénye balsorssal volt átitatva, tehát Juhász Sára kijelentette,
méghozzá halálkomolyan: mennyire sajnálja, hogy iskolánk névadója, Rudas László elvtárs már meghalt, mert ő szívesen szülne Rudas elvtársnak egy (vagy több) hozzá méltó,
az ő mércéjével mérhető gyermeket.
Akkor azt hittem, megtébolyodom. Mérget akartam bevenni. Ki akartam ugrani az
ablakon. Föl akartam vágni az ereimet. Aztán fordult a kocka, és Rudas elvtárssal akartam
végezni. Képes lettem volna galléron ragadni Rudas elvtársat, és szétmázolni a falon, mint
a taknyot.
Mondanom sem kell talán, hogy e képzelgés miatt bűntudat kínzott. Az állami intézmények egész addigi életemben Rudas elvtárs tiszteletére neveltek, nem is eredménytelenül: egyszer, tízéves koromban ezüstérmet nyertem a „Hogyan áldoznám fel az életemet
Rudas elvtársért?” vetélkedőn. Tömegtársadalmi életünkben Rudas elvtárs gondolkodói
nagysága és munkásmozgalmi hősiessége volt az egyes számú igazodási pont. A ruhásszekrény aljából elővettem az ezüstérmet (mely igazából nem is érem volt, hanem kartonpapírra nyomtatott oklevél), és kis híján elsüllyedtem a szégyentől. Lám csak, az előző
naptári évtized végén az életemet adtam volna Rudas elvtársért, most meg rátámadnék a
III. Internacionálé arkangyalára csak azért, mert Juhász Sára (aki nekem nem is kell) gyereket akar tőle! Szerencsére még időben eszembe jutott, hogy egyrészt Juhász Sárát nem
helyes hibáztatnom, elvégre magam is szíves-örömest kihordanám Rudas elvtárs magzatát, ha foganni és szülni tudnék, másrészt fölösleges féltékenykednem Rudas elvtárs miatt,
hiszen Rudas elvtárs jelenlegi formájában egy bebalzsamozott hulla.
Megnyugodtam.
De aztán ismét feltámadt bennem a nyugtalanság. Hátha csak én látom csúnyának Juhász Sárát? És hátha csak azért, mert még túlságosan fiatal vagyok, mert még nem eléggé
kifinomult az ízlésem? Hát hiszen akkor mi van, ha egy idősebb férfi, aki már betöltötte a
negyvenedik vagy – ne adja Isten! – az ötvenedik évét, el van ragadtatva Juhász Sárától és
bájaitól?
Na és akkor mi van, ha Juhász Sára egy vak emberrel tart fenn szerelmi viszonyt? Egy
vak emberrel, aki nem látja Juhász Sára csúnyaságát, viszont attól, amit ízlel, szagol és tapint, a mennyországban érzi magát?
Elképzeltem a vak embert, aki valamilyen oknál fogva kínai selyempongyolát viselt, és
elképzeltem Juhász Sárát a vak ember karjaiban. A vak ember göröngyös testét sűrű fekete szőr borította. Fehér botjával verte a taktust, és az orgazmus pillanatában eltorzult
arccal, torka szakadtából üvöltötte:
– Friss hús! Friss hús!
*
Egyre gyanúsabbakká váltak a szememben Juhász Sára megtorpanásai. Egyre gyakrabban
került rájuk sor, és egyre kisebb indítékok idézték őket elő. Az utolsó hetekben Juhász
Sára mintha már csak ürügyet keresett volna, hogy minél hamarabb elküldhessen maga
mellől. Egyszer például megkérdezte:
– Most mire gondolsz?

18

tiszatáj

Rémülten hebegtem:
– Arra, hogy talán akkor is van Isten, ha nincs.
– Na jól van – felelte összehúzott szemöldökkel –, akkor innentől menjél tovább egyedül, Pelczer!
Különös felismerés volt: megértettem, hogy olyasvalakire is lehetek féltékeny, akit
nem szeretek. Biztos voltam benne, hogy valahol a közelben van egy hatvan–hetvenéves
aggastyán, aki Juhász Sára lüktető, forró testénél melengeti hideg csontjait. Abban is biztos voltam, hogy szétválásunk után alig fél órával a kínai selyempongyolás vak ember már
javában vetkőzteti Juhász Sárát, és lázasan dadogva suttogja a fülébe, hogy nála gyönyörűbb lányt még nem látott.
Akármennyire szégyelltem is magamat e nyomorult képzelgések miatt, mégiscsak
ezekből értettem meg, hogy lehetséges olyan tapintás, mely lüktetőnek és forrónak érzékeli Juhász Sára testét, és hogy létezik olyan nézőpont – még ha egy vak emberé is –,
melyből a csúnya lány gyönyörűnek látható.
Ugyanakkor arra is gyanakodtam, hogy Juhász Sára egész egyszerűen csak beteg.
Olyan betegségben szenved, melyet szégyell, és nem akarja, hogy lássam, hová jár orvosi
kezelésre. Egyszer, amikor már nem bírtam tovább, kilestem. Ha az életemmel fizetek
érte, akkor is tudnom kell Juhász Sára titkát! Utána osontam és a nyomába szegődtem.
A titok aznap délután annyi volt – nem több és nem kevesebb –, hogy Juhász Sára papagájeleséget vásárolt egy állatkereskedésben, és azzal hazament. Az ebből adódó csalódást ugyanolyan hitvány disznóságnak éreztem, mint az imént említett képzelgéseket, ám
ettől – furcsa módon – Juhász Sára csak még értékesebbé vált a szememben. Másnap
délután, amikor a Majakovszkij utca és a Vörösmarty utca sarkán, ahol két jelentős költészet oltotta ki egymást, Juhász Sára vészjósló arccal megkérdezte, hogy és most éppen
mire gondolok, szó nélkül a kezébe nyomtam egy zacskó papagájeleséget.
Juhász Sára arca elsötétült.
– Te kémkedsz utánam? – kérdezte.
– Én csak azt akarom tudni, hogy mi történt – válaszoltam, összeszedve azt a kevés
bátorságomat, ami volt még. Ő erre azt mondta, amit máskor is:
– Ne tudd meg! Nem fogod megtudni.
Arról viszont mintha megfeledkezett volna, hogy az imént még el akart küldeni maga
mellől. Sőt, amikor eleredt az eső, még azt is megengedte – ismeretségünk során először
–, hogy beálljak az ernyője alá.
*
A hétköznap délelőttöket erős és ragacsos szálak kötötték a Rudas László Gimnázium
épületéhez. A fegyelemről, mely az összeköttetés kényszerű velejárója volt, éppúgy nincs
mondanivalóm, ahogy arról a kötelező érvénnyel megszerzendő tudásról sincs, melyről
mindennap, minden órában azt hallottam, hogy fegyver és hatalom. Igen, fegyver volt,
mely észrevehetően rám irányult, és hatalom volt, elnyomó hatalom. Én azonban ezt
rendjén valónak találtam, sőt határozott megelégedéssel töltött el az a körülmény, hogy a
tudás megsemmisítő fegyverének én lehetek egyik célpontja sok tízezer nemzedéktársammal együtt, és hogy a világ tökéletesebbé válásához a magam szerény módján én is
hozzájárulhatok mint az elnyomás egyik éppannyira jelentéktelen, amennyire hűséges
tárgya.

2010. január

19

Az iskola falai a mindenki számára kötelező, sötétkék nejlon iskolaköpennyel együtt
magukba foglalták azt a geometrikus kiterjedést, azt a többszörösen önmagába csavarodó
szűkösséget is, melyet annak idején tágasabbnak hittem a külvilágnál. Úgy állt az iskolaépület a városrész első világháború előtt ültetett platánfái között, mint egy ablakokkal áttört, nagy, piros csigahéj, melyből a puhatestű Rudas elvtárs, aki a saját lényéből kibocsátott, ezüstösen csillogó ideológián csúszott előre a hol inkább internacionalista, hol
inkább nemzeti bolsevik jövő felé, észrevétlenül kipusztult.
Mondanom sem kell talán, hogy ellentétben a testtel, Rudas elvtárs szelleme aktívan
jelen volt az épület falai közt. Erről tanúskodott egyebek mellett az a tizenkét festmény is,
mely az előcsarnokban volt kifüggesztve, és Rudas elvtárs életének fontosabb állomásait
volt hivatva bemutatni. Ezeket a képeket mindennap végignéztem. Ismételt megtekintésüktől annyira belém vésődött a Rudas elvtárs nagysága iránt érzett őszinte csodálat (és
ami vele jár, saját leküzdhetetlen törpeségem soha el nem múló tudata), hogy még ma
sem tudom részletesen leírni őket, legföljebb a címek felsorolására futja erőmből.
1. Rudas elvtárs hazafias nevelésben részesül édesapjától.
2. Rudas elvtárs figyelme a polgári áltudományosság felől a marxizmus felé fordul.
3. Rudas elvtárs békeharcot indít a háború és a termelés frontján.
4. Rudas elvtárs megtisztítja az árulóktól a proletárhatalom védelmében felsorakozó
Vörös Hadsereget.
5. Rudas elvtárs repülőgépen viszi a magyar dolgozó nép üdvözletét V. I. Leninnek és
J. V. Sztálinnak.
6. Rudas elvtárs a moszkvai Magyar Rádió adásában beszámol a magyar dolgozó népnek a szovjet szénbányászat újabb eredményeiről.
7. Rudas elvtárs visszautasítja a trockista elhajlók formális önkritikáját.
8. Rudas elvtárs visszatér Budapestre, és továbbfejleszti a dialektikus materializmust.
9. Rudas elvtárs kétfrontos küzdelmet vív a baloldali túlzók és a jobboldali revizionisták ellen.
10. Rudas elvtárs kiűzi a tudomány templomából a strukturalistákat.
11. Rudas elvtárs katonai segítséget nyújt a csehszlovák dolgozó népnek, összeegyezteti
a hazafiasságot az internacionalizmussal, és meghirdeti a hétköznapok forradalmiságát.
12. A Rudas László Mauzóleum bejáratánál Rudas elvtárs tanítványai szívükre és vállukra veszik Rudas elvtárs eszmeiségét.
*
Ebben az eszmeiséggel telített, szakrális térben, ahol percenként akár háromszor is beszívhattam a hétköznapok forradalmiságának hátborzongatóan fenséges atmoszféráját,
minden egyes tanár és tanárnő úgy szólalt meg, mintha Rudas elvtárs tilalmait és parancsait ismételgette volna. Szerencsés módon ötvözték Rudas elvtárs eszmetörténeti nagyságát saját magánemberi középméretükkel. Rudas elvtárs volt a permanens forradalmiság, ők voltak a permanens hétköznapok. A tanulók közül minden egyes fiú fel akarta áldozni az életét Rudas elvtársért, függetlenül attól, hogy Rudas elvtárs már tegnapelőtt
(vagy születésünk előtt, vagy időszámításunk előtt) meglelte nyugalmát a tizenkettedik
festményen pompázó mauzóleumban; és minden egyes lány szerette volna gyerekkel
megajándékozni Rudas elvtársat, függetlenül attól, hogy Rudas elvtárs (vagy ami maradt
belőle) erre az ajándékra szemlátomást nem tartott igényt.

20

tiszatáj

Így érthető, hogy amikor a fekete és fehér kőnégyzetekkel borított, végtelenbe vesző
folyosók valamelyikén szembejött velem Juhász Sára, valójában sötétkék nejlon iskolaköpenyek jöttek egymással szembe, és e folyosókon éppúgy nem szegődhettem Juhász
Sára mellé, ahogyan ő sem válhatott életem tanújává.
Miközben ezerszer és tízezerszer elképzeltem, hogy a közösség részeként miképpen fogok helytállni pártunk és dolgozó népünk ellenségeivel szemben, elszigetelt individuumként fokozatosan rájöttem, hogy a kezem ügyében levő ellenség én vagyok, éppenséggel én
magam. A közösség részeként fel akartam áldozni az életemet Rudas elvtársért, ám
ugyanakkor veszendőbe menő személyiségként el akartam sajátítani valaki másnak, egy
másik, másféle veszteségre ítélt személyiségnek a balszerencséjét. Fel akartam oldódni
benne saját (közösségtől idegen) nyomorúságommal és boldogtalanságommal együtt, arra
számítva, hogy majd a megfelelő pillanatban elszakadok tőle, és kivonom belőle magamat,
immár nyomorúság és boldogtalanság nélkül.
Szerencsétlenséget és szerencsétlen embert, mihelyt nem a közösség részeként néztem
körül a rendelkezésemre álló szűkös térben, láthattam bőven. Jóformán bárki, akire ránéztem, részvétteli pillantást érdemelt volna, ha lett volna bennem elég erő annyi kíméletlenséghez, amennyivel a tényeket felsorakoztató, összefüggéseket megteremtő részvét
együtt jár.
Az egyiknek kitelepítették a családját. A másiknak elgázosították a nagyszüleit. A harmadiknak elvonókúrán volt az apja, a negyediknek zárt osztályon az anyja. Az ötödik senkit sem szeretett a világon, csak egy plüssmackót, akit azonban szégyellt volna másoknak
megmutatni. A hatodik azt hazudta, hogy latin-amerikai, pedig csak cigány volt, és hogy
kommunista vértanúk voltak a szülei, pedig csak állami gondozásba adták.
Csakhogy ezek a balsorsok nem voltak elsajátíthatók. Ezeket a balszerencsétől sújtott
velem egyívásúakat csakis a közösség tekintetével vehettem észre, és ők is a közösség tekintetével néztek vissza rám. A közösség ideológiája felfüggesztette az egyéni szerencsétlenséget, a korszak andalító könnyűzenéje pedig a feledés fátylát borította rá. A sebek
vagy sebhelyek, melyek osztályrészül jutottak a nyomorultaknak (márpedig aki nem született nyomorultnak, arra a nyomorúságot előbb-utóbb kiterjesztette valaki más), nem
voltak közös nevezőre hozhatók, nem működtek közösségképző faktorokként.
Emlékszem például egy bizonyos Vánkos Misire (noha megfogadtam, hogy nem fogok
emlékezni senkire, akinek nincs köze Juhász Sára szerencsétlenségéhez). Ez a Misi ügyesen mozgott, fürgén pingpongozott, és dél-alföldi tájszólásban beszélt, amíg le nem szoktatták róla. Egyébként nehéz felfogású volt, és rosszul ment neki a tanulás. Ő is csak egy
sötétkék nejlon iskolaköpeny volt, fölötte egyenetlen világosbarna folt az arca, és nem látszott semmiféle mód arra, hogy kiélesedjenek az elmosódott arcvonások. Ennek nem is
éreztem szükségét.
Évek múlva tudtam meg róla, teljesen véletlenül, miféle gyermekkori emléket hordoz
magában.
A téeszesítés időszakában, az 1960-as évek elején – ő három- vagy négyéves lehetett
akkor –, egy hajnalban egyenruhás férfiak vették körül a Misi-tanyát, ahol Misi született
és addig nevelkedett. Felsorakoztatták az egész Misi-családot a nyolcvanöt éves dédikétől
a hároméves fiúcskáig, majd a családfőt, a Misi-apukát leteperték, és a Misi-család szeme

2010. január

21

láttára ütlegelték, rúgták, taposták másfél óra hosszat, ami egy mozielőadáshoz is bőven
elég.
Tizenkét évvel később Misi a fővárosban lakott, kollégiumban, és a Rudas László Gimnáziumban tanult, rosszul, nagyon rosszul. Viszont az első emeleti fiúvécében roppant
élethűen tudta utánozni a női orgazmus hangjait, és ez a képesség olyan fegyver, olyan
hatalom volt, melyet nem minden eredmény nélkül fordíthatott szembe a hivatalos tudással. Ezenkívül reggeltől estig pingpongozott, és egyik bajnokságot nyerte a másik után.
Egyszer még Isztambulba is eljutott a csapatával. Hazatérése után színes mozaikkal kirakott fürdőkről, hastáncosnőkről és kurvajó prostituáltakról mesélt, valamint egy egész
kis pantomimot adott elő, amikor bemutatta, hogyan viselkedik a kínai vendéglőben az
anyja hasából kimetszett, ízletes szószokba mártogatott eleven patkányembrió.
Folyamatos eufóriájába ritkán ékelődtek meditatív szünetek, és ezek sem elmélyülésről, inkább eltompulásról tanúskodtak. Ettől függetlenül, Vánkos Misi volt az élet királya.
Egyáltalán nem látszott szerencsétlennek vagy boldogtalannak.
És főleg: a sarokba szorított, felszámolásra ítélt egyén szemszögéből egyáltalán nem
volt megszólítható.
*
Addigra már egyet és mást mégiscsak megtudtam arról, milyen körülmények között él
együtt Juhász Sára, Nagyell Viola és a szürke papagáj.
Tudtam például, hogy Viola szinte sohasem mozdul ki hazulról. Azért nem mozdul ki,
mert nem tud segítség nélkül lemenni a lépcsőn. Ha esetleg mégiscsak lejutott, akkor pedig feljönni nem tud. Az épületet, melyben lakott, lift nélkül tervezték. De az is lehet, hogy
terveztek hozzá liftet, csak éppen takarékosságból nem építették be.
Azt is tudtam, hogy Viola szenved a zajoktól és a zörejektől, továbbá a zenétől és az
emberi hangoktól is. Juhász Sára elmagyarázta, hogy amikor a szomszédban lakó fiatal
házaspár rockzenét hallgat vagy veszekszik, Viola olyasféle fájdalmat érez, mint amikor az
embernek érzéstelenítés nélkül egyszerre fúrják az összes fogát. De még ennél is jobban
szenvedett Viola attól, ha megszólalt a telefon.
A telefonnak csakugyan kellemetlen, csörömpölő, felszólító jellegű hangja volt, melynek hallatára Viola iszonyodva felsikoltott:
– Irgalmazzatok!
– Ne hívjatok!
– Felejtsetek el!
– Hagyjatok élni!
Iszonyodott és haragudott, ha távoli ismerősök, hangok a múltból a hogyléte felől érdeklődtek. Mondogatta, hogy nincs neki semmiféle hogyléte, de ezt kevesen hitték el.
Még inkább iszonyodott és haragudott, ha a hívás nem neki szólt, hanem Juhász Sárának. Valahányszor egy-egy osztálytárs, hosszabb hiányzás után, a házi feladatok felől érdeklődött a vonal túlvégén, Juhász Sárának tudnia (sőt látnia és hallania) kellett, hogy az
ártalmatlanul hangzó párbeszéd felizzított vésőként repesztgeti Viola csontjait. Ezzel is
magyarázható, hogy Juhász Sára ismeretségünknek mindjárt az első tíz percében megtiltotta, hogy valaha is felhívjam otthon; én pedig szót fogadtam a tiltásnak, már csak azért
is, mert attól kellett volna félnem, hogy Juhász Sára helyett az ismeretlen édesanya, a szerencsétlenség hordozója és kiterjesztője veszi fel a kagylót. Nem ismertem Violát, sohasem

22

tiszatáj

láttam, de ismeretlenül is tartottam tőle, mert meg voltam róla győződve, hogy helyteleníti Juhász Sárához fűződő kapcsolatomat. Juhász Sára gesztusai, hangsúlyai mindmind azt sugallták, hogy Viola erős és tartós ellenszenvvel figyeli megnyilvánulásaimat
(már amennyiben ügyet vet rájuk), és hogy ő, Juhász Sára sokkal kedvesebb lehetne hozzám, ha nem kellene Violához alkalmazkodnia.
De hát éppen az alkalmazkodás volt a lényege a másik ember szerencsétlenségének,
melynek elsajátításától szabadulást és megtisztulást reméltem.
Egyszer megkérdeztem Juhász Sárától, hogy nem volna-e lehetséges kihúzni az aljazatból a telefon csatlakozóját. Juhász Sára olyan arckifejezést öltött, mintha akaratom ellenére lelepleztem volna egy újabb szégyellnivaló titkát. Pedig ami kiderült, abban nem
volt semmi szégyenletes. Az derült ki, hogy Viola nem minden telefonhívástól iszonyodik.
Némely hívásokra – elsősorban az egyik nagy könyvkiadó titkárságáról eredőkre – ugyanolyan türelmetlenséggel várt, amilyennel a többit el akarta hárítani. Ezek a hívások újabb
adag elvégzendő munkáról szóltak, és az ebből adódó bevétel volt az elvált asszony egyedüli jövedelme a rokkantnyugdíj mellett.
Mondtam már, hogy Viola színésznő volt fiatalkorában. Később, miután az a szerencsétlenség történt vele, ami történt, nyomdai levonatokat korrigált a szóban forgó könyvkiadó számára, néha pedig megszerkesztett szerzői kéziratokat készített elő nyomtatásra.
Ezt a két, egymással szorosan összefüggő munkát otthon is végezhette. Juhász Sára tudomásomra hozta, hogy mind a kézirat-előkészítést, mind pedig a korrigálást igen könnyű
megtanulni. Csupán a helyesírási szabályzat ismerete és némi odafigyelés kell hozzá. A
megmunkálandó szövegek között érdekes olvasmányok is akadnak, sőt olyan művek is,
melyek a már ismert okokból (betiltás, bezúzás) nem jutnak el az olvasókhoz.
Ebből a közleményből viszont azt a gyanút merítettem, hogy a kézirat-előkészítői és
korrektori munka egy részét (meglehet, a nagyobbik részét) Juhász Sára végzi Viola helyett, főleg amikor Viola rosszabbul van. Ezt Juhász Sára sohasem volt hajlandó beismerni. Ám a zsineggel áthurkolt papírkötegeket ugyanúgy ő hozta-vitte, ahogy a bevásárlás és a gyógyszerek beszerzése is az ő dolga volt.
Egyszer elkísértem Juhász Sárát a könyvkiadóba.
Mintha márvány oszlopcsarnokba léptem volna, mely a következő pillanatban jobbról
cseppkőbarlanggá, balról egy perzsiai nagyváros bazárjává alakult át. Apró cellák sora tárult fel, melyek mindegyikében egy-egy kódexmásoló szerzetes vagy cirkuszi műlovarnő
üldögélt, írógépet püfölt, szivarozott, vitatkozott, szótárban lapozott, körmöt lakkozott,
vagy éppen citromot facsart egy párolgó kondérba. Valaki ujjal mutatott Juhász Sárára:
– Hát ez meg kicsoda? Mit keres itt?
– Ez? Ez a Nagyell kislánya.
Sohasem fogom elfelejteni a szánalom és a borzadály kifejeződését a köröskörül himbálódzó arcokon.
Juhász Sára pedig soha többé nem engedte, hogy elkísérjem a könyvkiadóba.
*
Egyvalakinek a hangját Viola mégiscsak szerette. Ez a valaki a papagáj volt. Akármilyen
hangosan rikácsolt, akármilyen egyhangúan ismételgette azt az egyetlenegy szót, amit tudott, ő sohasem zavarta Violát. Ő még a legrosszabb időszakokban is mindig örömöt okozott neki. Nem volt, nem lehetett olyan életmegnyilvánulása, mely meggyötörte volna a

2010. január

23

kétharmad részben magatehetetlen testet, a körülményeknek kiszolgáltatott idegrendszert.
A madár gondozása természetesen Juhász Sára feladata volt, de ő, mint oly sok minden egyébről, erről sem árult el részleteket. Mindössze annyit mondott, hogy a papagáj
egyidős vele. Állítólag aznap kelt ki a tojásból, amikor ő született.
Nem volt nehéz kitalálnom, hogy a papagáj a régi szép időre emlékezteti Violát. A régi
szép idő, a szétroncsolt fiatalság a forradalom leverése utáni évekre esett. Akkoriban Viola
egyik ragyogó szerepet kapta a másik után. Ő volt a Csongor és Tündé-ben Tünde, a Rómeó és Júliá-ban Júlia. Szerette a közönség, szerette kritika, szerette a társulat, melynek
tagja volt, még akkor is, ha a jó gazda szeretete volt ez, aki gyönyörködik felnövekvő kiscsirkéjében, arra számítva, hogy majd a kis pipi jól meghízik, ő pedig szépen levágja. Igaz
ugyan, hogy a terhesség, majd a szülés néhány hónapra megakasztotta pályáját, de aztán
újrakezdte, újult erővel. Megint csak jobbnál jobb szerepek jutottak neki.
Ekkoriban kapta a jobbnál jobb szerepek mellé a papagájt is.
Azt is tudtam, kitől kapta: Évától.
Csak azt nem tudtam, hogy Éva kicsoda.
Egyszer, amikor Juhász Sára mellett meneteltem az utcán, ő rámutatott egy cégtáblára.
– Itt dolgozott az Éva – közölte.
– Ki az az Éva? – kérdeztem.
– Éva? Éva senki – felelte. – Éva egy kedves halott.
– Ismerted? – kérdeztem.
– Huszonhat éves volt – felelte kitérően.
– És miért halt meg ilyen fiatalon?
– Mert nem akart megöregedni.
*
Egyszer pedig egy lépcsőházban haladtunk fokról fokra fölfelé. Feledhetetlen, pompás
lépcsőház volt!
Az idő múlásától megszürkült, szúrágta gerendák, melyekkel alá volt dúcolva, úgy
görnyedeztek a homályba burkolódzó magasság alatt, mint egy őskori erdő megkövesedett, lecsupaszodott fái. Akkor is világosan mutatták volna, hogy az egész épület roskadozik a szellem terheitől, ha egy sor cég- és névtábla – irodák, egyesületek, szerkesztőségek,
igazgatóságok, hivatalok és hatóságok felirata – nem hirdette volna még feltűnőbben
ugyanezt.
Gyönyörű stukkódíszek málladoztak a magasban; ahol pedig le volt verve a vakolat,
mintha freskómaradványok bukkantak volna elő! A hellyel-közzel még meglevő falicsempék ornamentikája egy özönvíz előtti civilizáció üzenetét hordozta, és meglepő harmóniában állt a fal mellett lógó meztelen kábelekkel, a villany- és telefonzsinórok füzérével.
A színes ablaküvegek, akár egy középkori katedrálisban, szívből jövő gyónásra ösztökéltek.
A kovácsoltvas lépcsőkorlát leheletfinom pártázatú vasvirágai oly nemes magától értetődőséggel rozsdásodtak, bolyhosodtak, mintha igazi élőlényekké, szerves anyaggá változtak volna az évtizedek folyamán.

24

tiszatáj

Még a lépcsőfokok két oldalán sorakozó rézkarikák is azt ásították a maguk szerény
módján, hogy itt bizony harminc évvel ezelőtt vörös bársonyszőnyeg futott!
Ebben a különleges környezetben, ahol Juhász Sárának valamilyen gyógyászati segédeszköz beszerzéséhez kellett volna kapnia egy okmányt vagy egy már meglevő okmányra
egy aláírást és egy pecsétet, végre összegyűlt bennem annyi merészség, hogy saját magam
számára is váratlanul megkérdezzem:
– Na és az apáddal mi van?
– Tessék?! – kérdezett vissza Juhász Sára olyan hangon, mint aki beszívja a levegőt
ahelyett, hogy kilehelné.
Megtorpant. Két fokkal fölöttem állt.
– Hogy mi van vele. Az édesapáddal! – makacskodtam.
– Nem tudom, kiről beszélsz – vágott vissza nyersen és ridegen.
Szikrázott a szeme. Attól féltem, hogy mindjárt pofon vág, és elküld maga mellől.
Csakhogy a szürke gerendák, a színes üvegek és a kovácsoltvas virágok nem hagytak nyugodni. Tovább kérdezősködtem.
– Hol él? Mit csinál? Mi a foglalkozása? Miért nem találkozol vele?
Egy szempillantás alatt visszanyerte a fölényét. Visszaszólt, visszakérdezett.
– Előbb neked kell színt vallanod. Vajon a te apád kicsoda? Hol él? Mit csinál? Mi a
foglalkozása?
Kénytelen voltam bevallani, hogy mindezekről fogalmam sincs. Még csak azt sem tudom, hogy a férfi, akinek a nevét viselem, életben van-e még vagy már meghalt. Azt sem
tudom pontosan, hogy mióta nincs, azt meg végképp nem tudom, hogy miért nincs.
Juhász Sára elgondolkodva nézett rám.
– Na látod – mondta végül.
Amikor azonban közelebb léptem hozzá, egy könnyed mozdulattal meglökött. Elveszítettem az egyensúlyomat, és nekizuhantam a szebb napokat látott lépcsőkorlátnak.
Az egyik vasvirág felhorzsolta az arcomat.
Juhász Sára odaugrott, és aggodalmaskodott, hogy esetleg vérmérgezést kapok.
– Most az egyszer belém karolhatsz – mondta. – De csak a felső lépcsőfordulóig. Tovább nem.
Úgy mondta ezt, mint aki ezáltal egyszer s mindenkorra elejét vette mindennemű vérmérgezésnek. És még ezt is mondta, nyilván csak a rend kedvéért:
– Ne essünk tévedésbe: nem vagyok gyógyszer!
*
Viola – ezt is tudtam – deréktól lefelé meg volt bénulva. Idejét vagy fekvő testhelyzetben,
vagy tolószékben ülve töltötte. Már mondtam, hogy az épületben nem volt lift, Sára pedig
nem bírta levinni őt a lépcsőn, vagy ha mégis, akkor csak lassan és kínkeservesen. És ha
nagy nehezen levitte is Violát, felhozni már végképp nem tudta. Nem volt elég ereje hozzá.
Erre a feladatra, vagyis Viola szabad éghez és levegőhöz juttatására Bartucz Lajos volt
alkalmas, aki az épület földszintjén lakott. Bartucz, amikor éppen szabadnapos volt, esetenként harminc forintért – harminc villamosjegynek vagy húsz autóbuszjegynek (vagy,
mint később megtudtam, tizenötször két deciliter bornak) megfelelő összegért – vállalkozott rá, hogy Violát tolószékestül leviszi a lépcsőn, majd vissza is hozza a harmadik emeletre.

2010. január

25

Ilyenkor Bartucz elgurította Violát az épület közelében kialakított kis zöldterületre, a
tolószéket beállította két ifjú nyírfa közé, majd félrehúzódva, ám hallótávolságon belül
maradva cigarettázott mindaddig, míg Viola kissé emelt hangon értésére nem adta, hogy
most már legyen szíves visszavinni a harmadikra.
Ezekre az alkalmakra délelőttönként került sor. Mire véget ért a tanítás, és főleg, mire
odaértünk volna a Kacsóh Pongrác úti lakótelepre, Bartucz már egészen biztosan visszaszállította a lakásba Violát. Ám ezeken a napokon Juhász Sára, óvatosságból és anyja
iránti figyelmességből, mégsem engedte, hogy hazáig kísérjem.
– Most ne gyere tovább! – mondta. – Bartucznak szabadnapja van!
Attól tartott, hogy belebotlunk a szabad levegőt élvező Violába, akinek nyilván terhére
lenne váratlanul felbukkanó személyem. Juhász Sára éreztette velem, hogy anyja vajmi
kevés rokonszenvet táplál irántam, és a nézeteimet, ha ismerné őket, elfogadhatatlannak
tartaná. Az a szerencsém, hogy ő, Juhász Sára eddig még nem beszélt neki a nézeteimről.
*
Egyszer azonban elfelejtette, hogy Bartucznak szabadnapja van, vagy talán Bartucz organizált magának egy extra prémium szabadnapot. Így tehát, miután Juhász Sára aznap
nem tiltotta meg, hogy elkísérjem hazáig, mégiscsak belebotlottunk Violába.
Azaz, hogy pontosabb legyek, először csak a tolókocsiba botlottunk bele, és hogy még
pontosabb legyek, a tolókocsi ütközött nekünk.
A tolókocsiban Bartucz gyerekei ültek, szám szerint kettő. Két további Bartucz-gyerek
teljes lendülettel tolta a kocsit. Száguldottak, akár egy fogathajtó verseny résztvevői. Sikongattak, nevetgéltek.
Viola azon a padon ült, vagy inkább összegyűrődve gunnyasztott, melyen máskor Bartucznak volt szokása cigarettázni. Látszott rajta, hogy a Bartucz-gyerekek rikoltozásától
kiújultak a fájdalmai, és minden ízében szenved.
– Hagyd őket, Sárikám – suttogta elgyötört arccal. – Ők még örülnek az élet dolgainak. Ők még a tolószéknek is örülnek.
– Anya! – kiáltotta Juhász Sára szemrehányóan. – Hányszor mondjam, hogy nem
szabad előre odaadni a pénzt?!
És tényleg: az történt, hogy Batucz, nyilván az extra prémium szabadnap miatt, előre
kérte és meg is kapta a harminc forintját. Majd pedig, miután a tolószéket odagördítette a
zöldterületre a két nyírfa közé, azt mondta, hogy mindjárt jön, és nem jött mindjárt.
Juhász Sára, mint egy kombinatorikai feladványt, számítgatni kezdte, hogy a környékbeli vendéglátó-ipari egységek közül melyikben tartózkodhat jelenleg Bartucz Lajos.
A Badacsonytördemici Borozóban, a Fűrész utca és az Erzsébet királyné út sarkán!
A Vonyarcvashegyi Borozóban, Gyarmat utca negyvenhat bé!
A Csopaki Borozóban, a Czobor utca túlsó végén!
A Telepes utcai Szövetkezeti Italboltban!
Felvetődött a kérdés: amennyiben Bartucz egymás után három vagy annál több italkimérést keres föl, milyen útvonalon haladhat, miféle kacskaringókkal, vargabetűkkel és
kitérőkkel? Sőt, nem lehetséges-e még az is, hogy Bartucz, mint az atomfizikában bizonyos részecskék, egyszerre több helyen is megtalálható?
Az említett helyek mindegyikén ugyanazt a két különböző színű – vagy vörös, vagy fehér –, ám egyformán vegyszerszagú, bornak mondott italt mérték, melyből akkoriban egy

26

tiszatáj

forintba került egy deciliter, tíz forintba egy liter. Így tehát előrelátható volt, hogy Bartucz
Lajos, mire megszabadul mind a harminc forinttól, három liter vegyszerszagú csigert fog
fogyasztani, és dülöngélni fog. Ám egyelőre még nem dülöngélt, mert egyelőre még nem
volt sehol.
Közben eleredt az eső. Apró szemű, hideg, október végi eső volt.
A Bartucz-gyerekek sorsára hagyták a tolószéket, és visszahúzódtak a „Bartucz” feliratú névtábla mögé.
Odaléptem az asszonyhoz, és mondtam, hogy én vagyok az. Én vagyok Pelczer.
Kiderült, hogy még sohasem hallotta a nevemet. Sejtelme sem volt róla, hogy én is létezem a világon, és hogy Juhász Sárával töltöm a délutánok java részét. Aggodalmaimmal
ellentétben, korántsem volt rólam rossz véleménye, ahogyan jó véleménye sem volt.
Mindaddig nem is léteztem a számára, és nem hihettem, hogy majd ezután fontossá fogok
válni a szemében.
Mondtam neki, hogy nem lenne jó, ha itt maradna a szabad ég alatt, és bőrig ázna. Én
szívesen fölviszem a harmadik emeletre.
– Székestül? – kérdezte Viola hitetlenkedve.
– Szó sem lehet róla! – csattant fel Juhász Sára. Vörösre gyúlt az arca. Haragudott. –
Ne hősködj, Pelczer! Nem vagy te ahhoz elég erős!
Most vettem észre, mennyire nem hasonlít az anyjára. De azt, hogy mi ennek a különbözőségnek a lényege, csak egy kicsit később értettem meg. Egyelőre csak annyit fogtam
föl, hogy minél szembeötlőbb a kontraszt, annál kevésbé válik a javára Juhász Sárának.
Egyébként igaza volt: már ahhoz is minden erőmet össze kellett szednem, hogy Violát,
akinek addigra egy kissé átázott a ruhája, felnyaláboljam és bevigyem a lépcsőházba,
méghozzá úgy, hogy mozdulataimmal minél kevesebb fájdalmat okozzak neki. Még nehezebb volt a lépcsőn vinni fölfelé, egyenletesen, lassan, óvatosan. Erre összpontosítottam
minden figyelmemet, minden testi és lelki energiámat. A tolószéket Juhász Sára
vonszolta, ráncigálta mögöttem, és közben szidta Bartuczot, akiben sohasem bízhat meg
az ember.
Így viszont nem azonnal ébredtem rá, hogy mi történik velem ott a lépcsőházban, és
főleg, hogy miért. Nem volt világos, miért reszketek, és miért érzem úgy, hogy mindjárt
összecsuklik a térdem.
A torkom kiszáradt. A szívem olyan hevesen vert, hogy kívülről is hallatszott a
dörömbölés.
Mindez pedig azért volt így, mert egy nőt tartottam a karjaimban, életemben először.
Egy olyan nőt, aki testi jelenlétével egy szempillantás alatt a hatalmába kerített. Felkavarta a véremet.
*
Nem tudom érzékeltetni azt, ami rám zúdult abban a pillanatban: a szégyen és a kéjes izgalom, a vágy és a kín együttesét. A karjaimban tartott női test forró volt és párolgott. A
mellei a mellkasomhoz préselődtek. Olyan közel volt az arca az enyémhez, hogy bármelyik
pillanatban megcsókolhattam volna. Valószínűleg meg is tettem volna ezt, ha Juhász Sára
nem botladozik a hátam mögött, és észhez nem térít a mérgelődésével, de már a puszta
jelenlétével is.

2010. január

27

Viola negyvenéves lehetett akkoriban, de ez csak sokkal később vált bennem tudatossá. Abban a szempillantásban képtelen voltam bármit is kezdeni a számszerűsíthető
életkorral, azokkal a kétjegyű számokkal, melyek az életpályát szegélyezik az iskolapadtól
a koporsóig. Szemébe néztem, ő pedig nem fordította el az arcát, hanem keresztülnézett
rajtam, valahová a semmibe. Nem hagyta jóvá és nem tiltotta meg, hogy végigfuttassam a
pillantásomat az arcán, a nyakán, a blúza kivágásán. „Te jó Isten” – gondoltam, egy kissé
erőltetve a megrendülést –, „mikor volt ez a nő utoljára férfival? Öt éve? Tíz éve? Tizenöt
éve?”
A női testből áradó nedves illat arról tanúskodott volna, ha képes lettem volna helyesen értelmezni, hogy a legutóbbi együttlétre nem is olyan régen került sor.
*
Ez volt az a délután, amikor együtt láttam Juhász Sárát, Violát és a papagájt. Nem kellett
volna elfogadnom az invitálást. Okosabb lett volna visszafordulnom a küszöbről. Juhász
Sára rosszkedvű volt, a cipője orrát bámulta, és ellenségesen hallgatott.
– Van egy papagájunk! – mondta Viola.
Juhász Sára fölnézett a cipője orráról.
– Anya, kérlek! – mondta. – Nagyon kérlek!
Az a különös, nedves illat, mely már a lépcsőházban is felizgatott, egyre jobban betöltötte az egész lakást. Ám egyelőre még türtőztettem magamat. Körülnéztem, úgy tettem,
mint aki a papagájt keresi, ám a szokatlan kellékek – a kalitka, mely pillanatnyilag üres
volt, az egyik drótháló, mely az ablakot fedte és a másik drótháló, mely a szemközti falnál
volt kifeszítve – túlságosan lekötötték a figyelmemet.
– Papagájkórt lehet kapni tőle! – fűzte hozzá Viola.
Ezt a kijelentést nyilvánvalóan viccnek szánta, már ahogy egy fájdalmaktól gyötört, félig megbénult asszony szokott viccelődni. Meg is magyarázta:
– Például a Bartucz-gyerekek elkapták a papagájkórt! Rágják a Bartucz fülét, hogy nekik is vegyen egy papagájt! Csak sajnos a Bartucz azt hiszi, hogy a papagáj a Vonyarcvashegyi Borozóban kapható! Meg a Telepes utcai Szövetkezetiben!
– Anya! – mondta Juhász Sára türelmetlenül. – Nem beszélhetnénk valami másról?
– Nem bánom – felelte Viola –, beszéljünk valami másról. Beszéljünk a tolószékről.
Attól meg tologató-kórt lehet kapni. A Bartucz-gyerekek rágják a Bartucz fülét, hogy nekik
is vegyen egy tolószéket! Vagy majd ők lopnak egyet.
Ebben a pillanatban egy halálra szánt, visító hang szólalt meg a hátsó drótháló közelében, mely a másik dróthálóval együtt egy kissé az amerikai filmekben látható börtönökhöz
tette hasonlóvá a szobát. Valaki felsikoltott:
– Fűzfa! Fűzfa! Fűzfa!
Meghűlt az ereimben a vér, pedig tudtam, hogy ez csakis a papagáj lehet. Most végre
észrevettem. Egy szürke pokrócon kuporgott, és maga is szürke lévén, annyira összeolvadt
környezetével, hogy még most is meg kellett erőltetnem a szememet, ha látni akartam.
Lehajtotta a fejét, csőrét a pokróchoz érintette. Úgy turkálta a szürke pokrócot, mint egy
szürkére festett, furcsa kis malac.
– Fűzfa! Fűzfa! Fűzfa!
Gondoltam: előbb-utóbb majd csak abbahagyja a fűzfa szólongatását. Majd csak megunja. Vagy pedig Juhász Sára tőle is megkérdezi: nem beszélhetnénk-e valami másról.

28

tiszatáj

Aztán, amikor végre-valahára elhallgatott, egyikünknek sem volt kedve megszólalni.
Hosszú, kínos csend nehezedett a szobára.
– Amit a papagáj mondogat, az egy idézet az Othello-ból – szólalt meg egy idő múlva
Viola. – Othello felesége, Desdemona, miközben lefekvéshez készülődik, elmondja, hogy
volt az anyjának egy Borbála nevű cselédje, aki bánatában egy fűzfáról szóló dalt énekelgetett. Desdemona már tudja, hogy haragszik rá a férje, csak azt nem tudja, hogy miért. És
azt sem tudja, hogy éjszaka a férje be fog jönni hozzá, fel fogja ébreszteni, és meg fogja
fojtani. De a nézők már tudják. Ezért a nézők számára a fűzfáról szóló dal valójában
Desdemona elkerülhetetlen balsorsáról szól. „Fűzfa! Fűzfa! Fűzfa!”
Ha azt állítom, hogy meglepődtem, akkor óvatosan fogalmazok. Nagyell Viola egykori
színésznő a szürke papagáj imént hallott hangján szólalt meg. Rikácsolt, sikoltott. Képtelen voltam eldönteni: vajon ő utánozza-e a papagáj hangját vagy a papagáj az övét?
Annyira meg voltam zavarodva, hogy kikéredzkedtem a fürdőszobába kezet mosni.
Hátha az alatt a néhány másodperc alatt, amíg egyedül maradok, összeszedhetem a gondolataimat.
*
Idegen lakás fürdőszobájába lépve, ma is megbabonáznak a női mindennapi élet árulkodó
jelei. Akkor nemcsak szokatlanságuk miatt hatottak erősebben rám, mint később, hanem
azért is, mert idegrendszerem ekkor még fogékonyabb volt az új benyomásokra. Csak
most vált bennem tudatossá – miközben kintről, a szobából ingerült szóváltás hangfoszlányai szűrődtek be –, hogy egy nő balsorsának elsajátítása elképzelhetetlen az élet intim
mozzanatainak megközelítése nélkül.
A száradó fehérneműk és harisnyák, a szépítő- és testápoló szerek, egy sor ismeretlen
rendeltetésű készülék láttára tüzes karikák táncoltak a szemem előtt, és néhány pillanatra,
úgy emlékszem, el is veszítettem az eszméletemet.
Aztán derékig levetkőztem.
Igazából nemcsak kezet mosni akartam, hanem az egész felsőtestemet is le akartam
mosni, mert a cipekedéstől teljesen elöntött a verejték, de ezt fölösleges lett volna elmondanom Violának. A hideg víz magamhoz térített, és a fürdőkád mellől felkapott frottírtörülköző, mellyel ledörzsöltem magamat, jólesően élénkítette bőröm alatt a vérkeringést.
Szerettem volna cserélni ezzel a törülközővel, átváltozni ezzé a törülközővé. Ennek a
törülközőnek újra meg újra megadatik a lehetőség, hogy rásimuljon Viola meztelen bőrére, hogy rostjaival és bolyhaival kövesse Viola minden hajlatát! Még csak másfél vagy
két órája sincs – gondoltam elragadtatva –, hogy Viola teste benne volt ebben a törülközőben.
Elragadtatásom számottevően csökkent, amikor bizonyos jelekből észrevettem, hogy
másfél vagy két órával ezelőtt nemcsak Viola használta ezt a törülközőt, hanem valaki más
is, méghozzá nem rendeltetésszerűen.
Porig alázva bújtam vissza ingembe, pulóverembe. Úgy éreztem magamat, mint egy
tetten ért zsebtolvaj.
*
– Maga ismeri az Othellót? – kérdezte Viola, aki semmit sem vett észre a fürdőszobában
történtekből. – Csak olvasta, vagy látta színpadon is?

2010. január

29

Nem hagyott időt, hogy válaszoljak.
– Mi a véleménye Desdemona szerepéről? – tette föl a számára döntő fontosságú kérdést.
Lehetetlenség volt azonnal rá nem jönnöm, hogy ez volt Viola egyik szerepe a régi szép
időben, a forradalom leverése után. Azt is meg kellett volna értenem vagy éreznem, hogy
ez a szerep, a színpadi lehetőségeken túl, alighanem összekapcsolódott személyes balsorsával is. Éppen ezért az lett volna a legokosabb, ha letagadom, hogy ismerem a világirodalomnak ezt a kiemelkedő alkotását. Rögtön el kellett volna búcsúznom, venni a kabátomat, és leszaladni a lépcsőn.
Ha így tettem volna, bölcs maradtam volna.
Ehelyett azonban kifejtettem bonyolult és zavaros elméleteim egyikét.
Valami olyasmit állítottam – ha jól emlékszem –, hogy Desdemona szerepe a borzalmas végkifejlet ellenére vígjátéki jellegű, ahogy a színmű többi szereplője is majdnem teljesen vígjátéki figura.
– Hát ezt meg hogy érti? – kérdezte Viola. Iménti jókedve, amilyen hirtelen jött,
ugyanolyan gyorsan el is tűnt az arcáról. – Legyen olyan kedves, fejtse ki bővebben!
Juhász Sára olyan mozdulatot tett a cipőjével, mintha meg akart volna rúgni, de túl
messze állt, nem érte el a bokámat. Ráadásul egy asztalka is ott állt kettőnk között. Én pedig nem törődtem sem a figyelmeztetéssel, sem az iménti megszégyenüléssel, melynek során úgy éreztem magamat, mintha én követtem volna el valamit, pedig csak észrevettem,
hogy más követte el azt, amit én nem.
Az asztalkán egy korrigálásra váró levonat feküdt, egy regény, egy akkor divatos, azóta
elfelejtett szerző munkája. Címe: A sérült. Az, amit a következő percekben mondtam,
emlékezetemben valamiképpen összekapcsolódott a fehér papírköteggel és a véget nem
érő sérültség állapotával. Arra már nem emlékszem pontosan, hogy mit állítottam; talán
azt, hogy az Othello azért nem igazi tragédia, mert erények és törvények helyett bűnök és
gyarlóságok ütköznek benne. Desdemona nyílt színi brutális meggyilkolása természetesen
lehetetlenné teszi, hogy a színművet komédiának olvassuk vagy nézzük; ám a fiatal nő
ostobasága és önfejűsége úgy terjed át a többi szereplőre (kivéve persze Jagót), mint egy
fertőző betegség. Ez az ostobaság teszi lehetetlenné, hogy a szereplők átlássanak akár a
másikon, akár önmagukon.
Úgy rémlik, több ízben is kiejtettem az „ostobaság” szót, talán háromszor vagy négyszer is.
Ebben az értelemben – fejeztem be éles elméjűnek szánt eszmefuttatásomat –, ebben
az értelemben a „védtelen ártatlanság”, aminek Desdemonát látni és beállítani szokás,
valójában nem is olyan nagyon ártatlan.
– Maga úgy gondolja – faggatott Viola gondterhelten –, hogy Desdemona nem volt
ártatlan?
– Ártatlannak ártatlan volt – feleltem –, de csak azért, hogy a Velencei Köztársaság
szolgálatában álló, afrikai származású tábornok bukása minden ízében megsemmisítő lehessen. Ha tudniillik Othello egy hűtlen asszonyt fojtana meg a színpadon, akkor bűncselekménye nem lépne túl azon a hétköznapi barbárságon és kegyetlenségen, mellyel magunk is kénytelenek vagyunk együtt élni.

30

tiszatáj

– Maga szerint kénytelenek vagyunk? – kérdezte Viola. Ettől a kérdéstől még azt a kevés vonzerejét is elvesztette, amit az imént még őrzött a szememben. Már egyáltalán nem
kívántam.
– Desdemona ártatlansága – folytattam zavartalanul és fölényesen – nem annyira jó
lelkiismereten, mint inkább rossz emberismereten alapul. Nem az a lényeg, hogy ártatlan
volt-e vagy sem, hanem az, hogy hülyén viselkedett.
Viola arca elsötétült. Most egy kicsit mégiscsak hasonlított Juhász Sárára.
– Szóval maga szerint hülyén viselkedtem!
Próbáltam menteni a menthetőt. Dadogva magyarázkodtam. A színész – hebegtem
ostobán – sohasem azonos a szerepével, még akkor sem, ha azt hiszi, hogy teljesen azonosul vele. Csakhogy ebben a pillanatban ismét megszólalt a papagáj.
– Fűzfa! Fűzfa! Fűzfa!
Egy egész fűzfaerdőt összerikácsolt. Kezdtem végképp kínosan érezni magamat.
– Nyughass már, Évike! – szólt rá Viola a madárra. Az pedig, meglepő módon, el is
hallgatott. Mégsem ettől lepődtem meg, hanem a női névtől.
– Évike? – kérdeztem. – Évikének hívják? Én azt hittem, hogy ez egy fiúpapagáj!
– Igen, ez egy fiúpapagáj – felelte Viola sértett méltósággal –, ugyanakkor ez egy
Évike. Ez egy olyan Évike, aki fiú. Mindazonáltal mégiscsak Évike, aki azonban mégiscsak
fiú.
– Talán bizony arról az Éváról van elnevezve – kérdeztem a jól informált ember magabiztosságával –, aki azért halt meg fiatalon, mert nem akart megöregedni?
– Nem elnevezve van – felelte Viola. Meglátszott rajta, hogy nehezen uralkodik magán. – Ez nem elnevezés. Ez ő. Ő maga, úgy, ahogy van.
Juhász Sára hangosan kifújta az orrát. Akkor vettem csak észre, hogy már percek óta
folynak a könnyei. Amikor pillantásom találkozott az övével, teljes erőből rácsapott a
mellette álló asztalkára, mintha A sérült című regény nyomdai levonatát akarta volna fenyítésben részesíteni.
– Már megint tapintatlan voltál, Pelczer! – kiáltotta.
És bevágta maga mögött az ajtót.
*
Néhány nappal később azt vettem észre, hogy Juhász Sára a Nagy Októberi Szocialista
Forradalom közelgő évfordulójának tiszteletére fodrásznál járt, és kibodoríttatta a haját.
Ettől szinte a felismerhetetlenségig megváltozott az arca. Olyan volt, mintha évtizedekkel
ezelőtt lemaradt volna a Rudas elvtárs életútját szemléltető festmények valamelyikéről, és
most szeretne visszakerülni a történelmi jelenetnek legalább a peremére.
A szokatlan jelenségből arra következtettem, hogy Juhász Sára valakinek tetszeni akar.
Amilyen elbizakodott voltam, azt hittem, hogy nekem akar tetszeni. Jóvá akarja tenni
múltkori sértő viselkedését. Máris leszögeztem magamban, hogy tévúton jár: kibodorított
hajjal nemhogy nem tetszik jobban, hanem még annyira sem tetszik, mint azelőtt.
Csakhogy a tévedés terhe ezúttal is az enyém volt. Igaz ugyan, hogy Juhász Sára tetszeni akart valakinek, de nem nekem, hanem valaki másnak. Velem szóba sem állt. Amikor egyszer-egyszer odaléptem volna hozzá, egyetlen fintorral vagy vállrándítással elküldött maga mellől. Már az is elég volt, ha megrázta kigöndörített fürtjeit: a rázással egyszersmind engem is lerázott.

2010. január

31

Nemcsak az arca változott meg, hanem a hanghordozása is. Még ugyanaz a személy
volt, még ugyanazokat az adatokat mondta vagy írta magáról, ha erre felszólítást kapott,
ám a hang és az adatok hordozójához már nem volt semmi közöm. Tegnap még életem
egyetlen tanúja volt, mára idegen emberré vált.
Addigra már tudomást szereztem róla, kinek is akar tetszeni. Volt (vagyis lett) neki egy
udvarlója, egy „komoly kapcsolata”. Nem olyan személy volt ez a komoly kapcsolat, amilyenről régebben a féltékenységtől gyötörve képzelegtem: nem aggastyán volt, nem is vak
ember. Egy magabiztos fellépésű, jóképű srác volt, akit úgy hívtak, hogy: Répa.
Répa főiskolai hallgató volt, ami az akkori hierarchiában igen magas rangot jelentett.
Répával nem lehetett vitatkozni, mert mindenkinél okosabb volt, sőt ráadásul még teniszezett is.
Répa, főiskolai hallgató lévén, felnőtt embernek számított, aki azonban gondtalanul
élvezhette a diákélet szabadságát.
Répának jogai voltak és, ami sokkal fontosabb, azt is tudta, hogyan éljen velük.
Répa, nagykorú lévén, elmehetett, sőt el is kellett, hogy menjen szavazni a Hazafias
Népfront képviselőjelöltjére, és ha a Hazafias Népfrontnak őrá esik a választása, ő lehetett
volna az egyik népfrontos képviselőjelölt, aki megkapja az érvényes szavazatok 99,5 százalékát, ami az állampolgárok dicséretes egyetértéséről és összefogásáról tanúskodott.
Répa, nagykorú lévén, osztozott a Magyar Népköztársaság állampolgárait terhelő felelősségben is. Ha valamilyen súlyos bűn – például rablógyilkosság vagy államellenes
szervezkedés – lett volna rábizonyítható, úgy Répát halálra ítélhették és felakaszthatták
volna, és Répa kegyelmi kérvényét az Elnöki Tanács elnöke utólag elutasíthatta volna.
Répa azonban intenzíven átérezte az állampolgári felelősséget, és a legnagyobb tudatossággal igazodott hozzá.
Répa nem volt árva, és nem volt szerencsétlen. Igaz ugyan, hogy a szülei elváltak, de
azért az anyja is megvolt neki, meg az apja is, külön-külön. Sőt, minthogy a Répa-szülők
aztán újraházasodtak, Répának két apja is volt (ellentétben másokkal, akiknek egy sem).
Mi több, anyából is kettő volt neki; nagyszüleit és különböző házasságokból származó
testvéreit pedig össze sem tudta számolni.
Répa egyik apja (már nem emlékszem, melyik a kettő közül) híres embernek számított, a Magyar Televízióban dolgozott műsorvezetőként. Az ő műsora és azon belül az ő
személye követte a gargalizáló, köpködő tv-mackót a képernyőn. Répa-papa gyakran és
szívesen beszélt a magánéletéről. Emiatt színes egyéniségnek, reformpárti közvéleményformálónak tartották, pedig egyszerűen csak tahó volt; bár el kell ismernem, hogy e tekintetben tényleg megelőzte korát. Szokása volt önfeledten felsóhajtani a kamerák előtt:
lám csak, hogy rohan az idő! Az ő fiának, Répának, aki tegnap még játékautókkal gurigázott, ma már nőügyei vannak! Az ő fia, folytatta (ha maradt még néhány perc a műsoridőből), az ő fia érdekes módon mindig olyan barátnőt választ, akinek apakomplexusa van, és
mindig azt ígéri a soron levő barátnőnek, hogy a szerelmi kapcsolaton kívül apai szeretetben is részesülhet. Neki, Répa-papának viszont azt ígéri, hogy ráörökíti a soron levő barátnőt, mihelyt megunta és szakított vele. Hihihi, hahaha.
Répának szeretett volna Juhász Sára tetszeni, és állítólag tetszett is neki.
*

32

tiszatáj

Addigra persze már azt is tudtam, hogy mi volt az a bizonyos dolog, ami történt Juhász
Sárával és az anyjával. Hiába mondogatta Juhász Sára, hogy nem tudhatom meg: tessék,
megtudtam.
Csakhogy a szerencsétlenség, mihelyt ismeretessé vált az őt előidéző esemény, annak
fontosabb előzményeivel és körülményeivel együtt, rögtön elveszítette fölemelő és tragikus jellegét, és nem kapcsolódott össze többé a katarzis ígéretével. Ugyanolyan nyers borzalom volt, mint az a tócsára való vér, melyet Vánkos Misi apja öklendezett ki a tanyájuk
udvarán, mielőtt beszolgáltatta a termelőszövetkezetbe a szarvasmarháit és a lovait, majd
hazament, és felakasztotta magát. Nem lépett túl azon a hétköznapi barbárságon és kegyetlenségen, mellyel kénytelenek voltunk, vagyunk és leszünk együtt élni. Nem bizonyult
megszólíthatónak; de hiszen az is bolond, aki egy állapottal vagy egy következménnyel
akar társalogni!
És persze, mint említettem, az állapot vagy a következmény áldozata sem volt megszólítható többé. A közösség szerves részévé vált. Őt is a közösség szemével néztem, akár a
többi szerencsétlent.
Ami történt, az egy lövés volt. Egy pisztolydörrenés a Pártunk és Kormányunk által
irányított éjszakában (szolgálati fegyverből). Egy becsapódás. Egy általános amnesztia
előtti lövedék egy konszolidáció előtti gerincoszlop csigolyái között. Egy fürdőkád, benne
vörösre színeződött fürdővíz.
Egy rácsos ágyban álló, kidülledt szemű kisgyerek, aki este, vacsora közben még vidáman csacsogott, de mostantól néma lesz, amíg újra meg nem tanul beszélni.
Egy nyomozás, egy bírósági eljárás, egy ítélet (enyhe). Egy uniformis (mundér) és annak állítólagos becsülete. Egy megkezdett szabadságvesztés, egy szabadulás (soron kívül).
Egy orvosi kezelés (részben eredményes).
Fűvel-fával gyakorolt házastársi hűtlenség. Füvek és fák. Fű-fa, fű-fa, fű-fa. „Fűzfa!
Fűzfa! Fűzfa!”
Egy ablakon kizuhanó test, egy huszonhat éves nő teste (nem biztos, hogy önként és
dalolva). Egy koponyatörés, egy ütőérszakadás, egy átütő erejű (hasüregen keresztülfúródó) combcsont.
– Ezt akartad elsajátítani, Pelczer? – kérdeztem önmagamtól. – Ettől reméltél megtisztulást és megszabadulást?
Ismét csak úgy éreztem magamat, mintha én lettem volna a valódi tettes.
*
Néha még láttam Juhász Sárát az iskola végtelen kiterjedésű folyosóin, a széles vörös
márvány lépcsőn, a fehér álmennyezetet lebegtető díszteremben és az előcsarnokban, Rudas elvtárs életének stációi között. Gyönyörűen ki volt göndörítve a haja, és az arca is egy
kicsit mintha kikerekedett, kifehéredett volna. Első ránézésre az embernek olyasféle benyomása támadt, mintha Juhász Sára kiritkíttatta vagy éppenséggel teljesen leborotváltatta volna a szemöldökét. Mintha azt a fontos kinyilatkoztatást készült volna a száján kiejteni, hogy: „Fabulon a bőre őre!” (Ki ne emlékezne a szépséges Pataki Ágira és hófehér
vállára, melyre nem kevésbé hófehér kezével felhordta a Fabulont! Juhász Sára most már,
amint a vége felé közeledett az esztendő, majdnem úgy nézett ki, mint Pataki Ági, csak
éppen távol állt attól, hogy szépséges legyen.)

2010. január

33

Pedig megvolt a szemöldöke. Nem hiányzott a homloka alól. Még csak ritkásabb sem
lett. És szó sem volt semmiféle Fabulonról, sem arról, hogy: „Egy ilyen lánynak a diszkóban a helye”.
Nem ettől látszott kerekebbnek és fehérebbnek az arca.
Hanem attól, hogy boldog volt.
Úgy viselte a boldogságot, mint egy, az alkalomhoz nem egészen illő, különleges ruhát,
melyet az iskolaköpeny sem tud egészen eltakarni.
Megfordult a fejemben, hogy talán a boldogságot, a másik ember boldogságát is elsajátíthatnám, ugyanúgy vagy majdnem ugyanúgy, mint a másik ember szerencsétlenségét. Be kellett azonban látnom: ha a szerencsétlenség nem vitt közel Juhász Sárához, a
boldogság végképp elidegenít bennünket egymástól, fényévnyire növeli a kettőnk közötti
távolságot.
Legközelebb, amikor szembe jött velem, újabb változást vettem észre az arcán. Valamit, ami kiegészítette és elmélyítette az eddig is teljesnek és folyamatosnak mutatkozó
boldogságot.
Valaminek, valami fénylő dolognak a visszfényét láttam.
Ez a fénylő dolog egy karikagyűrű volt az ujján.
*
Egyszer aztán meghallottam a hangját a hátam mögül:
– Hallod-e, Pelczer. Nem azért mondom, de igazán elkísérhetnél!
Hátrafordultam, szemügyre vettem. Ijesztő látvány volt. Pedig ezúttal csak annyi változás volt észlelhető az előzőekhez képest, hogy sapkát viselt: szorosan a koponyájához
simuló, világosbarna kötött sapkát. Ez tökéletesen érthető volt, hiszen vége volt a tanításnak, ő hazafelé indult, kint az utcán pedig hideg szél fújt. Mégis furcsállottam egy kicsit,
mert ezt a kötött sapkát még sohasem láttam a fején. Egyébként mindene megvolt: ujján a
karikagyűrű, arcán a boldogság.
Igen, a boldogság.
Még nagyjából egyben volt, ha kissé összegyűrődve is. Még többé-kevésbé fedte az
arcvonásokat, de a göndör fürtök nélkül olyan volt, mint egy sokszor látott, jól ismert
festmény, mely a régi kerettől megfosztva elveszíti értelmét és összefüggéseit.
– Látom, új sapkád van – mondtam neki.
– Igen, vadonatúj – mondta ő.
– És ha szépen megkérnélek rá – mondtam neki –, akkor levennéd azt a vadonatúj
sapkát a fejedről?
– Miért olyan fontos ez neked? – kérdezte ő.
– Azért, mert akkor megyek veled – mondtam neki –, ha leveszed a fejedről azt a vadonatúj sapkát.
Szót fogadott. Ez már önmagában is meglepő volt. Nem volt neki szokása szót fogadni.
Igaz, nekem sem volt szokásom, hogy parancsolgassak.
Szóval, már ez is meglepő volt, az engedelmeskedő kézmozdulat. De ami a mozdulatot
követte, amit a sapka addig eltakart, attól mennyire meglepődtem!
Nem bukkantak elő gyönyörűen kibodorított hajfürtök, és a régi, egyenes szálú, a kelleténél valamivel ritkábban mosott hajsátor sem zuhant rá Juhász Sára vállára. Meg sem

34

tiszatáj

próbáltam kitalálni, ki lehetett az, aki Juhász Sára haját lenyírta, de akárki volt is, kontár
munkát végzett. Se fodrászollója, se fodrásztudása nem volt az illetőnek.
– Ezt miért csináltad? – kérdeztem tőle.
– Nem én csináltam – felelte ő.
– De mégis, miért? – kérdeztem tőle.
– Visszavehetem a sapkát? – felelte ő.
Jóval később jöttem rá, miért volt annyira kínos érzés lekopaszított fejjel megpillantanom Juhász Sárát. Nem azért, mintha ettől csúnyább lett volna, mint azelőtt. Illetve ne
szépítgessük: egy vagy két fokkal még csúnyább lett, de nem ez volt a baj. Inkább a csupaszság, a pőreség látványa volt megdöbbentő. Ez a látvány azt kiáltotta az arcomba (hang
és szó nélkül), hogy az ő kiszolgáltatottsága az én szégyenem. Juhász Sára megrendítően
és elborzasztóan hasonlított arra a fiatal francia nőre, akit a háború végén büntetésből kopaszra nyírtak, amiért kollaborált a németekkel, és akit egyszer egy fényképen láttam.
Juhász Sára a sapkája után a kesztyűjét is felhúzta. Nyilván fázott a keze. December
volt, a tócsák be voltak fagyva, korán sötétedett. És talán annak sem örült, hogy egyfolytában a karikagyűrűjét nézem.
*
A Kacsóh Pongrác úti lakóépület üvegajtajánál szó nélkül sarkon fordultam. De Juhász
Sára megfogta a kabátom ujját. Nem engedett el.
– Nyugodtan feljöhetsz – mondta. – Viola nincs itthon.
– Hol van? – kérdeztem.
– Kórházban van – felelte. – Meg fogják műteni.
– És ha meg fogják műteni – kérdeztem –, akkor majd járni fog?
– Akkor majd nem fog járni – felelte.
– De miért kell megműteni? – kérdeztem.
– Mert ha nem műtik meg – felelte –, akkor meg fog halni.
– És ha megműtik? – kérdeztem.
– Ha megműtik – felelte –, akkor is meg fog halni.
*
A lépcsőházban egyszerre csak kialudt a villany. Hiába nyomkodtam a kapcsoló gombját,
áramszünet volt. (Ez akkoriban gyakran előfordult.) Miközben fölfelé botorkáltunk, a
nappali világosság utolsó foszlányai, a lépcsőházi ablakok négyszögei egyik pillanatról a
másikra beleolvadtak a homályba.
Bent a lakásban Juhász Sára gyertyát gyújtott. A gyertyatartót odaállította az asztalka
szélére, melyen még mindig ott hevert A sérült című regény javításra váró levonata. Ezt a
munkát Viola már nem tudta elvégezni. Ő volt az igazi sérült, őt kellett volna kijavítania
valakinek.
– Van itthon egy üveg bor – közölte Juhász Sára. – Igazi francia bor. Van itthon fél
kiló kenyér, és van itthon egy doboz lengyel sprotni. Nagyon jó fogjuk érezni magunkat!
Egészen addig a napig fogalmam sem volt, mi fán terem a „lengyel sprotni”, de nem is
voltam különösebben kíváncsi rá, mert a fülemet a „francia bor” kifejezés ütötte meg. A
korabeli pesti élelmiszer- és csemegeboltokban nem volt kapható semmiféle francia bor.
Igazi francia bor meg aztán végképp nem.

2010. január

35

– Honnan szerezted azt az igazi francia bort? – kérdeztem.
– Nem mindegy az neked? – kérdezett vissza.
– Kaptad valakitől? – kérdeztem.
– Mi közöd hozzá? – kérdezett vissza.
– Répától kaptad? – kérdeztem.
– És ha tőle? – kérdezett vissza. – Te mikor hozol nekem igazi francia bort?
Kiment a fürdőszobába kezet mosni. Mire visszajött, már nem volt ott az ujján a karikagyűrű.
– Tudod mit, Pelczer! – mondta. – Játsszuk azt, hogy mostantól nem mondunk neveket. Jó? És nem hozunk szóba semmiféle távol levő személyt. Jó? Aki mostantól este tíz
óráig távol levő személyt emleget, az fizet húsz forintot. Jó?
Majd hozzátette:
– Előre megmondom, hogy te fogsz fizetni, mert nekem nincs pénzem. Ami volt, azt
oda kellett adni az orvosoknak.
Kést vett a kezébe, és levágott két szeletet a fél kiló kenyérből. Dugóhúzót vett a kezébe, és kinyitotta az igazi francia bort. Konzervnyitót vett a kezébe, és kibontotta a lengyel sprotnit.
Aznap este egy lényegbe vágó ismerettel váltam gazdagabbá: megtudtam, mi az a
sprotni. A sprotni ugyanolyan levágott fejű, tömegesen összezsúfolt halacska, mint a szardínia, csak még nála is jóval kisebb. Másik rendszertani osztályba tartozik, másik tengerben él (amíg él), másmilyen olajban fürdik (amikor már nem él), de mindezt leszámítva
pontosan ugyanaz.
Olyan volt a gyertyafényben a két párhuzamos drótháló – az egyik az ablaknál, a másik
a szemközti falnál –, mintha véletlenül az államhatár, az úgynevezett „vasfüggöny” egy kis
részlete került volna karnyújtásnyi közelségbe. Mintha Juhász Sára és én a halálsávban
üldögélnénk, ahol bármelyik pillanatban tüzet nyithat ránk egy ismeretlen határőr. Ha
egy életveszélyes határhelyzetben jól érezheti magát az ember – gondoltam –, akkor mi
most valóban jól fogjuk érezni magunkat.
Juhász Sára letarolt koponyája köré fekete hajkoronát rajzolt a képzeletbeli államhatár
és az imbolygó gyertyafény. Nem állítom, hogy megszépült ebben a pillanatban, de olyan
erővel vonzott magához, mint felhevülő meteort az óriásbolygó, mint ablakon kizuhanó
testet a föld.
– Férjhez megyek! – súgta.
– Gyerekeim lesznek! – ujjongott.
– Olyan boldog leszek – ígérte lelkendezve –, mint akivel soha nem történt semmi!
Éreztem, hogy erre valamit mondanom kell. De mit mondhattam volna? Lehetetlenség
volt, hogy rábólintsak Juhász Sára boldogságára, és ugyanígy (vagy még inkább) lehetetlen volt, hogy valami ennél különbet ígérjek neki. Hiszen még azt sem ígérhettem, hogy
majd én hozok neki igazi francia bort, jobbat és igazibbat, mint az a fiatal férfi, akinek tilos volt kimondanom a nevét. Én azonban úgy döntöttem, hogy dacolni fogok a tilalommal.
– Aztán csak vigyázz – mondtam végül kicsinyes, gunyoros józansággal –, nehogy Répát magadra haragítsd. Répa igazi pisztolyt ugyanolyan könnyen tud szerezni, mint igazi

36

tiszatáj

francia bort. Répa apjának van szolgálati fegyvere. Nem a televíziós paprikajancsinak, hanem a másiknak, az igazinak.
Juhász Sára egy pillanatra maga is kijózanodott.
– Fizetsz – közölte. – Háromszor mondtad ki a nevét, hatvan forintot fizetsz.
Erre már nem válaszolhattam, mert két ujjával kivett a dobozból egy halacskát, és a
szájamba gyömöszölte. Aztán még hármat vagy négyet egyszerre. Közben a másik kezével
magának is teletömte a száját. A kétségbeesett emberek szenvedélyével súrlódott hozzám,
húzott magához. Ujjaimat belenyomta a konzervdobozba, és arra kényszerített, hogy a fűszeres étolajjal összemázoljam először csak az arcát, aztán az egész testét.
Az olajosan csúszós, halszagú lucsokban egy idő múlva megszólalt az ismerős hang,
Vánkos Misi hangja az első emeleti fiúvécéből.
*
Ebbe a hangba, mely a női gyönyör sikolyait és nyögéseit utánozta igen élethűen, sajnálatos módon belevegyült egy másik hang, mely nem kevésbé élethűen utánozta a halálsikolyt. Így aztán az ígéret, mely szerint nagyon jól fogjuk érezni magunkat, mégiscsak
beteljesületlen maradt.
– Fűzfa! Fűzfa! Fűzfa!
Hirtelen jövő, égető fájdalom hasított a bőrömbe. Mintha egy rózsabokorba zuhantam
volna háttal.
A papagáj volt az. Kijött a kalitkájából, rászállt a hátamra, megült a vállamon, és belemélyesztette karmait a bőrömbe.
– Megölöm! – kiáltottam, eszemet vesztve a fájdalomtól és a dühtől.
Óvatosan fölegyenesedtem. Igazából eszem ágában sem volt megölni. Inkább attól
féltem, hogy a csőrével az arcomba sújt, és kivájja a szememet. Ő viszont megijedt a mozdulattól, akármilyen óvatos volt is az. Leugrott a vállamról, és visszamenekült a kalitkába.
Onnét rikácsolta:
– Fűzfa! Fűzfa! Fűzfa!
Odaléptem, és rázártam a kalitka ajtaját. Juhász Sára magára terített egy pokrócot.
– Meg akarod ölni? – kérdezte. – Rendben van. Felőlem akár meg is ölheted.
– Nem, nem akarom megölni – feleltem. – Ő hagyjon engem, én hagyom őt. Hagyjuk
békén egymást.
– De igen, te igenis meg akarod ölni! – kiáltotta. – Látom a szemeden, hogy meg akarod ölni.
– Nem látsz te semmit! – feleltem. – Olyan sötét van itt, mint a vakond nadrágjában.
Áramszünet van, ha nem vetted volna észre.
Ebben a szempillantásban felgyulladt a villany. Olyan volt, mint egy atomrobbanás fénye. Ami pedig ebben a fényben föltárulkozott, azt leginkább Andrzej Wajda egyik filmjének címe adja vissza: Tájkép csata után. Az igazi francia bor kiömlött, és nagy, vörös foltot hagyott az ágyterítőn. A szőnyegen, A sérült című regény levonatának lapjain, sőt még
a falakon is olajos haldarabok voltak szétkenődve: mintha egy zárt intézetből kihozott idióta mázolta volna szét az ürülékét.
És mindezen túlmenően lehetetlen volt észre nem venni a sietős, kapkodó, kíméletlen
csomagolás nyomait. A szekrényajtók nyitva álltak, a ruhaneműk és egyéb személyes hol-

2010. január

37

mik egy része kiszóródott a padlóra. Valakinek – nevét is mondhatnám, de akkor fizetnem
kellene – nagyon sürgősen össze kellett pakolnia a létfenntartáshoz legszükségesebbeket.
– Öld meg! – mondta Juhász Sára.
– Nem akarom – mondtam én.
– De én azt akarom, hogy akard – mondta ő.
– Én meg nem akarom, hogy azt akarjam – mondtam én.
– Szedd ki a kalitkából, és tekerd ki a nyakát! – kiáltotta ő. – Hozz egy pisztolyt, és
lődd agyon!
Úgy mondta ezt, mintha csakugyan végre tudtam volna hajtani akár az egyik, akár a
másik utasítást. Végigcikázott az agyamon: ha benyúlok a kalitkába, a sarokba szorított
madár szétmarcangolja a kezemet. Ami pedig a pisztolyt illeti: ugyan hol keressem
seholsincs apám nem létező szolgálati fegyverét?
– Hát nem érted, Pelczer? – süvöltötte Juhász Sára. – Ilyenkor ölni kell!
Szépen, lassan felöltöztem. Éreztem, hogy a jobb vállam fölött az ingem átnedvesedik,
és odatapad a bőrhöz.
– Gyáva! – mondta Juhász Sára csöndesen és megvetően. – Gyáva szar. Gyáva geci.
Fejére húzta a pokrócot. Nem mozdult, nem is szólalt meg többé.
– Ugye azt akarod, hogy én szabadítsalak meg az Évikétől?! – kiabáltam a pokrócnak.
– Az Évikétől, aki fiú. De azért mégis Évike. De azért mégis fiú. Hát nem! Azt már nem!
Intézd el egyedül, tetszésed szerint! Ahogy tudod!
A pokróc nem válaszolt.
Felhúztam a cipőmet, belebújtam a kabátomba.
Akkor egyszerre csak eszembe jutott: ha egyáltalán van rá mód, hogy elsajátítsam Juhász Sára balszerencséjét, hogy kivegyem belőle az én elenyésző, parányi részemet, akkor
itt az alkalom. Igaza volt Juhász Sárának, ölni kell.
És ha rámegy a jobb kezem, akkor meg kell fizetni ezt az árat, meg kell hozni ezt az áldozatot.
Odaléptem a kalitkához, de hiába: sehogyan sem tudtam rászánni magamat, hogy kinyissam az ajtócskát, és benyúljak a papagájért. Igaza volt Juhász Sárának, gyáva voltam.
Aztán egyszerre csak eszembe jutott: miért volna muszáj kitekernem a nyakát? Egyszerűbben és kíméletesebben is végezhetnék vele. Fogom a kalitkát, leviszem a ház elé, a
közeli zöldterületre. Odaállítom a két nyírfa közé, ahol régebben Viola üldögélt. Reggelig
nem fogják észrevenni. Ebben a csikorgó hidegben a papagáj fél óránál tovább aligha
bírja. Meghűl, meghal.
*
Fogtam a kalitkát, és kivittem a szobából. A papagáj csöndben volt. Egyelőre. De akkor mi
lesz – jutott eszembe –, ha majd a lépcsőházban rikácsolni kezd, és a lakók meghallják?
Vagy ha a lépcsőn szembejön valaki, és megkérdezi: hová viszem azt a papagájt?
Este volt már, de még nem volt késő. Még eléggé sok járókelő volt az utcán. Sokan még
csak most érkeztek haza.
Aztán eszembe jutott: miért volna muszáj levinnem a papagájt a zöldterületre? Még
sokkal egyszerűbben is végezhetnék vele, bár egy kicsit kevésbé kíméletesen. Fogtam a
kalitkát, és bevittem a fürdőszobába.

38

tiszatáj

Egy kicsit aggódtam: mert mi lesz, ha szélesebbnek bizonyul a kelleténél? De nem volt
semmi baj: a kalitka belefért a fürdőkádba. Szépen belefért. Gyönyörűen belefért. Úgy
belefért, mint a pinty. Mint a vöcsök. Mint egy kis angyal.
Bedugaszoltam a fürdőkádat, és egy lassú, nyugodt mozdulattal megeresztettem a
forró vizet. Aztán kiléptem a lakásból, és becsuktam magam mögött az előszobaajtót.
Miközben lefelé mentem a lépcsőn, melyen – tudtam – nem fogok feljönni soha többé,
először az jutott eszembe, hogy:
– Elfelejtettem kifizetni a hatvan forintot, amit Juhász Sára kiszabott rám. Pedig lehet,
hogy szüksége volna rá.
Az is igaz persze, hogy amúgy sem volt nálam hatvan forint. Sehány forint sem volt
nálam, ha jól emlékszem.
Másodszor az jutott eszembe, hogy:
– No és innét hogyan fogok az utcára kijutni? Vajon áramszünet idején is működik az
elektromos kapunyitó?
Szerencsére az utolsó pillanatban az is eszembe jutott, hogy:
– De hiszen vége az áramszünetnek! Ég a villany!

2010. január

39

PINTÉR LAJOS

tiszavirág

kavics
amikor kicsi gyerek voltam
– halhatatlan –
egy lapos kavicsot fogtam
és szaladtam hű folyómhoz
jó Tiszámhoz
tükrére hajítottam
le-föl bukott
bucskázott kacsázott
a lapos kavics
egy-kettő-három
számoltam hogyan
ugrik a vízen a kavics
azt hittem pörög örökké
a kérdés
Németh Lászlót
vásárhelyi évei alatt
meglátogatta Pilinszky
Németh László épp
uszodában volt
úszta napi penzumát
az író egy gatyában
a vízben
mellette Pilinszky
a parton
öltönyben nyakkendőben
közelben álltam
hallgatóztam
hallgattam fura beszédüket

40

tiszatáj
van-e Isten?
kérdezte Pilinszky
nincs – felelte Németh László
ha lenne
nem engedte volna
mondta mondta
de szavait nem értettem
tovább
szép szavait elnyelte a környező
ricsaj

kavics 2
mondd
meddig élek?
nézhetek-e jövendő
boldog ifjakat?
dajkálhatok-e
szép unokákat?
mondd meddig
pattog a vízen
az Isten kezéből
elhajított kavics:
életem

2010. január

41

SIMAI MIHÁLY

Épp szonátát játszott az Isten

holdfény-húrozta hegedűn
épp szonátát játszott az Isten
s valaki egész másra gondolt
mikor titokban mint a bűn
világába beleszülettem
– tudom sokszor csalódtál bennem
Uram! én megpróbáltam mindent
s hiába – – – nem bírom tovább
de mielőtt visszahívsz innen
add megértenem Uramisten
szonátád misztériumát!

A tékozló fiú

belenéz
a végtelen világok arcába
belenéz Isten arcába
belenéz a tragikus maszkba
amit
az eltékozolt istenarc helyett visel
belenéz a semmibe
amivé lesz

42

tiszatáj
nem tudja már tagadni
s nem bírja elfogadni
– gyűlöli
és szereti
amit érez

Rózsatorony, hetedik ablak

volt egy életem volt egy álmom
kihajolni a rózsatorony hetedik ablakából
s nyújtózni nyúlni értetek felétek
harang-szívem hogy letegyem elétek
– bolondok kalmárok boldogtalanok –
erre
a mindent elölő
piactérre
hogy legalább
rám is
alkudjatok

Kezed a titkok kapuján

mint megriadt madár úgy csapkodott
a szélfonat az ablakom előtt
most csüggeteg lóg akár egy törött szárny
rezzenetlen a táj és a tavon
úgy suhan át árnyékká változóban
a hold mintha te volnál

2010. január

43
de te a téridőből már kiléptél
nagyon kellett Istennek a szemed
nagy szemed kellett Istennek nagyon
hogy annak lásson akinek te láttál
kezed mint egész életedben most is
kopog kopog a Titkok Kapuján
tétován halkan – – – de már odaátról
s csak nekem fáj hogy nem fonod tovább
két rész örömből és egy rész tövisből
fáradt homlokomra a koszorút
tudat-szívednek lüktetése néha átsugárzik még s mint hamvazó finom
ezüst rezgés azt súgja: itt vagyok ne félj!
és fonom még
érezd hogy még fonom!

44

tiszatáj

BÁGER G USZTÁV

Ponyva

Terpeszben álltál a kompon
egy földig érő szatyorral.
Csinos kis szoknyádon
ferde szivárvány lüktetett.
Mondtam is: akarlak.
De előbb kiköt a hajó, magyaráztad,
elsétálunk a hotelbe, a Karton Angyalba,
fölhozatunk a pincérrel italokat.
Kacsasült, pirítós, lekvár és szamóca.
Azután tévézünk, kapcsolgatjuk
a távirányítót, szörfözünk.
Hátha lesz valami jó film.
Valami édes-bús Greta Garbo.
No, jegyzem meg, azt nem szeretem.
Inkább természetfilm, dokumentum,
majmok, tevék, elefántok.
Egzotikum és naplemente.
Erre te egy könyvet veszel majd elő.
Ha nem viselkedek jól,
ezt fogod olvasni és nem szólsz hozzám.
Akkor elhallgatok és nem szólalok meg reggelig.
(Nem hagyom magam zsarolni,
egyből lefürdök és alszom.)
Reggel aztán odabújnál kedveskedni,
de a színes könyvborító
még mindig átsejlik hálóingeden.

2010. január

45

Pancs

Almabort ittunk alkonyattájt,
diót és körtét eszegettünk.
Nevetve néztük a lebukó Napot,
ahogy a horizont elnyeli.
Hová lesz ilyenkor a fény?
Kérdezted álnaív mosollyal.
Talán nem tudna ő is bekanyarodni,
visszalopózni az éjszakába,
vagy mint ügyes birkózó
kibújni a sötétség szorítása alól?
Lassan, ahogy fölolvastuk egymás
verseit, besötétedett a kertben.
Versben is beállt az éj.
Kibújtál pamut pulóveredből,
úszni kezdtünk a hideg folyóban.
Kimásztunk egy szigetre,
csupa sár, hínár lett a térded.
Így is vonzó volt, amit láttam.
Egy bokor tövében guggoltunk,
mint két indiángyerek.
Apacsok – csacsogtad.
Pocsolyás locsogás.
Folyékony, langyos iszap.

46

tiszatáj

Szakadozó selyemkelme

A köhögés ilyen, hangja van:
szakadozó selyemkelme.
Erre a mondatra ébredtem vasárnap.
Tiszta volt a reggel, mint a szűz olívaolaj.
Zabpelyhes töltött paprikát csináltál,
hoztál földimogyorót a tengerparti boltból.
Mézes-mustáros pácban készítetted el a karajt.
Puha testű, fehér bort ittunk
talpas kristály poharakból.
Koccintottunk, amikor belépett a pincér.
Helyes fiú, jegyezted meg – nekem nem tetszett.
Este fölsepertem a szállodai előszobát,
mert a behordott kavicsok szúrták talpadat.
Majd málnás piskóta, pezsgő.
Azután elhatároztuk, holnaptól csak sajtot,
kefirt és karamella pudingot
fogunk enni, semmi mást.
Te Nádas Pétert olvastál, én Rilkét.
Te a bal oldalon aludtál, én a jobb féltekén.
Mind a ketten ugyanazt álmodtuk.
Autóversenyen voltunk, egy piros és egy kék
kocsi haladt elől, te a kéknek szurkoltál,
mégis a vörös aratott diadalt.
Haragudtál, de mégis megengedted, amit kértem –
nyakadba akaszthassam a babérkoszorút.
Hihetetlen, mennyire egyet gondolunk, mondtad.
Mert egy ágyban alszunk, válaszoltam.

2010. január

47

Díszletek

azt hittem tovább tart
de egyetlen pillantás alatt elillant a nap
láttam pupilláit a szemöldökébe fűzött tarka cérnát
a giccs humanizmusába oltott gyöngéd racionalitást
az erény illúziója volt az
ami rettenetes teherként nehezedett rám
benned minden olyan merevnek tűnt
a test stilisztikája mint matematikai képletek sora
nem mondod komolyan kezdted a választ
mintha tényleg hazudnék pedig ez nem volt vicc
a nap úgy telt el mintha nem történt volna semmi
mondanivalód számomra nem volt
csak a testbeszéd az is fátyolon át
az idő vetkőzött le benned
mikor kiszálltál a kádból
hajad még csöpögött
és megázott a fürdés előtt kiprintelt kézirat
(lesz még ebből opus mondtad
és kihalásztad a kukából és átszabtad egy versemet
hogy magaddal vihesd a kádba)
ennyi történés túl sok volt egy napra
csak az a cérna lett volna rövidebb és szebb
a díszletek mögött
talán meg is csókoltalak volna akkor
minden színház nyílt titok

48

tiszatáj

Textus keletkezik

kisétál a ház a hegy belsejéből
de nem az ablakon át
ahogy arról korábban szóltak
kiröppen a fészekből
mint egy kakukkfióka
kiugrik a fazékból
mint a szilvás gombóc
a ház ahol él valaki
megszületik a hegy méhében
ott benn patak köldökzsinórján
keresztül lélegzik
ásványok levegőjét szívja
rögök illatával táplálkozik
és megszüli a hegy
mint egy óriás csecsemőt
a vakolat magzatmáz
köldöke vakablak
hasa a tűzfal
szíve a belső szoba
ott él az ember
aki öröktől fogva van
nem érthető meg
élettelen szavak által
csak metaforikusan
mint egy elemi óda
mi elhangzik egy esten
ahol felolvassák
mert a fiú a ház magja
szíve a felolvasás
hangja a hallgatóság maga

2010. január

49

Adás, vétel

Andrásnak és Nórának

két bárány szövetsége ez
kiket immár együtt pásztorolnak
koronás főtök égi antenna
hol összeszikrázik minden gondolat
legyen a megértés az egység
míg a kétség hárommá összeforr

A len illata

Mint fények kévéje,
úgy omlik szét a hajzuhatag
a forró nyári éjben.
Mint a fésű sűrű ága,
háromszor is elrendezve,
körbefonja fényes hajad.
Mint ágyak huzat-fészke,
az első mosás után,
körbe rajzol, égre vetít.

50

tiszatáj

KÁLNAY ADÉL

Terézke

A csúnya lány a tükör előtt állt. A szobában félhomály volt, a bágyadt délutáni
nap épphogy átvergődött az ablakon, hogy mintegy búcsúzóul még egyszer körülnézzen, s aztán tavaszig csak ábrándozzon a fényben aranyló díványról, meg a
melegbarna diófa szekrényekről. A lakásnak ez az oldala ugyanis éppen egy tűzfalra nézett, csak akkor jutott be ide fény, ha elég magasan járt a nap az égen. A
csúnya lány ezt egyébként még nem tudta, még nem vette észre, így nem is szomorkodhatott emiatt.
A csúnya lányt Terézkének hívták, s ő már a nevét sem szerette, különösen így
nem: Terézke. Úgy érezte, ebben a becézésben is benne van az, no nem vagy
szép, igazán sajnáljuk, ezen nem változtathatunk, de nézd csak, milyen kedvesen
hívunk. Aztán meg azért is utálta, mert vénkisasszonynévnek tartotta, s ő nem
akart vénkisasszony maradni. Férjhez fogok menni, írogatta a titkos naplójába, s
szentül hitte, hogy a Jóisten ezt olvasva valóra váltja vágyát. A Jóistennel amúgy
is jó viszonyban volt már egészen kicsi kora óta, rendszeresen adta fel neki a
rendeléseit, s úgy látszott, eddig minden kívánsága szerint történt. Csak egyetlenegy dolgot nem mert kérni tőle. Tudta, hogy azt még ő sem tudná teljesíteni.
Úgy érezte, ebben az egy esetben talán létezik egy még nagyobb hatalom, s annál
inkább hitte ezt, mert azt nem hihette, hogy a Jóisten csak úgy magától alakította
volna így a sorsát, ahogy alakult, mármint, hogy ilyen csúnyának kellett születnie. Ezt az Isten nem tehette, hát hogyan is változtathatná akkor meg? Csúnyaságát olyan fátumnak érezte, ami ellen nincs mit tenni, s amiért senkit nem lehet
hibáztatni. A Jóistent sem, s Mamácskát sem, aki gyönyörű, s akit sosem akart
szomorúnak látni, ezért kénytelen volt folyton becsapni. Elhitette vele, hogy milyen boldog, hogy csúnyaságát észre sem veszi, és Mamácska elhitte, mert olyan
könnyen elhitt mindent, öröm volt nézni.
Bárki bármit mesélt például Mamácskának, csak nézett nagy szemekkel, a
legképtelenebb történetek végén is összecsapta a kezét, és azt mondta vidáman:
valóban? És sosem azért mondta, mert kételkedett, hanem mert ez volt a szokása, s azt is mondta még: nahát! Aztán már az első embernek továbbmesélte
mint színtiszta valót. Ilyen volt Mamácska, aki Terézkének mindenkinél fontosabb volt a világon. Dehogy viselte volna el, ha szomorú vagy lelkifurdalása van
amiatt, hogy ő olyan szép, a lánya meg olyan csúnya. Színészkedett hát, játszott,
hol vakot, hol süketet.

2010. január

51

Nemegyszer megtörtént, hogy karonfogva sétáltak az utcán, leggyakrabban a
folyó parti korzón, s összesúgtak az emberek mögöttük: még ilyet, hogy lehet
ilyen szép asszonynak ilyen csúnya lánya! Terézkének pedig még egy rezdülésnyit sem moccant meg a karja, mindig készenlétben volt ilyenkorra egy jópofa,
vidám története, amit azonnal el kellett mesélni, és Mamácskának lassan visszatért a vér az arcába, s egy idő után nem forgott már hátra meglesni, ki lehetett az
a pimasz, illetlenül hangos ember, legvégén még azt is elhitte, hogy nem hallott
semmit, semmi olyat, ami róluk szól.
A családban mindenki Mamácskára vigyázott. Ő nemcsak szép volt, hanem
gyönge és törékeny is, gyakran sírva fakadt, s olyankor mindenki tudta, hogy arra
gondol, ami minden bajának okozója, hogy nem lehetett színésznő, pedig az
akart lenni, s hogy mindez azért lett így, mert szépségét és hiszékenységét gonoszul kihasználta egy színházigazgató, aki majdnem mindenét elvette, csak a tisztességét nem, de az szinte mindegy volt már, ha elveszett a többi, amiért élni érdemes. Ezért amikor Mamácska sírt, az egész család lábujjhegyen járt, s mindenki nagyon sajnálta őt, noha senki nem tehetett arról, ami húsz évvel ezelőtt
történt. Vigyázni kellett rá, igen, mert Mamácska olyan volt, mint egy ékszer,
mondjuk, mint egy hajszálvékony aranyláncon függő drágakő, s folyton vagy
azért kellett izgulni, el ne rabolják, vagy azért, hogy az a vékonyka leheletlánc el
ne szakadjon valahogyan. Nem bírom már soká, jajdult fel olykor az ágyon heverve, agyonnyom ez az élet, és Terézke jól látta, hogy az apja mennyire kétségbeesik ettől, hogy napokig dugdossa a gyógyszereket, kétszer is ellenőrzi a gázt,
meg az ablakokat, s inkább beteget jelent ő is a hivatalban, nehogy valami jóvátehetetlen történjen. Máskor meg ilyeneket mondott Mamácska: – Beszéltem ma
azzal a fiatalemberrel, tudja, aki a színháznál van, és mit mondjak, hívott nagyon, nem is tudom, mit tegyek! Hát ahogy az bókolt, még most is pirulok, dicsekedett, s bizony egy cseppet sem pirult, hanem örvendezett, és Terézke azt
gondolta, vajon tudja-e, látja-e Mamácska, hogy urát mennyire megijeszti az
ilyen beszéddel. Mert bizony Terézke olyan szerelemről még nem hallott, amilyennel apja árasztotta el feleségét. Rajta kívül senkit meg nem látott, ez az egy
személy létezett neki a világon. Állítólag még amikor Terézke megszületett, akkor
sem a gyermekének örült, csak azt kérdezgette, hogy az ő édese megvan-e, jól
van-e? Azt, hogy Mamácska mennyire viszonozta ezt a nagy szerelmet, nem lehetett tudni, mert Mamácska soha nem viszonzott semmit. Nem nagyon ért rá,
mert magával akadt mindig valami fontos dolga.
Mostanra már nagyjából megszokta ezt Terézke, de emlékezett még azokra a
szörnyű időkre, amikor órákig sírt, mert Mamácska nem adott jóéjtpuszit, s nem
gonoszságból, csak mert elfelejtette.
Sok szomorú emléket őrizgetett különben, gyűjteményre való volt belőlük, rakosgatta őket ide-oda, időnként elővette valamelyiket, leporolgatta, aztán szépen
visszatette a többi közé, el nem dobott egyet sem.

52

tiszatáj

Most is, hogy így a tükör előtt állt, előkerült egy régi, poros szomorúság, s
csak még fájdalmasabb lett tőle arca a tükörben. Eszébe jutott az a pillanat, amikor először döbbent rá, hogy ő csúnya, hogy mindaz, amit látnak mások, az nem
ugyanaz, amit ő gondol magáról. Egészen kicsike volt még. Mamácska valamelyik barátnőjénél nagy mulatságot tartottak, s ott futkároztak a hatalmas parkban
vagy húszan gyerekek, kisebbek, nagyobbak, fiúk, lányok. Nagyjából ismerték
egymást, de volt egy-két új gyerek is, akiket nem lehetett megszólítani, s akik
ilyeneket mondtak: hé, te! meg: figyelj csak, te piros ruhás! Terézkén aznap egy
gyönyörű ruha volt, rózsaszín, lila masnikkal, csupa fodor és csipke. Mamácska
egyik lánykori ruhájából varrták. Ebben voltam az első bálon, merengett Mamácska, kezében forgatva a ruhát, istenem, sóhajtott hozzá, és mindannyian
azonnal látták azt a gyönyörű fiatal lányt, hallották a zenét, s megcsapta őket valami friss illat, kicsit édeskés, kicsit fanyar, a kölnié, amit valóban Kölnből hozattak még a báli szezon előtt. Terézke örömmel vette magára a ruhát, boldog
volt, hogy Mamácska testén feszült egykor, s ahogy futott a hatalmas kertben bokortól bokorig, úgy képzelte, hogy most nem is most van, s ő nem is ő, hanem
Mamácska, s olyan jó volt ezt érezni. Az egyik bokor mögött megállt, mert bújócskáztak éppen, s lélegzetét visszafojtva leskelődött. Várta az alkalmas pillanatot, amikor kiugorhat, és elsőnek érhet oda a lugashoz. Ki az a csúnya lány,
hallotta ekkor a bokor másik oldaláról, s fogalma sem volt, kiről lehet szó, ő nem
látott egy csúnyát sem közöttük. Az? – kérdezett vissza a másik. – Az a Terézke,
úgy hívják. Terézke nem bírt megmozdulni. Nem akarta elhinni, amit hallott. Hogy
itt az ő nevét mondja valaki. Hogy ő a csúnya lány. S hogy ezt itt rajta kívül mindenki tudja. Hogy az a lány is rögtön tudta, kire kérdeztek rá. Akkor este nézte
meg magát először úgy a tükörben, ahogy azóta is rendre megteszi. Nézte, mint
egy ismeretlent, mint egy valakit, akihez nincs, s nem is lehet soha köze, de akit
tévedésből mindenki Terézkének lát. Nézte, vizslatta, mustrálgatta, s egyszerre
csak meglátta azt, amit a többiek. Meglátta a csúnyaságát. Nem tudta, mi tévő
legyen. Nem tudta, hogyan legyen ezután. Ezt a világon senkinek nem mondhatja
el. Nem is sejtheti senki, hogy ő csak most tudta meg ezt a szörnyűséget.
Ekkor lett egész életére magányos, ekkor szakadt el az a szál, ami a többi emberhez kötötte, ettől kezdve színészkedett, alakoskodott, nemcsak Mamácskával,
hanem az egész világgal. Egyre ügyesebb lett, s egyre szomorúbb, ám ezt sem
látta senki. Az emberek egy vidám, erős Terézkét láttak, akit semmi nem hoz ki a
sodrából, aki egész biztosan bankban fog dolgozni ha eljön az ideje, és téli estéken gyűjtést rendez majd a szegényeknek, miként a városka többi öreglánya. Ő
azonban mást akart. Nem tudta még, hogyan, mi fogja ebben segíteni, de biztos
volt benne, hogy sikerül. Férjhez fog menni. Nem dolgozik majd bankban, nem
rendez gyűjtést, nem, semmi ilyet nem csinál. Egészen más, óriási dolgot fog
véghez vinni. Színésznő lesz belőle.
Apa egy napon azzal jött haza: – Lenne egy lehetőség, édesem, nem tudom
kedvedre való vagy sem? Aztán csak nézte Mamácskát, mint mindig, hűséges

2010. január

53

kutyaszemmel, s ha Mamácska véletlenül azt mondja, nem érdekel, akkor soha
többé egy szóval sem említi azt a lehetőséget. Mamácska azonban kegyes volt,
különben is mindig meghatotta a feléje áradó figyelmesség, és érdeklődve húzta
fel szemöldökét. – Mehetnénk Pestre, jó állást kínáltak, még lakás is lenne,
egyelőre persze egy kisebb, de hamarosan, nagyon hamar zöldövezetben is.
Gyorsan hadarta el ezt az apja, mint aki tart attól, hogy félbeszakítják.
Terézkének nagyokat vert a szíve, és buzgón imádkozott. Aztán látta, nincs is
imára szükség, mert Mamácskának már csillogott a szeme, úgy nézett férjére,
olyan örömmel, mint aki egész életében erre várt, erre az ajándékra, csak már
nem is remélte, hogy megkaphatja. Terézke akkor este különösen hosszan imádkozott, úgy érezte, hogy mindez őérte történt, csak őérte, hiába hiszi Mamácska,
hogy ez az ő ajándéka, hogy végre ott hagyhatja ezt a porfészket, hogy eztán a
Duna-korzón kocsizhat, meg az Operába járhat. Nem, ezt nyilván a Jóisten rendezte így, hogy Terézke titkos vágyai, mint a gyönge kis palánták, végre melegágyba kerüljenek, s ott erősödjenek tovább.
Azon a napon, mikor elhagyták a várost, Terézke semmi különöset nem érzett. Mosolyogva figyelte Mamácskát, aki kipirult arccal szaladgált ide-oda, izgatott hangon rendezkedett, irányította a munkásokat, mit hová tegyenek. Közben még az eső is eleredt, s a hatalmas kanapéval ott szerencsétlenkedtek a teherhordók két ajtó között. Mamácska jajgatott: – Mi lesz most, ha szétázik, soha
be nem tehetem a szalonba! Apa végül visszaparancsolta a munkásokat. – Veszünk majd másikat édesem, vigasztalta kétségbeesett feleségét.
Amikor értük jött az autó, már zuhogott, akárhogy futottak, megáztak, míg a
kapuig jutottak. A kocsiban édeskés illat keveredett apa szivarjának illatával.
Terézke nagyot szippantott ebből a keverékből, aztán befészkelte magát, fejét az
ajtó bársony betétjének döntötte és lehunyta a szemét. A szakadó eső átláthatatlan függönyt varázsolt az ablakokra, így ha akart volna, akkor sem tudott volna
még egyszer utoljára elbúcsúzni a várostól. Ám Terézke nem akart, mert azt
érezte, még el sem mentek, máris kihűlt a helyük, hogy az üres házból valami
ijesztő hűvösség árad, amihez nekik már semmi közük nem lehet. Ha valamit
sajnált, hát a kanapét, milyen rossz lehet most szegénynek nélkülük, aztán azt is
gyorsan elfelejtette. Hallotta, hogy Mamácska sírdogál: – Azért csak itt telt el a
fiatalságom. – Ugyan, édesem – nyugtatgatta apa, és zsebkendőjével óvatosan
törölgette a könnyeket. Terézke pedig elaludt, s mire felébredt, már szinte teljesen sötét volt. Az eső elállt, és az ablakból jobbra, balra messze előttük fényeket
látott. Rengeteg apró, egymást taszigáló fényecskét, amik úgy szikráztak, imbolyogtak, mint eltévedt csillagok a földön, helyüket keresve. – Az ott már Pest –
mondta apa, amikor észrevette, hogy ébren van. Mamácska már egyáltalán nem
gondolt a városkára, ahol eltelt az ifjúsága, a teendőkről beszélt, meg hogy milyen lesz a lakás, ezt firtatta. Apán látszott, hogy ez a kérdés nyugtalanítja. –
Majd meglátod, na nem egy palota, de ideiglenesen ki lehet bírni. Izgatottan

54

tiszatáj

rágta a bajuszát és gyorsan hozzátette: – Mondtam már, hogy nagyon hamar kiköltözünk. Terézke érezte, hogy ezt még Mamácska sem hiszi el teljesen, így már
meg sem lepődött, mikor végre a lakást keresztül-kasul bejárva zokogni kezdett.
– Ez nem lakás! – sírta bele férje nyakába – Ez egy borzalom, én itt egy percig
nem maradok!
A lakás tényleg szörnyű volt, sötét tapéták, majdnem fekete padlók, s valami
különös, idegen szag terjengett benne, a bútorok nagy rendetlenségben szerteszét, ahogy a munkások jónak látták letenni őket, de Terézkét mindez nem érdekelte. Megkereste a szobáját, kinyitotta az ablakot. Meg akarta nézni az esti fényeket, de otromba sötétséget látott csupán szinte karnyújtásnyira. Leült az
ágyára, lábait felhúzta, állát a térdére nyomta. Meg fogom szokni – mondta ki
hangosan, és teljességgel biztos volt benne, hogy így lesz.
Aztán eljött a nappal, s Mamácska kissé megnyugodott. Szipogva, de egyre
nagyobb lendülettel dirigált a cselédnek, mit hová tegyen. Parancsaihoz mindig
hozzátette: – Hát addig is, amíg itt kell lennünk! Ez, úgy látszott, erőt ad neki,
hogy elviselje az elviselhetetlent. Apa ebéd után elment a hivatalba, ahol felelősségteljes munkája várta, s ahol mindezért igen szép fizetést fog kapni. – Hetek
kérdése az új lakás, majd meglátod édesem, hetek kérdése! – s úgy búcsúzott el
feleségétől, mint aki már este egy zsák pénzzel fog beállítani. Terézke pedig mosolygott mindkettőjükön, mert azt gondolta, olyanok, mint a gyerekek. Magát
sokkal inkább felnőttnek látta ebben a helyzetben. Amióta tudta, mi a célja, nem
kesergett annyit csúnyaságán. Számtalanszor elképzelte, mit szól majd Mamácska, ha megtudja, hogy színésznő lesz a lánya, hogyan fogja összecsapni kezeit, hogyan kezd majd tanácsokat adni. Ott ülnek majd apával a színházban, és
virágot dobnak a színpadra, s akkor Mamácskának nem kell hogy többé lelkifurdalása legyen, amiért ilyen lánya lett, akkor másról fognak sugdosni a hátuk mögött az emberek, ha sétálni mennek. Így ábrándozott, és egyre biztosabban tudta,
hogy amit megteremtett a fejében, az már maga a valóság, csupán várni kell türelmesen, amíg az idő el nem tereli őt ehhez a valósághoz.
Most hát ott állt a tükör előtt, és készülődött. Készült megismerni a várost.
Úgy érezte, sietnie kell, mintha minden perc számítana, amióta itt vannak. Semmi
időt nem lehet elpazarolni, ez már nem a várakozás ideje, mint eddig, hanem a
cselekvésé. Igazgatta magán a ruhát, vörösesszőke haját szorosan tekerte fel, s a
tarkóján kis kontyot formált belőle. Így sokkal idősebbnek látszott, s a vastag
szálú, sűrűn omló tincseket is sikerült eltüntetni. Sosem szerette, ha a haját
dicsérték, úgy volt ezzel is, mint a nevével. Minek mondogatják, ó, milyen szép a
haja, mikor e mögött mindig ott volt az az utálatos vigasz: – Legalább a haja szép
szegénynek! Ne legyen szép! Ne legyen legalább! És ezt most ő mind elintézi!
Nézte magát a tükörben, s nézte maga mögött a szobát. Itt fog élni, itt gyakorolja majd titokban szerepeit, ebben a tükörben fogja először meglátni azt a nagy
átváltozást, amikor igazi színésznővé válik, s attól a pillanattól kezdve nem szá-

2010. január

55

mít többé a csúnyasága, úgy el fog tűnni, olyan hirtelen, ahogy annak idején előjött a semmiből. Még egy utolsó pillantást vetett a tükörre, és a hátsó lépcsőn az
utcára sietett.
Az éjjel is eshetett, mert nedves volt minden. A napnak már nem volt annyi
ereje, hogy felszárítsa. Terézke beleszippantott a levegőbe, s itt is idegen szagokat
érzett, mint fönt a lakásban. Érzékeny orra volt, akárcsak Mamácskának, ezt
örökölte tőle, csak éppen nem szenvedett miatta, mint Mamácska. Ő sokat nyafogott emiatt, régi emlékek gyötörték meg alattomosan, az orrán keresztül. Úgy
sajog a szívem, panaszolta Terézkének ilyenkor, elment valaki az utcán mellettem, de oly közel, válla súrolta az enyémet, és rám ragasztotta ezt az illatot, nem
érzed? Valami régi találkozásra emlékeztet, akkor éreztem ilyet utoljára, nem tudom, nem tudom, kivel kapcsolatos, de annyira elszomorodtam tőle. Mamácska
persze mindentől elszomorodott, ha rosszra kellett emlékeznie, ha jóra. A jóban
az volt az iszonyú, hogy elmúlt, a rosszban meg hogy egyáltalán megtörténhetett.
Olyan védtelen és kiszolgáltatott az ember, tanítgatta Terézkét, de szerencsére
nem fogott rajta ez a tanítás. Mamácska védtelen volt, valóban, de neki a Jóisten
éppen ezért kétszer annyit adott erőből. Őt nem győzték le rég elfeledett illatok,
messziről jött hangulatok. Pár hét múlva már semmi nem lesz idegen, gondolta,
a szagok sem.
Határozottan ment, erősen odavágta sarkát a kövezethez. A piszkos, szürke
házak nem akartak elfogyni, folyton újabb és újabb utcák bukkantak föl, amelyeknek a végében mintha látszódott volna valami... Terézke nem csüggedt. Bebenézett a nyitott kapualjakba, olykor átment a másik oldalra, mert a nap is éppen ott haladt. Nézegette magát csak úgy elmenőben a kirakatok üvegében, és
nézegette az embereket is, akik szembejöttek vele. Különös volt, hogy nem kellett
köszönni senkinek. Abban a kisvárosban, ahol éltek eddig, mindenkit illett ismerni, ha máshogy nem, látásból. Aki nem volt ismerős, az nem is lehetett városi. Mintha lett volna mindenkin egy megkülönböztető jegy, az ember valahogy
megérezte, ki az idegen. Egyszerre eszébe jutott, milyen furcsa, ott, abban a tegnapi kisvárosban most is ugyanúgy járkálnak az emberek, mindenki a maga
dolga után, s észre sem veszik, hogy Terézkéék már nem jönnek velük szembe. Itt
meg senki nem tud róluk, mintha nem is látnák őket. Nem vagyunk sehol, örvendezett, s ez így lesz még nagyon sokáig. Észrevétlennek maradni, amíg csak
lehet, aztán készen előjönni, ez tetszett volna igazán Terézkének, de tudta, hogy
ez nem ilyen egyszerű.
Végigjárja a színházakat, ha nem ma, akkor holnap. Nemsokára majd megkérdez valakit, merre menjen, de semmit nem szabad elkapkodni.
Az aprócska téren, ahová váratlanul kilökte őt az utca, nem ült senki. Ez furcsa volt, ilyen szép, őszi délelőtt náluk, otthon telis tele van emberekkel az
egyetlen terecske, úgyhogy ha éppen nem volt mosolyogni, vagy beszélgetni
kedve, feltétlen kikerülte, még ha kerülőt is tett ezért. Már itt vagyok otthon, ja-

56

tiszatáj

vította ki magát gyorsan. Leült az egyik padra, mert alaposan elfáradt. Hátradőlt,
és lehunyta a szemét. A nap éppen annyira melegített, amennyire jól esett, s ebben a kellemes langyosságban minden még egyszerűbbnek látszott. Tudta, biztosan tudta, minden úgy fog történni, ahogy eltervezte. Sokáig ült így, ábrándozva,
aztán amikor a nap arrébb ment, indulásra késztette a hirtelen támadt hűvösség.
A tér túlsó oldalán egy férfi állt, és láthatóan idegesen nézett hol az órájára, hol
valahová messze, a házakon is túlra. Vár valakit, gondolta Terézke, egyszer engem is így fog várni egy férfi, ezen a téren, vagy egy másikon. A férfi összerezzent,
amikor megszólította. Kérem szépen, mondta Terézke, van itt errefelé színház?
Milyen színház, kérdezett vissza a férfi rekedt hangon, és kezével olyasmi
mozdulatot tett, mintha intene a madaraknak, hess, milyen színház, ismételte, és
végül ránézett Terézkére. A nézése olyan szigorú volt, hogy a lány egyet hátralépett, s úgy mondta: egy színház, egy akármilyen színház, egy színház valahol. A
férfi ebben a pillanatban végre megláthatta, akire várt, mert elnézett Terézke feje
fölött, és arca átváltozott. Már elmenőben vetette oda, fejét lódítva arrafelé,
amerről Terézke jött, hát ott van egy, szembe, nem látja? És akkor Terézke is
meglátta, amit megláthatott volna már előbb is, hiszen pont előtte üldögélt a padon. Köszönöm, szólt a férfi után, és kissé elgyengült lábakkal indult az épület
felé. Semmi sem véletlen, nincsenek véletlenek, mondogatta magában.
A portás kedves öregember volt. Hová kíván a kisasszony, szólította meg, már
csak hogy ne másszon föl hiába, tette hozzá, és úgy nézett rá, kedvtelve a szemüvege alól, mint egy kedves ismerősre. Terézke valamiért úgy érezte, ha ez az
ember mellette van, akkor már minden sikerült. Az igazgatóhoz megyek,
mondta, és rámosolygott a portásra. No mindjárt, emelte fel a telefont az öreg, és
a szemét nem vette le Terézkéről, úgy tárcsázott. Igazgató úr, van itt egy… egy
olyan helyes forma lányka, felküldhetem, mondta, s rákacsintott Terézkére.
Terézkének hatalmasakat dobbant a szíve, és teljesen kiszáradt a szája. Mi járatban van kedves, tartotta el a telefont a szájától az öreg, de nem várta meg a választ. Olyan színésznőfélének nézem, szólt bele a telefonba, és megint kacsintott.
Igenis igazgató úr, igen, rendben, hajlongott a kagylónak, közben a kezével intett
Terézkének, mehet, minden rendben, ezt integette.
Az igazgató kövér volt, szemüveges és kopasz. No, kislány, mondta, ha az
öregnek ott lent megtetszett, én ahhoz már nem sokat tehetek. Aztán tud-e valami darabot, vagy verset, firtatta, de nem nézett még csak véletlenül sem rá.
Terézke mélyet lélegzett, és már éppen a száját is kitátotta, amikor az igazgató
folytatta. Különben, ha tud, el is felejtheti nyugodtan, mert úgyis hamisan
szólna. Adok egy címet, oda kéne eljárnia, ha már végképp erre szánta magát. Ott
valamennyire kikupálják, aztán majd meglátjuk. Terézkének nem nagyon tetszett
ez az ember, de a beszéd kedvére volt. Szó nélkül vette el a papírt, és már fordult
is ki az ajtón. Azt a ronda kontyot talán elhagyhatná, szólt utána az igazgató, véníti csak. Igen, mondta engedelmesen, és a lépcsőházban szétrázta a haját. A lép-

2010. január

57

csőn lefelé Mamácska jutott eszébe, elképzelte a csodálkozását, ahogy nem kap
majd levegőt sem, hogy az ő lánya... Igen, Mamácska boldog lesz, ez biztos, és
akkor ő is az lehet. Viszontlátásra, kiáltotta oda könnyedén a portásnak. A kapuból úgy nézett vissza, mint amikor otthonról megy el az ember, s ellenőrzi, minden rendben van-e. Kezében ott szorongatta a címet, és úgy érezte, hogy már
semmi nem állhat az útjába. A nap még éppen csak elhagyta a teret, és ő már jön
ki a színházból, talán épp a saját színházából! Milyen gyönyörű a haja kisasszony,
kiáltott utána a portás, és most először nem zavarta ez a megjegyzés. Köszönöm,
mondta csak magának, és megrázta azt a szép hajat úgy, hogy szerteszéjjel repkedett, mielőtt a vállán szétomolt volna. A kapun túl pedig már nem gondolt
Mamácskára, hanem csak magára, arra, ami ezután lesz. Sokat intéztem,
mondta, és megindult, hogy azt a címet megkeresse.
Közben föltámadt a szél, és megkócolta a haját, de Terézke már nem nyúlt
utána az össze vissza-keringő hajszálaknak. Úgy érezte, pillanatról pillanatra
változik minden benne és körülötte. Más lettem, más vagyok, ismételgette magában, egész más, de csak úgy suhant el a kirakatok előtt. Egyelőre nem mert beléjük nézni.

58

tiszatáj

SZÁLINGER BALÁZS

Történelmi ösztön

Azok a lányok!
A földről simulnak Isten egéhez,
Mindig egy környék gyümölcsein nőnek,
S mindegyik újabb csodához ház kell,
Villany, gáz és csatornarendszer;
Bőrükre hamvat két évtized fúj,
És ahogy megadják magukat
A rendre érkező őszelőkön
Valami lágymányosi ágy
Ajtó felőli, gyűrött harmadában,
Van abban egy történelmi ösztön.
Védtelenül mennek a bálba,
Veszélyesek, mert több éjszakára,
És elfogadjuk,
Újként fogadjuk őket
Mi, akik mindig itt vagyunk,
És a mustból egyre több kétséggel
Szívjuk a napfényt.

Házam elé a fényes arcú

Házam elé a fényes arcú
A számító a könnyűvérű
Beáll-e majd a butikos lány
A sportos hullaszállítóval
Hogy fölvegye a maradékot?

2010. január

59
Félelem-e vagy puszta óhaj
Hogy beálljon a könnyűvérű
A szívlapátnyi műkörömmel
Járó motornál kalkuláljon
Hogy talál-e még maradékot?
S kigondoltam-e a továbbot
Van-e bármim hogy félrehúzzon
És holdfénynél finom szikével
Gumikesztyűben fogszorítva
Kutassa az aprócska zsákmányt?

60

tiszatáj

LÁZÁR BENCE ANDRÁS

Egy családfát

(1)
A bérház, amibe emlékszem tíz éve költöztünk,
mármint anyám költöztette magát és a családot,
vagy száz éve állhat ott.
A körút és a kisutca metszéspontjában.
Mint egy megkopott siratófal,
a személyes tárgyak gyűjtőhelye.
Egy rosszabb szemétlerakó, vagy, hogy egyetértsek veled
most az egyszer: lakás, neked palota.
Azt mondanád beköltözöl, de csak kifejezetten az én kedvemért.
A gáztűzhelyről is más lenne a véleményed, nálatok elektromos,
még nem is félig, teljesen, a foszfor illata nálatok elmarad.
(2)
Maradj nyugodt, ezzel nem téged hajtalak ki a szőlősbe,
ahova nagyapám járt ki még, amikor volt lába és keze is hozzá,
hogy szeressen valamit.
Maradj nyugodt, a rólunk készült fotó is mattul,
amit még anyád csinált két éve, lássuk, ilyenek vagyunk együtt.
Folyton a megállóba forduló busz jut erről eszembe,
na, meg az a nevetséges párduc mintás fehérneműd,
hogy tudtál ilyet venni, de ez a te dolgod.
Nálunk, ha emlékszel még gyufát is kell gyújtani.
(3)
Anyám kénytelen volt minden délután fényesre súrolni
a gyertyatartót, a hét-, meg a kilencágút is, apám elvárta tőle.
Neki meg maradt a nyakában az az ócska kereszt, amit
egy cigány asszony adott neki még kilenc éves korában,
amikor meghalt az apja. Ezeket hívják véletlen egybeesésnek.
Emlékszem unalmamban újra és újra megszámoltam,
hány olyan kis ócska kereszt férne rá arra hét meg kilenc ágra.
De sosem jutottam a végére.

2010. január

61

(4)
Azt hitted bekerülsz valamelyik albumba, és felrakunk a polcra,
bármikor levehető legyél.
Az album címe: család, semmi dátum, semmi ország, város.
De te ehhez túl olcsó vagy.
Feltehetően még naplód sincs.
(5)
Sokáig azt hittem egy ember tüdeje masszívabb,
mint akár az a metszőolló, amivel nagyapám gondozta a szőlőit,
hogy szeressen is valamit.
Aztán megmutatták, mondták, hogy fogjam meg, nyomkodjam,
azt mondták, mint a lószőr párna, igazuk volt.
Az ereket saját magam számoltam meg.
Azóta nehezen kapok levegőt.
(6)
A bérház első emeletén az öregek címerekről, keresztről,
hét-, meg kilencágú gyertyákról beszélgettek.
Egy családfát rajzoltam neked, a párducmintás
fehérneműdben voltál, éppen teát főztél
és a csésze kiesett a kezedből,
amikor megláttad, hogy áthúztam apám és anyám
nevét és egy-egy dátumot írtam utánuk.
Az elektromos gáztűzhely, mint nagyapám kezéből
a szőlőszemek még, amikor volt keze és lába is hozzá,
csak úgy pattogott.
(7)
A névnapodra egy fát ültettem a kertben,
elhittem, hogy a tüdőm, mint a párna, amit
a melleidhez szorítasz, mikor alszol, olyan puha.
Azóta könnyebben kapok levegőt.
(8)
A körút és a kisutca metszéspontjában,
mint egy siratófal, a személyes tárgyak gyűjtőhelye,
a régi lakás áll.
Elfelejtettem megszámolni még egyszer utoljára, hányszor férne bele.
Utánunk ott is tavasz lett.

62

tiszatáj

Az egyiket tőled

(1)
Éhség helyett most a padláson felejtett zászlóimmal
játszok a balkonon és nézem azt,
ahogy festékes lesz a munkaruha. Szépítik a házat.
A fóliákból éleket hajtogatnék.
A szem állítólag az élekben a legbiztosabb.
Kegyetlenség ez, a kontúrok mérhető ítélete.
Ha eljutnék legalább addig a pékségig,
amit Pécsen mutattam neked, Aranycipónak hívják,
bizonygatnám itt és most ezen a kertvárosi erkélyen:
nincs olyan, hogy véglet. A színeket én válogatom.
Emlékszem, néztük talán azt az öreg házat a sarkon,
én csak a szagát, a pinceszagot tudtam megjegyezni,
benned az ablakok is megmaradtak. Ebben különbözünk.
Nem csak a test, ahogy működik, mint egy óramű
pontos fordulásaival, ebben is, ahogy egy keret,
te az üveglap, én a folyékony szilícium, tartalak.
Két óra kellett, közben anyámat is láttuk,
rohant át a zebrán, bejárni a várost.
Nincsenek befejezett mondatok, rá kellett jönnünk
nincsen csend nélküli hallgatás.
(2)
Teregetés közben, ez jutott eszembe.
Otthon anyám csinálta, én nem segítettem,
ezért rohant, oldalra se nézve, integettünk is,
át a zebrán.

2010. január

63

Nem maradt a hallgatásában már semmi csend,
a névnapjára is maga veszi meg a virágokat.
Olcsó kedvesség ez.
Anyádat így nem tudnám sokszorosítani,
nem keres távolságokat, te teszed fel az ékezeteket a szavaira,
így kerek. Nem jár lapos cipőben, ahogy te sem.
Egymástól tanultatok.
Aztán eljutottunk a pékségig, ittunk kólát, tiszteletlenség,
ezt a szót használtad, nekem meg rá kellett gyújtanom.
Persze emiatt is, mint a múltkor, anyámnak kellett segíteni,
lomtalanított, a húgom meg nem volt otthon,
engem hibáztattál, mert késtem.
Talán mostantól próbálom ékezet nélkülivé tenni magam.
Neked. Anyámat meg hagyom, hogy egyedül, egyedül
lomtalanítson. A névnapjára úgyis maga veszi meg.

(3)
A mogyorófák a zsinagóga kertjében, beköltözött macskák,
néhányat még én etettem meg.
A hűvös miatt laktak ott, az ázott avar, a mogyoró szaga miatt.
Anyámnak mutattam egyszer, rám se nézett,
egyfolytában azt hajtogatta, hogy ő neki színes,
ő neki a színes kell, tulipán, nárcisz, rózsa,
meg a piros muskátlik a balkonon.
Nem ér rá ő ilyen szürke bokrokra,
mogyoró fákra, őt nem érdekli az ázott avar, a macskák sem.
Kettő volt nekünk, el kellett vinni őket, nem szerette,
hullajtották a szőrüket.
Nincsen vihar, betörne festett ablakot,
vagy éppen orgonát, feldúlna előcsarnokot.
A kupola felett az ég szürke lett.

64

tiszatáj
Zászlókról beszéltél te is, nem vászonról,
azt mondtad anyám tudja,
a padlásról vitte le őket a múltkor a pincébe,
amit annyira szeretek. Nem tudtam, igazat beszélsz-e.

(4)
A muskátlikat tavasszal ültettük el, vettünk széket,
műanyagot, újat, asztalt is hozzá, a sóskaszag átjárta a balkont.
Nekem csak a nyári kert maradt, padláson felejtett zászlóim,
fóliák, festékes munkaruha.
Éhség helyett kontúrok, pinceszag.
A vihar feldúlta az előcsarnokot.
A zászlóimat elvittétek, azt hittétek csak dísznek van.
Anyám két csokorral jött haza, az egyiket tőled kapta.

Aminek így kell

Majd elmúlik ez is, ez a szűkszavú
hajnal. És lefotózlak, ahogy a konyhapulton
fekszel, elnézek rajtad lassan, nyugodtan.
Késsel kenem rád, ami hiányzik:
egy pince csont hidegét.
Porzik majd a melled, mint
egy megfúrt koponya.
Emiatt elhiszed, hogy mindig
együtt zárjuk a lábunk. Hogy mindig
együtt hallgatjuk ezt a fogvacogást.

2010. január

65
Hogy mindig együtt érezzük szánkban
csészék mély melegét és elhiszed:
itt semmi különös.
Csak a szűkszavú hajnalok
maradnak meg a föld, meg az ég is,
meg a zászlók színei, meg ugyanaz
az ócska mondat: jó itt.
És csak lefotózni tudlak,
ahogy a konyhapulton fekszel.
Késsel kenem rád, ami hiányzik:
évtizedek csont hidegét.
És porzik majd a kezünk, ahogy
ugyanaz az utóíz a szánkban,
mint egy megfúrt koponya,
aminek így kell maradnia.

Hogy te leszel

Ma elmaradt a mosógép zakatolása is.
Az ingemet majd a test tisztítja meg.
Pedig kértelek, maradj. Mint a múltkor,
kezedben szappannal dörzsölted a foltokat,
nem volt gép.
A konyhában álltál, a forró víz
talán még a bőrt is leégette rólad,
körmeidet meg kiszívta a lúg.
Aztán kitetted száradni, a kertbe.
Arra a körtefára, amiről a meleg
nyarak jutnak eszembe.

66

tiszatáj
Anyámmal jártunk el sokat
bevásárolni, mentünk illatszerbe
is, akkor már voltak ezek a nagy
zacskós mosóporok. Úgy húztuk végig
a városon, mint kölyök macskák
az első áldozatot.
Este, kértelek maradj, neked menned
kellett vagy talán csak féltél,
hogy majd te leszel az utolsó.
Te leszel az utolsó, aki szappannal
mossa ki az ingemet és ráborítja a hátamra,
hogy a test szárítsa meg.

Tanulmány
BÁLINT PÉTER

Utazás-„leírások” Szentkuthy naplójában

1.
Szentkuthy naplója: Az alázat kalendáriuma – oly sok más művével egyetemben – rácáfol a szerkezetlenség és szerkesztetlenség, az átgondolatlanság és formátlanság elsietett
vádjára. Ha emlékezetünkbe idézzük, hogy ezt a naplóját már nem saját maga „véglegesítette”,1 még inkább hangsúlyt kap az a tény, hogy a 4. szekvenciában elénk tárt „vasúti
fülke” és a 154. szekvencia „Ragúza-élmény” leírása: az utazásnak egyfajta kanti fogalomtisztázással és töprengéssel történő, keretes szerkezetű rögzítését kínálja számunkra. A
„vasúti fülke” „vonatablakából” „abszolútra nyílt szemekkel” kifelé és befelé tekintő naplóíró2 meghatározó élménye, mely szinte revelációként hat, kihat, visszahat az egész naplóra, tetten érhető egy naplóbejegyzésben: „Rájövünk, hogy egyáltalán nincs fogalmunk
’én’ és ’másik’ összefüggéseiről és határvonalairól.”3
Jóval többről van ez esetben szó, mint a Rimbaud-féle öndefiníciós kísérletről, vagy a
húszas-harmincas években alkotó, naplót, útinaplót író magyar írók szemléletét befolyásoló freudi én-ek feltérképezéséről, egymás tükrében konstituálásáról. Közelebb járunk az
igazsághoz, ha azt mondjuk, hogy mindemellett Szentkuthy a huszadik század teológiáját
meghatározó két vallásbölcselő: Barth és Buber etikáját, létfilozófiáját fundamentumában
érintő Én és Te, itt-lét és nem-itt-lét; a bergsoni valóságos és szubjektív idő; a kanticassireri érzékeinkkel felfogható és „nonszensz szubjektív átélés”, s nem utolsósorban az
ismerős és ismeretlen között látható, láthatóvá tett határvonalak antropológusok számára
kiindulási pontot jelentő problémáját vázolja föl. A 4. szekvenciában előlegzett írói sorsbetöltés és lehetséges műteremtés lényegét megmutató kijelentés tükrében: „el tudom
képzelni egész életművemet, mint egy Montaigne- vagy Saint-Simon-féle óriásnaplót,
melynek mámoros és önellentmondó kódája abban állna, hogy felkiáltanék: ’végre sikerült
teljesen megtisztulnom a magam sem tudom honnan szedett mű- (opus) neurózistól, és
átadom magam a tiszta, improduktív, írás-szűz életnek’ ”4 –, bátran állítható Az alázat kalendáriumáról, hogy valódi „prae”. Előkészület, előhang, előjáték, invokáció az egész
életen át írás-őrülettel, önfaggatás-neurózissal és Blanchot képviselte „halálvággyal” írott
„óriásnaplóhoz”, mely az olvasót bevezeti a Szentkuthy-életműbe.

1

2

3
4

Az 1935–36-ban írott és évtizedekig kéziratban lappangó naplót, Tompa Mária rendezte sajtó alá
az 1998-as megjelenéshez. Szentkuthy Miklós: Az alázat kalendáriuma, Magvető, Bp., 1998.
Mindhárom idézőjelbe tett kifejezés – melyek a Szentkuthy-szövegben is megtalálhatók – az önreflexivitás és lét-leírás szempontjából nyeri el értelmét Szentkuthynál és e tanulmányban is.
Szentkuthy: i. m. 34.
Uo. 25.

68

tiszatáj

Látva és belátva az addig napvilágra került naplókat, biztosan megjegyezhetjük, hogy
Szentkuthy hangyaszorgalommal írott „fiatalkori” fragmentumai utólag és visszamenőleg
is értelmezik, megvilágítják, más megvilágításban kontextualizálják mind a Prae-t, mind
az évtizedekkel később „végső” formát nyert Breviáriumot. E naplók egy írói tudatműködés és szellemi kitekintés, létben tájékozódás és történelemhez viszonyulás, fogalomtisztázás és saját stíluskeresés lenyomatai, abban az értelemben, ahogy Deleuze írja le a stílust. „A stílus az, ami a tapasztalat helyébe az arról való beszéd módját vagy az azt kifejező
megfogalmazást állítja, a világban elhelyezkedő egyén helyébe pedig a világra rálátást
nyújtó szempontot, és a stílus teszi a visszaemlékezést megvalósult alkotássá.” 5 A fragmentumok egy utazás során villámcsapásszerűen megvilágosodott életműtervhez feszített
szerelőszőnyeg és állványzat szerkezeti elemei, és az íráshoz viszonyulás létmódozatai. Az
alig néhány évvel korábban írott Musil-sorok a hagyományos mondatszerkesztésben gondolkodásról fogódzót adnak a léten és alkotáson töprengő írók naplószerű fragmentumaihoz és munkatervéhez. „Pontot és pontosvesszőt nemcsak azért teszünk ki, mert így tanultuk, hanem azért is, mert így gondolkodunk. Ez benne a veszélyes. Amíg ponttal végződő mondatokban gondolkodunk – bizonyos dolgokat nem lehet elgondolni, legföljebb
homályosan érezni. Másrészt az ember megtanulhatná magát úgy kifejezni, hogy bizonyos
végtelen perspektívák, amelyek ma még a tudattalan küszöbén találhatók, világossá és
érthetővé váljanak.”6 Ez megköveteli a lét végtelen perspektíváihoz való viszonyulás és
gondolkodásmód természetének megváltoztatását: az írónak hadra kell fognia a tudatműködését, újra kell gondolnia a nyelv és szintaxisjelölő rendszerét, s a regényírás is viszszanyeri eredeti profusa jellegét.
Ernst Cassirer emeli ki a Goethe és a XVIII. század írásában, hogy Buffon – aki ekként
érvelt: „A pontos leírásnál nincs jobb definíció” – a leírás és definíció közt választva a leíró
természettudományt helyezi előtérbe, mivel „neki a természet történését magát kell bemutatnia, és sokféleségének teljességében és átmeneteinek folytonosságában feltárnia.”7
Szentkuthynál szintén a sok, sokság és sokféleség teljessége és folytonos átmenetisége, a
létlehetősége sokféleképpen másként előfordulása és ezek mániákus rögzítése, valamiféle
egységben összegzése válik írói gyakorlattá. Ám Goethével együtt vallja, hogy az értelem
és ész különbsége abban áll, hogy az egyik a „meglévőhöz tapadást”, a rögzítést, a másik a
„létesülőre irányulást”, a „kifejlést” részesíti előnyben, ám az analízis: a „valóság végtelen
sokféleségének” elkülönítése révén kicsúszik kezünk közül a megragadandó, emiatt a
szintetizálásnak kell követnie. Szentkuthy maga állítja egy helyütt a naplóban: „Egyetlen
tudományos attitűd van: a jelenség őrültségig következetes fixálása abszolútra nyílt szemekkel”,8 s ki is adja maga számára a parancsot: „Reggeltől estig és estétől reggelig nézni:
nagyítani, őrködni, vigíliázni, minden elképzelhető sejt-biológiai ritmust kilesni.”9 De rögtön óva inti magát, hogy sem az a szem, sem az az orvos nem jó, amelyik „mindent meglát”, de nem tud megkülönböztetni valami finom árnyalatot, mert vak a nüanszokra. Ilyeténképpen állítható bátran Szentkuthyról, hogy a „természet archeológusa”, akire illik
5
6
7
8
9

Gilles Deleuze: Proust (fordította: John Éva), Atlantisz, Bp., 2002. 109.
Robert Musil: Napló (fordította: Győrffy Miklós), Kalligram, Pozsony, 2006. 54.
Ernst Cassirer: Rousseau, Kant, Goethe (fordította: Horváth Károly), Atlantisz, Bp., 2008. 72.
Szentkuthy: i. m. 123.
Ua.

2010. január

69

Goethe mondása: „a kutató számára nem létezhet nagyobb boldogság és emelkedettebb
cél annál, minthogy a folyton alkotó természet szemlélése révén méltóvá váljék a természet produkcióiban való szellemi részesedésre.”10
Persze egy másik aspektusból is felveti Szentkuthy a kérdést; szerinte az analízis – ami
a 18. század emberének alapvető szemléletmódja – maga is kétféle lehet: mikroszkopikus
és neurotikus. A mikroszkopikus elemzésnél és halmozásnál a „részletek részlete” közös
nevezőre hozza az elemzést; ellenben a neurotikus elemzésnek „nem az a lényege, hogy
minden részletfinomságot és nüansz-ezreléket észrevesz, hanem az, hogy homályos és
halálrettegő agy-állapota miatt csak keveset lát meg a világból, és ebbe a kevésbe belepréseli a saját ideges szervezete által diktált vizuális vagy logikai sémákat (…) szisztémákat, szimmetriákat.”11 A neurotikus analízist végzőknek „gondolati tér- és távolság-iszonya
van”, mivel a „haladó gondolat nem haladhat másfelé, mint a halál”.12 Itt, miként a naplók
oly sok más fragmentumai kapcsán eltöprenghetünk azon, hogy Szentkuthy (kinek a XX.
századi magyar és európai irodalom élvonalában számon tartható egész életművéről elmondható, hogy maga lehet/lehetne ama „állatorvosi ló” a Thomas Bernhard említette
„divatos hivatkozástekintélyek” irodalomelméleteit gyakorlók számára), mennyiben és a
műalkotás elgondolhatóságának mely pontjain előlegezi meg a Blanchot gondolatait a
műben meghalásról. „Az ember a halála felől létezik, szorosan odaköti magát a halálához,
olyan kötelékkel, melyről ő ítél, megcsinálja a halálát, halandóvá teszi magát, és ezáltal
szerzi magának a képességet arra, hogy létrehozzon, s hogy értelmet és igazságot adjon
annak, amit létrehozott.”13

2.
utazásai14

Szentkuthy Miklós fiatalkori
és az életeseményeket, a szenvedélyes önfaggatásokat „dokumentáló” naplóit (Az egyetlen metafora felé, Az alázat kalendáriuma) olvasva, felmerül bennünk Flaubert egy intelme, melyet barátjához írott levele tartalmaz: „A
művészélet második szakaszában tesz jót az utazás; az elsőben inkább azt hozzuk fölszínre, ami igazán bensőséges, eredeti és egyéni bennünk. Gondold meg, mit jelent majd
számodra néhány esztendő múlva egy nagy keleti út; hagyd szabadjára a múzsát, és ne aggodalmaskodjál az ember miatt: érezni fogod, mint nő értelmed napról napra, olyannyira,
hogy magad is meglepődsz rajta.”15 A művészélet első szakaszában tett utazás, kiváltképpen is a Ragúza-élmény igazolja, visszaigazolja Flaubert kicsit játékos, hetyke kijelentésének első felét; bár a húszas évei derekán járó Szentkuthyt, Goethéhez hasonlóan, nem túlságosan lelkesít az eredeti, 16 helyette csakis az „egyéni” izgatja, s „mesteréhez” hasonlóan
10
11
12
13
14

15
16

Cassirer: i. m. 75.
Szentkuthy: i. m. 335.
Uo. 334.
Maurice Blanchot: Az irodalmi tér (ezt a részt Horváth Györgyi fordította) Kijárat, Bp., 2005. 73.
A Frivolitások és hitvallások kötetben tett vallomásai alapján köztudott, hogy egészen fiatalon a
szüleivel, majd a feleségével hosszú utazásokat tett Európában, ahol elsősorban is a katedrálisokat tanulmányozta.
Flaubert levelei, (fordította: Rónay György), Gondolat, Bp., 1968. 22.
„Az ész lemond az újdonság káprázatáról, az ’originalitás’ hamis igényéről, s helyettük a mindigmeglévőhöz és az örökérvényűhöz ragaszkodik.” Cassirer i. m. 33.

70

tiszatáj

az észlelés és érzékelés között választva, igen hamar az utóbbi mellett teszi le a voksát.
Mivel Flaubert tapasztalataival ellentétben a Stendhaléban osztozik, mégpedig abban a
tapasztalatban, melyre Starobinski hívja fel a figyelmünket: „Stendhal megfigyelte, hogy a
tudat mindenhová kettősséget és játékot visz be.” 17 Szentkuthyt éppen az a fajta reflexív
látásmód jellemzi, amiről Stendhal ad számot egy naplóbejegyzésében: „Látjuk magunkat
játék közben, mert képesek vagyunk észlelni.” A játék közben a világot és önmagát észlelő
egyén folytonosan kettősségeket teremt, s egyszerre mozgósítja az emlékezetét és a látott
dolgokat, az észleléseket felülíró tudatműködését. Ez az alapállás: a rálátás és belátás, a
visszatekintés és leírás, az analizálás és összegzés az örökösen együtt ható szellemi játékot
konstituálja, erről tesz bizonyságot Szentkuthy Miklós (a valóságos földrajzi térben és a
fiktív, nem ritkán mitogeografikus térben utazó), aki egy, Az alázat kalendáriumában
fellehető fragmentum tanúsága szerint, pszichológiai és fenomenológiai szempontból, az
utazásnak két fajtáját különíti el.
„Ha nagyon soká vagyok távol hazulról, akkor az otthoni élet és a külföldi között inkább ornamentikus az ellentét. Ha rövid ideig, akkor inkább morális. Csak egy hétig voltam Ragúzában, és
így a hazajövetel nem ’szenzáció’; viszont belülről, erkölcsileg fantasztikus erővel szegeződöm
régi miliőm ellen. Tulajdonképpen a rövid elutazás sokkal, de sokkal elemibb erővel szakít el
környezetemtől, mint a hosszú. Rövid utazás során úgy megy egymásnak a két táj, mint két ütköző: teljes lappal. Hosszú utazás után ugyanez a két tárcsa egymás mellett forog, csak egyetlen
matematikai ponton (az én tudatomban) érintve egymást. Az első harc, a második revü-trükk. Az
elhagyott ’egyhetes’ Ragúza: tiszta álom. Az ’újra-itthon’: tiszta reflexmozgás sorozat. Ha soká
voltam idegenben, akkor hiányzik ez a nyers ellentét, kínzó különbség ’álom’ és ’reflex’ között. Ily
rövid utazás után Ragúza megmarad álomnak, sajátomnak, színes rögeszmémnek, melynek
semmi reális megfelelője nincs a való világban. Ha soká maradnék ott, megszoknám, hogy az is
valóság, mint az otthon (és így döntőbb lesz benne az otthonnal közös valóság vonás, mint az
otthonról elütő vizuális vonás). Az értelmes, a termékeny, a mámoros utazás lényege ez a csak
rövid ideig ott-tartózkodás. Különben az idegen táj egészen ’megvalósul’, és az a paradox helyzet
áll elő, hogy minél jobban megismerem, vagy minél több, az otthonitól eltérő, idegen vonást fedezek fel benne, annál jobban hasonlít majd az otthonhoz, mert valósággá, közérzetivé válik.
Csak felületes utazó tudja igazán kihasználni az idegen tájak túlvilági tanulságait. Akik soká ’éltek’ egy helyen (nem is sejtik, milyen tragikomikusan találó ez a szó: ’éltek’): azok egyáltalán nem
ismerik a helyet.”18

Egy író, aki szinte egész életében és életművében azt a kérdést feszegeti, járja körül
szűnni nem akaró szenvedéllyel, hogy: élet legyek-e vagy mű, s ennek mintegy egyenértékű megfelelőjeként azon töpreng: naplót írjak-e avagy regényt, folyamatosan önmagába, önmaga valóságos és képzelettel telített múltjába tekint, melyet az emlékezet egy
formátlan, pontosabban szüntelenül új és más formát öltő szövegfolyamként konstituál.
Tekintetét hol a ráérősen, hol a sebesen hömpölygő szövegfolyamra veti, hogy a benne
időnként felbukkanó vagy éppen alásüllyedő énjét felkutassa, faggassa, a múlt- és
tapasztalatfelülírás no és az én-rekonstruálás szándékával. Az emlékezet-szövegfolyamot
folyamatosan létrehozó és a retrospektív látás révén a múltban rögzített életeseményeket
és különböző észleleteket jelen idejűvé varázsoló auktor, a visszafelé és befelé irányuló

17

18

Poppea fátyla, Jean Starobinski válogatott irodalmi tanulmányai (fordította Ádám Anikó et al.),
Kijárat, Bp., 176.
Szentkuthy: i. m. 343.

2010. január

71

látásának intenzívvé tételével, kép-felfogó és képzet-teremtő erejével a „látomások kavalkádját” teremti meg. Eközben úgy viselkedik, mint egy Goethe-féle utazó, akinek nem a
megérkezés, de még csak nem is a haza-érkezés, hanem maga az utazás (az oda és vissza
történő utazás élmény- és perspektívaváltozásai), az ítélkezéssel ellentétben a töprengés
és az egészlét belátás, a definiálással ellentétben az észlelésen nyugvó létleírás és tapasztalat-fölülírás módja a fontos. A Ragúza felé utazó Szentkuthy a vonatablakból figyel kifelé
és ugyanakkor az ablaktükörben önmagára, önmagába befelé: a pillanatnyi változásokat
érzékelő tekintet állandóan rögzít és reflexivitásra ösztökél, a kint és a bent együtthatójából teremti meg a „látomások kavalkádját”, amitől Jean Starobinski a Franz Kafka. A tekintet képei esszéjében beszél: „E kavalkád mozdulatlan tekintetet feltételez, mely elszenvedi vagy papírra veti őt. Más szövegekben egy kóbor alak sétál, 19 s megpróbál előrehaladni egy tökéletesen mozdulatlan tér ellenséges erői közepette. Kafkánál a diszharmónia nyomatékkal jelenik meg a mozgás–mozdulatlanság oppozíciójában. (…) Az ellentét
nem csupán a mozgó–mozdulatlan kontrasztjában ragadható meg, de kiegészül egy másik
bináris oppozícióval is: a nézői tudat és a mozgásban lévő látvány ellentétével.”20
Az ilyen szenvedélyesen külső-látványt és önmagát megfigyelő-lejegyző íróról a tévedés kockázata nélkül mondhatjuk el ugyanazt, amit Stendhal mondott egy naplóbejegyzésében: „Az az utas, aki szórakozásképpen mindent feljegyez, amit a meglátogatott országról olvasott, akár száz kötet ívrét alakú naplót teleírhat. Aki csupán azt jegyzi fel, amit
maga érzett, annak munkája korlátozott. Csak szellemes és okos lehet; a másik pedig tudós.”21 A „csupán” megszorítás az utazónak azon típusát érinti, aki elsősorban nem kifele,
nem a tájra, a látható/látott dolgokra figyel, hanem mindenben saját pillanatnyi érzéseit,
azok emlékezetben elraktározható, megőrizhető s később visszaidézhető lenyomatait keresi és írja le. Szentkuthy a másik típust reprezentálja, aki a vonatablakon át látja elszaladni maga mellett a kinti dolgokat, anélkül, hogy tekintetét egyetlen pillanatra elmozdítaná, levenné, eltakarná, s „egyáltalán nem érzi, hogy halad”, ellenben a folyamatos látvány-vesztés, kép-módosulás, távolság-változás arra készteti, hogy a látotthoz folyamatosan hozzáképzelje és -illessze azt, amit a „meglátogatott országról”, annak kultúrájáról olvasott, s képzeletében az ismertet a tudat birtokában lévő mitikussal, tudományossal és
fantasztikussal, s mindezen túl a képzeletéből előhívottal elegyítse. A vonatablak előtt ülő,
tekintetét „mozdulatlanul” a fenoménre, s az általa közvetített jelekre függesztő, ugyanakkor az „igazán bensőségességre”: az emlékezetből életre kelő belső életeseményekre irányító Szentkuthy a sajátjának vallja amit Deleuze mond a gondolkodás természetrajzáról:
„Gondolkodni nem jelent mást, mint értelmezni, azaz feltárni, kibontani, megfejteni, lefordítani egy jelet.”22
A Szentkuthy-féle utazó folyamatos úton levésének, retro- és introspektív látásának a
lenyomata: a naplószerű (vagyis nem kezdődő és soha le nem záruló, elkezdhetetlen és befejezhetetlen) mű, mely hosszabb-rövidebb fragmentumok százainak-ezreinek (nem a „lenyomatok” egyféle logikai rendjében, sokkal inkább a látás-felidézés, rögzítés-fölülírás
egységében képződött) sorozatából alkot, a jeleken gondolkodva, valamifajta kompozíciós
19
20
21
22

Gondolhatunk itt Walter Benjamin „kószálójára”, akiről a későbbiekben még esik szó.
Jean Starobinski i. m. 267–268.
Stendhal: Bizalmas írások (fordította Réz Pál), Magyar Helikon, Bp., 1970. 178.
Deleuze i. m. 96.

72

tiszatáj

egységet, mely csak nagyobb perspektívából, az életmű egészéből mutatja meg magát. A
szemlélődés közbeni észlelés és a jelek tudatosítása, 23 a belső tapasztalat felidézése, a
„magunkról szerzett észleletek módszeres egybeszerkesztése”,24 a táj leírása és a látott
nyomán éledt tudati reflexiók rögzítése egy sajátlagos formájú, hiátushalmozó szövegszövetet hoznak létre. Szentkuthy maga írja egy helyütt az Alázat kalendáriumában: „A ’mű’,
a ’gondolatrendszer’ (…) nem lehet szempont, az összes fragmentumokra szükségünk van,
teljes leltározás lehet csak értelmes alap. Aki különbséget vél látni ’röpke ötlet’ és ’megfontolt rendszeres gondolat’ között, legfeljebb szellemi Innen-dekorateur, de nem az igazság szerelmese”.25 A fragmentum, mint rövidebb, olykor tagolatlan szövegszerkezet és
részletesen ki nem fejtett gondolatmenet, a pont és pontosvessző elmozdulását jelző szövegtest, a vonatablakon át történő fölfedezés és látvány/élményszerzés friss, zaklatott,
intenzív volta miatt nyer létjogosultságot és kizárólagos formát magának az útijegyzet, az
útinapló terében, mely megteremti magának azt az értelmezői mezőt, ahol a Starobinskiféle bináris oppozíció folyamatos értelmezését, újra- és átgondolását lehetővé teszi az író
és olvasó számára egyaránt. A fragmentumok nem pusztán a jelek folyamatos értelmezésének, a tapasztalatot felülíró beszédmódnak és a visszaemlékezések realizálásának az
összegzései, de az elképzelés és jelenvalólét közötti hiányt pótló én-kivetítések, világlátások szempontjai is egyben, erről beszél Musil Naplójában egy helyütt: „Jelenléteddel
egyre erőteljesebben töltöd be magad körül a teret. Az elképzelés és az ittlét közti intenzitásbeli különbség mélyen átérzett boldogsággá lesz.” 26 Mindemellett a saját (utazás)történet elbeszélhetőségének, a pillanatról pillanatra változó látvány birtokba vételének és leírhatóságának kétséges, vagy erősen problematikus volta miatt, másodsorban a mozdulatlanság állapotában mozgásba lendülő emlékezet kihagyó, átszínező, más korrelációkat felállító, s olykor megbízhatatlan természete miatt is tűnik hiteles formának a fragmentumokat sorjáztató napló.
A Szentkuthy stílusára jellemző „nagy narratíva”, az emlékezés, egyszerre folyamatos
és szaggatott, visszatekintő és befelé hatoló, ismétlődéseknek és fölülírásoknak egyaránt
helyt adó jellegéből, a megfigyelés makro- és mikrovilágra egyként kiterjedő, változatokat
és különöseket a preparátor-biológus aprólékosságával leíró természetéből fakad. Az
utazó-történetmondó feloldódik a birtokba venni óhajtott idegen világban, és megmerítkezik a róla szóló hagyományában, melyet korábban elsajátított: e feloldódásban érhető
tetten a „nézői tudat” (mely, ismét hangsúlyozom: maga is egyszerre a kifelé és befelé tekintésből konstituálódik), amelyik a jelen és múlt idejében egyként otthonosan mozog és
saját optikájából láttat mindent: valóságosat és képzeltet, még ha olykor anakronisztikus
is, mint a történelmi párhuzamok és szövegtestek legtöbbje a Szentkuthy-művekben. A jelekből kiinduló teremtés: a feltárás, kibontás, megfejtés, lefordítás együttes alkalmazása
révén, Szentkuthy nem re-produkálni akar egy emlékezet- vagy biografikus művet, hanem
újra-írni szándékozik a valóságot, az élettörténeteket, mivel a rögzítésnél elementárisabb23

24

25
26

Ami együtt jár azzal, amit Deleuze említ: „a jelek mozgósítanak, kényszerítenek egy képességet:
az értelmet, az emlékezetet vagy a képzelőerőt”. Uo. 97.
Immanuel Kant: Antropológiai írások, (fordította: Mesterházi Miklós) Osiris/Gond-Cura Alapítvány, Bp., 2005. 27.
Szentkuthy Miklós: i. m. 305.
Musil i. m. 231.

2010. január

73

nak tartja a kifejtést. Éppen úgy viselkedik, ahogy Cassirer jegyzi meg Goethéről: „Goethe
számára éppen abban áll értelem és ész különbsége, hogy míg az előbbi a már meglévőhöz
tapad, addig az utóbbi a létesülőre irányul; hogy az értelem a használhatóság érdekében
mindent rögzíteni kíván, az ész ellenben a kifejlést tartja örvendetesnek.”27
A Szentkuthy-féle rövid ideig tartó utazás drasztikusan kiszakít a megszokott környezetemből; fájdalmasan elszakít a köröttem élőktől: szeretteimtől és ellenségeimtől, rokonaimtól és szomszédaimtól; megszakítja a hétköznapok folyásának kontinuitását; félbeszakítja terveim és feladataim realizálását; átszakítja a gátat az álmodozás és álmaim
megvalósítása között; felszakítja az önelemzés ájulatában „vaksivá vált” tekintetemről a
hályogot; beszakítja az idegen világ és magam közé akaratlanul vagy épp szándékosan
emelt falakat: egyszóval az egyre táguló szakadás mentén egy másik világ sejlik föl előttem, s a szövegírás során magam elé képzelt olvasó előtt. A másik világ szemem előtt feltárulkozó mássága és a másik világ láttán észlelt saját világom megváltozása, mássá változása, másikhoz alakulása, s a két másság tudatomban és irkámban történő megjelenítése
nem feltétlenül a külső valóság és belső tapasztalat összeadódása, nem feltétlenül az idegenség és a vele szembeni ellenállás leképezése. Talán elmondhatjuk a kétfajta másság
okozta ellentétről (mely az álom és reflex közötti nyers ütközésben és a környezetünkkel
szembeni morális ellenszegülésben ölt testet), hogy az otthoni létemet nyomorító kompromisszumoktól és egyhangúvá tevő szokásoktól való elrugaszkodás egyfajta lenyomata.
Ugyanakkor az élmény és a tudatomban megképződött álom megjelenítése tudatos „műteremtés”: saját optikából történő világteremtés, magánmítosz- és kozmosz létrehozása.
Pontosan abban az értelemben, ahogy Fülep Lajos A képzőművész fantáziája írásában
beszél a látottak újraalkotásáról: „A természetben semmi sincs készen. A természet magában véve szintén külön művészet, de a reprodukált, a legtökéletesebben reprodukált természet unalmas és élettelen. És művészietlen. Minél tökéletesebb az a reprodukció, annál
rosszabb. A természettel kontaktusban lévő művész akkor alkot, amikor a természetből
kiválasztja azt, ami neki lényeges, elhagyja, ami fölösleges, egyes dolgokat kiemel, másokat letompít, egyszóval újrakomponálja azt, amit látott, tehát a fantáziájával dolgozik.” 28
A hosszú utazás (legyen szó kényszerű otthon-hátrahagyásról, megfontolt-tervezett
menekülésről, vagy akarattal vállalt felfedező-útról), ha egy másik helyen való megtelepedéshez vezet, előbb-utóbb feledteti magát a megismerési és beleojtódási vágyat. Egy darab
idő múltán az utazó nem kilépni szándékozik magából, hogy tekintetével behatoljon az
idegenbe, hogy az álom és valóság, előzetes ismeret és személyes tapasztalat ellentétén, a
látás és érzékelés, a tudatosítás és szöveggé formálás dilemmáján töprengjen, hogy az ismeretlent az ismerőssel összevetve pozícionálja magamagát. Gyaníthatóan épp ellenkezőleg viselkedik, az „otthonnal közös valóság” megteremtésében, a bensőségesség világában akar elnyújtózni: önmaga védelmében. A rövid és hosszú utazás ellentétes voltának
leírásakor érdemes megfontolás tárgyává tenni, amit megint csak Stendhal mond az egyik
naplóbejegyzésében: „Amikor majd gazdag leszek és utazni fogok, szinte kizárólag odavalósi emberekkel találkozni, legalábbis az első hónapban, nehogy a városban tartózkodó
idegenek irányítsák nézeteimet.”29 Az utazó, amikor megérkezik valahova, kilép saját
27
28
29

Cassirer i. m. 73.
Fülep Lajos: Egybegyűjtött írások I., MTA Művészettörténeti Kutató Csoport, Bp., 1988. 279.
Stendhal: Bizalmas írások (fordította Réz Pál), Magyar Helikon, Bp., 1970. 68.

74

tiszatáj

megszokott teréből és önmagából, hogy félénkségét és gyanakvását legyűrje, hogy fenntartásai és előítéletei ellenére átadja magát az idegen látványnak, az idegenség értelmezésének, nem egyszerűen csak eltávolítani igyekszik magától a másikat, nem elhatárolódni
akar a másiktól, inkább azon fáradozik, hogy minél többet megtudjon róla és tőle, hogy a
látszatot, a fátylat, a káprázatot fellebbentse, s a felfedezés egyben feltárás, a rejtettségből
előhívás legyen. Emlékezetes Kant mily pontosan írja le az ember, az utazó viselkedését az
őt vizsgáló, befog(ad)ni szándékozó másikkal szemben: „Az ember, ha észreveszi, hogy figyelik, és tanulmányozni próbálják, vagy elfogódottnak mutatkozik (zavarba jön), és képtelen kimutatni, milyen is; vagy tetteti magát, mert nem akarja, hogy olyannak ismerjék
meg, amilyen.”30
A Stendhal-idézetben nyomon követhető, hogy az önmagát idegen-környezetbe kivetítő utas, mintegy ösztönösen védekezik, hárít, kihátrál, elsősorban nem is félelemből,
kevély és gőgös megvetésből; azt vesszük észre, hogy saját integritását, az idegen térben
(városban) felveendő alapállását és felvenni készülő optikáját félti az idegen nagyon is tudatosan kinyilvánított befolyásolásától, hiszen a másik rákényszerítené saját optikáját,
akaratát és távolságát az utazóra, még annak előtte, hogy bármilyen pozíciót felvehetne. A
stendhali magatartással szemben, mintegy a francia író szövegében felmerülő lehetőség
lehetséges voltát is kiiktatandó mondja Szentkuthy: „Az ember azt hinné, hogy az idegen
környezet elvonja figyelmét saját magáról, és a külvilágra irányítja, pedig éppen fordítva.
Minél idegenebb és feltűnőbb a külvilági miliő, annál mániákusabban leszünk önmegfigyelők: minél idegenebb vagy kevesebb a kilincs, annál többször fogja meg akaratlanul a
tenyér önmagát.”31
Mindemellett érdemes megvizsgálni a Szentkuthy-szöveg szemantikai mezejében az
álom és reflex fogalmak jelentését! A szövegbéli kontextusból úgy tűnik, hogy az „álom”
nem más, mint a valóságos tér-idő koordinátából és lélekállapotból való kimozdulás és a
fikció világába történő átlépés, szakrális vagy transzcendentális létmódba emelkedés,
vagyis létminőség-változtatás; a titkolt, rejtettségben lévő vagy bevallott rögeszméknek
élés (szenvedélyesen, majdnem a paroxizmusig fokozva az élményt) egy sajátlagos formája; a szubjektív élmény és művészi képalkotás összekapcsolása oly módon, ahogy
Proust ír a helynevekről. „E nevek mindörökre magukba szívták azt a képet, melyet e városokról alkottam, viszont magát ezt a képet oly módon alakították át, hogy bennem való
felmerülését e nevek törvényeitől tették függővé; ennek az lett a következménye, hogy
szebbé, de egyúttal mássá is formálták azt a képet, mint aminő egy igazi normand vagy
toscanai város lehetett, másrészt meg, hogy míg növelték képzeletem önkényes örömeit,
ugyanakkor súlyosbították jövendő utazásaim csalódásait.”32 A „reflex” pedig evvel a horizontális vagy vertikális mozgással éppen ellentétes irányú: az önmagamba visszatérés, a
magamba zuhanás, a tetszhalottá merevedés, az unott gesztusaim ismétlődésének sorozata, mely egyre inkább a valósággá, közérzetivé váló otthon érzetét kelti. Az idegenben
hosszúra nyúló tartózkodás, az ott töltött idő mérhetetlenné válása megfoszt a lüktetéstől,
az ideges vibrálástól, a gondolattermékenyítő feszültségtől, az érzékszerveket hadra fogó
30
31
32

Immanuel Kant: i. m. 11.
Szentkuthy Miklós i. m. 345
Marcel Proust: Az eltűnt idő nyomában I., Swann (fordította: Gyergyai Albert), Európa, Bp.,
1983. 453.

2010. január

75

kiszámíthatatlanságtól, a gyanakvásból és félszből fakadó örökös készenléttől, az örökös
igazodás és illeszkedés kényszertől. Ennek okán mondja Szentkuthy: „csak felületes utazó
tudja igazán kihasználni az idegen tájak túlvilági tanulságait”, mondhatnánk merészkedik
a „mitikus földrajz” és hozzárendelhető antik mitogémák felidézésére és szövevényes elmesélésére. A reflex nem más, mint az ismétlés-ismétlődés (mely megszabadít a félelemtől, gyanakvástól, belső vívódástól, paradox módon az ön-reflexivitás éberségétől) és persze megszokás; a környezettel és önmagammal való kiegyezés és a szürkeségbe süppedés;
mindemellett megfontolandó, amit Simmel hangsúlyoz az ismétlés, ismerősség, bennszülöttség kapcsán, tudniillik, hogy egyre erősebbé válik az otthonossá váló „szemlélő érzésreflexében” a hangulat, ami „talán a lényeges mozzanata annak, hogy részek egységesnek érzett tájjá álljanak össze.”33 Mintegy erre utal vissza, ezt egészíti ki (a várossal ismerkedőnek szintén két típusát: az utazót és kószálót elkülönítő) Benjamin le- és körülírása a
kószálóról: „a városlakóknak ezt az igazi, a várost színültig megtöltő benneélését a városban, ami nélkül így tudni róla nem lehet, nem adják olcsón. (…) az örökké nyugtalan,
örökké a helyét változtató kószálónak az utcák a lakása: a házfalak között épp annyit él,
tapasztal, tud meg és gondol ki, mint az individuum a négy fal védelmében.”34
Olybá tűnik Az alázat kalendáriumából idézett szövegrészletből, hogy Szentkuthy
nem habozik választani a rövid és hosszú utazás között; „az értelmes, termékeny, a mámoros utazás lényege ez a csak rövid ideig ott-tartózkodás”, hangsúlyozza magának és az
olvasónak egyaránt. Nyilván eszébe ötlött mindaz, amit előzetes filozófiai olvasmányai és
(egyébként egy életen át tartó) folyamatos töprengései során a magáévá tett Kant antropológiai gondolataiból. „A hely és kor szabta körülmények, ha tartósak, megszokásokat
szülnek, melyek, mint mondani szokták, az ember második természetévé válnak, és megnehezítik, hogy önmagáról ítéletet mondhasson; megnehezítik, hogy ítéljen afelől, miféle
fogalmat is kellene alkotnia magamagáról, de főképp, mifélét kellene a többiekről, akikkel
érintkezik…”35

33
34

35

Georg Simmel: Velence, Firenze, Róma (fordította: Berényi Gábor), Atlantisz, Bp., 1990. 107.
Walter Benjamin: A kószáló visszatér (fordította Kőszeg Ferenc) In.: Angelus novus, Magyar Helikon, Bp., 1980. 579.
Kant: i. m. 11.

76

tiszatáj

V ALASTYÁN T AMÁS

Mit ér az ember, ha ír?
AHOGYAN S ZENTKUTHY OLVAS


„Ha nem írnék, nem volnék semmi. Mindazonáltal nem ott vagyok, ahol írok. Többet
érek, mint amit írok.”
(Roland Barthes)

Szentkuthy Miklós írásművészetének hatástörténetét egy antinómia szervezi, de fogalmazhatnék úgy is, hogy már a művek megjelenésének szinkrón idejében jelen volt ez az
antinómia. Egyrészt sok mindenki „ismerte”, másrészt igen kevesen „olvasták” ezeket a
műveket. A jól értesültek, az intellektuálisan tájékozottak körébe tartozóknak illett tudni
az újonnan megjelenő Szentkuthy-könyvről, ám olvasni egy-egy textust tőle, s ezen olvasás révén kialakítani egy képet magunkban e korpuszról, az nem ment könnyen, már-már
– hogy Szentkuthy egy kedvelt fordulatával éljek – ab ovo lehetetlen volt. Ez az antinómia
a szerző olvashatóságát illetően nem csupán az irodalmi sznobéria számlájára írandó, magában az oeuvre-ben van valami, ami ellenáll a befogadásnak-befogadhatóságnak. A közlés-közölhetőség esztétikai és társadalmi instanciája egy adott kultúra befogadói közegében az az általános forma, amelyet, mondjuk így, kitölt(het) az éppen aktuálisan megjelenő mű. Szentkuthy esetében ez a be- vagy kitöltődés már igen korán problematikussá
vált, hogy ne mondjam, ez volt igazán a probléma: hogy tehát a közlés említett instanciája
és a befogadás közege nem tudott találkozni, nem jött létre illeszkedés köztük. Erre a
szituá-cióra érzett rá nagyon pontosan Szerb Antal, amikor a Prae-ről írva megjegyezte:
„A forma társadalmi megegyezés abból a célból, hogy a művész közölhesse magát a közönséggel.
Az író, aki a konvencionális formát ilyen mértékben elveti, eo ipso elveti az olvasót is, legalábbis
az olvasók akkora többségét, hogy a maradékot aligha lehet már közönségnek nevezni.”1

E „maradékot”, egy érdeklődő réteg mindig megmaradó fölét lehetne ínyenceknek vagy
még inkább rajongóknak nevezni. A rajongó olvasás persze a romantika óta bevett adekvát befogadói magatartás, ezzel nincs is semmi gond. De hogy valakit szinte kizárólag
ilyen rajongó érdeklődés tartson fenn, úgymond, az irodalmi térben, s az általános, beható
olvasás vagy mérlegelő-megítélő befogadás ennyire ne érintsen, az már nem tekinthető
szokványosnak. A „különc, oly kevéssé értett író”2 imágója az idő haladtával csak még in-

1
2

Szerb Antalt idézi Rugási Gyula: Szent Orpheus arcképe. JAK, Pesti Szalon, Bp., 1992., 8.
Radnóti Sándor: A különc (Szentkuthy Miklós esszéiről). In: Uő.: A piknik (Írások a kritikáról).
Magvető, Bp., 2000. 172.

2010. január

77

kább erősödni látszik, s azt is megállapíthatjuk, hogy Szentkuthy befogadása hozzá hasonlóan különc olvasót igényel.
Mindhárom monográfusáról – hogy csak a nagyobb, átfogó vizsgálódásokat említsem
–, Bálint Péterről, Rugási Gyuláról és Fekete J. Józsefről elmondható tudniillik, hogy különös diszpozícióból közelítenek a műhöz.3 Bálint Péter író és esszéista, Rugási klasszikafilológus, vallásfilozófus, azaz ítélőerejük, helyesebben ízlésítéletük egy meghatározott
irányt és irályt feltételez. Ami a Szentkuthy-mű szempontjából persze termékeny: hiszen
az írói olvasás a Szentkuthy-mű rebbenékeny metamorfózisára tehet fogékonnyá, míg a
klasszika-filológusi, filozófusi viszonyulás azt a rendkívül gazdag szellem- és kultúrtörténeti utaláshálót képes láttatni, amely ott van e művek hátterében. Úgyhogy ezek lehetnek
ugyan termékenyek, de mindez a közönséges vagy egy korszak irodalmi közfelfogását
formáló kritikai befogadást nem (volt) képes átformálni, az általánosabb befogadói közegbe nem (volt) képes betörni. Az is lehetséges mindazonáltal, hogy e hatástörténeti antinómia vagy az alkotás és a befogadás inkongruenciája transzcendentális Szentkuthy
esetében, vagyis alkotás és befogadás, írás és olvasás találkozása ab ovo lehetetlen, aminek okait firtatva Bálint Pétert idézhetjük:
„Mindent összegezve, valóban igaz, hogy: ’szakadatlan asszociációk végtelen szövedékéből’ teremtődik egy Szentkuthy-kép, melyről maga az író állítja a Metaforában egy helyütt: ’névtelen,
definiálhatatlan változat’. A róla készítendő arcképpel kapcsolatban talán azért is a legtalálóbb
megállapítás, hogy ’definiálhatatlan’, más szóval megrajzolhatatlan, nehezen vagy csak hiányosan
megrajzolható, mert ezernyi eltérő és ellentmondó vonásból tevődik össze, s ha az egyes változatokat és ’névtelen’ arcváltozatokat egyetlen portrén belül akarnók összeilleszteni, netán egységesíteni, a legjobb esetben is csak egy Picasso-féle több nézőpontú képet szerkeszthetnénk.”4

Eszerint az írói alkotás már formalehetőségében is széttartó, egymással megfeleltethetetlen elemeket, érzeteket, képeket illeszt össze, miáltal viszont a műalkotás formarendje
már idealitásában sérül. Mindez persze magát a befogadói oldalt sem hagyja érintetlenül:
ti. Nem lehet érvényesen szólni Szentkuthy műveiről, azok formaproblémáiról, érvény
alatt a kritikai ítélőerőn alapuló szabad vélemény elvi tisztaságát értve, merthogy a Szentkuthy-mű minden ilyen kritikai befogadói viszonyulást annulál. Rugási jegyzi meg a Prae
kapcsán:
„Voltaképpen minek tekinthető e fiatalkori mű? Kommentárok, hosszabb-rövidebb esszék, tudományos ívű magyarázatok, félbemaradt novellák laza együttesének, avagy egy hagyományos
értelmű epikai mű széthulló töredékeinek? Úgy vélem, bármelyik irányból is indulunk el, lényegében véve ugyanoda érkezünk, vagyis a kérdés eldönthetetlenségéhez. Minden értelmezésnek
tulajdonképpen azt kell tapasztalnia, hogy Szentkuthy örökösen ’félúton’ van a két megoldás között, s a Prae végül is a legtöbbet egy éppen íródó vagy fiktív regény értelmezéséről beszél.”5

Egy lehetséges regény értelmezéséről beszél, ergo ő maga nem regény. Regényként befogadhatatlan, olvashatatlan a Prae, mert hát nem regényként íródik, hanem egy regény
3

4
5

Fekete J. József a magyar irodalom mindent-olvasója, affirmátora, hihetetlen elánnal és sokasággal olvas-ír, az ő kritikai diszpozíciója is különös a maga nemében, méghozzá főleg abból a szempontból, hogy vajdasági kritikusként a magyar irodalmi kommunikációban szüntelenül éli a
kívülség és a bent-lét sokszor kényelmetlen, de annál gyümölcsözőbb kettősségét.
Bálint Péter: Szentkuthy álruhában. Széphalom, Bp., 2003. 9.
Rugási Gy.: Szent Orpheusz… Id. kiad. 13.

78

tiszatáj

lehetőségeként. Nos, mindez a Szentkuthy-írás és -olvasás transzcendentalitásában folytonosan fellépő zavar – hívhatjuk ezt persze máshogyan is, „névtelen, definiálhatatlan változat”-nak, eldönthetetlenségnek, szakadatlan asszociációk végtelen szövedékének – mégiscsak a forma körüli tisztázatlanságról, tisztátalanságról árulkodik. És ez véleményem szerint annak köszönhető, hogy Szentkuthy elsősorban s mindenekfölött fáradhatatlanul és
szakadatlanul olvas, és csak másodsorban ír. Ezt az első pillantásra meglepőnek tűnő állítást szeretném az alábbiakban megmagyarázni.
Mielőtt előhozakodnék konkrét illusztratív példáimmal, még egyszer szeretnék nekirugaszkodni az alkotás és befogadás antinomikus elrendeződését, inkongruens létmódját
illető kérdésnek. Hangsúlyoznám, nem arról van szó, hogy Szentkuthy ne foglalkozna az
olvasóival, írásművészetének befogadhatósága számára is adekvát téma. Azon kívül ti.,
hogy maguk a művek számos kommentárt, önkommentárt, magyarázatot, reflexiót tartalmaznak, a szerző sokszor külön is foglalkozik saját olvashatóságának problémájával. A Saturnus fia (Dürer életregénye) Előszavában így ír:
„A szó legnemesebb értelmében vett átlagolvasónak, a ’common reader’-nek (és épeszű könyvvagy drámaírónak, színházi rendezőnek vagy kiadónak ez az ’istene’, aki ítélkezik felette, vagy élvezi) elsősorban feltűnik, hogy a könyv nem követi a megszokott regény fokozatosan, egyenletesen hömpölygő epikai menetét. Események, jellemek, miliők nem a megszokott elosztásban és
tempóban jelentkeznek, bemutatkozás és eltűnés, párbeszéd és leírás, cselekménybonyolítás itt
mind arra vall, hogy a Dürer-könyv ’nem regény’. Nem is az.”6

E szövegrészletben újra előkerül a nem-regényről szóló regény értelmezésének-értelmezhetetlenségének, a regénynek mint a regény lehetőségének oly kínzóan valós ügye (akkor
mi is a Dürer-könyv voltaképpen?!), ezúttal azonban az idézet elején szereplő olvasótípusra, az átlagolvasóra hívnám fel a figyelmet. Ő az, aki ítélkezik a művészeti alkotás felett, sőt élvezi azt, ráadásul még ha idézőjelben is, de kap egy „isteni” jelzőt Szentkuthytól,
az átlagolvasó az, akinek teszi a szépet, akinek a kegyeiért folyamodik, aki után vágyakozik
a szerző. Még ha e fordulatot-megjelenítést ironikusan fogjuk is fel – ami a szövegösszefüggésből ugyan adódik, leginkább azonban önprezentálásról, az önmagyarázat retorikus
alakzatáról van szó, ami már ily módon komolyan mondódik –, akkor is felmerül a kérdés,
hogy egy átlagolvasó képes-e bármilyen módon is felfogni azt, ami itt (ti. ebben és persze
más Szentkuthy-műben) egyáltalán történik. Nem éppen arról van-e szó inkább, hogy az
olvasónak is minimum annyira kell(ene) különcnek lennie (eccentric reader), mint amennyire különös az a fura figura, aki itt teszi az olvasónak a szépet?
Mit jelent az a paradoxnak tűnő állítás, hogy egy író inkább olvas, mintsem ír? Roland
Barthes írja egy helyütt, hogy „ha nem írnék, nem volnék semmi. Mindazonáltal nem ott
vagyok, ahol írok. Többet érek, mint amit írok”.7 Mit jelenthet itt az írásnál-többet-érés?
Mi ez a több? Mi az, ami több az írásnál? Az élet? De hát honnan tudná az író, hogy mi az
élet, ha nem ír? Hiszen ha nem írna, nem volna semmi, azaz élet sem lehetne. Ugyanakkor
az írás lehetőségterén kívül helyezi el voltaképpeni önmagát az író. Itt gondolhatnánk az
etikai dimenzióra, hiszen ráadásul a „valamit érni” kifejezés az ember antropológiai adottságainak legfőbb kiteljesíthetőségére utal, ami legalábbis Kant óta az etikai autonómiával
6
7

Szentkuthy Miklós: Saturnus fia. Magvető, Bp., 1989. 8–9.
Roland Barthes Roland Barthesról. In: Angyalosi Gergely: Roland Barthes, a semleges próféta.
Osiris-Gond, Bp., 1996. 312.

2010. január

79

egyenlő. Az etikai, erkölcsi Szentkuthynál amúgy is sajátos hangsúlyt kap. Hogy ne
mondjam, felértékelődik a változat-létek közepette „a hülye alaktalanságként”, „egy meghatározhatatlan, sohasem kész, hullámzó, oldódó, szakadozó, váratlanul és otrombán
kristályosodó valami”-ként jellemzett én számára.8 Egy belső erő táplálta tartás az, amivel
Szentkuthy szimpatizál az etikában. De még mielőtt azt gondolnánk, hogy találtunk valami szilárd pontot ebben a változat-létű prózavilágban, rögtön mondom azt is, hogy az
etika a lehető legváratlanabb kontextusban tűnik fel: az emberek etikai meztelenségéről
beszél a Metafora szerzője, vagy a fiatal akác erkölcsi fiziognómiájáról. E szöveghelyek
poétikai ábrázolóerejét éppen az adja, hogy Szentkuthy az etikait, erkölcsit nem frivolan
kezeli, hanem megtartja e fogalmak jelentését önnön autonóm erőterükben, helyesebben
az etikai-erkölcsi jelenti azt a belső autonóm erőteret, amelyből az akác akác-léte előjöhet,
és a test meztelensége nem mint pőre ruhanélküliség, hanem mint az emberi lélek kiasztikus-eminens felülete, „embrionikus formájának, elemi hajlásainak, gyűrődéseinek” megtapasztalása mutatkozik meg.9 Ami tehát több az írásnál – hogy visszatérjünk Szentkuthyn és Kanton át Barthesra –, az az ember belső etikai autonóm önereje, aminek
meglétéből bontakozhat ki az írás.10 Ami mellett a következőkben érvelni szeretnék, az az,
hogy ezt a belső autonóm önerőt nyugodtan azonosíthatjuk az olvasásnak egy speciálisan
felfogott, méghozzá teremtő módon és az esztétikai tapasztalatban megképződő transzfiguratív jellegzetességével. Ami több tehát ily módon az írásnál, az az olvasás. Szentkuthynál, ugyanúgy, mint Barthes esetében, kevésbé írói, mint inkább olvasói etikáról beszélhetünk. „Ha nem írnék, nem volnék semmi. Mindazonáltal nem ott vagyok, ahol írok.
Többet érek, mint amit írok.” Mivel olvasok, vagyok valaki. Ott vagyok, ahol olvasok.
Annyit érek, mint amit/amennyit olvasok.
A XX. század konvergens vagy éppen diffúz olvasáselméleteiben – Hans-Georg Gadamertől kezdve Maurice Blanchot-n, Hans Blumenbergen, Roland Bartheson át Jacques
Derridáig vagy Paul de Manig – van egy olyan momentum, amelyet ha pertinensnek vagy
konstansnak nem nevezhetünk is, valamiképp különböző alakváltozatokban hasonlóan
tűnik elő. Arról van szó, hogy az olvasás nem pusztán egy passzív, rekapitulatív, reproduktív tevékenység, nem egy már meglévő tárgyszerű tényállást vagy életvilágbeli entitást
a maga sajátos meglétében másodlagosan-utalón, evokatívan-felidézőn megragadó folyamat, hanem – amiként Gadamer fogalmaz A szó igazságáról című 1971-es szövegében –
„közvetlenül osztja az eredeti idealitását, mert az olvasás egyáltalán nem hagyja magát
belekényszeríteni a reprodukció kontingenciájába”.11 Az olvasás tehát mintegy önmaga is
eredeti, aktív, innovatív és invenciózus érzékelés-, értelmezés- és létmód, amelyben meg8
9
10

11

Vö. Szentkuthy M.: Az egyetlen metafora felé. Szépirodalmi, Bp., 1985. 33.
I. m. 9., 15., 69.
Hogy mennyire nem egy monolit, statikus állapotról van szó Szentkuthy etikáról alkotott elképzelésében, hanem éppen hogy egy aktív-szituatív „tartásról”, azt mutatják máshol más esetében kifejtett gondolatai, pl. Nicolai Hartmann Etikájához fűzött megjegyzései is Az egyetlen metafora
felé folytatásaként megírt Az alázat kalendáriumában: „Az etika számomra: (…) általános cselekvés-tan, maga az a fantasztikus szükségesség, hogy tenni kell, függetlenül minden erkölcsi
igentől és nemtől; tulajdonképpen a lét mozgástana az időben.” Szentkuthy M.: Az alázat kalendáriuma. Magvető, Bp., 1998. 310.
Hans-Georg Gadamer: A szó igazságáról (Poprády Judit fordítása). In: Uő.: A szép aktualitása.
T-Twins, Bp., 1994. 127.

80

tiszatáj

ismerés és létezés közös nevezője egy sajátosan felfogott teremtés. Ami itt első pillantásra
nem magától értetődő, mi több, meghökkentő, az az, hogy mindazzal, amit most az olvasásról állítottunk, elsősorban az írást szokás jellemezni a beszéd ellenében, vagy a grafémát a fonéma ellenében – ti. mint ami lehetőségfeltételét képezi az olvasásnak. A nyelv
potencialitását az írás őrzi meg, míg a beszéd az aktualitás oldalán jelölhető ki. Az írás(beliség) misztériuma éppen abban áll, hogy ez a megőrzés hogyan lehet innovatív és invenciózus, miközben pusztán holt betű, jeltemető, jelentéskolumbárium. E misztériumhoz
az olvasás a kulcs. Írás és olvasás sui generis egymást feltételezik. Gadamer észrevétele ismét megvilágító erejű, hiszen – ahogy fogalmaz –
„nem az írás halott betűjét, hanem csak az újra feltámadt (mondott vagy olvasott) szót számíthatjuk a műalkotás létéhez. Azonban csak az íráson átmenve transzfigurálódik a szó, s ez igazsága. (…) Amit az íráson történő átmenet módszertanilag nyújt, az itt csupán a szó és különösképpen a költői kijelentés sajátosan nyelvi létmódjának felfedezése.”12

Ebben a gondolati elrendezésben az írás az olvasás előfeltétele, vagy inkább az írás kiteljesedése, potencialitásának egyfajta létformát elnyerése az olvasás.
Szentkuthy esetében azonban mintha éppen fordított lenne a helyzet. Persze nála is
maradéktalanul fennáll az, hogy egy sajátos érzékelés-, értelmezés- és létmódról van szó
az olvasás esetében. Érzéki tények színes kavalkádja s még színesebb percepciója, appercepciója, azaz sémába rendezése fordul elő, formálódik meg majd’ mindegyik könyvében.
Ha csupán Az egyetlen metafora felé című 1935-ös naplóesszét vagy esszénaplót lapozzuk
fel, már akkor is rögtön megbizonyosodhatunk a kavalkád-lét, illetve a séma-, forma- s
rendképzetek együtt-teremtődéséről. Egyfelől „a világ milljó jelenségszilánkja”, másfelől
„énem sémája” kerül elénk – ebben a tekintetben Szentkuthy, mondhatni, tisztán kantiánus. Egyáltalán: nagyon jellemző az az igyekezet Szentkuthynál, amely arra irányul, hogy
ábrázolja nekünk, megértesse, érzékeltesse velünk, olvasóival a világ, a jelenségek sokféleségének, valamint az én, az értelem sémaképző erejének, a sematizáció szükségszerűségének s emberi törvényszerűségének a különbség megtartásán alapuló összefüggését, azaz
egységét:
„hátha én leszek az az ember, aki egyesíteni tudja életében a líra abszolút ’korlátolt’ hipochondriáját, az én didergő piszkát és aggályiszapját meg az objektív világ legszadisztikusabb (…) objektivitását, tény-alakját, matematikai percepcióját? (…) Lényegem: abszolút és szakadatlan intenzitás-igény (Isten, politika, nő, örök fecsegés: mindegy, hogy mi) és örök forma-igény, tiszta vagy
álarcos plaszticitás, biológiai vagy geometrikus rajz.”13

Ám ez az összefüggés, az ének és a tények, az intenzitás és a forma egysége nem alkotható
meg az író részéről – egy tökéletes műben, mondjuk. Mindez akármennyire is termékeny
hiányként jelenik meg az írói lét horizontján – mégiscsak hiány és kudarc.
Akad viszont egy másik mód és lehetőség az én és a világ „lehetetlen egységének”, intenzív formájának megvalósítására úgy, hogy a megalkotottság hiányának nyoma, a jelek
(a leírt betűk, szavak, mondatok, a mű, a szöveg) kínzó evidenciája nem emlékeztet folyton a kudarcra, amint az történik az írás esetében – ez pedig az olvasás. Szentkuthy mindig és folyamatosan olvas. Nála mintha az olvasáson átmenve transzfigurálódna a szó – ez
12
13

I. m. 124–125.
Szentkuthy M.: Az egyetlen metafora… Id. kiad. 23., 32.

2010. január

81

lenne igazsága. Szentkuthynál nem az írás az olvasás előfeltétele, hanem fordítva: az olvasás megelőzi az írást, az olvasás vetül ki az írásba. Márpedig ez egy író esetében – tűnjön
bármennyire termékenynek – mégiscsak óhatatlanul zavarok forrása lesz. Kiasztikus
szinkronitásról van szó természetesen az írás és az olvasás viszonyát tekintve Szentkuthynál. Írás és olvasás, mint láttuk, egymástól elválaszthatatlanok. Ám valami miatt
mégsem olvassák Szentkuthy különleges prózáját (már régóta), s ennek az olvas(hat)atlanságnak14 véleményem szerint paradox módon éppen az az oka, hogy Szentkuthy inkább
olvas, mintsem ír. Hangsúlyozom: nem arról van szó, hogy papírízű hősei lennének s
klisé-szövegeket alkotna, vagy olvasmányélményei vezetnék a tollát. Inkább arról, hogy az
én és a világ „lehetetlen egységeként” variálódó változat-lét az olvasásban, az olvasás által
és nem az írás révén találja meg önnön plasztikus és kreatív formáját, leginkább pedig arról, hogy az olvasás szeszélyes, pimasz, szemtelen, eretnek, vággyal teli, kielégülést sohasem nyerő, formát szétvető aktusa, az olvasott/olvasó lét minduntalan fölébe kerül az
írott/író lét valamiképp (mégiscsak) egységes forma-igényt involváló jellegének.
Derek Attridge kutatásai alapján megállapíthatjuk, hogy nem csupán az írás révén alkothatjuk meg, írhatjuk újra innovatív tevékenységként a világot mint mindenkori másikat, hanem mindez az olvasás esetében is így van. Attridge Sartre és Derrida nyomán fogalmazza meg, hogy az innovatív olvasás folyamatában is rábukkanhatunk a másik másságára reagáló mozzanatra, amely „az előre meg nem jósolható aktusok révén” „az ismerős minőség váratlan alakját hozza létre”. Az innovatív olvasás vonatkozásában is elmondható, hogy „a szöveg nem jelölők és jelöltek meghatározott sora, hanem olyan lehetséges jelentésmező, amely arra vár, hogy felismerjék jelentését, anélkül, hogy azt ő jó előre
meghatározná”.15 Az előre meghatározatlan és meghatározhatatlan „lehetséges jelentésmező” elénk kerüléseként, látókörünkbe vonásaként, azaz a másik alkotó megtapasztalásaként lehetne definiálni immár az olvasást. Szentkuthy is pontosan így olvas. Könyveket
(főképp verseket, regényeket, esszéket, tanulmányokat), képeket, a természetet, hangulatokat, a másikat mint egyszerre ismerőst és idegent, álmokat, önnön belső szörnyeit –
mindezeket rendületlenül és mániákusan olvassa Szentkuthy. A Metafora-könyvben
hangsúlyosan és többször is megjelenik, ahogy az esszénaplóíró én tekintete pásztázza
háló- és dolgozószobája miliőjét, majd kifelé irányul az ablakon, pontosan megtudjuk, mi
van bent s odakinn:
„a roletták lécei, a párkányon felfutó növény holdas, tej-kék levelei (reggel fél háromkor), az utcai
világosság, a hálószobai homály, a szétgyűrt paplanok, a kilátszó akt-szótagok – ezek az impreszszióim a legfontosabbak, ezek nekem minden.”16

Itt nem egyszerűen nézésről vagy látásról van szó. Ami itt elénk tűnik, az a világ invenciózus újra megalkotása a tekintet erejével, egy lehetséges létezésmódozat kristálycsillanása,
14

15

16

Ez a fordulat nem azt jelenti, hogy Szentkuthy prózája olvashatatlan, hanem hogy transzcendentálisan olvasatlan. Mintegy a nem-olvasás bele van kódolva e szövegekbe és a hatástörténetbe.
Persze ez lehetne még újrafelfedezésének egyik záloga is, hiszen miként Barthes fogalmaz, az olvasás szabadsága egyben a nem-olvasás szabadságát is jelenti. Vö: R. Barthes: Az olvasásról
(Babarczy Eszter fordítása). In: Uő.: A szöveg öröme. Osiris, Bp., 1996.
Derek Attridge: Innováció, irodalom, etika: viszonyulás a másikhoz (Hites Sándor fordítása).
Helikon, 2007/4. 540–541.
Szentkuthy M.: Az egyetlen metafora… Id. kiad. 6.

82

tiszatáj

intenzív formája – hangsúlyok elhelyezésével, kiemeléssel és háttérben hagyással, a ritmus segítségével, azaz az idő tiszta érvényesítésével: íme az innovatív olvasás alakzata.
Mielőtt tovább haladnék példáim sorolásában, kísértésbe esem: hagyom magam rávenni,
hogy ezen az úton ráakadjak Szentkuthy alkotást illető pertinens szempontjára, ti. a naplóírás lényegére. A Metafora 26. számozású feljegyzésében szerzőnk a naplószerű mű
örök problémáit firtatja, nevezetesen, hogy az egyéniség strukturális egysége vagy a futó
ötletek tétova lehetőségei képezzék-e a napló formáló elvét. De aztán arra a belátásra jut,
hogy „sem kimondottan az én alapformulája, sem kimondottan a világ milljó jelenségszilánkja, hanem a kettőnek a kompromisszuma” kellene, hogy ezt az elvet jelentse. Ez lenne
a „valódi napló, melyben az idő a főszereplő: úgy én, mint a világ az időbeliség szempontjából jövünk tekintetbe – minden a ’reggeltől estig’ egyetlen abszolút egységébe illeszkedik”.17 Az innovatív olvasás révén tehát fel lehet fedezni és meg lehet alkotni az énnek és a
világnak az időben összekapcsolódó formáját, a „valódi naplót”. Ha nem éppen az olvasás
lenne olyan, amely minden lényegretörőséget, fő elvi rendezőerőt kivet magából, így a
forma újfent fellelhetetlennek bizonyul.
Nézzük mármost közelebbről is az innovatív és invenciózus olvasás alakzatait Szentkuthynál. Természetesen az effektív szövegolvasás kínálkozik magától értetődően rögtön
elsőként. A „Goethe összes verseit olvasom…”, „Lány-leírást olvasok, egy érzékiség-típus
analízisével Powys Jobber Skald-jában…”, „Az egészen jó könyveket elolvastam…” kezdetű és típusú megnyilvánulásokról van szó, amelyekben Szentkuthy zseniális láttató erővel, nyelvi erudícióval és gazdag képzelőtehetséggel számol be olvasmányélményeiről,
elemzi, ítéli, szortírozza az olvasottakat.18 De a megannyi kultúrtörténeti, mítoszbeli, zenei, építészeti, irodalmi, művészetfilozófiai utalás is árulkodik olvasottságáról. Ám egyszer
csak ezt olvassuk:
„A könyveknek oly nevetségesen kicsiny százaléka izgat és lelkesít, hogy az olvasást mint élményt, nyugodtan kikapcsolhatom életemből: örökké ott somforgok a könyvek galériája előtt, de
csak gyötrelmes taediumot okoznak.”19

Ez a mondat csupán látszólag frivol, valójában nagyon is komoly, ezért érdemes komolyan
vennünk. Ti. Szentkuthy számára az olvasás tényleg nem élmény, nem is lehet az, ezen

17
18

19

I. m. 42–43.
Pl. egy ilyen olvasásból nő ki a Metafora-könyv folytatásaként megírt Az alázat kalendáriumának elején szereplő Rilkéről szóló remeklés, amely a maga műfajában – bár éppen az a kérdés,
hogy mi ennek a műfaja, hiszen naplóbejegyzésként anyakönyvezi Szentkuthy, de az egyik legjobb elemzés, amelyet Rilkéről valaha is olvastam, tekinthető tehát nyugodtan esszének is, amely
a költő verseinek rímeléstechnikájáról, sorszerkesztéséről, szóválasztásainak poétikájáról, motívumkészletéről stb. szól. Vö. Szentkuthy M.: Az alázat kalendáriuma. Id. kiad. 9–18.
Szentkuthy M.: Az egyetlen metafora… Id. kiad. 27. Itt csak röviden jegyezzük meg, hogy ebben a
részben Martin Heidegger is megkapja a magáét, vagy finomabban szólva jut neki egy kis fricska:
„Itt állok most a cselédhisztéria és Heidegger filozófiája, mozi és igazság között, egyetlen aktív hivatásommal: a mitikus teljességű unalommal.” I. m. 29. Sajnálkozhatunk és csodálkozhatunk
azon, hogy Szentkuthy miért nem alkalmazza és használja ki Heidegger kongeniális felismerését,
hogy ti. az unalom a jelenvalólét létének alapszerkezetéhez tartozik szorosan. Mint láthattuk, ennek a belátásnak örült volna Szentkuthy is, ha, felteszem, behatóbban ismerte volna Heidegger
főművét, a Lét és időt.

2010. január

83

túllép: amint az eddigiekből is láthattuk, nála az olvasás a világ fenomenálisan-hermeneutikailag releváns kreatív megalkotása, invenciója.
E fenomenológiai irányulás már átvezet bennünket egy másik olvasás-alakzathoz. Ti.
amikor a dolgok, természeti létezők elemi szinten történő leírására, már-már fenomenológiai megalapozottságú, azaz intencionális jellemzésére törekszik Szentkuthy. Persze
nincs szó tisztán ilyesmiről. E leírást, képet, intencionális aktust minden esetben árnyalja,
telíti vagy csonkítja valami. Többnyire a fantázia szárnyai lebbentik el az alkotó megragadást a dologi lét valóságszegmensétől, illetve a művészeti-művészettörténeti utalások hálózata biztosítja mintegy, hogy az ember valahol mégiscsak el tudja helyezni e képet vagy
leírást, intencionális aktust saját esztétikai vagy létezésbeli tapasztalatában. Érdemes
hosszabban idézni a Metafora-könyv 27. szakaszának egyik részletét, ahol egy fa leírását
olvashatjuk:
„Van egy fa ott az út mellett, végtelen karcsú törzse csúcsán egyetlen foszló labdalomb: talán
Rómában így fáradtak s mégis szárnyalók a piniák, vagy a halott Magdaléna lelke így lebbent az
égbe, mikor elhagyta húrkarcsú testét. Nincs szebb, mint egy ilyen útrakész rakétalomb egy
tőrrugékony szár végén: pillangó abban a pillanatban, mikor el akarja ereszteni a leheletnyi súlya
alatt mégis bólongató virágot; röpke bárka egy Claude Lorrain-kikötőben, amint éppen kihúzza
horgonyfullánkját a tenger nereida-húsából; teve turbános púpja abban a pillanatban, mikor az
ülő állat éppen hogy hozzákészülődik a felkeléshez, s mindezt még csak valami egész enyhe rengés jelenti: így, így áll és indul, így alszik és ívelődik az égbe az a lomb. Ha valami a keresztény
lélek esti metaforája, úgy ez a lombkorona az.”20

Itt egy konkrét fa körüli, általi történések és létesemények leírását olvashatjuk, egy hihetetlen gazdag allúzív rétegzettségű térbe állítva a képet. Pontosabban: a fára irányuló intencionális aktus jellemzésébe belejátszanak művészettörténeti, mitológiai, bibliai, zoológiai, biológiai, növénytani, fiziológiai, mozgásfizikai utalások, és közben – ez talán a legérdekesebb, a leginkább enigmatikus és megfejtésre ingerlő mozzanat a szövegben – egy
konkrét természeti képződmény, egy különös, egyedi lombkoronájú fa képzete eljuttatja a
leírást a „keresztény lélek” metaforájáig, e metafora beazonosításáig. Mondhatnánk persze, hogy ez egy klasszikus anyag/test–lélek dualitást színre vivő leírás, de ha pusztán leragadnánk ennél a magyarázatnál, éppen a legérdekesebb momentum fölött siklanánk el,
ti. az épp-átmenet, a passzázs jelleg fölött. A különböző dolgokon átvezető, sorozat-teremtő, láncolat-alkotó erő fölött. Ez a sorozat vagy ha tetszik, metaforikus, metonimikus,
szukcesszív szintézisteremtés annyiban lehetséges – ügyelve persze arra, hogy közben az
alluzivitás rétegzettsége is megőrződjön –, hogy Szentkuthy a kreatív olvasás invenciózus
alakzatának potencialitásába sűríti s egyúttal áramoltatja onnan ki és tovább – azaz megnyitja a váratlanság felé – a fenomént, a jelenséget (ezúttal a fát). Ezáltal alkotva meg és
ismertetve fel a „lehetséges jelentésmezőt” olvasójában. Olvasás teremt itt olvasást.
Ha a keresztény lélek esti metaforája ez a lombkorona, akkor a lombkorona metaforája, azaz a metafora metaforája maga az olvasás, méghozzá abban az értelemben, ahogy
Szentkuthynál leginkább szóba kerül ez a trópus: egy aporetikus lehetőség a rendre, telítetlen, feltöltésre, betöltődésre váró tér. Mimikri és kompozíció – ahogy egy 1939-es, az
Ágoston olvasás közben című szövegben írja Szentkuthy:

20

I. m. 45–46.

84

tiszatáj

„Az ember, ha egy nagy-terjedelmű műbe kerül, eleinte morgolódik, kritizál. Később már csak két
dolog érvényesül: a/ mimikri és b/ kompozíció.
Mimikri: az ember belenő, beleolvad a régi szerző világába, megérzi, akaratlanul magáévá teszi,
értelmi síktól függetlenül (…).
Kompozíció: a monumentális terv-ívek, még ha naivak és hazugak is, fenségesek, ellenállhatatlanok, mindennél lényegesebbek.”21

Az olvasás tehát egyszerre hasonulás és alkotás. S ha már Szent Ágoston, Szentkuthy talán
legkedveltebb keresztény filozófusa szóba került, említhetünk még egy fontos vonatkozást
a metafora metaforáját, az olvasást illetően: azt, ahogyan az olvasás eseményét megtapasztalhatjuk a Vallomásokban, amikor a főhős visszahúzódik a kert csendes magányába, hogy felüsse a könyvek könyvét. A sok sírás, gyötrődés, „balga zümmögés”, duruzsolás, zokogás, nyöszörgés után némán olvasni a könyvet – ez a lélek számára maga a
balzsam:
„fölajzottan siettem vissza a helyre, ahol Alypius üldögélt, mert ott tettem le az apostol könyvét,
midőn fölkeltem onnan. Kezembe kaptam, fölütöttem és csöndben olvastam azt a fejezetet,
amelyre először esett a szemem.”22

Az olvasás eszerint a számtalan és sokféle inverziót, zaklatottságot és konfessziót magába
fogadó konverzáció metaforája. Egyszerre materiális és intellektuális megnyilvánulás.
Megtérés, eltérés, visszatérés – végül is mind ugyanarra hív: sétáljunk, barangoljunk,
vándoroljunk az olvasás tereiben.

21
22

Szentkuthy M.: Ágoston olvasása közben. Határ, 1992/4–5. 25.
Aurelius Augustinus: Vallomások (Városi István fordítása). Gondolat, Bp., 1987.2 242.

2010. január

85

LENGYEL ANDRÁS

A négerkedő Kosztolányi

1
Kosztolányi Dezső 1933–34-ben írott, emlékeztető följegyzéseit tartalmazó Naplójában
van egy érdekes, de mind ez ideig kevés figyelemre méltatott bejegyzés: „Esti és Havas.
Havas, a műkedvelő darabot írat velünk (Horváth)” (Kosztolányi 1985. 27.). E bejegyzés
fölött egy N betű is olvasható, egyértelmű tehát, hogy e szöveg novellatémát rögzít – az
írás egyike lett volna az önéletrajzi ihletésű Esti-novelláknak. S bár ma már tudjuk, ez az
ötlet nem realizálódott, a novella nem készült el, maga az emlék később is foglalkoztatta
az írót – a Napló egy másik helyén legalábbis újra rögzítette az esetet: „Novella. Havas, a
műkedvelő. Ugratás. Horvát Henrik” (Kosztolányi 1985. 33.). Sajnos, mindkét bejegyzés
szűkszavú, Kosztolányi csak önmaga számára, emlékeztetőként jegyezte föl a történteket,
így az a mai olvasó számára meglehetősen enigmatikus. Szerencsére a Napló sajtó alá
rendezői rájöttek, mire utalnak Kosztolányi szavai: „Az esetet Kosztolányiné és Füst Milán
is feleleveníti emlékezésében. Kosztolányi Dezső és barátja, Horvát Henrik jó fizetség ellenében elvállalja, hogy »egy Havas nevű ipari főrend« ötletét színpadra alkalmazzák,
megtartva azt a látszatot, mintha a színdarab Havas önálló munkája lenne” (Kelevéz–Kovács 1985. 110.).
A Kosztolányi-életrajz szóban forgó epizódja azonban még így sem tekinthető tisztázottnak; számos kérdés nyitva maradt. Mindenekelőtt: ki volt ez a bizonyos Havas, melyik
művéről van szó (azaz melyiket írta meg helyette Kosztolányi és Horvát), s egyáltalán: mikor történt mindez?
A Napló sajtó alá rendezői a szakma szabályai szerint megadják Kosztolányiné és Füst
idevonatkozó emlékezéseinek könyvészeti adatait, így lehetővé válik, hogy kicsit közelebbről is szemügyre vegyük azt, amit Kosztolányi életének e két közeli szemtanúja az esetről
tudott, pontosabban, amit elmondhatónak vélt. A rövidebb, ám tárgyszerűbb leírás a
Kosztolányinéé. Ő, a háborús évekről írva, pénztelenségüket bemutatva a következőket
mondja el:
„Megesik, hogy alig van annyi pénzünk, amennyi a másnapi főzésre elegendő, s ő [ti.
Kosztolányi] utolsó koronájáért játékot vesz a kicsinek [ti. Ádámkának], reggel pedig vidáman szalad pénz után. A legsajátságosabb pénzforrások fakadnak ebben az időben. Egy
idősebb tekintélyes úr egyszer fölkeresi őt, s azzal áll elő, hogy drámát írt, történelmi
drámát, a Nemzeti Színházban szeretné előadatni, s azt akarná, hogy a jó nevű író [ti.
Kosztolányi] megfésülje, színpadképessé tegye a darabot. A színdarab reménytelen, értelmetlen zagyvaság, de az öregúr legjobbkor jött, mert nagy pénzszűkében vagyunk.
Dide egy barátját, H. Henriket belevonja a mókás pénzszerző játékba és ketten együtt
vállalják a munkát.

86

tiszatáj

A gazdag, tekintélyes öregúrnak az a kívánsága, hogy az átdolgozók a háttérben maradjanak, s ő a maga nevén szerepelhessen. Didének is ez lett volna egyetlen kikötése. Kegyesen elfogadja a föltételt. A drámához verses prológust kell írni, s az egészet párbeszédekbe, folyamatos jelenetekbe tömöríteni. A címlapon ez legyen: »Írta: H. R. Átdolgozta:
***«.
A Három csillag, a két jómadár, zsebkendőbe rejti arcát, zokog a nevetéstől.
– Milyen szép ez a meghatottság, köszönöm – rázza a kezüket igazi könnyekkel a szemében a gyermeteg lelkű megbízó.
A prológust az uram írja, gördülő, kecses rímekben, a kezetlen-lábatlan történelmi
drámát H. H. tűzdeli meg hajmeresztő ötletekkel. Több mint egy évig kacagnak és pénzelnek ezen a soha színre nem kerülő színdarabon.
A hivatalos irodalom egyik tekintélye [Pekár Gyula], ugyanaz, aki annak idején a harctérre küldte a fiatal költőt [ti. Kosztolányit], s aki egyébként a Kosztolányi-versekre orrát
fintorgatja, most ennek a fél kézzel, csúfondárosan lekent prológusnak ismeretlen szerzőjét lelkesen magasztalja” (Kosztolányiné 2004. 226–227.).
Jó és plasztikus leírás ez, sok minden kiderül belőle, de a történet szereplőit, így a
megbízót is láthatóan tapintattal kezeli: Horvát Henrik nevét csak H. Henrikként, majd H.
H.-ként adja meg, a „tekintélyes öreg úr” nevét pedig szintén csak két betűvel – H. R. – jelöli. S nem árulja el a mű címét, hozzáférhetőségének adatait sem, bár utóbbiról fontos
mozzanatokat rögzít (történelmi dráma, három csillag, prológus stb.).
Füst Milán leírása sok szempontból más. Ő, Kosztolányit jellemzendő, már évtizedekkel az esemény után, anekdotikusan poentírozó elbeszélést kanyarít, s emlékezése jórészt
előadásmódja természetéhez igazodik. Leghatásosabb részletei alighanem a fikcionalizálódás dokumentumai. De – Kosztolányiné emlékezéséhez képest – néhány ponton többletinformációt ad, s bizonyos megjegyzései kétségtelenné teszik, hogy nem Kosztolányiné
könyvét kivonatolja és „díszíti föl”. Sőt, a „művet” is ismerte.
Mit mond Füst? Az egyik releváns információja az ügy kontextusához szolgáltat adalékokat. „Hogy »nagy« politikusaink az első háború alatt mi minden terveket forgattak elméjükben, erre se térhetek rá. Legyen elég ebből annyi, hogy Andrássy Gyula Belgrádnak,
vagyis Nándorfehérvárnak Magyarországhoz való csatolásáról álmodozott, s ettől persze
vérszemet kaptak a többiek is. Így egy Havas nevű ipari főrend fejébe vette, hogy Dalmáciát is vissza kell csatolni Magyarországhoz, s e nagy gondolatának persze propagandát is
akart csinálni. Kieszelte tehát a következőket: e tárgyban történelmi drámát kellene írni
Kálmán királyról, s ezt a Nemzeti Színházban elő kellene adatni. Ő akarná írni persze,
csakhogy, valljuk meg őszintén, ő nem tud ilyet – mondjuk úgy, hogy nincs elég gyakorlata ehhez. Írja meg tehát Kosztolányi. S a színlapon majd ez lesz: írta Havas (keresztnevét
már elfelejtettem), színre alkalmazta (s e szónál nagyon csücsörítette pici száját),
egyszóval színre alkalmazta: három csillag. (S még az ujjával is kirajzolta a három csillagot
a levegőben.)” (Füst 1986. 76–77.) Amit Füst Kosztolányi reakciójáról, Horvát Henrik
csatlakozásáról s magáról az „átdolgozó” munkáról ír, az lényegét tekintve egyezik a Kosztolányiné leírásával, részleteit – „díszítéseit” – illetően azonban bizonyosan anekdotikusra
kihegyezett fikció ez – számunkra tehát most kevéssé érdekes. (Az az állítása például, miszerint az egész munkát Kosztolányi és Horvát egyetlen éjszaka végezték el, nemcsak
Kosztolányiné közlésének ismeretében tekinthető komolytalannak, de logikailag is képte-

2010. január

87

lenség [vö. Füst 1986. 77–78.]. Az elbeszélt sztori menete, ismételjük meg, inkább jellemző Füst előadásmódjára, mint a kikövetkeztethető valóságos eseménytörténetre.) Az
az adata, hogy a munkáért ezer korona járt, persze valószínűleg hiteles, de – sajnos – ez
sem ellenőrizhető. Csak föltételezhetjük, hogy ha Kosztolányi (s Horvát) belement ebbe a
„játékba”, csakugyan megfizettették magukat. Ugyancsak ellenőrizhetetlen Füstnek az a
megjegyzése is, hogy a „főszerző” Horvát lett volna. A sírásnak álcázott röhögésről, mint
reakcióról, azonban, akárcsak Kosztolányiné, ő is beszél. Ez tehát a jelek szerint a történet
legemlékezetesebbnek bizonyult mozzanata.
Az igazán fontos nóvum azonban Füst elbeszélésében a záró bekezdés: „S hogy el ne
felejtsem, a dráma aztán nyomtatásban csakugyan megjelent, címlapján a három csillaggal, sőt egy időben a főrend oda nyilatkozott, hogy a színház az államérdekre való tekintettel elő is fogja adni. Ennek persze mindnyájan örültünk” (Füst 1986. 80.).
Ha Kosztolányiné és Füst adatait az „ipari főrend”-re koncentrálva összegezzük, néhány dolog többé-kevésbé máris bizonyosnak látszik. A „megrendelő” egy Havas R. nevű
„műkedvelő” volt, aki az első világháború éveiben politikai indítékból akart drámaíróként
föllépni, s műve, amely történelmi témát dolgozott föl, végül, „átdolgozott” formában valamikor utóbb nyomtatásban is megjelent.
A kérdés csak az: mi volt a „szerző” teljes neve, s melyik művéről van szó?
2
Ha igaz az, amit Füst Milán ír, s a Kosztolányiék által „átdolgozott” mű Havas neve alatt
könyvalakban, nyomtatásban is megjelent, a „szerző” és a mű azonosítása nem megoldhatatlan feladat. Bibliográfiákban, könyvkatalógusokban meg kell találnunk ennyi adat
alapján, s valahol lennie kell belőle legalább egy példánynak is.
Nos, rövidre fogva a keresés történetét, így is van; a mű azonosítható. A „szerző” neve:
Havass Rezső dr., a mű címe: Fényben… Három magyar-dalmát történeti kép. Színmű.
Színre alkalmazta: *** *** (azaz: kétszer három csillag). A kiadó a Magyar Adria Egyesület, amely nem a háború alatt, hanem később, 1924-ben, Budapesten jelentette meg. Terjedelme 98 oldal (maga a könyv kis formátumú, gerincmagassága 19 cm). Címleírása
benne van a Magyar Könyvészet vonatkozó kötetében (1980), amely az OSZK-beli példány raktári jelzetét is megadja. Magam az SZTE Egyetemi Könyvtár példányát vettem
kézbe; ez – a címlapon levő tulajdonosi bejegyzés szerint – eredetileg Márki Sándor professzor példánya volt.
De mi bizonyítja, hogy megtaláltuk a bennünket érdeklő művet? Aki kézbeveszi a
könyvet, az azonosítást evidensnek veszi, mégis röviden nem árt összefoglalni az azonosítás bizonyítékait. A név, láthatjuk, egyezik: a H. R. szignó és a Havas név egybevág a megtalált könyv „szerzőjének”, Havass Rezsőnek (1852–1927) nevével. (A két ss a kiejtésben
nem jelenik meg, csak funkciótlan, „hagyományőrző” írásmódról van szó, s Havass nevét
mind Kosztolányi, mind a többi emlékező inkább csak hallották, illetve kimondták, semmint olvasták. Az íráskép tehát nem rögzült bennük.) Maga Havass megfelel annak a leírásnak, amelyet róla Kosztolányiné és Füst Milán ad: 1852-ben született, az első világháború idején már több mint hatvan éves volt. 1902-ben királyi, 1913-ban udvari tanácsosi címet kapott, illik tehát rá a (némileg pongyola) minősítés: „főrend”. A biztosítási
szakmában dolgozott, s nemcsak földrajzi szakíróként volt jelen a nyilvánosságban, de jól

88

tiszatáj

dekorált közéleti emberként is – posztjait a lexikonok regisztrálják. Történeti érdeklődése,
Dalmácia iránti „vonzalma” is jól dokumentálható. Ide vágó írásait fölsorolja a Gulyás Pálféle Magyar írók élete és művei vonatkozó kötete, sőt a Révai Nagy Lexikona 9. kötete azt
is elmondja róla, hogy: „Magyar, német és olasz folyóiratokban és napilapokban számos
tanulmányt tett közzé, melyek közül kiemelkednek a Dalmáciára vonatkozó és annak
Magyarországhoz való visszacsatolását sürgető iratai. 1907-ben Dalmácia visszacsatolása
érdekében a képviselőházhoz kérvényt adott be, melyet 39 törvényhatóság felirattal támogatott” (Révai Nagy Lexikona 9. 613.). Az, hogy dalmátérdeklődését irodalmilag is kifejezte, szintén dokumentálható: Gulyás Pál szerint „Dalmácia c. darabját” 1904-ben mutatta be „a budapesti Uránia tudományos színház” (Gulyás 1993. 858.), majd 111 illusztrációval 1906-ban is megjelent egy Dalmácia című munkája, amely utóbb (1909) az Eggenberger-féle útikönyvek egyik füzete lett. S maga a föllelt mű is passzol Kosztolányiné és
Füst leírásához. A címlapon, nagyon jellemzően, ezt olvashatjuk: Fényben… / Három magyar-dalmát történeti kép. / Színmű / Írta Dr. Havass Rezső / Színre alkalmazták ***
***. Megvan tehát a sokszor előkerülő három csillag, mindkét átdolgozónak külön-külön.
Magát a színművet, egy hivatalos ajánlás, s egy Előszó után, verses Prologus vezeti be –
úgy, ahogy Kosztolányiné is írja. Az egyik „történeti kép” pedig – egyezően Füst Milán
megjegyzésével – csakugyan Kálmán királyról szól: Kálmán király Zárában.
Egy – föloldandó – probléma van csupán: mind Kosztolányiné, mind Füst Milán az
első világháború éveire teszi az „átdolgozás” idejét, a könyv viszont csak jóval később, csak
1924-ben jelent meg. Hogyan magyarázható ez? A választ, úgy gondolom, maga az 1923
decemberében keltezett Előszó adja meg, amely expressis verbis kimondja, hogy a könyv
terve régi, már húsz éves. „E darabok terve már húsz év előtt készen volt” – írja itt Havass
(7.). S amivel e mondatát folytatja, az egyszerre homályteremtő önigazolás és valódi „beismerés”: „Most öntöttem formába vázlatomat két író munkatársam segítségével, kiknek
ez úton mondok köszönetet készséges munkájukért” (7.). A „most” itt csupán megszépítő
eltüntetése annak a számára nyilván kellemetlen ténynek, hogy az ambicionált színházi
bemutató elmaradt. (A mű kinyomtatásával pedig nyilván önmagát kárpótolta az előadás
elmaradásáért.)
Az a lehetőség, hogy mind Kosztolányiné, mind Füst téved az időpont körülhatárolásában, s az átdolgozás a háború utáni „most”-ban született meg, elvethető. S nemcsak
azért, mert a világháború nagyon erős kronológiai fogódzó, hatékony mnemotechnikai segédeszköz, hiszen oly intenzív élményeket jelent, amelyeket aligha felejt el az ember. De
azért is, mert az 1920-as évek elején Horvát Henrik egy ideig nem Budapesten élt, s így az
átdolgozásban való közreműködése kronológiailag is problematikus lenne. Márpedig
maga Havass is „két írómunkatársá”-ról beszél.
Az a tény pedig, hogy Kosztolányi Esti-novellát akart írni a történetből, maga is arra
vall, hogy régi, fiatalkori eseményről volt szó.
3
Az átdolgozás időpontját persze érdemes az első világháború évein belül némileg szűkebb
időhatárok közé vonni. Ezt néhány ismert tény lehetővé is teszi. Kosztolányiné szerint
ugyanis Kosztolányi öccse, Árpád akkor már katona volt, s már Ádámka is megszületett.
Ez kizárja, hogy a négerkedésre 1915 előtt került volna sor. A háborús drágasággal való

2010. január

89

szembesülés is ezt az összefüggést erősíti. A munka azonban nem húzódhatott el 1917 februárjáig – a Hatvany Lajos Pesti Naplójához szerződő Kosztolányi anyagi helyzete ugyanis
akkor a „báró” révén rendeződött. (Olyannyira, hogy főnöke és mecénása segítségével még
a Tábor utcai ház hiteleinek törlesztését is sikerült megoldania.)
Az „átdolgozás” valószínűsíthető ideje tehát valamikor 1915 vége és 1917 eleje közé tehető.
4
Havass Rezső eredeti kézirata nem áll rendelkezésünkre, sőt esetleges előkerülésére sincs
sok esély. Nehéz tehát pontosan megmondani, miben állott Kosztolányi (s Horvát) szerepe a „színmű” végleges szövegének kialakításában.
Néhány dolog mindazonáltal mégis valószínűsíthető.
Havass az Előszóban tesz egy árulkodó megjegyzést saját szerepéről: „Történeti képeimben kevés a fantázia, a leírt események mind történeti tényeken alapulnak s dalmát
történeti források nyomán a magyar históriának oly adatait is felhasználtam, amelyek eddig előttünk ismeretlenek voltak”. Majd így folytatja: „A szöveg végén közlök egynéhány
ilyen adatot, s úgy érzem, történészeink talán szívesen fogják venni, hogy őket további
kutatásra érdemes anyaghoz juttatom” (7.). E – művészietlen elképzelésekről árulkodó –
vallomás ismeretében, úgy vélem, joggal föltételezhető az, amire Kosztolányinéék is utalnak: Havass legföljebb valami prózába föloldott történeti nyersanyagot szolgáltatott
„munkatársainak”. A szöveg jelenetekre osztása, párbeszédekké alakítása és stilizálása, a
mű belső koherenciájának retorikai följavítása a „négerek” hozzájárulása volt. Hogy mindebből mennyi volt Kosztolányi, s mennyi a „főszerző” Horvát részesedése, ma már nem
igen állapítható meg. A legkisebb tévedést akkor követjük el, ha a végleges szöveget közös
művüknek tekintjük, de elfogadjuk Horvát állítólagos „főszerzőségének” eshetőségét.
Azaz, a prózai szöveget főleg, de nem kizárólag az ő számlájára írjuk.
A könyv némely részei azonban bizonyosan Kosztolányihoz köthetők. A könyvben szereplő három vers közül egyet, a prológust, láttuk, Kosztolányiné is Kosztolányi művének
mondja, a másik kettő pedig nagy valószínűséggel szintén tőle való. Bizonyos nyelvi jellegzetességek rá vallanak. Ezen nem változtat az a (különben egyáltalán nem lényegtelen)
tény, hogy Kosztolányi e versek megszövegezésekor is a hajdani úri szabók mintájára járt
el: „hozott anyagból” dolgozott. Azaz csak „megverselte” a Havass ambícióját rögzítő
nyersszöveget – keze tehát meg volt kötve.
A kötet élén álló verset érdemes is ide iktatni:
Prológus
Igric
(Régi magyar ruhában, kezében egy ódon igric-készséggel a függöny elé lép
és miután néhány akkordot fogott a zeneszerszámán, ezt mondja):
Éjszaka ködéből
Jövök én közétek
S most itten a fényben
Megszólal csöndesen
Az ősmagyar ének.

Öreg igric-szerszám
Vagyon a kezembe’
S bár rozsda kimarta,
Ódon szavú húrja
Sír-rí, lágyan pöngve.

90

tiszatáj
Azt pöngi, régen volt,
Szép magyar dicsőség
És látom az éjben
A dicső nagy múltnak
Sok bajnoki hősét.

Higyjetek én nékem,
Most szebbek a rózsák
Álmok ligetében,
Mint földön a koldus
És szürke valóság.

Ajkam csupa láz, hogy
A dalba belékezd.
Finom asszonyságok,
Nemes magyar urak,
Értitek-e még ezt?

Kendőzött arc színe
Adjon vigaszt nékünk,
A csalárd teátrum
Hirdesse kihamvadt,
Rég múlt dicsőségünk.

Én vagyok az álom,
Siralmak mezőjén
Hit és visszanézés,
Végtelen sötétben
Egy csöppnyi verőfény.

Régi dicsőségről
Mondok íme regét,
És mondom a vágyat:
A földet, a tengert
S az örömök egét.

Mert a habok zúgnak,
Csillagok ragyognak,
Azt pöngi a szerszám,
Nyílik még az élet
Szegény magyaroknak.

A Kálmán király Zárában című „kép” igrice, Rigó szintén versben szólal meg (22–
23.); ezt bár nem iktatom ide, úgy gondolom, szintén Kosztolányi számlájára kell írnunk.
Sőt Rigó megszólalásának némely részlete nagyon erősen Kosztolányira vall, a leginkább
például ez: „Szent elődje vala / Ama vitéz László, / Ő a könyv vitéze, / Mind messzebbre
látszó / Világ viadalján / Fény, ige és zászló”. A látszó/zászló rím az ő rímszótárából való.
A harmadik vers IV. Béla igricének, Boldizsárnak szájából hangzik el (49–50.), s – bár kevesebb „kosztolányis” van benne – a Kosztolányi és Horvát közötti munkamegosztás alighanem ennek megírását is Kosztolányi feladatává tette.
5
A Fényben… megítélése, paradox mód, nem egyszerű. Irodalmi jelentősége nyilvánvalóan
nincs: hiába vett részt a megszövegezésben két profi, Kosztolányi és Horvát, a végeredmény esztétikai szempontból fölöttébb kétséges. A Kosztolányiné és Füst által megörökített reakciók tanúsága szerint így gondolta ezt maga Kosztolányi is. S ez nem is igen lehetne másként. Ha belegondolunk, hogy az az időszak, amikor e mű alakot öltött, a magyar irodalomban a Nyugat fénykora, s már az avantgárd is zászlót bontott, a Fényben…
tematikája, szcenikája, sőt egész beállítódása meglehetősen anakronisztikus szövegképződménynek mutatkozik. A témát bonyolító „invenció”, illetve a „följavított” retorizáltság
részleges ellentéte azonban elméleti szempontból s mai távlatból is bír némi érdekességgel. Úgy látszik ugyanis, hogy a szöveg retorizáltsága, ha megmarad az eredeti invenció
keretei közt, nem képes felülírni a naiv és anakronisztikus beállítódást: az „invenció”
maga alá gyűri a helyenkénti jobb részletmegoldásokat is. A kettő között feszülő föloldhatatlan ellentmondás tanulmányozása tehát tanulságos szövegnyelvészeti, retorikai stú-

2010. január

91

dium tárgya lehet. Érdekes azonban, hogy a korszak színházi lexikona, az úgynevezett
Erődi–Schöpflin e műve okán regisztrálja Havasst, s mint színműírót tartja számon. E
tény, amellett, hogy minősíti a lexikont is, elgondolkoztató. Közvetve megerősíti azt a fölismerést, miszerint mentalitástörténeti jelentősége lehet irodalmilag jelentéktelen, naiv és
anakronisztikus szövegeknek is. A téma, a szcenika, a szövegben fölbukkanó, szociológiailag is „köthető” és magyarázható képzetek és ideologémák összhangban lehetnek bizonyos
olvasói beállítódásokkal, s kifejezhetik, illetve megerősíthetik azt. Egy modern társadalom
szociokulturális jellemzőit tekintve sohasem egynemű. Erre az összefüggésre a Fényben…
esetében nemcsak az hívja föl a figyelmet, hogy a könyvet a Magyar Nemzeti Szövetség
irodalmi szakosztálya „a magyar nemzeti öntudat erősítésére és a hazafias szellem ébrentartására kiválóan alkalmasnak találta, és mint ilyet a magyar közönség figyelmébe a legmelegebben” ajánlotta (3.). Ennél is jellemzőbb mozzanat, hogy a Fényben… egyebek közt
egy komplett szent korona tant is előad. IV. Béla és Ákos beszélgetése során ugyanis Ákos
azért akarja rávenni a királyt menekülésre, hogy ezzel megmentse a szent koronát, „ami
több mint egész sereged és országod, […], ami minden hatalmad forrása, minden erőnek
foglalatja, hazánk jövőjének ebben az órában egyetlen záloga” (41.). S tünetértékű e vonatkozásban az is, ahogy maga IV. Béla reagál erre („Elérzékenyülve, könnyekkel szemében”): „A korona! A bujdosó király bujdosó koronája! Letört nemzetnek töretlen koronája!
Igen, ez az. Amíg ez a szentségünk töretlen, sértetlen, addig él a nemzet s nincs veszve az
ország! Látszólag aranykincs, de valóságban eszme. Milliók érzése, milliók lelke él s egyesül benne! Hadsereg szétfuthat, ország szétszakadhat, de amíg ez a szent talizmán megmarad, ez köti egymáshoz magyarral a magyart. Dúlhat az országban pártoskodás, viszály
[…], hozzá ez nem érhet fel, magasan tündöklik dicső ősi fényben ez a szent korona, mint
a nap az égen. Igen, szent, szentséges koronám, olyan vagy, mint a nap! Azt is olykor sötét
felhők takarják el, amint reád is most egy nemzet balsorsának felhői borultak. De majd
széthasad a felhők kárpitja s te is, mint zivatar után a nap, elő fogsz tűnni újra szivárvány
koszorújában, diadalmasan ragyogva az ébredő, föléledő magyar nemzet egén! Ne csüggedj, Ákos fiam! A korona csak bujdosik, de minden magyar lelkét bevilágítja fénye” (41–
42.).
S ez a kétségkívül Kosztolányi tollára utaló gondolatmenet csak az egyik a hasonlók
között…
Ha tudjuk, hogy a szent korona tan mentalitásalakító és kifejező szerepe – finoman
szólva – mily ellentmondásos, ám máig élően eleven bizonyos körökben, fölmerül a négerkedés morális felelősségének kérdése is. Az, hogy valaki, anyagi szükségből, eladja
munkaerejét és képességeit valaki másnak, önmagában nem ítélhető el. A négerkedés általánosságban való elítélése farizeus viselkedés lenne. De kérdés: ha ez a négerként végzett, vagyis névvel nem vállalt bérmunka, hatását tekintve, negatívan értelmezhető fejlemények fölidézésében válik „társtettessé”, mentesít-e a felelősség alól az, ha a közreműködő nem adta nevét a munkához? A válasz még mai, relativizáló korunkban sem egyszerű, s nyilvánvalóan több mindentől függ. Lényeges mozzanat lehet például az így előállított szöveg tényleges hatástörténete – az tudniillik, hogy a terítéken lévő szöveg megmarad-e a magánostobaság szűk körében, avagy, minden anakronisztikus vonása ellenére,
számottevő tényleges hatást fejt ki az olvasók valamely körében?

92

tiszatáj

Kosztolányinak – Kosztolányiné és Füst által fölidézett – reakciói szerint maga a „néger” ez esetben magánostobaságként kezelte a létrejött művet, a közreműködést pedig következmények nélküli játéknak. Valószínűleg igaza is volt. Ki tud ma egyáltalán a Fényben… létéről is?! Mégis, történeti távlatból szemlélve a történteket már nem lehetünk teljességgel bizonyosak, hogy ez az önértelmezés helytálló. A 20. század folyamán túlzottan
sok, intellektuális szempontból értéktelen, ám bizonyos összefüggésekben történetileg
hatékonnyá váló érzület- és gondolattörmelék halmozódott föl a társadalom széles rétegeiben. S egyelőre ki tudná nyomon követni e törmelékek nemzedékeken átívelő útját, virulenciáját? Még az is lehet, hogy egy ilyen színmű is médiuma lehetett bizonyos eszmék
terjedésének.
Kár, hogy a tervezett Esti-novella, az Esti és Havas végül nem íródott meg. Abban a
novellában ugyanis szükségképpen az érett Kosztolányi távlatából került volna fölidézésre
és mérlegre a négerkedés története, s úgy talán nemcsak a humoros oldala vált volna láthatóvá.

I RODALOM
Füst Milán 1986: Még egy emlékezés Kosztolányi Dezsőről. In: uő: Emlékezések és tanulmányok.
2. kiad. Bp. 70–80.
Gulyás Pál 1993: Magyar írók élete és művei XII. köt. Bp. 858–859.
Havass Rezső 1924: Fényben… Három magyar–dalmát történeti kép. Színmű. Bp.
Kelevéz Ágnes–Kovács Ida 1985: Jegyzetek. In: Kosztolányi 1985. 101–142.
Kosztolányi Dezső 1985: Napló. Sajtó alá rend. Kelevéz Ágnes és Kovács Ida. Bp.
Kosztolányi Dezsőné 2004: Kosztolányi Dezső. Életrajzi regény. Bp.
Magyar Könyvészet 1921–1944. VII. köt. Magyar irodalom. Bp. 1980.
MÉL: Magyar életrajzi lexikon 1. köt. Főszerk. Kenyeres Ágnes. Bp. 1967. 687.
RNL: Révai Nagy Lexikona 9. köt. Bp. én. 613–614.

Kritika

A nem létező bírálat
D ARVASI L ÁSZLÓ : V IRÁGZABÁLÓK


Szép Imre növénytudós zaklatottan ront rá Kigl Ede újságíróra, másodállásban besúgóra, épp akkor, amikor az jelentést kíván írni, hogy felháborodottan bebizonyítsa, a
Kigl szerkesztette lap tárcarovatában megjelent botanikai
tárgyú bírálat valójában a semmiről, vagy inkább semmiről
se szól: „nem létezik az a kiadó, amely a nem létező könyvet kiadta, nem létezik a szerkesztő, aki ezt a könyvet megszerkesztette, […] ráadásul nincs ilyen kritikus sem, nincsen ez a bizonyos szerző, […] vagyis ezt a cikket álnéven
írta valaki! Ismétlem, nem létezik az a könyv sem, amelyet
a bírálat bekezdésről bekezdésre számba vesz, […] nincsen
ilyen könyv, […] amelynek az a címe, hogy Virágzabálók!”
(305.) Ezeket a sorokat a Virágzabálók című, nemcsakhogy létező, de nagyon is vaskos könyvben olvasva tarthatjuk akár egyszerű viccnek, tréfás kikacsintásnak, metaleptikus játszadozásnak is csupán – ha a regény középpontjáMagvető Könyvkiadó
ban amúgy sem egyfajta – jobb szó híján nevezzük most
Budapest, 2009
így – hiánypoétika állna.
680 oldal, 3990 Ft
A történet megállíthatatlan áradása, a fantázia kontrollálhatatlan burjánzása, a mesék, a legendák tobzódása: efféle jelzőkkel szokás jellemezni Darvasi László prózáját. Mesékben, legendákban, varázslatos fordulatokban és
meghökkentő felismerésekben a Virágzabálók sem szűkölködik, a szerző második nagyregénye azonban az életmű eddigi darabjaihoz hasonlóan, mégis sokkal erőteljesebben
épp e fantázia áradásának korlátairól szól, és arról, hogy ez a korlát nem csupán a mindig
csak idézőjelbe tehető „valóság”, hanem annak egy furcsán megtapasztalható természete:
az idő. Metaregény, metamítosz a Virágzabálók, mondhatnánk könnyedén, ám ezekkel a
terminusokkal még nem érzékeltetnénk, mi az, amiben a kortárs próza kérdéseire másképpen, újszerűen válaszol Darvasi regénye. S ha egy Darvasi-regénybéli kritikus szólna e
könyvről, keze minden bizonnyal megremegne, homloka gyöngyözni kezdene, hiszen jól
tudná, a regényről magáról sohasem szólhat, ha megszólal, önkéntelenül már nem a regényről magáról beszélne, hanem a saját regényét írná; hiszen a kritika éppúgy másítja
meg a regényt, mint a regény a valóságot. Épp ezért valódi bírálat nem létezik, a valódi bírálat nem létező bírálat, nagyképűen ez is, noha mivel nagyon is létezik, be kell ismernie,
hogy a Virágzabálók megértése előtt tehetetlen kísérletező csupán, és be kell ismernie a
nagyképűségét, hogy hiába akar másról írni, mint a Virágzabálókról, mindig csak arról
írhat.

94

tiszatáj

Kigl Ede felfedezi a tárca aláírását; persze, mi más lenne: Szép Imre. Vajon miért
akarja önmagát feljelenteni a botanikus? És valóban önmagát jelenti-e fel, ha saját nevéről bebizonyítja, hogy álnév? A Virágzabálók című Darvasi-regény középpontjában Szép
Imre Virágzabálók című előadása áll, amelyet senki sem tud elfelejteni, de amelyre mindenki másképpen emlékezik, az előadás pedig, láthatjuk, szoros kapcsolatban áll egy nem
létező könyv nem létező bírálatával, amelynek címe azonos magával a regényével. Vagy a
két cím csak úgy egyezik, ahogy Szép Imre a bebizonyítottan álnév-Szép Imrével? A Virágzabálók így válik saját maga nem létező középpontjává: minden írás körülírás. Darvasi
regénye úgy tűnik, mindent tud, amit a kortárs próza vagy az irodalomelmélet tudhat a
reprezentáció természetéről, de ha csak ennyit tudna, nem lenne több ügyes és kiszámítható mestermunkánál. De mégis több annál. Ami miatt pedig többnek tűnik, az nem
pusztán az elbeszélhetőségről, hanem az időről való tudása is, és persze, e két tudás elválaszthatatlansága – noha ama remegő kezű, gyöngyöző homlokú regénybéli kritikus
minden bizonnyal tiltakozna bármiféle tudás ellen, ó, csak azt tudjuk, amit nem tudunk,
lökné a szentenciát.
Szép Imre előadására mindenki másképp emlékezik, és épp ez a másképp emlékezés
teremti meg magát az előadást: noha maga az előadás nyilván nem létezik, nem pusztán a
regénybeli hiánya miatt, hanem Szép Imre okfejtése miatt sem. Vagyis a Virágzabálók
világában épp az van, ami nincsen, mert az lehet – erről a lehetről szól végső soron maga a
regény. Pontosabban egy korszakváltásról: hogyan lesz a lehet vanjából nincsen. Pelsőczy
Klára, a regény női főszereplője, édesapjától három szót kap ajándékba: az igent, a nemet
és a talánt. A Virágzabálók annak a története, ahogy ennek a három szónak a nem feszültségmentes, mégis kiegyenlített egysége megbomlik, hogy a talánnak választani kell:
vagy igen lesz, vagy – többnyire – nem. Azaz a regény története nem más, mint ahogy a
mítosz helyét átveszi az elbeszélés, hiszen mítosz is csak elbeszélve van.
A Virágzabálók sajátossága, hogy bár reflexív regény, a reflexió legtöbbször úgy vonatkozik a történetre, hogy maga is történet marad. Ugyanaz a – jobb szó híján nevezzük
így – történet van ugyanis négy szempontból elbeszélve (egy szerelmi négyszög tagjaival:
Klárával és a három Szép-testvérrel a középpontokban), ez a történet azonban nyilvánvalóan éppúgy nincsen, ahogy Virágzabálók című előadás sincsen – azaz úgy van, ahogy a
Virágzabálók című könyv igen. És hogy miért ez a mindig újra és újra-elbeszélés? Miért
állunk a vihar kapujában? A mesék „csak egyszer történnek meg, de sokszor kell elmondani őket, hogy mesékké legyenek” (466.) – olvashatjuk a regényben előforduló számtalan
szentencia egyikében. Ez azonban csak egy a sok közül, a szentenciák nemegyszer éppúgy
ellentmondanak egymásnak, ahogy a történeteket sejtető cselekményelemek részletei.
Épp ezért mégsem az lesz a fontos, ami ezekben a különböző főszereplőt kijelölő elbeszélésekben azonos, hanem ami különbözik: nem a közös metszetek, hanem az elmozdulások, hiányok sejtetik egy hiányában létező történet körvonalait. „[A]zok mentik meg a világot, akik kiesnek belőle! A hiányuk lesz az ablak, amin át az igazság meglátható!” (671.)
– ordítja Schütz bácsi a regény végi árvízjelenetben.
A Virágzabálók világában ugyanis a lehet fonákja nem a nincs és nem a van, amik közül a regény szemlélete szerint a civilizáció szorításában választani kényszerül, hanem a
hiány: valaminek a hiánya ugyanis mindig valaminek, valami másnak és többnek a lehetősége. A könyv keretes szerkezete is ennek a belátásnak a tudatában értékelhető. A re-

2010. január

95

gény elején Schütz doktor a közelgő árvizet szemlélve ordítja: „Én, Schütz Gusztáv orvosdoktor nem hiszem, hogy a tények előtt hajbókolni kellene!” (9.) A legendákat éltető orvosdoktort azonban – aki lám, mégis milyen fontosnak tartja saját maga tényszerű leírását –, aki a regény szereplőinek sorsa fölött szinte szerzői hatalommal él majd, hiába beszél úgy a körülötte lévőkhöz, „mintha ugyan szemernyi hatalommal bírna” (7.) fölöttük,
azok megverik, kinevetik; a legendákkal való kapcsolat habókos őrületnek tetszik csupán,
ahogy Klára és Imre múltbeliként elbeszélt halála is, ami a külvilágtól való elzárkózással, a
virágok közé temetkezéssel azonos. A regény zárófejezetében azonban megtudjuk, a külvilágtól való elzárkózás nem csupán a virágokba való temetkezést jelenti, sokkal inkább a
szavakba valót, már ha a regényben ezt a két dolgot, a szavakat és a virágokat lehetséges
külön kezelni. Persze nem lehet. A virág és a szavak analógiája azonban a seb – vagyis a
„megtestesült” hiány – motívumán keresztül válik teljessé – ezt a ’teljessé’ szót persze
gyorsan kihúzná a remegő kezű, regénybéli kritikus. A seb sokszor virág alakú: „szirom
alakú hegek” (186.), szirmozó forradások (257.), a nyakon virággá váló sebek (270.) virítanak a testeken, a sebek olyanok, „[m]int a mezőn az ártatlan virágok” (471.), sőt, a sebeknek virágneve van (115.). Ezek a sebek azonban mindig profán stigmák is: ahogy Ádámot még gyerekkorában sebbel jelöli meg a fűmuzsikus Koszta Néró. A seb mint hiány
azonban mindig analóg a betűvel, a szóval is, itt is főleg Ádámról szólva, akin a rengeteg
karcolás, vágás és horzsolás olyan, „[m]int Szép úr könyveiben a betűk” (115.), akinek a
sebesülések regényt írnak a fehér bőrére (458.). És hát a „szó csak virág a szájon”. (495.) A
virág-seb-szó motívumlánc azt sejteti, a nyelv maga is hiányból táplálkozik, a hiány: maga
a nyelv.
A hiány poétikai szervezőerővé válása figyelhető meg a keretes szerkezetben is: a nyitófejezetben ugyanis az árvíz kitörésekor már halott Klára és Imre, a zárófejezetben az árvízen hajózik a virágzabáló kompánia, Schütz doktorral együtt, igaz, ő meghal a csónakban. Schütz doktor gondolná el az egész regényt? Vagy a regény elbeszélése Klára és Imre
egymásnak suttogott, kiáltozott szavaival lenne azonos, amelyeket az orvosdoktor az árvíz
kitörésekor is hall? Vagy az elbeszélés olyan, mint a regény rejtélyes fűmuzsikája? Mindenesetre a nyitó- és a zárófejezet elbeszélése közötti résben vész el a történet, de úgy,
hogy épp ebben a hiányban, ebben az eltűnésben tud megmutatkozni, hiszen ahogy Imre
mondja a zárófejezet elején: „ami elvész, nőni kezd”. (651.)
Ugyanakkor különösen érdekes, hogy miközben a nyitófejezetben mintha a realitások
takarnák el a legendát, a zárófejezetben az imaginárius győzedelmeskedik: Klára és Imre
elzárkózása az ő szemszögükből nézve nem halál, hanem – igaz, ez valóban csak nézőpont
kérdése – szavakba költözés. A Virágzabálók ugyanis azt sejteti, a mítoszok utáni korban,
a civilizáció korában választani kell: a regény azt a történetet beszéli el, ahogy a világból
kivész ez a mítoszokban, legendákban, mesékben testet öltő imaginárius erő. Imre asztaltársasága a civilizációról mint valami rettenetes közeledéséről beszél: az utcák kikövezését, a közvilágítás kiépítését figyelve attól lehet tartani, hogy „[a] működése mámorától
megittasult anyag felzabálja a meséket” (295.), és hogy ebben az eljövendő szép új világban már nem marad hely Mama Gyökérnek, Levél úrnak vagy Féreg úrnak – akik a regényben mindig a mitikus elgondolhatatlan, de elbeszélhető területét szimbolizálják.
Ez az imaginárius erő rokon a történetek többszöri elmesélhetőségével, az elbeszélések
rései között megszülető, hiányában érzékelhető történetek lehetőségeivel. Az elbeszélés

96

tiszatáj

megsokszorozódása pedig analóg a cselekmény szövevényes szerelmi hálójával: a szerelmi
sokszög középpontja látszólag Klára, de mindegyik férfi életében is több nő van, amely
nők életében megintcsak több férfi van. És ha van is helye a regényben a féltékenységnek,
igazsága nem lehet. Pontosabban: „[a] féltékenység […] igazság volt, de semmi értelem
nem volt benne”. (274.) A Virágzabálók világában egy ember különböző (összegyűjtött)
szerelmei sokszor mintha ugyanannak a vonzalomnak – tehát vágynak vagy álmodozásnak, ami persze mindig hiányból mint lehetőségből fakad – a különböző megtestesülései
lennének. Pontosabban: egy megtestesülés lehetőségei. „Arra gondolt, ez nem megcsalás!
Ennek a lánynak a testében is csak Klára után járt, mint aki a felesége egy másik valóságát, másik énjét keresi” (258.), olvashatjuk, amikor Imre a kis színésznővel hál – a kuncsaftjait lefestő örömlánynál mindhárom Szép-fiú megfordul, a három megszerzett portrét pedig majd egy falra szögezi Klára. Hogy miért boldogtalanok mégis ezek az emberek?
Épp azért, mert a különböző szerelmek szimultaneitása miatt mindig hiányzik valaki?
Vagy mert az egy szerelem is mindig sokszorozódik, mert az egy szerelem is mindig több
máshoz, több elbeszéléshez tartozik? „Sokan vannak, sok Klára van, de ha egyet elveszíti,
az összest elveszíti” (264.) gondolja Imre Vízkereszt éjszakáján, az estén, amikor Klárához
mindenki eljön, és ő, ki tudja, kitől, megfogan. A szerelmek közötti résben úgy születik
meg a magány, mint az elbeszélések közötti résben a történet.
Egy ilyen történet megszületése azonban csak egy nem lineáris, ám nem is körkörös,
hanem tetszőlegesen, kiszámíthatatlanul, összevissza telő időt feltételez. Az idő deviáns
múlása többször többféleképpen jelenik meg a regényben: Imre börtönéveiben az idő nem
halad előre, mégis van valamiféle történése; Klára magányában ugyancsak összezavarodik
az idő, hol kislány, hol öregasszony néz rá vissza a tükörből. A mitikus és a reális idő között rekedt Kócmadonna testében pedig eltéved az idő. (661.) A Virágzabálók imaginárius
ideje azonban a cigányok történeteiben, pontosabban Gilagóg vajda reflexióiban mutatkozik meg a legtisztábban: fontos, hogy a szerelmi négyszöget alkotó szereplők önálló nagy
fejezetei mellett az ötödik (sorrendben a második) nagy regényegység A cigányok bejövetele. A regény ötödik főszereplője azonban nem Gilagóg vajda, még csak nem is a cigányok, hanem az idő maga. A cigányok ideje a mítoszok archaikus ideje (amely időről
Tatár György beszél a Titanic és Pompejiben), ebben az archaikus időben ugyanis a múlt
nem csak a jelen mögött, hanem a jelen előtt is halad; ezért van Gilagóg vajda szerint,
hogy a cigányságból nem lehet kilépni, a múltját nem hagyhatja maga mögött a cigány, hiszen az előtte is halad. Ezért a cigányok archaikus idejének – amely a regény szerint
mintha az idő eredendő természete volna – ellenpontja az elbeszélésben többször megjelenő forradalom és szabadságharc lesz: az az idő, ami a valami mássá válás lehetőségével
kecsegtet: „[e]z is álom volt, a mérhetetlen és minden érzelmet elborító önfeledtség, hogy
végre mások is lehetünk, mint amik eddig, a világ kitágul, a világ jobb lesz, éljen a forradalom, éljen a forradalom!” (91.). A Virágzabálók tehát valóban a forradalom regénye, a
forradalom elbukásáé, csak éppen a lehetőségek forradalmáé.
A világ ugyanis a varázslatostól a varázstalanodás felé halad: ezt a történetet beszéli el
a regény, amelynek, emlékezzünk, nyitófejezete a varázstalanodásé, befejezése a varázslaté. Az archaikus idő visszavág? A mítosz magába zárkózik és zárványként válik regénynyé? A mítosz csak a mítosz halálaként elbeszélhető, sejteti Darvasi regénye, ahogy
Gilagóg vajda is csak akkor tervezi elbeszélni a cigányok világtörténetét, amikor már meg-

2010. január

97

szűnik vajda lenni, hiszen „[c]sak ezért hullt ki belőlük, ezért nem része már a jelenüknek,
sem a múltjuknak, ezért lett a semmijük”. (670.) Az elbeszélhetőséghez el kell lépni attól,
amit elbeszélünk, de ha ellépünk, már nem beszélhetjük el ugyanazt, amitől el kellett lépnünk. „Ha másként mondjuk, akkor másról is beszélünk” (244.), gyöngyözhet a homlokunk.
Ez azonban annak a belátásához is el kell vezessen, hogy az elbeszélést a civilizáció
rettenete nem mint külső, az elbeszéléstől független erő teszi tönkre, a civilizáció nem a
mítoszoktól függetlenül állítja válaszút elé a talánt, hogy igen vagy nem legyen belőle. A
regény elején és végén mindent elöntő árvíz is egyszerre tűnik a természet archaikus, biblikus áradásának és a civilizáció mindent bekebelező hömpölygésének (lásd a záró fejezet
stilisztikai bravúrját: az özönvízként áradó zsurnálkisszíneseket.) A Virágzabalók tanúsága szerint a mítosz nem tud mást tenni, mint megtagadni önmagát, hogy elbeszélhető
legyen. A szavak teremtő erején nyugvó mitikus (ha nem mágikus) rend megtörését épp
ezért nem a gyorsuló időben, hanem magában a talánnak, az igennek a nemnek (a lehetnek, a vannak és a nincsnek) eredendő feszültségében kellene látnunk. Klára és Imre házasságának már a kezdetén (bár a regény kezdete épp a házasság vége) megjelenik a játék,
amikor a szobájukba zárkózva egymásnak mesélve szavakkal helyettesítik a világot, az
életük élése helyett elbeszélik azt, csak szavakkal érhetnek egymáshoz. A referencia mindig teremtett: Gilagóg úgy hiszi, amit már egyszer kimondott, azt meg kell tennie (277.),
Péternek az imaginárius térben Jézustól szerzett sebesülései a valóságban is látszanak,
Klára a gyilkosság szinonimájának tartja valakinek nem kimondani a nevét (263.). Ezt a
játékban megtestesülő világrendet mondja fel Imre, amikor Klára kérése ellenére nem állítja Ádámról, hogy él: mert ekkor „azt a szabályt sértette meg, […] hogy bármi megtörténhet a szavaik által. Átírhatják és újramondhatják a világot”. (289.) Megkockáztatom: ez
az a pont a Virágzabálók cselekményáradásában, ahonnan a referenciáról való gondolkodás megfordul, a szavak teremtésébe vetett hittel való egyesség rögtön megbánt, de jóvátehetetlen felszámolása az, amely megmagyarázza Imre meghasonlását: saját maga feljelentésében, a saját név álnévnek minősítésében ennek a kétféle nyelvhasználatnak a válságos konfliktusa jelenik meg. Ennek a meghasonlásnak a képe lesz tehát az a tárca, ami
egy olyan könyvről szól, ami egy olyan előadásról, amelynek címe azonos a Darvasi-regénnyel magával: a könyv centrumában így épp ez a repedés áll, a nyelv teremtő erejének
egyidejű állítása és kétségbevonása, e repedésen egyszerre innen és túl elbeszélve.
A referencia tehát mindig teremtett, ám ha már nem teremthető, mi akkor? Van-e akkor egyáltalán? A regényen végigvonuló fűmuzsika mintha ezeknek az eltévedt jelentéseknek a szavakban immár megtestesülni nem tudó allegóriája lenne. Ezért sem hallhatja,
a regény szerint, akárki, csak az álmodozók.
A nem létező Virágzabálók előadáson keresztül érthető meg a szereplők sorsának alakulása is, amelyben a mítosz, a realitás és az azokat elbeszélni hivatott szavak végleg elszigetelődnek egymástól. Ádám, a „fehér árnyék”, aki maga is fűmuzsikus lesz a halála után,
átlép az elbeszélhetetlen mitikus rendbe, míg az előző fűmuzsikus, Koszta Néró házassága
a természetibe való visszasimulással lesz egyenlő. Péter, aki a szó szoros értelmében nem
virágzabáló, és csak egy, ám annál elsöprőbb erejű látomás adatik meg neki a történet során, a realitás foglya marad, mesébe illő ereje is elhagyja (beszédes, hogy azután házasodik meg, miután nem tud letörni egy kilincset). Klára és Imre világában pedig „csak sza-

98

tiszatáj

vak voltak” (673.), épp ezért lesz végzetes az elzárkózásuk: hiszen, láthattuk, a nyelv, a
szavak csak a hiányból táplálkozhatnak, a referencia sohasem valami, hanem ennek a valaminek a hiánya, ebből a hiányból táplálkozó lehetőség – ezért lesz Klára és Imre minden
és semmi, ezért lesz a minden hazugság, a semmi pedig a mindig elégtelen valóság. És
akármelyik szféra szigetelődik el a többitől, önmagában elbeszélhetetlen marad – Kláráék
szavai éppúgy elnémulnak, mint Ádám mítoszba simuló halála. Talán ezért van az is, hogy
a fontosabb szereplők utód nélkül maradnak: Klára fia meghal (noha helyettesítődik),
Ádám gyereke megreked a lét és a nemlét határán.
A szavak efféle természete azért is központi jelentőségű, mert a fontosabb szereplők
mindegyike legalább egyszer meghal és fel is támad: persze a feltámadás is többnyire csak
a nyelv által lehetséges: minél nagyobb az életveszély, minél végzetesebb az életveszély,
annál nagyobb szükség van a nyelv helyettesítő erejére. Sőt, a regény rekurzív, megsokszorozódott elbeszélése ott és akkor is feltámaszt, amikor a cselekmény szerint nem is,
amikor csak megint feltűnik az elbeszélés porondján valaki, akinek a haláláról már értesültünk. „Ezek mások szavai, gondolatai, ezek csak mesék, ezek kavargó ködök, ez a
nyelv”, (164.) meséli a fűmuzsikus Ádámnak annak haláláról. Péter is kicselezi a halált a
Zsófiának előre megírt leveleivel – látjuk, megint csak a szó helyettesíti az életet – ám e
helyettesítés helyettesítés volta (csalás volta) egy fokozattal nyilvánvalóbb. A valóságosság
és az imaginárius fokozatainak finom egymásba játszatásai az egész regényen végigvonulnak.
A feltámadás tehát mindig csak a nyelvben lehetséges, a nyelv azonban maga is hiány:
a feltámadás a feltámadás, pontosabban a megváltás reménye marad. A Virágzabálók egy
kifordított üdvtörténet állandó elhalasztásáról is számot ad. Ez jól látszik a regény „bukott
emberének”, Szép Péternek a történetében, akiről nem tudni, hogy miért bukott: bűnössége, gyilkossága egyrészt lehetőség, másrészt és legfőképp mások szavai, állításai: a regény világában ez épp elég a bűnösséghez. Karneváli templomi látomása egyrészt a mitikus világ kereszténységgel való felváltását is szimbolizálja, miközben a látomás mitikus
áradása maga is alá gyűri ezt a keresztény rendet. Bár e profán látomásban Péter találkozik Jézussal, nem nyer megváltást, ellenben Jézus jól fejbekólintja a keresztjével – mivel
bűn sincs valójában, ezért a megváltás sem lehetséges. A regény világában a megváltás
állandó elhalasztása pedig a referencia folyamatos elillanásával válik analóggá, azért is,
mert pont e hiánynyelv lesz a megváltás mindig csak feltámadásig eljutó felemás eszköze:
a referencia éppúgy hiányzik, várat magára, mint a megváltás. Vagy – ha elfogadjuk
Schütz bácsi árvízi állítását arról, hogy a világot azok mentik meg, akik kiesnek belőle – a
hiány voltaképpen a megváltás maga, vagy legalábbis annak lehetősége? Az apokalipszis
mindenesetre, a Szegedet elöntő árvízzel, megérkezik.
Ezért, hogy a könyv nagy és visszatérő metaforái megfejthetetlenek, saját értelmetlenségüknél nem több a lényegi ismertetőjegyük: Klára kezén a folt, Péter kabátjában a likőröspohár, az ujjára fújó Salamon, Igazmondó Habred világító csontjai tovább már nem
értelmezhető, enigmatikus jelek. Ahogy Igazmondó Habred egyetlen mondatának („Adjatok pénzt!”) megfejtésével sem magának a mondatnak a megfejtése, hanem annak monoton visszatérése kecsegtet. Ezért Gilagóg, amikor kiesik a cigányok archaikus rendjéből,
hogy elbeszélje azt, akkor kezdi el érteni Habred beszédét, mert a monotonitásban kü-

2010. január

99

lönbségeket fedez fel; éppúgy, ahogy a regény olvasója fedezhet fel hiányokat látszólag
ugyanannak a történetnek az újbóli és újbóli meghallgatása által.
A hiány, a seb, a sérülés, mint már láttuk, nem csak szó, hanem virág is: a regény fontos kérdése pedig épp a hiány, a sérülés, a rontás esztétizálása: mennyi-mennyi kommentár szerepel arról, ha valami szép, persze, tudjuk tovább is: még a csúnya is. A Virágzabálók egyik legnagyobb érdeme azonban, hogy nem csak felmutatja a hiány szépségként
való szemlélésének lehetőségét – „Soha ne sértődj, kislányom! / Csak sérülj, mert sérülni
szebb!” (14.) –, de annak visszásságait is ironikusan ábrázolja. A szerzőség két allegorikus
paródiája Schütz doktor és Kigl Ede figurája (persze író a maga módján a szavakkal teremtő Klára és Imre, a délibábárus Péter vagy Ádám – bár utóbbi nem annyira egy írónak,
mint inkább az írottnak lehet a metaforája.) Schütz a cselekményalakító, Kigl, a stiliszta.
Schütz az életbe ír bele, Kigl a besúgójelentései kapcsán fogalmazza meg a stilisztika apoteózisát: „a stiliszták voltak azok, akik elviselhetővé tették a világot. […] Stiliszta volt Lucifer, […] Jézus és Mohamed is. De a leginkább Júdás […] A stílus nem egyéb, mint a tartalom térfogatának a kitágítása, mindannak, ami vagy, illetve annak, ami lehetnél.” (300.)
A regény, amelyben a szépség a hiány, a fosztogatás, a romlás esztétikai minősítése, a besúgó esztétizáló és krisztianizáló önfelmentése által így ássa alá ironikusan önnön vállalásait. Schütz doktor titka pedig az, hogy sebeket ejtett felesége testén, csak hogy begyógyíthassa őket, egészen addig, amíg már a seb bizonyult erősebbnek. „Ő, Gustav Schütz lett az
a soha be nem gyógyuló seb”. (531.) Schütz, a cselekményalakító, Kigl, a stiliszta hasonló
hübrisze hasonló vakságot sejtet: hogy vakok maradnak arra, nem irányíthatnak; nem
csak másokat, magukat is írják, és mások is írják őket.
A regénybéli kritikus keze megremeg, homloka gyöngyözni kezd. Az én nevemet választja álnevének.

Turi Tímea

100

tiszatáj

„Szeretek mesélni”
M EGJEGYZÉSEK KÉT G ION -MONOGRÁFIA KAPCSÁN



Noran Könyvkiadó
Budapest, 2009
260 oldal, 2490 Ft

Kalligram Kiadó
Pozsony, 2009
236 oldal, 2500 Ft

A Noran Kiadó 2007-ben indította el Gion-életműsorozatát
azzal a szándékkal, hogy ráirányítsa a figyelmet arra a
szövegkorpuszra, amely egy ideje kikerült az olvasói és értelmezői érdeklődés homlokteréből. Ennek jegyében tették
ismét közzé a vajdasági tetralógiát, Börtönről álmodom
mostanában címmel Gion további négy regényét, korábban pedig a hagyatékból előkerült novelláit adták közre
(Mit jelent a tök alsó?), s a közeljövőben remélhetőleg a
további művek is megjelenésre kerülnek. Mindeközben azt
is fontosnak tartották a kiadó munkatársai, hogy a sorozathoz illeszkedve az életmű monografikus feldolgozása is
elkészüljön. A könyv (Gion Nándor írói világa) megírására
az életmű kiváló ismerője, Elek Tibor vállalkozott. Ezzel
csaknem egy időben látott napvilágot a Kalligram Kiadó
színvonalas, Tegnap és ma című sorozatának legújabb, huszonkilencedik köteteként Gerold László Gion-monográfiája, így Thomka Beáta Tolnai-könyve után megszületett a
második olyan elemző munka, amely vajdasági magyar alkotó munkásságát vizsgálja.
Mindkét kiadványt alapvetően az életmű kronológiája
strukturálja, amelyen belül három tematikus tömb rajzolódik ki. Ezek némileg leegyszerűsítve a következők: ifjúsági
regények, a tetralógiává terebélyesedő bácskai regényfolyam, középpontban az író nagyapjáról mintázott főhős,
a citerás és hamiskártyás Rojtos Gallai István, valamint a
történelmi múlt eseményeit háttérbe szorító és a kortárs
valóságanyagra összpontosító regények és novellák (illetve
novellaciklusok). Koncepciójuknak megfelelően Gion monográfusai a pályakezdés elbeszélésével indítanak, amely
értelemszerűen az Új Symposion mozgalom törekvéseinek
kontextusában tárgyalható. A folyóirat köré csoportosuló
alkotók legfőbb célja a vajdasági magyar irodalom korszerűsítése, irodalom- és művészetkoncepciójuk a provincializmussal szemben fogalmazódott meg. Műveikbe beépítették egyrészt az avantgárd, neoavantgárd hatását, másfelől a délszláv, illetve a nyugat-európai kultúrákból merí-

2010. január

101

tettek. Látnunk kell persze azt is, hogy – bár mozgalomról beszélünk – az Új Symposion
művészeinek „irodalomképe, szemlélete, egyénenként eltéréseket, nem csekély különbségeket mutatott”. Volt azonban „egy közös cél, amely alapján konfrontálódtak a meglevő
irodalmi gyakorlattal, s ez nemzedékké kovácsolta őket.” (Gerold, 13.) Gion első nyomtatásban közölt szövege az Ifjúság című hetilap Symposion mellékletében jelent meg, majd
ezt követően is rendszeresen publikált ott, a melléklet megszűnését követően pedig az önálló folyóiratként megjelenő Új Symposion hasábjain. Főként kritikusként jelentkezett a
készülődés éveiben, miután Herceg János, a Híd akkori főszerkesztője figyelemre sem
méltatta költői próbálkozásait. Gerold részletesen elemzi az író korai esszéit, kritikáit, tanulmányait, azzal a szándékkal, hogy kiolvassa belőlük Gion útkeresésének, tájékozódásának alapvető sajátosságait, s kiszűrje belőlük azokat a hatásokat, amelyek pályája későbbi alakulását tekintve is meghatározónak bizonyultak. Ezek közül mindenképpen érdemes kiemelni Szerb Antal, Krúdy Gyula, Mándy Iván, Thomas Mann, Hemingway,
Faulkner, Steinbeck és Kerouac műveit, amelyek szépírói készülődését döntően befolyásolták. Gerold megállapítja például a Szerb Antallal foglalkozó esszék kapcsán, hogy
„[v]alójában a csodálat hangján szól, csodálja a hétköznapok és a csodák szimbiózisát
Szerb Antalnál, s ebben talán a későbbi prózaíró Gionra ismerhetünk, aki novelláiban és
regényeiben a röghöz kötöttségnek és az álmodozásnak ezt a sajátos együttesét teremtette
meg”. (Gerold, 30.) Gion a kritikákat maga is iskolának tekintette, amely előkészíti belépését a széppróza területére. Hamar ki akart szabadulni abból a kötöttségből és fegyelmezettségből, amit a kritikusi szerep előírt, s már ekkor a mesélés vágya munkált benne.
„Szeretek mesélni. Leginkább igaz történeteket” – vallotta, s prózájának egyik alapvető
sajátossága kétségtelenül a történet- és mesemondás lett. Álnéven publikált első novelláiban különböző mítoszok, elsősorban Hermesről, Arakhnéről és Izsakhárról szóló történetek újraírására vállalkozik, hogy kipróbálja a mesélésre való tehetségét. Gerold szerint
már ezekben a szövegekben felismerhető a későbbi prózaíró, aki „a mesét mindig, már
kezdettől fogva valós elemekre építi. Ahogy előbb a mitológiából vagy mondákból merít,
ugyanúgy használja fel később a szenttamási tényanyagot és a családi történeteket, vagy
majd a kilencvenes években a balkáni háborúk történeteit.” (Gerold, 43.)
Korai esszéiből, novelláiból és nyilatkozataiból egyértelműen kiolvasható, hogy jelentkezésekor – és még éveken át – Gion teljes egészében vállalta azt a szemléletet, melyet az
Új Symposion képviselt. Ennek jegyében alkotta meg Kétéltűek a barlangban című művét, amely azonban még nem keltett feltűnést. Második regénye megírásakor az akkori
igényeknek megfelelően kifejezetten a vajdasági magyar regény megújítását tűzte ki célul.
A Forum Könyvkiadó regénypályázatára beadott Testvérem, Joáb első díjat nyert. A regény körül még megjelenése előtt botrány alakult ki, elsősorban aktuálpolitikai utalásai
miatt, s kiadása csak jelentős húzások árán vált lehetségessé. A megírás ideje és a regényidő voltaképpen egybeesett, hátterül szolgáltak az 1968-as események, a diákmozgalom és Csehszlovákia megszállása. Az írótársak teljes mértékben kiálltak Gion mellett, és a
konkrét esettől elvonatkoztatva is felemelték szavukat a cenzúra ellen, a művészet autonómiája érdekében. Egy akkori interjúban, melyet Gerold is idéz könyvében, Gion így fogalmaz: „Amikor félreérthetetlenül színt kell vallani értékek és jelenségek kapcsán, amikor higgadt érvekkel rombolni vagy építeni kell valamit, teljes mivoltomban útitársnak érzem és akarom érezni magam. Kezdettől fogva meggyőződésem, hogy a Symposion volt az

102

tiszatáj

(nem bánom, mozgalomnak is nevezhetjük), amelynek a nem nagy múltra visszatekintő
vajdasági magyar irodalmi életben leginkább sikerült egy tisztességes letisztulási folyamatot megindítania.” (Gerold, 14.) Ekkoriban még csupán azt kifogásolta, hogy a Symposion-mozgalom hatása társadalmi vonatkozásban nem elég erős, később azonban, különösen áttelepülését követően, pályája utolsó évtizedében visszatekintve átértékelte az Új
Symposionhoz fűződő viszonyát, egyre kevésbé vállalt közösséget elindító szellemi műhelyével, s az egykori útitárs egyre inkább kívülállóként határozta meg önmagát, azt sugallva, mintha tévedés lett volna az egykori kötődés. Ennek megfelelően kritikusan, távolságtartóan szemlélte a symposionista jegyeket legerősebben tükröző bemutatkozó könyvét, s akkori megoldásait trükkösködésként aposztrofálta. Legtöbb visszaemlékezésében
éles cezúrát kívánt vonni első könyve és a Testvérem, Joáb között, amelyben szándéka
szerint már szakít az említett moderneskedéssel, a mondanivalóra, a történetre összpontosít és a bácskai valóságanyag felé fordul. Jól látja azonban Elek Tibor, hogy nem beszélhetünk hirtelen, egyik napról a másikra bekövetkező változásról, hiszen „a Testvérem,
Joáb sem hagyományos realizmussal ábrázolja a kisvárosi társadalmat, a symposionista
hatásoktól az sem mentes, sőt még a következő mű, a kötetben mindmáig meg nem jelent
Véres patkányirtás idomított görényekkel című napló sem”. (Elek, 44.) Nyilvánvaló tehát, hogy az író utólag kívánta ezt láttatni, és hirtelen fordulatként feltüntetni a szenttamási tényanyag iránti érdeklődését, holott az eltávolodás markáns jegyeit csak a tetralógia hordozza magában, melynek első darabja, a Virágos katona csak néhány évvel később
jelent meg.
Gion első kötetei (Kétéltűek a barlangban; Testvérem, Joáb; Ezen az oldalon) elsősorban az útkeresés dokumentumaiként olvashatók, különösen akkor, ha figyelembe veszszük, hogy mindhárom mű a regényműfaj kérdéseivel és a korszerű regényforma kihívásával vet számot. A recepcióban már ekkor hangsúlyosan, visszatérő problémaként vetődik fel a műfajiság kérdésköre, különös tekintettel a regény és novellaciklus viszonyára,
így természetesen mindkét monográfus kiemelten foglalkozik a kérdéssel, Elek részletesebben és kimerítőbben. Az említett dilemma már az Ezen az oldalon kapcsán foglalkoztatja a kritikusokat. Bányai János észreveszi, ami a későbbi művekre is érvényes, hogy
Gion felfogásában a novella nem egy zárt, önmagában álló műforma, sokkal inkább egy
olyan nyitott, az előzményeket és következményeket egyaránt jelző szöveg, amely egy nagyobb kompozíció kontextusában nyeri el valódi jelentését. Voltaképpen – miként Elek
Tibor hangsúlyozza – Gionnak „nincs is olyan novelláskötete, még a posztumusz, Mit jelent a tök alsó? címűt is ideszámítva, amellyel kapcsolatban ne gondolkodhatnánk el a
benne foglalt írások szorosabb összetartozásának jellegén, általában azon, hogy nem regényről van-e már az adott esetben szó.” (Elek, 17.) Vagyis „a közös, ismétlődő motívumok
és hősök, a többször használt keretes szerkezet folytán novellái novellafüzérekké, novellaregényekké (Ezen az oldalon), sőt nem egy esetben már-már regényekké (…) szerveződtek.” (Gerold, 167.) A műfaj-problematika, a regény-novellaciklus viszonyrendszer, a műfaji köztesség felőli olvasás különösen termékenynek mutatkozik abban az irodalomtörténeti hagyományban és műfajtörténeti vonulatban, valamint az ennek nyomán kialakuló
értelmezői diskurzusban, amely Mikszáth két ismert novellaciklusától Krúdy Szindbádján
és Kosztolányi Esti Kornél-szövegein, majd Mándy kötetein át egészen a legutóbbi jelenségekig húzódik, amelyek közül különösen Bodor Ádám Sinistra körzete hívta fel az elem-

2010. január

103

zők figyelmét a műfaj sajátos pozíciójára. Elek Tibor szerint az „irodalmi közvélemény jó
részének tudatában a határon túli magyar író máig is periferiális helyzetével magyarázható talán, hogy Gion munkássága (…) nem vált annak az elmúlt egy-két évtizedben megélénkült diskurzusnak a tárgyává, amely épp a novellaciklussal kapcsolatos kérdéseket
járta körül”. (Elek, 67.) Pedig a monográfus úgy látja, hogy a Gion-szövegekre is vonatkoztatható az a novellaciklusokra jellemző sajátosság, miszerint a műfaji határok kibillentése egyúttal a befogadói aktivitás generálását eredményezi, miként arra a téma kiválói
ismerői rámutattak. Ennek megfelelően Gion több, novellákból megkonstruált, a műfajok
határán elhelyezkedő opusa a regény irányába mozdul, miként az Ezen az oldalon című
kötet, vagy Az angyali vigasság, amelynek elemzésében Elek saját korábbi álláspontját
korrigálja: „ma már úgy látom, hogy Az angyali vigasság című kötet írásai, miközben
önmagukban is teljes novellák, éppúgy olvashatók egy regény (igaz, egy egészen más
kompozíciójú regény) fejezeteiként is, mint az Ezen az oldalon köteté”. (Elek, 165.) Más a
helyzet azonban a Mint a felszabadítók esetében, amely jóval távolabb áll a regény műfajától, mint az iménti két példa, ugyanis abban „[b]ármelyik szöveg elhagyható volna a
többi és az egész sérelme nélkül, mint ahogy újabbakkal is kiegészíthető lenne a kötet, az
előzményekre utalások nem motivikus jellegűek és nem működnek önmagukon túlmutató
kohéziós erőként, miközben az önmagukban megálló és érthető egyes történetek kerek
egész novellaformába öntöttek. Mindezért az én olvasatomban ez a Gion-kötet áll legközelebb ahhoz, hogy novellafüzérként, akár regényszerű novellafüzérként jellemezhessük…” (Elek, 194.) Ugyanakkor a regények olvasásakor sem vethető el annak tapasztalata,
hogy az adott opus novellisztikus egységekből konstruálódik, különösen igaz ez Gion
utolsó két regényére (Börtönről álmodom mostanában; Izsakhár). Az író egyébként több
interjúban világossá tette, hogy a regényt tekintette legfontosabb műfajának, így az említett opusok joggal értelmezhetők a regénnyel való szembenézés lenyomatainak, sőt, Az
angyali vigasságot és a Mint a felszabadítókat olvashatjuk a „regényszerűség meghaladásaként” is. Elek itt Szegedy-Maszák Mihályra hivatkozik, aki tanulmányában az Esti
Kornél kompozícióját elemzi, melyet Kosztolányi nagy regénykorszakát követően alkotott
meg.
Elek és Gerold egyaránt külön fejezetet szentel Gion ifjúsági regényeinek. Mindketten
szembesülnek azzal, mennyire nehéz pontosan meghatározni, mely művek sorolhatók
ebbe a műfaji kategóriába. Az életműben ugyanis gyakorta találkozunk a gyermeki, illetve
kamasz nézőpont kitüntetett pozíciójával. Ennek megfelelően az Engem nem úgy hívnak
(mellyel az író a Forum Kiadó 1969-es ifjúsági regénypályázatán első díjat nyert), a Postarablók, A kárókatonák még nem jöttek vissza, valamint a Sortűz egy fekete bivalyért tekinthető egyértelműen ifjúsági regénynek, amint ezt a kötetek kiadói prezentálása is erősíti. Ha viszont más szempontokat is figyelembe veszünk, akkor a felsorolás legalább két
művel, Az angyali vigasság című elbeszéléskötettel, valamint a Zongora a fehér kastélyból című kisregénnyel lenne bővíthető, hiszen a gyermeki nézőpont hangsúlyozása miatt
ezek is tárgyalhatók az ifjúsági regények körében. Jogosnak tűnik az a megállapítás, mely
szerint az író „több művében valahol az ifjúsági és a felnőttirodalom határán egyensúlyoz,
illetve hogy művei többségének vannak, lehetnek érvényes olvasatai az ifjabb korúak számára éppúgy, mint a felnőttek számára”. (Elek, 99.) Mindkét monográfus – túl azon, hogy
az életmű kontextusában elemzi Gion ifjúsági regényeit – számba veszi azokat a pontokat,

104

tiszatáj

amelyek a vajdasági magyar alkotók (elsősorban a symposionisták) ifjúsági irodalmat
megújító törekvéseihez kapcsolják az említett műveket.
Nagyobb figyelmet és kritikusi érdeklődést elsőként a Testvérem, Joáb megjelenése
váltott ki, de nem kétséges, hogy a Gion-opus kortárs recepciójában és a mai olvasatokban
a szenttamási saga kerül középpontba mint az életmű legjelentősebb teljesítménye. Egészen pontosan a Virágos katonáról és folytatásáról, a Rózsamézről, illetőleg 1976-os közös kiadásukról (Latroknak is játszott) van szó, amely Rojtos Gallai István nézőpontjából
láttatja a két világháború közötti bácskai település, Szenttamás többnemzetiségű miliőjét.
Elek és Gerold egyaránt hangsúlyozza, hogy a két regény fogadtatása lelkesebb volt Magyarországon, mint Jugoszláviában, ahol a kritikusok elsősorban a valóságábrázolás hitelességét és mélységét kérték számon az írón, mintha megfeledkeztek volna arról, hogy
Gion nem szociográfiát, nem dokumentarista prózát akart írni, hanem regényt, amelynek
világát az őt körülvevő valóság elemeiből alkotta meg, de azok mégiscsak fikcionáltan
épültek bele a szövegbe, megteremtve azonban a valószerűség illúzióját. Gion szülőhelye,
Szenttamás sajátos világa, a családi legendárium ugyanis elsősorban a nagyszülők elbeszélésein, meséin keresztül vált ismertté a regényíró számára, nem pedig közvetlenül,
saját tapasztalatai által. Ezzel eljutottunk a gioni valóságábrázolás kérdéséig, melynek
kapcsán maga az író dúsított realizmusról beszél. Ennek lényege abban ragadható meg,
hogy „természetes egyszerűséggel, de nagy mesterségbeli tudással előadott történeteiben
a hétköznapi helyzeteket, az átlagembereket, a szürke élettényeket is képes megszépíteni,
a poézis magasába emelni”. (Elek, 12–13.) Előzményét számos értelmező Márquez mágikus realizmusában fedezi fel, Ferdinandy György például egyenesen a „magyar Márqueznek” nevezi Giont, regényei központi helyszínét pedig a „magyar Macondónak”. Már a
Testvérem, Joáb lapjain megmutatkozik az ábrázolt világhoz, a hétköznapok monoton
valóságához illeszkedő sivár nyelv és redukált stílus, amely Gion realizmusának alapvető
sajátossága: ennek segítségével egyrészt „légkört teremt, másfelől pedig realitásigényét
demonstrálja. A tudatosan vállalt és alkalmazott stiláris eszköztelenség, miközben megteremti a vidéki életre jellemző szenvtelenség, eseménytelenség légkörét, az állóvíz-lét
mozdulatlanságát idézi, de egyszersmind jelzi azt is, hogy az érdektelen felszín alatt felforrósított energiák működnek”. (Gerold, 68.) Megállapítható tehát, hogy az erős valóságtartalom és a költőiség kettőssége jellemzi Gion realizmusát, műveiben a szürke, hétköznapi mozzanatok a poézis magasába emelkednek.
Érdemes ugyanakkor szemügyre vennünk a Virágos katona narrációját is. A regény
első fejezetében harmadik személyű elbeszélésmódban ismerhetjük meg Szenttamást. A
tárgyilagos, megalapozó funkciójú elbeszélésmód megváltozik, amikor Rojtos Gallai veszi
át a szót, az író pedig „kilép a történelmi időből, szemléleti síkot vált”, pontosabban az
„addigi történelmi idő egy szubjektív időbe vált, a konkrét idő időtlenné válik”, s „a valós
világból mesevilágba lépünk”. (Gerold, 95.) „Főhőscsere történik, Stefan Krebs helyett innentől már Rojtos Gallai Istvánról szól a történet, ami azt eredményezi, hogy a külső nézőpont, ami a történelmi regény esetében bevett gyakorlat lenne, s amit a kívülről érkező
sváb molnár jelent, belső nézőpontra vált, s ezáltal szubjektivizálódik a szemlélet.” (Gerold, 96.) Elek viszont úgy véli, tévedés kétféle látószögről beszélni, vagyis arról, hogy létezik az egyes szám első személyű elbeszélésmód (Rojtos Gallai szólama) mellett egy harmadik személyű, látszólag objektív narráció. Szerinte ez utóbbit is „Gallai adja elő (ha

2010. január

105

nyelvileg jelöletlenül is), nem véletlen, hogy ezen részek nyelvi megformáltsága nem különbözik a többitől, és ezek a részek mindig másokról szólnak, Gallairól sohasem, nincs
olyan külső nézőpont, ami róla éppúgy kívülről szólhatna, mint a többi szereplőről.” (Elek,
124–125.) Ezzel együtt a folytatásban, a Rózsaméz lapjain Gion már egyértelművé teszi a
narrációt, s harmadik személyű elbeszélésmódot választ.
Közel három évtized telt el a regényfolyam utolsó két darabjának megírásáig, ám sem
az Ez a nap a miénk, sem pedig az Aranyat talált nem tudta megismételni, sőt megközelíteni sem azt a teljesítményt, amit a Latroknak is játszott jelentett. Különösen igaz ez az
utolsó regényre, amely lazábban kötődik az első háromhoz, elsősorban a hely és a szereplők teremtenek kapcsolatot, ám nem érvényesül már az a kiváló alakteremtő képesség,
amely az író munkáinak egyik erénye volt korábban. Az Aranyat talált jellemei egysíkúbbak, mint az előzményeké. Gerold szerint éppen az a fajta valóságábrázolás, a dúsított realizmus hiányzik az utolsó regényből, amely Gion prózavilágának addigi legfontosabb öszszetevője volt. „Itt nincs elemelés a valóságtól, s ezért a valószerűnek szánt történet nagyon is valószerűtlenné válik, a szónak nem abban az értelmében, ahogy a Virágos katonában és a Rózsamézben tapasztaltuk a reális és irreális összefonódása esetében, hanem
képtelenségként. Az irreális abszurdummá módosul.” (Gerold, 119.) Elek Tibor pedig azt
kifogásolja, hogy „ez a nyelvi kifejezőerejében is szegényesebb regény nem tudja az előzőek összetett jelentésvilágát megismételni, miközben a cselekmény, a sztori bonyolítására koncentrál az író, nem tudja igazán közösségi érdekűvé tenni a történetet, az megmarad a szenttamási mezőőr privát kalandjának, üzletének és meséjének”. (Elek, 226.)
Mint láthattuk, az első két könyv és a befejező két regény megalkotását évtizedek választották el, miközben sor került a rendszerváltozásra, Jugoszlávia széthullására, az író pedig
Magyarországra települt. Ezért döntött úgy Elek Tibor, hogy az Ez a nap a miénk és az
Aranyat talált elemzését célszerűbb külön, az életmű kronológiájának megfelelően elhelyezni. Bár megoldása nem volt zavaró, mégis szerencsésebbnek tartom Gerold eljárását, aki a négy művet együtt tárgyalja, ezzel is kiemelve összetartozásukat.
Az elmúlt egy-két évtizedben annak lehettünk tanúi, hogy az egykor népszerű, olvasott, elismert író, akinek műveit számos díj és igen élénk recepció kísérte, méltatlanul háttérbe szorult, az „újabb szakmai diskurzusokban általában el sem hangzik a neve, jeles
irodalomtörténészek a korszak prózájával foglalkozó tanulmányaikban, tanulmányköteteikben le sem írják a nevét, a legújabb irodalomtörténeti kézikönyvek nem szólnak róla”.
(Elek, 7–8.) Ennek nyilvánvalóan számos oka lehet. A monográfus abban látja a magyarázatot, hogy „a prózatörténeti paradigmaváltás logikájában gondolkodók számára nem volt
és ma sem különösebben érdekes a gioni életmű”, amely a történetet mindvégig centrumában tartva, a prózafordulat meghatározó fejleményeitől függetlenül bontakozott ki és
épült fel. (Elek, 9.) Gerold László is arra a következtetésre jut, hogy „a gioni opus nem
épül(t) be teljes mértékben a vajdasági magyar próza két meghatározó kánonjába. Sem kifejezetten, radikálisan újító, mint például Tolnai, sem teljes mértékben tradicionális, mint
Herceg vagy Majtényi. De vannak mindkét trenddel érintkezési pontjai.” (Gerold, 191.)
Valójában a kettő között helyezhető el. „Őrzi és folytatja a hagyományt, elsősorban azzal,
hogy történeteket, legtöbbször lineárisan előadott történeteket mond, de ebbe olyan elemeket sző, amelyeket a hagyományos történetmondó realista próza nem alkalmaz.” (Gerold, 190.) Elek szerint Gion életműve csak akkor válik megszólíthatóvá, ha közelebb hajo-

106

tiszatáj

lunk hozzá, s az egyes műveket alaposabb elemzésnek vetjük alá, másrészt „ha az életműnek a (…) prózatörténeti változásokhoz, jelenségekhez való viszonyulásáról meg nem feledkezve, nem kizárólagosan ahhoz mérten, s főként azt nem értékmérőként kezelve alkotunk véleményt róla. Számomra például egy erre törekvő olvasat eredményeként egyrészt
kiderült az, hogy az említett, irodalmi köztudatunkban leegyszerűsítetten élő Gion-kép
alapvető és lényegi módosításokra szorul, másrészt az is, hogy Gion művei egyidejűleg különféle olvasásmódok, értelmezői rendszerek irányából felnyithatók, például a valóságreferenciára és történetközpontúságra épülő, az epikai nyelv megismerő funkcióját előtérbe
állító olvasat felől éppúgy, mint a metaforikus eljárásokat, hangsúlyozott elbeszéltséget,
önreflexív szövegstrukturáltságot preferáló olvasat felől”. (Elek, 9–10.) A monográfus
tehát olyan olvasásmódot tart elfogadhatónak és alkalmazhatónak, amely egyaránt szem
elől tartja a gioni szövegépítkezés kétféle irányultságát. Ily módon az életmű újraolvasása
„jelentősen hozzájárulhat az elmúlt évtizedek prózairodalmáról, az abban uralkodó tendenciákról, sajátosságokról addig kialakult kép gazdagításához, árnyalásához”. (Elek, 21.)
A kilencvenes évek műveibe (Börtönről álmodom mostanában; Izsakhár; Mint a felszabadítók) a történelmi közelmúlt helyett a kortárs élményanyag épül be nagyobb hangsúllyal, vagyis az író korai műveihez hasonlóan ismét aktuális kérdéseket vet fel. Ezzel
együtt a szövegek egyik konstitutív jegyeként mutatkozik az önreflexivitás, az „alkotói tevékenység tematizálása”, „az elbeszélő és a szerző személyének kilétét elbizonytalanító,
egymáshoz és a történetek hőseihez való viszonyukat megbonyolító narrációs eljárások, az
önidéző intertextualitás”. (Elek, 19–20.) Középpontba kerül „a művészet (benne az irodalom) általános, de aktuálisan is kérdéses helyzetével kapcsolatos aggodalom, illetve a
valóság, az élet művészetté, irodalommá formálásának személyes, alkotói gondja is”.
(Elek, 176.) Elek olvasatában – ellentétben azokkal az elemzőkkel, akik a regényírás lehetetlenségét reprezentáló műként olvasták –, az Izsakhár „egy regény keletkezésének regénye, regény a regényírás lehetőségeiről”. (Elek, 187.) „A párhuzamosan íródó regények fokozatosan átjárják egymást, egészen a mondatok szintjéig. M. H. J. nemcsak írja, de már
maga is éli Izsakhár világát, vagy másképpen: M. H. J. valósága izsakhári vonásokkal telítődik, a valóság és a fikció különbsége feloldódik.” (Elek, 189.) Korábbi művei közül
leginkább az Ezen az oldalon, illetve kisebb részben az Olyan, mintha nyár volna, Az angyali vigasság tematizálja az alkotás folyamatát, hasonlóan az 1996-os Mint a felszabadítók című kötethez. Vagyis Gion a szövegalkotás során szembesülni kényszerült a történetek elbeszélhetőségének lehetőségeivel, pontosabban az azzal kapcsolatos kételyekkel,
ám – miként a monográfus hangsúlyozza – felül is kerekedett ezeken a dilemmákon, a
kételyt is történetté, az életét is irodalommá formálta
Mit jelent a tök alsó? címen 2004-ben, már az író halála után adta közre a Noran Kiadó a hagyatékban fellelt novellákat és naplójegyzeteket. Elek bírálja a kötet összeállításának szempontjait, szerinte ugyanis, ha felfedezzük a novellákat összekötő elemeket, és
megfelelő sorrendbe állítjuk az írásokat, akár „egy mozaikos regényvilág is kibontakozhat
előttünk”, amely leginkább a Mint a felszabadítók módszerére emlékeztet. (Elek, 244.)
Ugyanakkor a monográfus arra is felhívja a figyelmet, hogy „ezeknek a novelláknak a
többségét Gion már rutinból írja, így esetenként, ha nem is sematikusak, de sablonosak a
történetek, a fordulatok, a szereplők, a megoldások”. (Elek, 246.) Ezek a hibák bizony azzal együtt szembetűnőek, hogy tudjuk, nem kész, nem befejezett, nem a szerző által meg-

2010. január

107

konstruált kötetkompozícióról van szó. A kötet legnagyobb hozadéka Elek olvasatában a
benne megképződő személyesség: „Ezekben a szövegekben, legyenek bár naplójegyzetek
vagy novellák, Gion önmagáról is beszél valóban, játékosan és önironikusan, saját alkotói
helyzetéről, az irodalomhoz és a környező társadalomhoz való viszonyáról, arról, hogy
milyennek látta önmagát, a régit és a Vajdaságból Budapestre kerültet.” (Elek, 248.)
Ami a módszert illeti, mindkét monográfus láthatóan közérthető beszédmódra, nyelvhasználatra törekszik, munkájukkal nemcsak a szakma figyelmére, hanem a szélesebb olvasóközönség érdeklődésére is számítanak. Mindkét könyvben nagy hangsúly kerül a recepció belátásaira, a monográfusok a korábbi kritikai reflexiókból kiindulva, gyakran
azokkal vitatkozva alkotják meg saját elemzéseiket. Míg Gerold nemegyszer csupán a kritikusok véleményének, gyakran eltérő álláspontjának ismertetésére szorítkozik, Elek
könyvében nagyobb tér jut a saját értelmezésnek. Nem véletlenül ismétli meg többször „az
én olvasatomban” kitételt, ezzel is hangsúlyozva a különböző olvasatok és értelmezések
létjogosultságát. Mindent egybevetve a Gion-szakirodalom két rendkívül fontos, hiánypótló kiadvánnyal gazdagodott, melyek, reményeim szerint, hozzájárulnak a recepció
megélénküléséhez és a valóban meglehetősen egyoldalú Gion-kép árnyalásához.

Ménesi Gábor

108

tiszatáj

Tényfeltárás kisebbségben
C SEKE PÉTER: A MAGYAR SZOCIOGRÁFIA ERDÉLYI MŰHELYEI


Cseke Péter könyve Magyarországon 2008-ban jelent meg,
a Magyar Napló gondozásában, mintegy kétszáz lapnyi terjedelemben. A szerző a kolozsvári egyetem Politika, Közigazgatás és Kommunikációtudományi Karának oktatója, aki az
egyetemen a tényfeltáró újságíráshoz, valamint az oknyomozó riporthoz kapcsolódóan maga is tanítja a szociográfiát.
Ebből adódóan elsősorban újságírói szemszögből foglalkozik
ezzel az igen sokrétű, műfajokat, sőt tudományágakat és
bizonyos értelemben műnemeket is átlépni képes szövegműfajjal. Kötődése, hivatásszeretete sorain érződik, művében pedig többször fel is idézi a lelkes hallgatókkal töltött
hasznos (tan)órák hangulatát. Saját bevallása szerint maga
a kötet is egy egyetemi jegyzetből nőtt ki, ami e „bővített kiadás” tördelési technikáján is nyomott hagyott.
A szerző vállalkozása egy olyan kényes kérdést érint,
Magyar Napló Kiadó
mellyel eddig jobbára adósak maradtak mind a határon túli,
Budapest, 2008
mind a határon inneni kutatók, hiszen a kisebbségi sorsba
234 oldal, 1995 Ft
került erdélyi magyarság tényfeltáró irodalmának bemutatását vállalja a kezdetektől a kétezres évekig. Bár Cseke Péter csupán „iránytűnek” ajánlja
könyvét a „szociografikus művek igazságainak a felfedezéséhez”, munkáját olvasva láthatjuk, ennél jóval többről van szó. És iránytűje is jó irányba mutat.
A kötet talán egyik legfontosabb üzenete, hogy a szociográfia nemcsak irodalom, hanem egyben felelős cselekvés is. Ez nyilvánvalóvá vált már a harmincas évek alapmunkáinál is, azonban az erdélyi falukutatás sajátosságai még hangsúlyosabbá teszik ezt a felismerést. Kisebbségi helyzetben ugyanis még bonyolultabbá, kényesebbé válik a műfaj,
hiszen a hiteles, fájó tényfeltárás, a mulasztások, gyengeségek beismerése nem mindig lehetséges, pontosabban nem mindig hasznos (tett). A kisebbségi felelősség, az elmondhatóság kérdése ugyanakkor sosem jelenthet önáltatást, provincializmust, vagy bezárkózást,
amit csak jelez, hogy az Erdélyi Fiatalokra milyen pezsdítően hatott Dimitrie Gusti román
professzor színvonalas falukutatása a harmincas években.
A tizenegy fejezetre tagolt mű a „kelet-közép-európai műfaj” honi történetét Rát Mátyással és a Magyar Hírmondóval kezdi, újságírói perspektíváját már itt egyértelművé
téve. Így, a „tényszemlélet tipológiája” is publicisztikai meghatározottságú, ám példáiban
nemcsak a viszonylag újabb, közismert nemzetközi újságírói eredmények (Watergate-ügy)
kerülnek górcső alá, hanem a magyar történelemre is folyamatosan reflektál (Landerer és
Heckenast nyomdája 1848-ban, 1956-os rádióostrom) a szerző. A konkrét műfaj-tipoló-

2010. január

109

giát illetően Gaál Gábor és Sükösd Mihály kategóriáit a szerző tipográfiailag is elkülönítve,
pontokba szedetten hozza, ami nyilván a munka jegyzet-jellegéből adódik és a könnyebb
tanulhatóságot hivatott elősegíteni. Ezzel a megoldással a továbbiakban is gyakran találkozhatunk.
Az általános áttekintés után kalauzol minket Erdélybe a szerző, rámutatva arra a talán
kevésbé közismert tényre, miszerint az erdélyi szociográfia az Erdélyi Fiatalok révén jóval
megelőzi a határon inneni, nagy vihart kavart, stílus- és műfajteremtő alkotásokat. Sorra
mutatja be azokat a műhelyeket, folyóiratokat (Erdélyi Fiatalok, Hitel, Korunk, Erdélyi
Helikon), melyek megszervezték a kisebbségi lét sokkjából eszmélő próbálkozásokat és
megismerhetjük az erdélyi szociográfia alapjait lerakó szürke eminenciásokat (Mikó Imre,
Jancsó Béla, Venczel József, Molter Károly…) is. Ezután a nagy triász, Balázs Ferenc, Bözödi György és Tamási Áron szociográfiai jellegű alkotásait (A rög alatt, Székely bánja,
Szülőföldem) értelmezi több szempont alapján, hosszasan a szerző, kitérve az erdélyi
szellemi élet általános kérdéseire, valamint a témát érintő vállalkozásokra és vitákra is.
Kiemeli, hogy maradandó érvényű alkotás csak „Erdélyre nyitó világtávlatból” lehetséges,
tehát a közösségből kiváló, ám ahhoz visszatérő és azzal sorsközösséget vállaló író képes
csupán hiteles perspektívát adni.
A második világháború után elhallgat(tat)ott szociográfia hatvanas évekbeli eszmélését a szerző határon inneni előzményekkel és romániai belpolitikai változásokkal magyarázva ugyanazt a módszert követi, mint a negyvenöt előtti rész esetében láthattunk; műhelyek (Ifjúmunkás, Igaz Szó), viták és a szociográfia szempontjából kevésbé közismert
szerzők után a diktatúra idején alkotó meghatározó szerzőhármassal foglalkozik. Sütő
András korszakos alkotását, az Anyám könnyű álmot ígért, az író monográfusai által mutatja be elsősorban, Horváth István munkamódszereit a Magyarózdi toronyalja című
munkája alapján ismerhetjük meg, míg Beke György „enciklopédikus hungarológiáját”
már személyes tapasztalatok alapján hozza az olvasóhoz közel Cseke Péter. Beke esetében
kész életutat tár elénk a szerző, alapvető „barangoló” munkássága mellett rámutatva a bukaresti 1849-es emigráció történetének felderítéséért tett erőfeszítéseire is.
A kötet végén található a „magyar szociográfia alapműveit” tartalmazó kronológia,
mely bár nem tartalmazza a különböző tudományos műhelyek, illetve a hivatalos szervek
megbízásából született – valóban kevésbé közismert – alkotásokat, sokatmondóan és jogosan Mikó Imre 1932-es, Az erdélyi falu és a nemzetiségi kérdés című művével kezdődik.
A témában elmélyülni kívánók tekintélyes szakirodalomból válogathatnak, míg a munkában való tájékozódást névmutató segíti.
Összegzésül, úgy gondolom, két dolgot kell mindenképpen kiemelnünk a kötettel kapcsolatban: Cseke Péter alkotása egyrészt tiszteletet parancsoló, másrészt majd egy évszázados merítése ellenére nagyon is aktuális. Tiszteletet parancsoló, mert a kisebbségi lét felelőssége hatja át minden sorát, hiszen úgy mutat rá a mulasztásokra, az igazságtalanságokra és a bűnökre, hogy közben a békés egymás mellett élés fontosságát hirdeti (mint
ahogy tették ezt már a harmincas évek erdélyi falukutatói is!). És aktuális, mert ennek a
békés egymás mellett (és nem egymás hátán) élésnek az elméleti, politikai keretei immáron adottak is a két ország európai uniós csatlakozásával, így a könyv szellemiségét követve mondhatjuk: múltunk megismerése egyben fontos tett is egy igazabb jövő felé.

Bartha Ákos

Művészet

Egy legenda visszatért
A MERIGO TOT KIÁLLÍTÁSA A SZEGEDI VÁRMÚZEUMBAN


Éppen negyven éve, hogy Szegeden 1969 decemberében megnyílt a Horváth Mihály utcai
képtárban a magyar származású szobrász, Amerigo Tot kiállítása. Nekünk, rajz szakos főiskolásoknak akkoriban igazi szenzációnak számított a világhíres, kalandos életű, olasszá
lett, de lelkében mindig magyarnak maradt mester szegedi bemutatkozása.
A híre jócskán megelőzte szegedi kiállítását, hiszen fürdött a népszerűségben. Tömeg
kígyózott a Műcsarnok előtt, ahol gyűjteményes tárlatát láthatták, a sajtó pedig tele volt a
legendás szobrász hazatérésének hírével. A hatalom, ahogy tudott, kedvében járt: a Várban telket ajánlott neki, hol háza épült, s ahová múzeumát tervezték. Az aczéli kultúrpolitika törekvése, vagyis a külföldön élő neves művészek hazacsábítása sikerrel járt, mert Tot
1968-ban először hazalátogatott, 1969-ben pedig már a Műcsarnokban állították ki szobrait. Bár itthon világhírűnek kiáltották ki, elismertsége inkább csak Olaszországra terjedt
ki. A mestert józan szemlélete, hazájához, az itteni értelmiségiekhez fűződő bensőséges viszonya megmentették a sztárallűröktől. Ma már azt is bizton állíthatjuk, hogy itthon a
művészvilágra érzékelhető hatást gyakorolt alkotói világlátásával. Az egyháztól is felkérést
kapott később a vatikáni magyar kápolna zárófala domborművének elkészítésére, majd
Gödöllőre már fogyó erővel, de annál hitelesebb műként készítette el monumentális domborművét, a Mag apoteózisát. Ő sem maradt hálátlan, szobrait ajándékba adta Csurgó,
Kecskemét, Pécs köztereire.
Akkori szegedi kiállítása a nagyszabású műcsarnoki bemutató kamara jellegű változata
volt, Tihany, Pécs, Debrecen után érkezett városunkba. A tárlat nagymértékben egyezett a
mostanival, hiszen az képezte alapját annak a gyűjteménynek, ami műveiből a mester
adományaként honi földön maradt, s amiből születésének centenáriumán vándorútra
kelthetett a mostani válogatás. Különös érzés volt összevetni akkori élményemet a mostanival: ami akkor a friss kortársi szellem elementáris megnyilvánulásának, egy nagy tehetségű szobrász szertelen formatobzódásának hatott, most klasszikussá érett harmonikus
sorozattá állt össze, egy nagy formátumú szobrász reneszánsz szellemiségtől inspirált mágikus varázslatává.
Az életének nagy részét Rómában töltő magyar származású művészt elsősorban mint a
Kavicsasszonyok és a Csurgói Madonna megálmodóját, valamint a római Termini pályaudvar hatalmas nonfiguratív frízének készítőjét ismeri a hazai közönség. Élete története
dióhéjban összefoglalva is kész regény. Tóth Imreként született Fehérvárcsurgón 1909.
szeptember 27-én. Budapesten az Iparművészeti Főiskola grafikus szakán tanult, de nem
szerzett diplomát: vándorútra kelt, 1931–32-ben a dessaui, majd a berlini Bauhaus növendéke volt. Tanárai közül Moholy-Nagy László hatott rá leginkább, de Kandinszkij és
Klee műveinek hatása is érződik korai grafikáin. Kalandvágya miatt elhagyta a Bauhaust,
egy időre hajósinasnak állt, bejárta az északi tenger szigeteit. Visszatért Németországba,
egy ideig Otto Dix tanítványa lett. A nácik hatalomra jutása után baloldali gondolkodású

2010. január

111

társaival együtt letartóztatták, Zwickauba internálták. Sikeresen megszökött, Csehszlovákia és Ausztria érintésével Itáliába menekült. Gyalogszerrel jutott el Rómába. Az érkezés
mesébe illő történetét Szerb Antal írta meg az Utas és holdvilág című 1937-ben megjelent
regényében. Előbb azonban új hazájában nélkülözés várt rá, Rómában hónapokig vendéglői portrézásból, szobafestésből, mázolásból, címfestésből élt. Az éjszakákat a hajléktalanok menhelyén töltötte.
A háború alatt ejtőernyős összekötő tisztként részt vett az olasz ellenállási mozgalomban. Innen tett szert később magas rangú állami és politikai tisztviselőkhöz fűződő olasz
kapcsolataira. Kalandozásainak élményei, a háború történései megváltoztatják az addigi
reneszánsz szellemiségben dolgozó művészt, később születő szobraiban a külső és belső
tér összekapcsolására törekszik. Előbb a római Magyar Akadémián, majd saját műtermében dolgozott, számos pályázaton díjat nyerve, Itáliában már Amerigo Totként szerez nevet és elismerést magának. 1946-tól a római Magyar Akadémia művészeti tanácsadója lett.
Két évvel később megnyerte a Termini pályaudvar frízeire kiírt nemzetközi pályázatot:
ez hozta meg számára a nemzetközi ismertséget, a hatvanas évek elejétől idehaza is felfigyelnek rá. A következő évtizedekben kiállítások és megbízások sora következett. Ő készítette többek között a római Palazzo dello Sport kerámia domborműveit és a New York-i
John F. Kennedy-emlékművet. Szobrai, művei sokfelé megtalálhatók az olasz városokban.
Olaszországi tevékenysége nagyjából két korszakra osztható. Az 1933-tól 1948-ig tartó
figurális periódusát az antik művészet és a reneszánsz ihlette. Zömök, tenyeres-talpas kavicsasszonyai e korszakának jellemző művei, de ekkor születtek modern szemléletű, térbe
állított (az ajtóban találkozó) női aktjai is. A negyvenes évek végén kezdődött munkásságának élete végéig tartó nonfiguratív időszaka. A korábbi vérbő figuralitást felváltotta az
absztrakt, geometrikus látásmód. Művei anyagaként szinte mindent felhasznált, ami kozmikus plasztikai gondolkodásmódjához alkalmasnak mutatkozott: márványt, követ, bronzot és más fémeket, valamint kerámiát és betont Olyan művek jellemzik ezt a korszakát,
mint a Föld füle (1962) az Őfelsége a Kilowatt (1962) vagy a gödöllői nonfiguratív óriás
reliefje, A mag apotheózisa (1983). 1984. december 13-án hunyt el Rómában. Hatalmas
életművet hagyott hátra, amely a hagyománytisztelet és a modernség összekapcsolódását
példázva analóg maradt a huszadik század művészeti áramlataival.
A Móra Ferenc Múzeum a jubileum kapcsán jó érzékkel figyelt föl a lehetőségre, hogy
a jelentős képzőművészeti értékeket bemutató sorozatába illesztve helyet adjon a legendás
szobrászi életműből készült válogatásnak. A szegedi Vármúzeumban végre alkalmas tér,
Ibos Éva művészettörténész értő rendezése, veretes történelmi hangulat szegődött körítésnek a művek sugározta reneszánsz szellemiséghez. A szegedi bemutató csak igen vázlatosan érzékeltethette természetesen a gazdag és szerteágazó életmű jellemzőit. Hazai
őrzőhelyek kölcsönözték a kiállításon szerepeltetett alkotásokat: a pécsi Janus Pannonius
Múzeum 23 plasztikát, a fehérvárcsurgói emlékház pedig 27 grafikát. A bemutatót korunk
vívmányainak köszönhetően videókabinet és a további tájékozódást segítő kortársi reflexiókkal teljes internetes hivatkozás is segítette.
A kiállításon a tér szinte minden szeglete meglepetést tartogatott. Klasszikus ihletésű
figurális korszakának erotikus kisugárzású kavicsasszonyai, az ezekre rímelő, könnyed vonalvezetésű remek grafikai lapjai sajátos viszonylatba kerültek a kultikus, mágikus jelenetekkel, a kozmikus dimenziókat sejtető monumentális plasztikai gesztusokkal, illetve a
hétköznapi tárgyak formai képleteiből építkező szobrászi fantáziavilággal. Ez a kamara-

112

tiszatáj

kiállítás érzékeltetni tudta, hogy a figurális és a nem-figurális kifejezés között van átjárás,
van nyilvánvaló megfelelés, ha arra hivatott és felkészült alkotó munkamódszerévé válik.
Ezt az áthatást már az egyébként vérbő realitást érzéki módon sugárzó, kavicslétből
formált asszonyalakjai is példázzák. Ezek a különös vitalitással felruházott vaskos formaképletekkel jellemzett figurák archaikus előképeket idéznek. Létükkel, megformálásukkal
igazolják, hogy Tot szobrászi programjának centrumában az ember és a tér problematikája áll. A bemutató jól ismert plasztikai alkotásai között az igazi figyelmet a tárlaton a kavicsasszonyok társaságában bemutatott grafikai lapok érdemelték ki. Remek rímeléssel
kerültek egymás társaságába e klasszikussá érett plasztikai remeklésekkel grafikái, amelyek egylényegűek a szerfölött változatos Kavicsasszony-sorozattal: mindkettő szellemi
forrása a női test ősformájának ihletett értelmezésében keresendő. A rajzokat picassói
könnyedséggel párosuló konstruktív szerkesztés, a lágyan hulló drapéria nyugalmának és
a testek formáit cikázó indulattal leképező vonalak, foltok szaggatott ritmusa jellemzi. A
kavicsasszonyok vaskos, tömegszerű dinamikájával, erotikus gömbölyűségével szemben a
rajzoló kéz boldog szertelensége került e monotípiákon előtérbe. Nem nehéz felfedeznünk
a szellemi rokonságot Picasso klasszicizáló periódusának hasonló témáival.
Önálló képletként szerepelt a bemutatón a művész korai periódusa és a későbbi, elvontabb szobrászi periódus között a művész legismertebb plasztikai alkotása, a Csurgói
Madonna, ez a sajátosan honi, plebejus ízléssel párosuló, reneszánsz ihletésű, kissé groteszk hangvételű figurális kompozíció. A csurgói templom számára felajánlott szobor a
szülőföldhöz való vonzódás és elszakadás személyes hangvételű megfogalmazása.
Az embercentrikus szobrász oeuvre-jében a szerkezetes kifejezés, a tér kozmikus kitágításának élményszerű feldolgozása maradt az uralkodó motívum a hatvanas évektől.
Ennek a periódusnak jellemző darabjai kitüntetett figyelmet kaptak a szegedi tárlaton. Az
bizonyos, hogy a poézissel párosuló, monumentális erejű plasztikai látomások sorozata
meggyőzhet ma is bennünket arról, hogy Amerigo Tot a huszadik századi magyar szobrászat irányadó mesterei közé tartozik, Borsos Miklós, Vilt Tibor, Kerényi Imre, Somogyi
József társaságába. Más kérdés az, hogy ma mennyire jelent igazodást e mesterek életműve a kortársi közeg számára?
A jubileum az ő esetében talán jótékony hatással lesz munkássága értékeinek elevenné
tételében. A hírek szerint ugyanis az októberben, a Ludwig múzeumban megnyíló emléktárlat már ezt a kortársi találkozást és egymásra hatást lesz hivatott igazolni. Vajon miféle
megtermékenyítő erőt képviselhet ez a gazdag szobrászi életmű ma, a reneszánsz klasszikusokhoz visszanyúló alapállásával, a huszadik századi szerkezetes-konstruktivista hagyományok újragondolásával, a szürrealizmus látásmódjának egyéni leleményeivel, az épületdíszítő plasztika köztéri alkalmazásának, korszerű megoldásainak kimunkálásával?
A hatvanas évek végétől számított évtized hazai szellemi életében hazatérésével megtette Amerigo Tot, amit sorsa rászabott. Major Máté megfogalmazásával így jellemezhető
művészetének kisugárzása a hazai viszonyokra: „egy hosszú időn át lezárt, belső fejlődésében fékezett és magát fékező világba a művészet tágabb, dinamikusabb lehetőségének
hírét és bizonyítékát hozza”. Kérdés az még ma is, hogy az akkori hivatalos művészetpolitika elismerése, az aczéli stigma vajon lekerül-e véglegesen erről a legendás szobrászi életműről, és helyére kerül-e valós értékeiben hazai művészettörténetünkben.

Tóth Attila

A Tiszatáj könyvek sorozatban jelent meg Báger Gusztáv Hidegfront című verseskötete, melyet 2009. december 1-jén mutattak be a Petőfi Irodalmi Múzeumban. A költővel Pomogáts Béla beszélgetett, a verseket Havas Judit és Hegedűs
D. Géza tolmácsolta. Az est végén Pál József, a Tiszatáj Alapítvány kurátora adta
át Báger Gusztávnak a 2009-es év Tiszatáj-díját.
*
A Bethlen Gábor Alapítvány kuratóriuma december 9-én az Uránia Filmszínházban köszöntötte idei kitüntetettjeit. Az Elérhetetlen föld című antológia megjelenésének negyvenedik évfordulója alkalmából a Kilencek költői, Győri László,
Kiss Benedek, Konczek József, Kovács István, Mezey Katalin, Oláh János, Péntek
Imre, Rózsa Endre (1941–1995), Utassy József vették és a Bethlen Gábor-díjat.
*
Hetvenkilenc éves korában elhunyt Tüskés Tibor, aki négy évtizeden keresztül
hűséges szerzőnk volt, igényes, korszerű szemléletű tanulmányaival, kritikáival
emelte lapunk színvonalát. Emlékét megőrizzük.
*
A Baka István Alapítvány kárpát-medencei esszépályázata kétnapos szimpóziummal végződött a szegedi TIT székházban 2009 november 21–22-én. A legjobb 11 középiskolás és öt egyetemista kapott lehetőséget arra, hogy teljes dolgozatát vagy annak egyes részleteit felolvassa Szőke Katalin irodalomtörténész,
egyetemi docens és Borsodi L. László, a csíkszeredai Márton Áron Gimnázium
magyartanára elnökletével. A zsűri tagja volt Ilia Mihály irodalomtörténész,
Fabulya Andrea magyartanár (Szeged) és a Magyartanárok Egyesülete képviseletében Fekete Gabriella és Juhász Orsolya.
Februári számunk tartalmából
JUHÁSZ FERENC, TANDORI DEZSŐ, SZEPESI ATTILA versei
ORAVECZ IMRE, BENE ZOLTÁN prózája
ORCSIK ROLAND beszélgetése Balázs Imre Józseffel
FRIED ISTVÁN, KRISTÓ SÁNDOR tanulmánya
BENEDEK KATALIN írása Pituk Józsefről

Ára: 500 Ft
Előfizetőknek: 400 Ft

e n e r g i a j a

w

~ym paksi atomerőmű
www.atomeromu.hu

nka

Nemzeti Kulturális Alap

91 7 70 1 33 1 1 6 0 0 8

10 0 0 1

