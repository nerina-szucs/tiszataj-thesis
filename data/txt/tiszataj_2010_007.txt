Í3 ! J

tiszatáj

•

6 4.ÉVFOLYAM

y

Tolnai yo
Nóvák Anikó,
Pintér Lajos,
Zalán Tibor

Aczél Géza,
Iancu Laura,
Markó Béla,
Marno János,
Tolnai Ottó versei
Bátyi Zoltán,
Fogarassy Miklós,
Kálnay Adél
prózája

"Z ' %

Cseke Péter
Móricz Zsigmondról
Kereskényi Hajnal
Bánffy Miklósról

7

2010. július

tiszatáj
IRODALMI FOLYÓIRAT
Főszerkesztő:
OLASZ SÁNDOR
Szerkesztő:

HÁsz RÓBERT
A szerkesztőség tagjai:
ANNUS GÁBOR
(művészeti szerkesztő)
DOMÁNYHÁZI EDIT
(nyelvi lektor)
HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

nka

111 a S Z re

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Nemzeti Kulturális Alap
Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIV. ÉVFOLYAM, 7. SZÁM
2010. JÚLIUS

 
TOLNAI OTTÓ: A kisinyovi rózsa .........................................

3 

ZALÁN TIBOR: Roncsolódások egy Tolnai Ottó-önarcképen

12 

PINTÉR LAJOS: Hajrá, toll! ..................................................

13 

NOVÁK ANIKÓ: A Tolnai-világ lexikona ..............................

15 

KÁLNAY ADÉL: Határkő ......................................................

20 

MARNO JÁNOS: Anna; Anna; Anna; Anna; Anna; Anna;
Anna; Anna .................................................................

26 

FOGARASSY MIKLÓS: Éltem (Kitelepítés; Csorvás) .............

30 

ACZÉL GÉZA: újség ..............................................................

38 

MARKÓ BÉLA: Téli porcelán; Hirtelen kettészakad; Fölösleg; Óvatos kézzel; Időrend; Vonalkód .......................

40 

IANCU LAURA: Valahol vár; Pár(huzam); Az ács; Ballada

44 

BÁTYI ZOLTÁN: Albumhistória ............................................

47 

TANULMÁNY
CSEKE PÉTER: Móricz Zsigmond és a fiatal erdélyi írónemzedékek ................................................................

54 

KERESKÉNYI HAJNAL: Minta a mennyezeten (Bánffy Miklós drámáinak erdélyi kiadásáról) ..............................

72 

KRITIKA
POMOGÁTS BÉLA: Baloldali önrevízió (Gáll Ernő leveleskönyvéről) ...................................................................

78 

MONOSTORI IMRE: Mindenki szem (volt) a láncban? ........

83 

SÁRKÖZY PÉTER: Az első magyar Dante-monográfia (Pál
József: Dante. Szó, szimbólum, realizmus a középkorban) ........................................................................

91 

MŰVÉSZET
CSERJÉS KATALIN: „Eros Vanné” (Jegyzetek ToulouseLautrec litográfiáinak szegedi kiállításához) ..............

99 

SZAKOLCZAY LAJOS: Állatmaszkok – embertulajdonságokkal (Csíkszentmihályi Róbert szobrai a Ráday Galériában) ...................................................................... 104 

Szerkesztői asztal ............................................. a belső borítón

ILLUSZTRÁCIÓ
SZABÓ TIBOR rajzai a címlapon, a 11., 39., 46., 71., 90., 98., 103.
és a 108. oldalon

TOLNAI OTTÓ

A kisinyovi rózsa

Első könyv, második rész
A lüke fiú még be-betér
az elfekvőbe
a zárban felejtették a kulcsot
be-betér
áll az üres elfekvőben
mit csinálsz az üres elfekvőben
állok az üres elfekvőben
a radiátorok még ragadnak
zebrák futnak át
csörtetve az üres elfekvőn
hozzányomta a hátát a lüke fiú
mert hát fázok is
a frissen festett radiátorhoz
hozzányomta a hátát
és most én is velük futhatok
a zebrákkal csörtetek
itt fenn
hol már nincsen fennebb
nincsen padlás
nincsen padlásfeljáró
valaki örökre felhúzta a létrát
itt fenn
hol már nincsen fennebb
átszaladhatsz mind az üvegen
a teremtő még csak most fújja
a teremtő üvegfújó civilben
uzsgorodban kezdte
muránóban folytatta
szeretett mesélik ezra pounddal
az uzsorakamatról vitatkozni

4

tiszatáj
de síküveget is vasal
300 fokos ónfürdőben
igen a teremtő most is ott lubickol
a 300 fokos ónfürdőben
kétes nőszemélyekkel orosházán
átszaladhatsz a zebrákkal
mint szappanbuborékon az üvegen
a lüke fiú még be-betér
az elfekvőbe
a zárban felejtették a kulcsot
be-betér
áll az üres elfekvőben
mit csinálsz az üres elfekvőben
állok az üres elfekvőben
beletemetem arcom
a gobelinrongyika forró kis
befejezetlen tájékába
ott futnak át a zebrák
a befejezetlen gobelinrongyika
kis forró pusztáján
ballangók versenyeznek vélük
hívatott az igazgatónő
azt hittem indignált
és majd megint lila fonálért zavar
de a kisinyovi béla bácsi elmagyarázta
a fekete-tengeren nincs azúr
a fekete-tengeren sosem is indignáltak
az alkonyok
csak az óceánokon indignáltak
ha a könyvelő behúz az írógépbe
lubickolhatok én is az indigóban
elzavart hozzak cikóriát
mert azóta sem ivott
olyan jó cikóriát
és elővette a rubintos kalaptűt
és átdöfte vele a szürke állományt
mert a barátom is főbe lőtte magát
és semmi baja sem lett
mert a szürke állományt lőtte át
ibis redibis peribis

2010. július

5
egy női kalapnak nem szabad
ide-oda billegnie a fej labdáján
nem fújhatja el szél se szélvihar
át kell döfni a rubintos kalaptűvel
át a szürke állományt
kértem egyszer én tehessem fel a kalapját
kértem egyszer átdöfhessem a szürke állományt
azt mondta te kis szamuráj
a kisinyovi béla bácsi azt mondta
az igazgatónő nem azt mondta szamuráj
hanem azt hogy te kis szamár
és átszalasztott cikóriáért
és átszaladtam cikóriáért
és hoztam a cikóriát
és ittuk a cikóriát
és a cikória illata beszivárgott
a többi elfekvőbe is
és volt aki felkönyökölt
és azt mondta cikóriaillatot érez
és ez volt az élet
mert szép a büdöske
meg az estike illata is szép
meg a friss tehénganyé illata
meg az osztriga
sós spermaillata is szép
de a szép élet titka éppen ez
senki sem ismeri az élet titkát
mert (mint szent-györgyi mondta)
mindenki azt hiszi bonyolultabb
az élet titka bonyolultabb
jóllehet egyszerűbb
az élet titka egyszerűbb
senki sem ismeri az élet titkát
mert a szép élet titka az
cikoriaillata van
és ittuk a cikóriát
és sorban felkönyököltek
a halódó nénikék
és sorban felkönyököltek a halódó bácsikák
fel a kisinyovi béla bácsi is

6

tiszatáj
pedig ő béna
sorban felkönyököltek az elfekvőkben
és azt mondták cikóriaillatot éreznek
és azt mondták ez volt az élet
és azt mondták milyen szép volt az élet
cikóriaillata volt
uzsgorod mondta az egyik
már nincs is olyan messze kisinyovtól
a lüke fiú még be-betér
az elfekvőbe
a zárban felejtették a kulcsot
be-betér
áll az üres elfekvőben
mit csinálsz ott az üres elfekvőben
állok az üres elfekvőben
mert még mindig rádiózik a radiátor
a kis madárcsontú zenetanárnő
az ezüst kávéskanállal
mintha még mindig ütögetné
mintha még mindig ütögetné a radiátort
úgy halt meg a radiátort ütögetve
úgy ölelte mint egy hárfát
mit ölelgetett úgy mint egy hárfát
a halált ölelgette úgy mint egy hárfát
a halált mint egy hársfát
én nem vagyok hársfa
mondta a halál
jóllehet a radiátort ölelgette
a hideg radiátort
az elfekvőket sosem is fűtik
állok az üres elfekvőben
miért is fűtenék az elfekvőket
ölelgetem a frissen festett radiátort
én nem vagyok hársfa mondta
én zebra vagyok mondta
én is zebra vagyok mondtam
állok az elfekvőben
a könyvelő meg hallom a falon át
regnálja az igazgatónőt
a szürke állományon át

2010. július

7
ki-behuzigálja a rubintos kalaptűt
lehúzza literes bugyiját
ha korán megunja a regnálást
én folytathatom
le-föl huzigálhatom literes bugyiját
ki-behuzigálhatom a rubintos kalaptűt
jóllehet azt mondja
az a lába között már nem a szürke állomány
és azt mondja te kis szamuráj
és átszalaszt cikóriáért
és én átszaladok cikóriáért
és hozom a cikóriát
és isszuk a cikóriát
és a cikória illata beszivárog
a többi elfekvőbe
és akkor azt mondja az igazgatónő
lenne egy misszió
igaz kicsit messze
a misszionáriusok mindig messze mennek
noha az a bácsi ott az elfekvőben azt mondta
hogy uzsgorod
trockij körösztapa is megfordult uzsgorodban
egy francia bányában dolgozott
az idegenlégióba készült
de a spanyol polgárháborúba küldték
onnan meg egyenesen uzsgorodba
azt mondta az a bácsi az elfekvőben
uzsgorod
már nincs is olyan messze kisinyovtól
mindig is azt a távot szerettem volna forszírozni
uzsgorod és kisinyov között
most forszírozhatod mondta az igazgatónő
most majd forszírozhatod kis szamuráj
mert a trockij körösztapa japánon körösztül jött haza
meg hát az is csak most tudódott ki
az a diplomatatáskás román roma
a bolhapiacról
aki azúr ágyneműt
meg hajlékony evőeszközt árul
abban a diplomatatáskában

8

tiszatáj
szintén kisinyovi illetőségű
viszont az a másik
aki a krokodilbőr diplomatatáskát vitte
az nem bánáti hanem alighanem bajsai
és az is most sült ki
nem nemzeti alapon herélték ki
se nem nemzeti alapon herélte ki magát
hanem az uzsorakamatból kifolyólag
azt mondták ha jár a szánk
kimiskárolják az egész utcát
ki mind a két oldalát
egy kimiskárolt utca
az egyik oldalon eperfák
a másikon meg bodza
és akkor azt mondja az igazgatónő
kis szamuráj lenne egy misszió
mondtam uzsgorod már nincs is olyan messze
istenem már nincs is olyan messze kisinyovtól
gondoltam vissza kell vinni kisinyovba
a hajlékony evőeszközzel tele diplomatatáskát
komoly misszió
mindig is olyan költő szerettem volna lenni
messzi misszióval
vissza a hajlékony evőeszközzel teli krokodilt
vissza a foszló azúr ágyneműt mind
vissza kell vinni kisinyovba
már virágzik a kis szilvafa a bódé előtt
a bolhapiacon
azt mondta most ne cikóriáért ugorjak
se a diplomatatáskákkal ne cipekedjem
tele hajlékony evőeszközzel
mielőtt szádhoz ér
tele leveskével lebiggyed a kanál
őt is ki kellett volna herélni
úgy diplomatikusan
ne a foszló azúr ágyneműt vidd vissza
hanem a jerikói rózsát
azt vidd vissza a kisinyovi rózsát
szép misszió mondta a lüke gyerek
szép misszió visszavinni kisinyovba

2010. július

9
de a könyvelő nem adja az útiköltséget
hiába mondom uzsgorod
már nincs is olyan messze kisinyovtól
mert közben az aggok pénzét kiadta
uzsorakamatra
az igazgatónőt regnálja
a szürke állományon át
ki-behuzigálja a rubintos kalaptűt
lehúzza literes bugyiját
ha korán megunja a regnálást
a lüke fiú folytathatja
le-föl huzigálhatja literes bugyiját
ki-behuzigálhatja a rubintos kalaptűt
jóllehet azt mondja
az a lába között már nem szürke állomány
és azt mondja te kis szamuráj
és átszalasztja cikóriáért
de a lüke fiú nem szalad át cikóriáért
csökönyös kis szamár
várja misszióját
a kisinyovi béla bácsi majd segít neki
visszagörgesse az öklömnyi ballangót ---persze az már egy másik költemény
témája
és talán az is megint egy másik költemény
témája lehetne immár
(ki hinné a tiszta költészet is ilyen
a tiszta költészet is ilyennyire tematikus)
egy másik költeményé melyben kisülne
én lennék az a lüke fiú
akit az igazgatónő átszalaszt cikóriáért
és ő szalad cikóriáért
és hozza a cikóriát
és isszák a cikóriát
és a cikória illata beszivárog
a többi elfekvőbe
és van aki felkönyököl
a kisinyovi béla bácsi is felkönyököl
pedig ő béna
és azt mondja cikóriaillatot érez

10

tiszatáj
és ez volt az élet
mert szép a büdöske
meg az estike illata is szép
meg a friss tehénganyé illata
meg az osztriga
sós spermaillata is szép
de a szép életnek
ez a titka
senki sem ismeri az élet titkát
mindenki azt hiszi bonyolultabb
jóllehet egyszerűbb
az élet titka egyszerűbb
senki sem ismeri az élet titkát
mert a szép életnek ez a titka
cikóriaillata van
és akkor tényleg én lennék a lüke fiú
mint a vak vigh tibike
meg azúr bazedovjával a batta jonathán
mert a bolondkórházban is van elfekvő
akkor tényleg én lennék az a lüke fiú
mert én szoktam átugrani cikóriáért
mert én vagyok a cikóriás lüke fiú
mert ha nem jutsz el uzsgorodon át
a jerikói rózsával kisinyovba
marad még kis szamuráj
marad még egy misszió
kis szamár
mindig is olyan költő szerettem volna lenni
messzi misszióval
ha meghalok az elfekvőben
húzd le rólam a literes bugyit
és gyömöszöld a lábam közé
és majd ha nedvesség éri
pára szitál
harmat száll
hó szállingózik
felébred a szemérmem
magától kinyílik
kinyílik a lábam között
a jerikói rózsa semmis bokra

2010. július

11
magától nyílik ki kis szamár
és szaladj át
cikcakkban szaladj el ne üssön valami
hozz még utoljára egy kis cikóriát
és szaladok máris
cikkcakkban szaladok
az óriás kertitörpék között
mert én vagyok a cikóriás
én vagyok a cikóriás lüke fiú
én a cikornyás költő
messzi-messzi misszióval.

12

tiszatáj

ZALÁN TIBOR

Roncsolódások
egy Tolnai Ottó-önarcképen

(Van Gogh-nak)

szív-formájúra fesse ajkamat
szépen fesse ki ám
mert mint a büdös kurva
krepp-papírra szivárogni
épp csak éppen csak annyi
vért engedek a számból
hogy meg és visszafesse azt
nem engedem kibuggyanni
kicsit szivárogni engedek
a lilára kopasztott liba
is kismadár míg kirepül
természetesnek kell maradni
ahogy a betörő is magába tör be
vonásaim véletlen se gyűrődjenek
túlságosan ne fesse meg
szív-formájúra ajkamat
ám ha mégis épp annyira
összeszorítom fogaimat
a vért a számon
azért se engedem kibuggyanni

2010. július

13

PINTÉR LAJOS

Hajrá, toll!

A hetvenesztendős Tolnai Ottó köszöntése

Nem tudom, mióta is ismerem Tolnai Ottót. Persze, először műveit ismertem meg, verseit.
Mint ahogy Gion Nándortól is először regényét olvastam, a Kétéltűek a barlangban címűt,
még csongrádi gimnazista koromban, utána ismertem meg őt magát.
1971-ben kerültem a pesti Egyetemre és az Eötvös Kollégiumba, azt követően sűrűn
jártam Újvidékre, és sorra megismertem a nálam mintegy tíz évvel idősebb írónemzedéket, az akkori harmincasokat, Giont, Tolnait, Domonkos Istvánt, Bosnyák Istvánt, Végel
Lászlót, de a fotós Dormán Lászlót, a festő Maurits Ferencet és Benes Józsefet, a hungarológus Pastyik Lászlót is, a néprajzos Tóth Ferencet és másokat.
Még névrokonomat, az újvidéki humoristát, Pintér Lajost is, aki így lépett oda hozzám
első találkozásunkkor a Forum Könyvkiadó presszójában, ahol mindenkivel lehetett találkozni, igazi élő eleven, nyüzsgő hely volt, egy helyütt a Forum Kiadó, a Magyar Szó napilap és a legendás Képes Ifjúság folyóirat.
Tehát odalépett hozzám egy kopaszodó vörös férfi, később tudtam meg, hogy humorista és sakk-szakértő, és azt mondta: Pintér Lajos vagyok, írjunk közösen egy könyvet…
Nem írtunk közösen könyvet, kár is lett volna. Névrokonom feleségére is emlékezem
abból az időből: hosszú, szőke haja lengett a szélben.
Szerencsés nemzedék volt ez, a Symposion első nemzedéke: tehetségesek is voltak,
rajban is röpültek föl, ahogy egy nemzedékhez illik, és szerepet is kaptak. Nem tartotta
őket kiskorúnak társadalmuk, mint magyarországi társaikat.
Tóth Feri, a néprajzos vitt el engem azokban az években először Tolnai Ottóékhoz, haza a Virág utca 7-be. Ott is ragadtam, ott is aludtam, sokszor ott is laktam, még olyankor
is, ha Tolnaiék épp nem voltak otthon. A szomszéd bácsiéktól, nevükre már nem emlékszem, szintén magyarok voltak, kellett elkérni a kulcsot.
De amiről most írni akarok, az 1974-ben történt. Onnan tudom, hogy ’74-ben, mert
megnéztem az Irodalmi lexikont, Páskándi Géza akkor költözött, települt át Magyarországra. Akkor, az idő tájt pezsdült meg az élet a Könyvhét körül is. Nekem az volt a legfontosabb, hogy a könyvheti sátrakban megjelentek a határokon túli magyar könyvek, az Írószövetségben pedig a határokon túli magyar íróvendégek. Az íróvendégek részére pedig a
Fészekben irodalmi est és fogadás.
1974-ben jöhetett Pestre Tolnai is mint könyvheti vendég, Páskándi már Pesten, Nagy
László, a költőfejedelem botjára támaszkodva szintén közöttünk, Takács Imre, a kitűnő
költő, a Kortárs szerkesztője, ez volt a társaság a Fészekben.
Páskándi engem, ha jó kedve volt kisPintérnek szólított. Kedvesen, mert azt mondotta,
nagyPintér a Pintér Jenő, az egykor volt irodalomtörténész, akinek méterszám állnak a

14

tiszatáj

könyvei a polcokon. Hozzá képest én tényleg kisPintér voltam, egyrészt fiatal, huszonegy
éves, másrészt csak néhány versem jelent meg, a Tiszatájban, Forrásban, Új Írásban. Első
kötetemet vártam a legendás Móra Kiadónál, Kormos István szerkesztette.
A Fészekben először irodalmi est volt, a határontúli magyar írók, költők közreműködésével. Tolnai Ottóra emlékszem hirtelenjében csak közülük. Az árvacsáth című versét olvasta fel nagy erővel. Árvacsáth, árvacsáth / simogatod a föld haját… lehet, hogy rosszul
idézem a versét, de majd negyven év után így él bennem, inkább már csak a ritmusa és
Tolnai ünnepélyes hanglejtése. Nagy László mondott az esten bevezetőt. Kiss Ferenc, aki
pedig szintén ott volt a közönség soraiban, rögtön elkérte Ottó verseit a Tiszatájnak közlésre.
Akkoriban még ez is ritkaság volt, hogy a határokon túli szerzők megjelentek, megjelenhettek magyarországi folyóiratokban. Amelyik folyóirat közölte Sütőt, Giont, Dobos
Lászlót és társait, úttörő szerepet vállalt.
Kiss Feri nagy lendülettel kérte el a verset, mert tetszett neki első hallásra, Tolnai előadásában. De Ottó nem sokkal később odajött hozzám és fülembe súgta, hogy Kiss Feri
csalódott. Mert a vers nem úgy íródott, ahogy várta volna: Árva Csáth, árva Csáth (persze
Csáth Gézára, az íróra célozva), hanem központozás nélkül, kisbetűvel és egy lendülettel:
árvacsáth, árvacsáth. És vajon simogatta-e tényleg a föld haját?
Nem baj Kiss Feri csalódása, a verset mégis örömmel vitte a Tiszatájnak, és az ott meg
is jelent.
Az irodalmi est után asztalhoz ültünk a bárban. Nagy László, Páskándi, Tolnai, Takács
Imre, én egy asztalnál. Megszólalt a zene. Ottó nem tudom hová tűnt, nem hiszem, hogy
táncolni ment volna. Páskándi azonnal táncba indult, felkért valakit és átkarolta. Takács
Imre is fölpattant, de az ő tánca külön mese. Ő legényesen táncolt, ugrált, mint a bakkecske, arra a lágy szalonzenére. Az ő stílusa ezt a táncot kívánta. Ketten maradtunk Nagy
Lászlóval, néztük a táncolókat.
Páskándira mutatott: Nézd, olyan, mint egy indián! Gézának tényleg szép indián arca
volt és hosszú, fekete haja akkor, indiánsörény.
Ottónak mondtam, hogy másnap látogasson meg az Eötvös Kollégiumban. Meg is érkezett. Fáradt volt, emlékszem, végigfeküdt kollégiumi vaságyamon. Nem tudott kinyújtózni, kicsi volt neki az ágy.
Kicsi volt Ottó szálfatermetének.
Van is Tolnainak erről egy verse, abban írja, hogy azért ír hosszú verseket, szeret kinyújtózni bennük. Mert csak ott tud kinyújtózni (lám az Eötvös Kollégiumban sem), ott,
hosszú verseiben.
Annyit még. Sokat jártam Újvidéken, sok élmény köt oda. Jó is, rossz is. Egyszer társaságban valaki csúnyán megsértett. Buszra szálltam, és odahagyván őket elindultam
Ottóékhoz, a Virág utca 7-be. Ottóék nem voltak otthon, zárva volt a kapu. Arra se volt
kedvem, hogy bemenjek a szomszédba a kulcsokért. Átugrottam a kerítésen, leültem bent
a küszöbre. És férfierő ide, férfierő oda, folyni kezdtek a könnyeim.
De sebaj, lesz vigasztalásom.
Hajrá, ecset! Hajrá, toll!

2010. július

15

NOVÁK ANIKÓ

A Tolnai-világ lexikona

A Tolnai-szöveguniverzum architextusa Tolnai Világlexikona, az immár több mint ötven
éve alakuló életmű pedig az Új Tolnai Világlexikon megírására tett kísérletként fogható
fel. „Jóllehet már több mint fél évszázada felvállaltam volt a Tolnai Világlexikonát, mint
családunk könyvét, majd pedig egyenesen és orcátlanul, mint saját könyvemet, csupáncsak az Új szócskát biggyesztve eléje, már mint, hogy Új Tolnai Világlexikona”1 – vallja a
szerző. Milyen izgalmas is lenne a lexikonformával bajlódó életmű lexikonszerű feldolgozása…
A lexikon, az enciklopédia egy-egy korszak teljes tudásanyagának gyűjteménye; fogódzó, amely folyamatosan foglalkoztatja az írókat. E tekintetben említhető Borges, Danilo
Kiš, vagy például Miroslav Krleža, aki jelentős irodalmi munkássága mellett a Jugoszláv
Enciklopédia főszerkesztője is volt.
A lexikonírás igazi abszurd feladat (ilyenekből nincs hiány a Tolnai-művekben), az énelbeszélő olyan fogalmak magyarázatára törekszik, amelyek a Tolnai Világlexikonában
nem szerepeltek, vagy meghatározásuk szerinte hiányos. Komoly stúdiumokat folytat ez
ügyben a pufajkáról, a Lídia bélésről, Bláthy Ottóról, a tojásról vagy éppen az orchideáról.
A lexikonírás hatalmas vállalkozás, szükség van segítőkre. Az Új Tolnai tojás szócikkének
társszerzője Ilia Mihály, és Kosztolányi Dezső is kollégaként jelenik meg, erről ezt olvashatjuk: „noha folyamatosan írtam a kétfajta kiadást megélt műről, arról teljesen megfeledkeztem, hogy valójában opus magnumomat, az Új Tolnait illetően is társszerzők lennénk Kosztolányival. Ez bizony új mozzanat.”2
Írásomban hasonló, abszurd feladatra vállalkozom, a Tolnai-világ lexikonának néhány
önkényesen kiemelt címszavát, az irodalmi privatizálást, a gyűjtőszenvedélyt és az életműben megképződő imaginárius múzeumot próbálom felvillantani. Hózsa Éva hangsúlyozza, hogy mostanában a szerző „magánmitológiáját, identitáskeresését, orfeuszi szerepét, szövegközi pozícióját, illetve az »ön-design« koncepcióját értelmezik a kutatók”3, de
felhívja a figyelmet arra is, hogy Tolnai művei nem tűrik a kritika zártságát, motívumai
megmozgathatóak, több nézőpontból vizsgálhatóak.4 Jelen írás fő szempontja a személyessé tétel, a kisajátítás. Tolnai Ottó írásaiban megfigyelhető az a törekvés, hogy a szerzőelbeszélő szinte minden témával kapcsolatban megtalálja, felmutassa a lokális és szemé1
2
3

4

Tolnai Ottó: Inhalál. kisnapló. In: EX Symposion 2010/69. szám. 71.
Uo.
Hózsa Éva: Formátlannak tervezett világ. Tolnai Ottó lokális versei és a fürdőváros mint szűkülő
léttér. In: Uő: Csáth-allé (és kitérők). Összegyűjtött tanulmányok, esszék, cikkek egy életmű mozgáslehetőségeiről (1990–2009) Életjel Könyvek. Szabadegyetem, Szabadka, 2009. 85.
I. m. 84.

16

tiszatáj

lyes vonatkozásokat. Ez az író által „intimpistáskodás”-ként megfogalmazott attitűd figyelhető meg a Tolnai Világlexikonához való viszonyulásban is. Akár egy pók, bonyolult,
szerteágazó kapcsolati hálót sző magának, amelynek minden rezdülésére érzékenyen reagál. Hermann Ottó Magyarország pókfaunája című, bácskai kötődésű könyve nem véletlenül az egyik fontos darabja a Tolnai-szövegek imaginárius könyvtárának.
Irodalmi privatizálás
A dolgok személyessé tételének egyik érdekes formája a vizsgált életműben a különös gyárak privatizálása irodalmi módszerekkel. E folyamat előképeként fogható fel A kékítőgolyógyár című elbeszélés, amelyben T. Orbán édesapja kékítőgolyógyárat szándékozik
alapítani a Kisiparosok szövetkezetéből. Az akkor meghiúsult tervet más formában ugyan,
de mégis sikerül megvalósítani a magánosítással, amelyről így ír a szerző: „mostanában
éppen hogy foglalkozom különös gyárakkal, egy ideje irodalmi módszerekkel privatizálom
őket, a kis, különös gyárakat; nemrég privatizáltam az egykori szabadkai kenyérgyárat,
mert noha lebontották, a kenyérillat még mindig ott lebeg a Tolsztojról elnevezett utcában, azon a csupasz telken, valamint szintén nemrég privatizáltam a lendvai esernyőgyárat például, amelyet maga Tito marsall is meglátogatott egyszer, továbbá a szabadkai tűgyárat, csipkegyárat, a szegedi kefegyárat és az újvidéki szappangyárat, az Albust, ahol József Attila édesapja is dolgozott volt.”5 Mindegyik gyár különleges a maga nemében, a szappangyárat József Attilához való kapcsolata vonja be az irodalom bűvkörébe, a szegedi kefegyár egy másik szövegben 6 Kosztolányi Vonaton című kisprózája kapcsán jelenik meg.
A csipkegyár Tolnai 1969-ben megjelent Agyonvert csipke című kötetéhez és a versírás
metaforájaként állandósult csipkeverés motívumához utal minket. A tűgyár és az esernyőgyár egymás mellé kerülése szintén szorosan kapcsolódik az irodalomhoz, Lautréamont
elhíresült mondatát juttatja eszünkbe a varrógép és az esernyő véletlen találkozásáról a
boncasztalon. Továbbá Danilo Kiš alakja is megidéződik, ugyanis Az esernyő mint olyan7
című alkalmi írásban olvashatunk arról, hogy Lautréamont szépség meghatározása Kiš és
Mirjana Mioćinović fordításában, kommentárjaival jelent meg 1964-ben Belgrádban.
Természetesen az asszociációk sora ezzel még nem ér véget, Bacon esernyőivel, Radomir
Reljić egyik festményével folytatódik, majd az esernyő és a varrógép mellé kerül a rózsa
Gertrude Stein híres mondata révén. A gyárak sorából valamiképp a kenyérgyár lóg ki, bár
az utca nevét tekintve ez is irodalmivá válik, viszont sokkal fontosabb a valós épület hiánya. A Hózsa Éva által megfogalmazott felerősödött Pompeji-effektus 8 fedezhető fel itt,
a már elfeledett gyár kikotrása a hamu alól. E mozzanat átvezet a következő címszóhoz,
a gyűjtőszenvedélyhez.

5
6
7
8

Tolnai Ottó: Vonaton. Négy litterula. In: Uő: Grenadírmars. – egy kis ízelt opus –. zEtna, Zenta,
2008. 284.
Tolnai Ottó: Inhalál. kisnapló. In: EX Symposion 2009/68. szám. 69.
Tolnai Ottó: Az esernyő mint olyan. In: Uő: Grenadírmars. – egy kis ízelt opus –. zEtna, Zenta,
2008. p. 341–345.
Hózsa Éva: I. m. 85.

2010. július

17

Gyűjtőszenvedély
A gyűjtőmunka Tolnai Ottó szövegvilágának olyannyira meghatározó eleme, hogy a művek létrehozása inkább a kollektor, mint a kreátor tevékenységével mutat rokonságot.
A gyűjtőszenvedély szinte mindenre kiterjed, mások történeteitől kezdve, gyárakon át
egészen a különféle haszontalannak tűnő régi tárgyakig. Jean Baudrillard szerint a régi
tárgy bár funkciótlannak, csupán dekoratívnak tűnik, mégis specifikus funkcióval rendelkezik, ugyanis „az időt jelenti.”9 A gyűjtőszenvedély és a régi tárgy szeretete között mélységes rokonságot feltételez,10 ezt a megállapítást alátámasztja a Littré szótár tárgymeghatározása is: „Mindaz, ami egy szenvedély kiváltója, alanya. Átvitt és a szó legteljesebb értelmében: szeretett tárgy.”11 A mindennapi tárgyak esetében a magántulajdon, a haszontalanok esetében pedig a birtoklás vágya tekinthető szenvedélynek. A francia gondolkodó
hangsúlyozza, hogy „a birtoklás mindig egy funkciójától elvont és az alannyal kapcsolatba került tárgy birtoklása”.12 A gyűjtés kezdetleges formája, a külvilág birtokbavétele a
gyermekeknél jelentkezik, később pedig főként a negyven évnél idősebb férfiak hódolnak
a gyűjtőszenvedélynek.13 Baudrillard szerint a gyűjtemény modellként szolgálhat, „benne
diadalmaskodik a birtoklás személyes vállalkozása, itt válik a tárgyak mindennapi prózája
költészetté, tudattalan, diadalmas beszéddé.” 14 A gyűjtő pedig fanatizmusa révén válik
magasztossá.15
Tolnai Ottó A pompeji szerelmesek című prózakötet egyik szövegében16 fejti ki a fentiekkel összecsengő gondolatait a gyűjtés lényegéről, miközben „Borges-hősként” a Szabadkai Gyűjtők felkérésére egy üdvözlőbeszéden dolgozik. Az abszolút regényhősöknek nevezett gyűjtők közössége egy zárt, „hét lakattal, hét cerberussal őrzött”, „mögöttes, rejtett”17
világként képződik meg. A szerző-elbeszélő gondolatmenetének alapját Walter Benjamin
írásai jelentik, idézi is a német filozófus vonatkozó szöveghelyeit a birtokbavétel borzongásáról, a tárgyak enciklopédiaszerű történetéről, a gyűjtő sorsfejtővé válásáról, a gyűjtőszenvedély és a káosz határsávjairól. A szerző-elbeszélő úgy véli, a gyűjtőknek megvan az a
képességük, hogy újraszervezzék a káoszt, avagy képesek a semmis anyagokból újra összerakni „a Nagy Formát, a Monarchiát, a századforduló mind imagináriusabbnak tűnő Szabadkáját, sőt a Nagy Jugoszláviát is immár.”18 Hihetetlenül izgalmasnak tartja, ahogy a
gyűjtő elkezd szakosodni egy valamire, és sorba rendezi anyagát. Önmagát a guberálóhoz,
a lomtalanítóhoz érzi közelebb, a gyűjtő fokozat átugrásával jut el a következő fázishoz,
műgyűjtőként, műítészként, a Homokvár toronyszobájának kusztoszaként identifikálja
magát. A mindenhonnan összeszedett tárgyak a múzeumi tárgy szintjére emelkednek,
9
10
11
12
13
14
15
16
17
18

Jean Baudrillard: A tárgyak rendszere. Gondolat Kiadó, Budapest, 1987. 87–88.
I. m. 90.
I. m. 101.
Uo.
I. m. 103.
I. m. 102.
I. m. 104.
Tolnai Ottó: Infaustus. In: Uő: A pompeji szerelmesek. Fejezetek az Infaustusból. Szignatúra
Könyvek. Alexandra Kiadó, Pécs, p. 274–353.
I. m. 321.
I. m. 322.

18

tiszatáj

Tolnai Ottó szövegtereiben. Egy egyszerű kopott hokedli is felmagasztosulhat ebben az
opusban: „Mondtam, nagyon ragaszkodom ehhez a hokedlihez, de a feleségem mindig kidobja az udvarra, mert rozoga, kopott már, rajta vágja a csirkét, olykor kimegyek a hátsó,
Pap Pál utcába […] s látom, a hokedlimről csorog a vér, gyorsan lemosom, visszalopom,
számomra muzeális érték, talán be kellene vinnem a Városi Múzeumba…”19 A régi tárgyak
iránti rajongás egyszerre írható le a Pompeji-effektus és a muzealizálás fogalmával. Míg az
előbbi a tárgyak megtalálására, hamuból kikotrására, az elbeszélő nagyfokú érzékenységére vonatkozik, addig a muzealizálás a tárggyal való foglalkozás következő szakaszát jelenti,
beemelését az irodalmi műbe, költői kategóriává tételét, elhelyezését az imaginárius múzeumban. Ez utóbbi jelenség széles körű térhódítására a térségi elbeszélésben Faragó
Kornélia hívja fel a figyelmet, és megállapítja, hogy „a muzealizálás jelensége a tárgy nézőpontját érvényesítő geokulturális elbeszélő metódusok révén egyre intenzívebbé teszi a
tárgypoétikai vizsgálati irányt.” 20 Olyan tárgyvilágról értekezik Faragó Kornélia, amely
egyszerre rejti magában az ismerősség és az idegenség érzésének kiváltását.21 Tolnai Ottó
műveiben főként a letűnt korok tárgyaival, a családi emlékekkel, a „szisztematikus szeméttelepek”22-en összeguberált tárgyakkal találkozhatunk. Ezek az átlagember számára
sokszor semmiféle értéket nem képviselnek, a szerző-elbeszélőt viszont nagyon mélyen
megérintik, művészetét alapjaiban határozzák meg.
Imaginárius múzeum
A Tolnai-univerzumban talán a tárgyak egy kitüntetett csoportjára, a képzőművészeti alkotásokra irányuló gyűjtőszenvedély a leghangsúlyosabb. „Hisz a képzőművészet az én
igazi terrénumom. Ott kevésbé hibázhatok.”23 – olvasható a Rothadt márvány című kötet
egyik írásában. Tolnai Ottó képzőművészeti esszéi legtöbbször valami apropóján, évfordulók, kiállítások vagy más események kapcsán születnek. Személyes megjegyzései mellett
bemutatja a művészekről szóló szakirodalmat, kijelöli az életművek számára legfontosabb
képeit, és azokat elhelyezi imaginárius képtárának megfelelő helyeire. Pontosan meghatározza, egy-egy képnek mi mellett van a helye, például Pechán Béla rézüstös-karfiolos
csendéletét Oláh Sándor virágos-karfiolos csendélete mellé teszi. Állandóan keresi a különféle egyezéseket, összefüggéseket, valamint a képeket és alkotóikat szereti elhelyezni
egy-egy nagyobb folyamatban, például Balázs G. Árpád A proletárcsalád ebédje című képének megkeresi ugyan párjait a festő életművén belül, de ki is tekint, Van Gogh Krumplievőkjét, valamint Derkovits harmicas években kiteljesedő proletárvilágát közelíti a képhez. Ám még ezzel sem elégszik meg, a képtől eltávolodva így ír: „Balázs G. hordárai, favágói és koldusai az ősei, illetve párjai az éppen 32-ben hazaérkező Lubarda Narancsárusának, Hordárának, melyekből természetesen következnek azok a hihetetlen erős csendéle-

19
20
21
22
23

Tolnai Ottó: Költő disznózsírból. Egy rádióinterjú regénye. Kérdező: Parti Nagy Lajos. Kalligram,
Pozsony, 2004. 286.
Faragó Kornélia: A geokulturális narráció kérdéstávlatai. A muzealizálás poétikája és a néveffektus. In: Hungarológiai Közlemények, 2006/2. 68–69.
I. m. 69–70.
I. m. 69.
Tolnai Ottó: Rothadt márvány. Jugoplasztika. Kijárat Kiadó, Budapest, 1997. 78.

2010. július

19

tek a 40-es évek elején”24. Egy arculcsapó és egy mellbevágó rajz című szövegben azt olvashatjuk, hogy a szerző feladata csupán az, hogy egymás mellé helyezze a képeket, szavaival keretbe foglalja, és közzétegye. Saját imaginárius múzeumát Malraux-tól eredezteti,
erre utal a Fiatal diófát című kisprózájában: „ez a két kép máris elfoglalta helyét korunk
imaginárius múzeumában, amelyet még Malraux kezdett volt, ugye, összehordani, noha
igaz, aki mindenkinél szebben értekezett Piero della Francescáról, Vermeerről, de la Tourról, Braque-ról, Picassóról s mind a világon szanaszét heverő fontos szobrokról, élete vége
felé egy nagy gazdaházban élt vidéken, teljes visszavonultságban… Ami itt meglepő, az az,
hogy kizárólag: Fautrier-képek között. […] Szóval végül is Malraux privát múzeumában
kizárólag Fautrier-képek lógtak”25. A szövegekben megképződő imaginárius képtár csakis
rizómaként képzelhető el, „bármely pontján képes bármely más ponttal összekapcsolódni,
vonásai nem szükségszerűen azonos természetű vonásokra utalnak, igen eltérő jelviszonyokat hoz működésbe, sőt nem-jel állapotokat is”26. Ahogyan a rizómának, úgy az imaginárius múzeumnak is „szövete az »és… és… és…« kötőszó.”27
és… és… és…
Irodalmi privatizálás és gyűjtőszenvedély és imaginárius múzeum, e három fogalmat a szorgos gyűjtőmunka köti össze, amely szinte mindegy, hogy mire irányul, különleges gyárakra, régi tárgyakra, vagy éppen műalkotásokra. A lényeg maga a gyűjtés mint olyan. Jean
Baudrillard azt írja, „az ember ugyanis mindig önmagát gyűjti”28, Tolnai Ottó is önmagát
gyűjti, az összeszedett tárgyakból építi fel saját identitását, az Új Tolnai Világlexikont.

24
25
26

27
28

Tolnai Ottó: Egy piszokba metszett kép (Balázs G. Árpád: A proletárcsalád ebédje) In: Uő: A meztelen bohóc. 18.
Tolnai Ottó: Fiatal diófát. In: Uő: Grenadírmars. – egy kis ízelt opus –. zEtna, Zenta, 2008. 190.
Gilles Deleuze – Félix Guattari: Rizóma. In: A posztmodern irodalomtudomány kialakulása. A posztstrukturalizmustól a posztkolonialitásig. Szöveggyűjtemény. Szerk. Bókay Antal, Vilcsek Béla, Szamosi Gertrud, Sári László. Osiris Kiadó, Budapest, 2002. 83. o.
I. m. 86.
Jean Baudrillard: I. m. 107.

20

tiszatáj

KÁLNAY ADÉL

Határkő

Aliznak fájt a lába. Arra gondolt, milyen kár, hogy ezt a fűzős cipőt vette fel.
S egyáltalán kár, hogy bármilyen cipőt felvett ma reggel. Otthon kellett volna
maradnia, ezt biztosan tudta. Már nem is számolta, hányszor indult át, hogy elhozza a család itt-ott elraktározott holmiját. Az életem maradt ott, sírdogált
anyuka erőtlenül, mindnyájunk élete. Ezt nem lehet túlélni, jajdult fel, s ilyenkor
Aliz szívébe mintha tőrt döftek volna. Szörnyű volt anyukát szenvedni látni. Persze neki is fájt, hogy ott kellett hagynia mindent, barátokat, szerelmeket, szokásokat, de már látja, hogy új barátok, új szerelmek, új szokások várják. Ő még
bármit megszerezhet. Anyuka viszont mindent elveszített, amit megszerzett.
Ezért, anyukáért kellett megjárni ezt az utat annyiszor, akárhányszor csak lehet.
El kellett hozni mindent, ami anyukának az életet jelentette, nem számított, hogy
nehéz, nem számított, hogy veszélyes. Különben is volt egy titka, ami segítette az
útjaiban. Erről senki más nem tudott, csak anyuka és Viki, a nővére. Hogy minden útja előtt megálmodta, sikeresen átjut-e vagy sem. Ha nem jött a jósló álom,
inkább nem indult el.
Ma reggelre kelve azonban semmi irányítást nem kapott. Szépet álmodott pedig, a szoba gyönyörűen ki volt világítva, mintha csak karácsony lenne, s ő a
nagy, ovális tükör előtt állt abban a halványzöld szaténruhában, amelyikért anynyira sóvárgott. Megpördült kétszer-háromszor, a nehéz anyag surrogva forgott a
teste körül, s ő belenevetett a tükörbe minden fordulásnál. Aztán jött valaki, akinek nem látta az arcát, mégis tudta, hogy férfi és szép, s a szemében szerelmes
tűz lakik. Szeretnek engem, gondolta álmában, engem szeretnek, ismételte, de
hirtelen minden elsötétült, s a tükör darabokra tört. Fáradtan, zavartan ébredt.
Hát ez nem az az álom, amelyiknél bátran útnak lehet indulni, gondolta reggel ébredéskor. Máskor, ilyenkor nem is indult neki a susai útnak. Most azonban
muszáj volt, mert nincs egyedül. Ancsu néni, az új szomszéd, egyébként persze
régi ismerős, napok óta sírt már a szülei miatt. Mi lehet velük, már hónapja is
van, hogy nem írtak, nem üzentek, édes Alizkám nem vinnéd el magaddal Béla
bátyádat, hogy hírt halljunk róluk? Olyan esdeklőn, rimánkodva nézett Ancsu
néni, Aliznak könnybe lábadt a szeme. Azonnal igent mondott. Csak utóbb gondolkozott el, milyen kimenetele lehet az útnak, ha nem az álmára hagyatkozik.
Világ csúfjára nem hozakodhatott elő a titkával! Kinevetnék, megbotránkoznának, habókosnak tartanák, gondolta. Így, noha az álma nem adott engedélyt,

2010. július

21

most itt bandukolt Béla bácsival, Ancsu néni tedd ide, tedd oda férjével, s haragudott magára és erre az emberre is ott hátul, aki miatt most úton vannak.
Hamarosan a dombtetőre értek, ahol a határkő fehérlett. Innen már be lehetett látni abba a kis faluba, ahová igyekeztek. A falu békés kis falu volt, jobbára
magyarok lakták, de a határőrség, csendőrség szlovákokból állt. Aliz nem szokott
félni, most azonban nagyon kellemetlenül érezte magát. Valaki figyel minket,
szólt hátra, meglátja, baj lesz. Béla bácsi körülnézett, én nem látok senkit, mondta aztán, nyugodjon meg Alizka, minden jól van. Alizt bosszantotta ez a bizalmaskodás. Nem vagyok neked Alizka, mondta magában. A határkőnél megállt,
s körbetekintett. Ő sem látott senkit, bár mintha a közeli bozótosban moccant
volna valami. Állat, mondta a férfi, állat lesz az. Vagy nem, felelte Aliz, aztán nagyot sóhajtott. Induljunk, lesz, ami lesz, vette fel a kis kosarat, s átlépett a láthatatlan határvonalon.
Gyerekkorában, mikor anyukáékkal rokonokhoz utaztak, mindig kíváncsian
nézte a tájat. Azt hitte, egy egészen más világot fog találni, hiszen másik országba
léptek, de csak ugyanolyan dombok, völgyek, ugyanolyan házak és emberek tűntek fel. Miért vannak a határok, kérdezte apukát. Azért, hogy tudd, meddig mehetsz el, felelte apuka, s mivel nagyon szigorú ember volt, Aliz nem is merte tovább faggatni. Magában aztán arra jutott, hogy a határnak nem nagyon van értelme. Hallotta szüleitől, hogy amikor összeházasodtak, s letelepedtek, magyar
területen éltek. Eltelt egy év, s Csehszlovákiában találták magukat. Később, jó
pár év múlva már megint Magyarországon laktak. Most pedig, ahhoz, hogy szülőhelyére visszatérjen, ismét át kellett lépnie a határt. Siessünk, mondta, jó lenne
már túljutni az erdőn.
Az erdősáv, ami a kopasz dombtető és a szántóföldek között húzódott egyáltalán nem volt félelmetes. Fenyők és tölgyek álldogáltak ott ritkásan, tétován, néhol össze-összeborulva, szabadon hagyva a kanyargó ösvényt. Az apró tisztások
hosszúszárú, selymes füvében térdig elveszhetett az ember. Kapáló, hajlongó, fáradt földművesek találtak enyhet ebben a kis erdőcskében, itt ették meg ebédjüket, s itt hevertek egy keveset a nagy melegek idején.
Az idő most kellemesen hűvös volt. Szelíd, októberi szellő fésülgette a fűszálakat, s néhány korán elhalt levelet utaztatott könnyedén. Már elmúlt a nyár, de a
tél még hihetetlenül messze volt. Aliz arcán is végigsimított egy könnyű fuvallat,
s már éppen úgy érezte, mégis sikerül, s hogy mégsem az álom adja meg a biztos
jelet, amikor egy fémesen villanó hang megállította őket. Sztoj, kiáltotta valaki,
álljanak meg, hangzott utána magyarul. Béla bácsi, most meg kell állni, sziszegte
Aliz a fogai között, mert társa már futásnak indult volna. Hát így állunk, mondta
magában. Nagyot sóhajtott, s szembefordult a veszéllyel. Aliz tizennyolc éves
volt, kamasz korában szörnyű háború zajlott. Mikor vége lett, azt hitte, egyszerűbb lesz az élet. Rá kellett azonban jönnie, hogy tévedett.

22

tiszatáj

A finánc, kerek képű, zömök ember, ravaszra szűkült szemével még hunyorított is, miközben közeledett feléjük. Hová, hová, kérdezte gúnyosan, kezét az
övében lévő pisztolyon nyugtatva. A bátyám hadifogságban van, s az ő öccse is,
mutatott hátra Aliz, hallottuk, hogy megérkezett valaki a fogságból, valaki falunkbéli, őt firtatnánk a rokonaink hogylétéről. Hát firtatni éppen lehetne, de
ahhoz kéne valami hivatalos papír, váltott át magyarra a finánc, mert ha nincsen,
megyünk a parancsnokságra. Alizon szorított egyet a gyomra, szája kiszáradt, feje szédülni kezdett. Nem intézhetnénk el ezt itt, szólalt meg Béla bácsi váratlanul,
s a zsebéből néhány doboz cigarettát húzott elő. A finánc tétován vakarta a tarkóját. Hát minket ugye köt a szabályzat, mondta hunyorogva. Aliz elővett batyujából egy zacskó pirospaprikát. Mi lenne, ha ezzel megtoldanánk, kérdezte szlovákul. A finánc körbenézett, majd nyújtotta a kezét. Villámgyorsan tűnt el zsebeiben az öt pakli cigaretta és a zacskó paprika. Na, menjenek, intett, nem láttam
semmit, de visszafelé ne találkozzunk! Aliz megkönnyebbülve sóhajtott, a finánc
arcát nézte, hogy megjegyezze, ezt az embert meg lehet vesztegetni.
Szinte repültek lefelé, meg sem álltak a kis vasútállomásig. Éppen elérték a
vonatot, amivel egy óra múlva Rozsnyón voltak. Itt találkozzunk három órakor,
búcsúzott Aliz, s alig várta, hogy végre egyedül legyen. El kellett menni Teréz nénihez, mert apuka öltönyei ott lógtak a levendulaillatú szekrényben fölakasztva.
Ezeket akarta most elvinni, mert apukának meg kell jelenni pár nap múlva az új
munkahelyén, s egyáltalán nem mindegy, milyen benyomást tesz ott az emberekre. Apuka nagyon-nagyon jó ember volt. Bányász. A Rima–Murány Részvénytársaságnál dolgozott bányafőfelőrként. Aliz nagyon büszke volt apukára. Ha anyukáért bármit, akkor apukáért mindent, ez volt a jelszava.
Teréz néni olyan volt, mint máskor. Igazi úrinő, vagy ahogy ő emlegette magát, egy finom, idős hölgy a monarchiából. S valóban, minden mozdulata, gondolata, mintha csak porcelánból lett volna, hozzá képest mindenki más durvának és
esetlennek tűnt. Állandóan fekete ruhában, kis fekete fátyolos kalappal a fején
járt az utcán. Nincs minek örülni mostanában, magyarázta gyászát, az elmúlt
száz év nem volt éppen vidám, s titokzatos mosollyal nézett körbe, kereste azt,
aki érti, miről beszél. Aliz nem nagyon értette, tizennyolc évének a száz év nagyon sok volt, de Teréz néni olyan embernek számított, akinek hinni kellett. Elvinném apuka ruháit, mondta Aliz félénken, szüksége lenne rá. Hát elmenekültetek a hazátokból, sírta el magát Teréz néni, nem értem én ezt, nem értem! Aliz
nem tudott válaszolni, csendben pakolta a nehéz öltönyöket.
Teréz nénit kicsi korától ismerte. Fogalma sem volt, hány éves. Lehetett akárhány. Aliz mindig ugyanolyan öregnek látta. Volt idő, mikor valóban anyja helyett anyja volt, de mindig félt tőle nagyon. Amikor a polgáriba járt, ott lakott náluk. Akkor még élt a férje is, egy fejjel alacsonyabb, csöpp, hajlott hátú bácsi.
Ő egy irattárban dolgozott, s egyszer elvitte Alizt a munkahelyére. Aliz soha nem
tudja elfelejteni a plafonig érő papírokat, a különös szagot, s a tintafoltos abroszt

2010. július

23

az asztalon. Egy kis tálkában sok apró, színes cukorka volt, Aliz sóváran nézte.
Adok szívesen, mondta Jóska bácsi, de el ne áruld, mert kikapunk, könyörgött
viccesen, de Aliz tudta, hogy ő is tart a feleségétől. Szigorú asszony a nénikéd,
mondta az apáca, aki a hittant tanította, szigorú, de arany szíve van, csak jót akar
neked. Egyszer volt valami színdarab, amiben nagyon szépnek kellett lenni.
Mindenki elment fodrászhoz az osztályból, hogy szép frizurát csináltasson. Teréz
néni azonban azt mondta, hogy az Úrnak leginkább az van tetszésére, ha szép, lesimított hajjal jelenik meg az előadáson. Mindenki Alizon nevetett, s ő legszívesebben eltűnt volna a föld színéről. Jóska bácsi és Teréz néni igazán különös pár
voltak. Magázták egymást, s mindig nagyon kimérten, szinte hivatalosan beszélgettek. Ám volt egy kis játékuk, amin titokban Aliz jót kuncogott. Olykor váratlanul összehajoltak, s összedörzsölték orrukat. Teréz néni azt mondta közben,
bábika, bábika, Jóska bácsi pedig azt, mámika, mámika, s önfeledten nevettek.
Amikor anyukának ugyancsak kuncogva elmesélte, nagyon kikapott. Szégyelld
magad, így kilesni a felnőtteket, ezt meg kell gyónnod hamar, csapott a hátára
anyuka többször is a konyharuhával, megállj csak, megállj! Ez a megállj csak,
megállj, gyakran elhangzott anyuka szájából, olyan fenyegetés volt, amit sosem
fejezett be, s talán éppen ezért szorította össze annyira Aliz szívét.
Ennél valamit kicsi lányom, kérdezte most Teréz néni, de Aliz nem volt éhes.
Itt ő sosem volt éhes. Emlékezett, annak idején is az ebédek voltak a legszörnyűbbek. Mindent meg kellett enni az utolsó falatig. Gyakran megtörtént, hogy a
vécében kötött ki egy-egy ebéd után. Miért forgatod a szádban az ételt, nyeld le
gyorsan, szólt rá szigorúan Teréz néni, s Aliznak rögtön eszébe jutottak az otthoni ebédek, ahol mindenki annyit ehetett, amennyi jól esett, s persze mindenki
sokat evett, mert anyuka mindig a legfinomabb ételeket főzte.
Igazán ehetnél, unszolta Teréz néni, éppen finom rizslevest főztem, emlékszem, annyira szeretted. Ó a rizsleves, jajdult fel gondolatban Aliz, nahát az nagyon szörnyű volt, ehetetlen. Tejszerű vízben úszkáltak a duzzadt rizsszemek, se
édes, se sós, leginkább íztelen lötty, s mindig karimáig szedve a tányérba. Enned
kell aranyom, mert nagyon gizda vagy, mondta akkor aggódó kedvességgel Teréz
néni, s Aliz már a látványtól is öklendezni kezdett.
Milyen érdekes, hogy Teréz néni mindenre másként emlékszik. Hogy léteznek
emberek, akik az emlékeikben újraírják az életüket, s attól kezdve már azt hiszik
igaznak. Teréz néninek is megadatott ez a tulajdonság, s noha Alizt bosszantotta,
azt érezte, hogy még ha tudná, sem lenne szabad elvenni tőle ezeket a hamis emlékeket.
Szerettem persze, mondta lelkesen, csak most valahogy nem megy… talán az
idegesség miatt… Jajj kicsi lányom, csapta össze erre rögtön csontváz kezeit Teréz néni, jaj kicsi lányom, hát tudod-e, hogy nagyon veszélyes az, amit te csinálsz?! Ilyen fiatal lány át a határon, akármit is csinálhatnak veled, látod, mondtam én, megmondtam én, hogy neked apácának kellett volna menned, persze

24

tiszatáj

nem lenne még most se késő, az Isten is jobban tudna rád vigyázni, csak jobban
szem előtt lennél, sopánkodott hosszasan. Teréz néninek nem született gyereke,
de, ahogy mindig elmondta, nagyon szerette a gyerekeket. Aliz előtt is laktak nála
ismerős vagy rokon gyerekek, s mindből apácát vagy papot akart csinálni. Kicsi
fiam, kicsi lányom, ez volt a szavajárása, a Jóisten jobban gondot visel rád, ha
beállsz a szolgálatába, biztatta szeretteit, de legnagyobb bánatára senki nem fogadta meg a tanácsát, Teréz néni hatására nem lett több apáca, s nem lett több
pap sem. Nekem kellett volna, sóhajtott fel őszinte hévvel, nekem kellett volna
zárdába vonulnom, de nem volt hozzá elég erőm.
Teréz néni a kapuig kísérte Alizt, s közben tanácsokkal látta el. Jobban össze
kell gombolnod magadon a blúzt, máskor inkább feketét vagy sötétbarnát vegyél,
édesanyádnak üzenem, kenje be a szemed körül halványan szénnel, az eléggé el
tud csúfítani, kiáltotta még utána a kert végéből. Szerencsére legközelebb Stubendek nénihez megyek anyuka stafírungjáért, gondolta Aliz, ő legalább nem viseli ennyire szívén a sorsomat.
Az állomáson Béla bácsi már izgatottan toporgott, kezében egy szlovák újság,
szétnyitotta, összezárta, csavargatta. Csendőrök jöttek-mentek, párosával le-föl
sétáltak a peronon. Jaj, Alizka, de jó, hogy már itt van, kínomban vettem ezt az
újságot, mert nagyon bámulnak ám engem, mi lesz, ha kérik a papírjaimat, suttogta Béla bácsi, aki egy szót nem tudott szlovákul. Aliz rögtön elkezdett szlovákul beszélni, Béla bácsi pedig sűrűn bólogatott, hümmögetett, néha kinyitotta az
újságot, s szemlátomást érdeklődéssel olvasott.
Nem törődnek ezek velünk, súgta oda Aliz, csak nyugodtan, magabiztosan
kell viselkedni, az nem feltűnő. A vagonban csak páran utaztak. Két sokszoknyás
asszonyság, az egyik kosarában liba gágogott, a másik kezében két, lábánál öszszekötözött tyúk lógott fejjel lefelé. Már eléggé elkábulhattak, mert csak ritkán
verdestek néhányat a szárnyaikkal. Távolabb nagyhangú, termetes férfiak, erős
pálinka és fokhagyma-szag terjengett felőlük, kolbászt ettek, s kisüstivel öblítették le.
Hogy vannak a mamáék, kérdezte Aliz. Nem nagyon jól, belebetegedtek ebbe
az egészbe, mondta Béla bácsi, képzelje Alizka, az apósom nem eszik, nem iszik,
felöltözött ünneplőbe, lefeküdt az ágyba, ott várja a halált. Az anyósom meg csak
jajveszékel, hát hogy mondjam ezt el a feleségemnek, sírta el magát. Talán ha ők
is átjönnének, mondta bizonytalanul Aliz, de Béla bácsi legyintett. Anyósom
szlovák, apósom magyar. Ketté fog szakadni a szíve, meglátja, nem sok időt jósolok.
Mire megérkeztek a határállomásra, a nap már éppen lebukott a dombok mögött, de a határhoz vezető domboldalon még javában dolgoztak a szántóföldeken.
Aliz körülnézett, szerencsére senki nem volt a közelben. A pálinkázó férfiak továbbpöfögtek a vonattal, a két kövér asszony ringó csípővel a falu felé indult. Villámgyorsan előkapta a virágmintás pongyolát, ruhájára vette, fejére kendőt kö-

2010. július

25

tött. Apuka öltönyeivel megtömött batyuját a hátára vetette, aztán, mintha csak
ide a földekre tartana, hamisítatlan bicegéssel megindult fölfelé. Addigra már fájt
annyira a lába, hogy nem volt szükség színészkedésre. De ügyesen csinálja Alizka, dicsérte meg Béla bácsi, aki ugyancsak ingujjra vetkőzött, s tarisznyájába
dugta kabátját. Most mindketten dolgozni induló parasztnak néztek ki, akik fáradtan tartanak a földek felé.
Éppen elérték a szántóföldeken hajlongó asszonyokat, amikor fentről csendőrök jelentek meg, lehettek vagy tízen. Alizék gyorsan lepakoltak a kukoricagóré
mellé, s munkába kezdtek az egyik soron. Szedték fel a krumplit, vitték a kukoricaszárat. Némá, mondta az egyik asszony, ezek hoznak valakit. S valóban, négy
csendőr egy embert cipelt. Kezénél, lábánál fogva vitték, a feje lógott lefelé, s látszott már messziről is, hogy nincs benne élet. Nézze csak Alizka, mondta a földre
görnyedve Béla bácsi, ezek a fináncot hozzák, tudja melyiket, látja, meg van halva. A csendőrök éppen mellettük álltak meg pihenni. Letették a testet, törölgették a homlokukat. Aliz csak lopva nézett oda, de jól látta, hogy a kerek képű finánc szájából keskeny vércsík folydogál, mellén a kabát sötétvörös, szeme tágra
nyílva az égre mered. Mit bámulnak emberek, kiáltott az egyik csendőr, nincs
egyéb dolguk?! Erre mindenki mélyen lehajolt, hogy a feje földig érjen. Nem kár
érte, mondta valaki, mikor a csendőrök már továbbmentek, szar ember volt ez,
mindenki tudja. Aliz abbahagyta a hajlongást, felvette a batyut, s elköszönt az
emberektől. Ismerték már egymást, nem kellett semmi magyarázat.
Várjon meg Alizka, lihegett Béla bácsi, nem tudok én már így sietni, nem vagyok mai gyerek. Bocsánat, szabadkozott Aliz, csak szeretnék mihamarabb hazaérni, nem jó nap ez a mai. Felnézett a domb tetejére. A múlt héten ilyenkor még
rátűzött a lenyugvó nap a határkőre, jutott eszébe, s mit tesz egy hét, már nem
fehérlik úgy, csupán sötét sziluettje látszik a tompuló kékségben. Te jó ég, kiáltott szörnyülködve Béla bácsi, Alizka látja, amit én látok?
Pár méterre álltak már csak a határkőtől, s innen Aliz is jól látta, hogy a kő
vörös, sőt majdnem fekete a vértől. Némán álltak ott. Vajon ki lehetett, szólalt
meg nagy sokára Béla bácsi, s Aliz összerezzent a hangtól. Nézze csak, mutatott a
földre, ahol egy másféle vörösség tűnt a szemükbe. A paprika, mondta Béla bácsi,
kiszóródott a paprika, nagy kincs, akár föl is lehetne szedni. Nem szedjük fel,
mondta gyorsan Aliz, siessünk, kapta le türelmetlenül pongyoláját, fáradt vagyok
nagyon.
Mire leértek a susai dombon, utolérte őket a szürkület. Vajon ki ölhette meg,
töprengett Béla bácsi, szlovák vagy magyar? Aliz megfordult. Egy gyilkos, mondta, s érezte, hogy kiszáradt a szája, egy gyilkos ölte meg, mondta még egyszer, ki
más lett volna?! A növekvő sötétben nem látta már társa arcát, de rájött, hogy
nem is akarja látni.

26

tiszatáj

MARNO JÁNOS

Anna

nélkül ne tűnjön fel egyetlen napunk;
maradjon alul, mint éjjeliedény
az ágyunk alatt, melyet ártatlanul
nyomtunk éveken át lázbetegen. Anna ropogó zsömlét hasított félbe
a reggeli fényben és sajtot reszelt
sárga halomban a foszlós fészekre,
s azután felhúzva ingünk az arcunkba
ölelt magához, hogy lágy szivacsával
törölje végig a hajlatainkat.
Szavunk most odaszárad az ajkunkhoz.
És erre bukik még föl majd az epe.

Anna

meghűlt, és nincs segítség, el vagyunk rég
havazva vele. Őrültek a rigók,
hogy húzzák odakint, míg mi ülünk itt
tornadresszünkbe, s tűrve, ha fülünkbe
némelyik ólomgolyót repít. Redőnyt
nem rángatunk fel, sem le nem eresztjük,
mióta kettészakadva lóg alá
ferdén a sínében. De kitámasztva
a sínt azért időnkint lepillantunk
a mélybe. Pillantásunknak persze semmi
esélye, vagy csekély arra, hogy a résben
emberére akadjon, semmi egyébre.

2010. július

27

Anna

őszül, testszínű harisnyanadrágja
csimbókban feszül rajta, húsa sárba
darabolva bugyog valami járda
mentén. Állhat a járda gyöngykavicsból.
Mely léptünk alatt eső után roszog,
hasonlóan a porchoz, ha fogunkkal
törünk utat a levesből kiálló
csonthoz, gonddal redőzve homlokunkat.
Az pedig széles és magas, naponta
kerül fölébünk újólag, úgymond a
fejünkre nő, a fejünkből merítve
hozzá az erőt. Székletünk szélmarta.

Anna

mint forma s a forma mint tartalmaink
fojtogatója, melyet szóba hozva
szemgolyónk issza a levét. Vagy ontja
magából, mint önnön emlékezetét,
mely az idők folyamán látszott csupán
megszilárdulni imitt-amott benne,
egy-egy sziget gyanánt kiemelkedve,
vagy félszigetként, melyben a föld nyelvét
forgatja magánya partján az elme,
fel s alá kószálva az éggel egybefolyó víz iránt, s üregébe vissza,
hol éppenséggel magába merülhet.

28

tiszatáj

Anna

magába merülve lebeg a vízen,
míg magunk a magunk terhe alatt
rójuk a kertben körre a körünket
türelemmel. Alszik a szél s a csürhe
mégsem bír magával, visít a szánkban
az ínyünket hántva, s ízét veszítve
a szó eszünket veszi a szagával,
amint orrnyergünk alatt az arcunkba
tolul. Meg vagyunk átkozva, vagy áldva,
nyargalván szerelem után, vagy elől,
s sajgatva csontunkat, mely csontot ver föl,
ítéletóránként, kint a levegőn.

Anna

zsírpapírban, dátuma elmosódott,
s a szemünk is sokat romlott a téli
hónapokban. Dobhassal, éhgyomorra
törekszünk hozzáférni a hátához,
mely füstszínnel bevont narancshéj gyanánt
kínálkozik a hajnali homályban.
Törekvésünk, mint mindig, komisz lelkiismerettel társul, ám a testünket
ez mit sem befolyásolja; sőt, mintha
rajta, tulajdon testünkön hatolva
keresztül esnénk neki egy rajztáblán,
szavunkat nyelve, mely nyers és goromba.

2010. július

29

Anna

hízik, száztíznél magába zárkózik,
és behangosítva követi a ház
életét, lepisszegve óránként az
ölében a macskát. A macska dagaszt,
és nem is szándékozik abbahagyni
egyhamar a dagasztást, ahogy bennünk
sem merül fel különb szó egyelőre
a dagasztásnál, már rég nem gondolunk
semmire, még egy motorháztetőre
sem, amihez pedig a dorombolás
alapul szolgálhatna. Terelgetvén
figyelmünket, rá a macskakörmökre.

Anna

húsa tehát kellőképpen híg ahhoz,
hogy a legszilárdabb állapotában
is magába nyelje az embert, mintegy
a saját kortyának örvénylésével
egy elnyújtózó szempillantás alatt.
A macskát az ölében már mondtam. Azt,
ahogy a karmaival, félálomban,
szaggatva lazítja egyre, csak egyre
tovább a talajt, a mélyét vizsgálva
és nem gyümölcse magvát, s állagát a
mélységnek, melyet a szövet homályba
burkolva tüntet fel szürkület gyanánt.

30

tiszatáj

FOGARASSY MIKLÓS

Éltem

K ITELEPÍTÉS
Az egyik június közepi nyári napon, igen korai órán – már kelt a nap, künn csivogtak az ébredező madarak – élesen, hosszan csöngettek. Anyám pongyolát kapott magára. Mikor pár percre rá visszajött, egy papírt tartott a kezében és ezt
mondta: „Kisfiam, kitelepítettek. Holnap kora reggelre üresen kell átadnunk a
lakást, bennünket meg vidékre költöztetnek.” Értetlenül dörzsölgettem álmos
szemeimet, de szavaiból és riadalom ülte tekintetéből egykettőre megértettem: ez
most valami végzetes. A kézbesített hivatalos iratból kiderült, a lakásba bejelentett minden személyre vonatkozik a határozat, azaz nem csak mi hármunkra, az
egykori alezredes maradék családjára, hanem bérlőtársainkra, azaz a velünk lakókra: anyám húgára, valamint a Külsővaton, a Veszprém megyei faluban élő
nagyanyánkra is. (Ezen a napon nővérem, aki akkor fejezte be a nyolcadik osztályt, éppen egy iskola szervezte balatoni jutalomkiránduláson volt, és csak estére vártuk haza.) Pár percnyi néma zavar után átláttuk: mivel a végzés meghatározta, hogy mekkora súlyú holmit vihet magával egy-egy személy, másnapra fel
kell számolnunk az egész lakásberendezést.
Életemről, személyiségem alakulásáról meditálva mindig arra jutottam: ezen
a napon – ezzel, az addigi életkörülményeimet alapvetően megváltoztató fordulattal – nagyot alakult a személyiségem. Azt is mondhatnám – „felnőtt” lettem.
Bármilyen megmosolyogtató is: a két nő mellett sok tekintetben én váltam – tizenkét éves fiúgyerekként – a csonka családban „férfivé”. Konfúzus, szétszórt, a
gyakorlati dolgokban mindig elbizonytalanodó édesanyám mellett sok olyan feladat került automatikusan az én vállamra, amire korom szerint nem voltam
érett. A cingár, szőke kiskamasz nem nyafoghatott, és nem térhetett ki a kihívások elől.
Magamra kapva ruháimat a legelemibb, leginkább nyilvánvaló akciókba kezdtem. Az első és legfontosabb: mielőbb értesíteni a rokonságot és segítségüket
kérni. Akkoriban nemigen volt magántelefon (nálunk is évek óta némán állt a
tárcsás, fekete bakelitkészülék). Tantuszokat – nyilvános telefonkészülékekhez
használatos érméket – szereztem, és mihelyst kinyitott a posta, onnan telefonál*

Két részlet egy megjelenésre váró önéletrajzi kötetből.

2010. július

31

gattam végig mindazokat a rokonokat, baráti ismerősöket, akik csak eszembe jutottak. Hétköznap volt, munkanap – nekik se lehetett egyszerű szabaddá tenni
magukat. A reggeli órákban a pesti bérház megébredező lakói közt – a gangok
szóbeszédjének útján – elterjedt Fogarassyék kitelepítésének híre. Jöttek, körülnéztek, javaslatokkal éltek.
A lakásba idővel megérkező anyai és apai nagybátyáimat arra kértük, hogy
azok közül a bútordarabok közül, amiket különösebben kedveseknek, értékesebbeknek tartottunk, fogadjanak be, szállítsanak el, őrizzenek meg.
Miután kiválasztottuk, mit vigyünk magunkkal – azt is megsaccolva, mi minden fér bele a megadott, személyenkénti poggyász-keretbe – megkezdődött a
spontán, az elkótyavetyéléssel felérő házi bútorvásár. A spontán hírterjedésre
jöttek az érdeklődők – pár száz forintos tételekben alkudtam meg velük. A lényeges az volt, hogy mielőbb vigyék a konyhabútorokat, az előszobában álló nagy
ruhásszekrényeket, a nappali szobában álló vitrines könyvszekrényt. Még a pincerekeszben lévő szenet, fát is pénzzé lehetett, kellett tenni. Loholtam, futkostam, és bár néha férfirokonok is fel-felbukkantak a nap folyamán: önállóan, felnőttesen intéztem e képtelen üzleti ügyeket. A sürgetettség, a majdnem ’minden
mindegy’ érzése kiszolgáltatottá tett. Anyám ruhákat pakolt, a legszükségesebb
háztartási felszerelések válogatásával pepecselt.
Kora délután valaki csengetett a feldúlt lakás ajtaján. Az ajtóban egy nagyon
kedves osztálytársam – Tandori Dezső – állt rövidnadrágban, fehér úttörőingben, vörös nyakkendővel a nyakában. Az iskolából jött, őt küldték, hogy megrovóan kérdezze meg, miért nem jelentem meg az úttörőcsapat év végi gyűlésén.
Csak bámultam – azon a napon mindent elfelejtettem, az iskolát, a közelgő bizonyítványosztást, mindent. Mocskos voltam és fáradt. Mikor megtudta, mi a helyzet, zavartan, együtt érzőn hallgatott, majd meghatottan elbúcsúzott.
Késő délutánra történt egy kedvező fordulat: anyám húgának, aki velünk lakott, összeköttetései révén sikerült felmentést kapnia a deportálás rá vonatkozó
végzése alól. Azért is örültünk ennek, mert még mindig rengeteg holmi volt szanaszét, amivel nem tudtunk mit kezdeni. Ezt a „maradékot” végül áthordtuk és
bezsúfoltuk az általa lakott két szobába. (Nagyanyánkat, aki Külsővaton élt, és
aki mit se tudott a kitelepítésről, a hatóság később arról értesítette: azt a dunántúli községet jelölik ki számára kényszerlakhelyül, ahol él, és amelynek határait
tilos elhagynia. A pápai gettó után élete utolsó két évére sikerült megélnie a második deportálást is.) Estére megjött testvérem, Zsóka a Balatonról. Ő szegény
zavarodottan csodálkozott és könnyek ültek a szemében. Mikor beesteledett, lefeküdtünk a padlóra tett matracokra…
Másnap pitymallatkor jött értünk a hivatalos belügyi teherautó – a ház Gellérthegy utcai hátsó kapubejáratához állt be. Az emberek lecipelték a velünk utazó csomagokat, díványt, összehajtható vaságyat és még pár holmit. Nem tették
mérlegre, úgy ’saccra’ elfogadták a szállítmányt. Amikor felkapaszkodtunk a

32

tiszatáj

ponyvás teherkocsi platójára, kedves, galambősz hajú férfi állt a kapuban: nagyanyánk bátyja, Péterfi István, a Magyar Népköztársaság Zenei alapjának igazgatója, neves zenekritikus (aki, egykor, Kun Béla kérésére, a külügyi népbiztosságon tevékenykedett, és a fehérterror idején börtönben is ült). Némán állt az idős
cingár kis ember, és ahogy a lejtős utcán elhúzott a kocsi, integetett és potyogtak
a könnyei.
A kocsi még felvett egy-két családot a budai oldalon, aztán egy távoli teherpályaudvarra hajtottunk az emelkedő reggeli fényben. A nagyobb holmikat egy,
a vonatszerelvény elejére kapcsolt tehervagonokba pakolták, az utasokat pedig a
személykocsikban helyezték el. A vagonok mellett – kerek dobtárral felszerelt gitárral a nyakukban – rendőrök jártak a rámpán fel-alá. Sokáig eltartott, mire
mindenkit bevagoníroztak, egyre nagyobb lett a zsúfoltság, erős volt a nyári hőség – itt-ott csecsemő bőgött, nyűgös kisgyerekeket igyekeztek megnyugtatni a
szüleik; idős, megtört házaspárok zsúfolódtak össze. Szomjaztak is az emberek
a nagy melegben; kérlelni kellett a lent posztoló rendőröket, hogy hozzanak vizet.
Aztán végre elindult a szerelvény – Békés megyébe. A Békéscsaba és Orosháza
között fekvő Csorvás község volt a transzport célállomása. A vonat néha órákat
állt egy-egy állomáson; a különleges belügyi szállítmány nem volt sürgős – ismételten mellékvágányokon várakoztatták. Másnap délelőttre elcsigázottan érkeztünk meg a falu vasútállomására.
Az elgémberedett utasoknak ekkor – kirakodott holmik halmaival körülvéve –
a vasúti megálló teheráru-kirakodásra szolgáló rámpáján kellett órákat várakozni. Jött egy tanácsi tisztviselő, és tájékoztatott: mindenkit elszállítanak a nap folyamán ahhoz a házhoz, amelyet lakóhelyül számára kijelöltek. Lovas fogatok,
traktor vontatta szállítóeszközök érkeztek, és rakodtak a kivezényelt szállító emberek. Valami különleges csend, talán a lappangó együttérzés némasága ülte meg
a helyszínt. Már délutánra járt, amikor sorra kerültünk – a lovas kocsi csak ment
és ment, nagyokat billegve a süppedő dűlőutakon, ki a község tág határú tanyavilágába.
Az „osztályellenség” kitelepítésének egyik ideológiai célja – a kettős csapás elvének szellemében – az lehetett, hogy olyan családokat is megnyomorítsanak,
akiket kulákoknak minősítettek. A szegényparasztságról szóló szociografikus filmeken láttam később olyan lepusztultságot és nyomort, mint amilyennek Kovács
(Rohoska) Györgyék tanyája mutatkozott. A lecsüngő bajszú gazda, sovány felesége és hat apró gyereke csodálkozva vette észre, hogy a mi kocsink is az udvarukra kanyarodik. A délelőtt folyamán ugyanis már beszállásoltak hozzájuk egy
idős házaspárt. A szállító ember ennek ellenére lepakolta a dolgainkat, és mi ott
álltunk a szabad ég alatt. Valami adminisztratív hiba történt, ez nyilvánvalónak
látszott: a nő a két gyerekével már semmi módon nem fér el a házban. Más megoldás híján éjjelre a pitvarban tettük le a dolgainkat – melegek voltak a nyári éj-

2010. július

33

szakák. Másnap csézával járta be a tanácstitkár a kitelepítettek tanyáit: látta, mi
a helyzet, és megígérte, intézkedik.
Csak pár napot töltöttünk a tanyaudvaron, a halk szavú, megnyomorított gazdánál, pótlólagos bezsuppoltjaiként, de mélyen belém vésődtek a nyomornak
ezek a képei. A tyúkszaros udvaron bóklásztam, a nádas-zsombékos kiszikkadt
határban barangoltam – az addig nem ismert alföldi táj síksága vett körül, és
csak a távolban remegett pár szomszédos tanya épületcsoportjának képe. Aztán
megjött a hír: beköltöztetnek a községbe – egy bognármester vállalta (a tanács
némi térítésének fejében), hogy befogad bennünket.
CSORVÁS
A sok embert sújtó 1951-es kitelepítések – amelyek nem voltak olyan jellegűen
lágerrendszerűek, mint a nevezetes hortobágyi táborok – egyik politikai szűklátókörűsége és ostobasága is hamar nyilvánvalóvá lett. A hatalom szándéka, hogy
a szocializmus építésének (osztály)ellenségeire kettős csapást mérjenek, lényegét
tekintve a visszájára fordult. Úgy képzelhették ugyanis a belügyi berkekben, hogy
egymásra zsuppolva a kulákokat meg az egykori „úri népeket”, egymást fogják
majd meggyötörni, meggyűlölni a kikényszerített helyzetben, a parasztság többsége pedig majd helyben gyakorolja az osztályharcot. Kisfiúkoromnak ez a kétéves tapasztalata azt igazolja, a parasztemberek java részéből a szolidaritás, a segítőkészség – igaz, nemegyszer titokban gyakorolt – gesztusait hívta elő. A deportáltak a háború előtti világ felső vagy a magasabb középosztályhoz tartozók
köreiből kerültek ki – a legvegyesebb módon: minisztériumi hivatalnokok, módosabb polgárok, egykori arisztokraták, a katonai, államigazgatási elit hajdani
tagjai. Csakhogy azok, akiket a községi állomás rámpájáról a településen szétszórva elhelyeztek, ekkorra már megtört, megkopott, nagyobb részben irgalomra
szoruló, idősödő emberek, illetőleg olyan értelmiségiek voltak, akik rezignáltan
fogadták a politikai kényszerintézkedést. A legtöbb helyi lakosban ezek a váratlan
jövevények jóindulatot, segítőkészséget ébresztettek – lappangva, de felerősítve a
kommunista érával szembeni ellenszenveiket is (túl a téeszesítés, a beszolgáltatás, a „padlássöprések”, a vallásellenesség és a politikai hatalom egyéb agresszióinak hatásain). Nem egy esetben évekre, évtizedekre szóló barátságok születtek
a fővárosból jött és az őket befogadó helyi családok között.
Csorvás – Békéscsaba és Orosháza között – széles határú nagyközség. A török
idők utáni telepítés: szabályos négyzethálós utcákkal, központjában a középületekkel, iskolákkal, a főtéren a gyógyhatású, sárgás vizet adó artézi kúttal. A betelepültek egy jelentős része egykor szlovák lehetett, sok a faluban a tót hangzású
családnév. Az utcák járdáit virágok, gyümölcsfák szegélyezik. Alig fél évet éltem
ott (mert később máshová költöztünk), de ha arra visz az utam, meg-megállok, és
sétálok egy kicsit emlékeim helyszínén.

34

tiszatáj

Érdekes és rejtélyes, hogy a sors és az abban lappangó véletlenek hogyan készítenek fel egy gyereket bizonyos későbbi élethelyzetek kivédésére, elviselésére.
Esetemben ugyanis ez történt; életem első tíz éve, eltűnt apám hiányával, a család csonkaságával, a különböző idegenek közti léthelyzetek tapasztalataival, és
általában véve is: a háború utáni idők egzisztenciális bizonytalanságaival lelkileg
szinte preformálták bennem ezeket a készségeket. A „mélybe vetettség”, amivel
a kitelepítés járt, személyes alakulásom útján csupán kiélezett valamit, amire
– mondhatni – mintegy fel voltam készülve. Éppen ezért semmi tragikust, netán
hősiest nem találok annak a két esztendőnek a személyes históriájában, amit
Csorváson, a Dél-alföldön, majd egy palóc közegben falun megéltem, hiszen ez
csak alkalmat adott arra, hogy fogékony korban sok-sok tapasztalatra tegyek
szert – hogy a szegénység, a kemény munka, a fennmaradás nyers kihívásai érleljenek. Sokszor merengtem azon, hogy – a „háborúban eltűnt apa” szituációt
konstansnak véve is – mennyire mássá lettem volna, ha városi – budai – közegben és életpályán maradok, azt az utat követve, melyen a velem egyívású pajtásaim jártak.
Jövevény voltam az erős kötésű, a helyi tájszólást beszélő osztálytársaim között, egy jó eszű, barátságos, cingár tizenkét esztendős szőke, pesti kisfiú – ehhez
az „idegenséghez” belső ösztönzéseim szerint gyorsan idomultam, alkalmazkodtam.
Csorvási benyomásaimat talán az alapozta meg, hogy a községben bennünket
befogadó házaspár – Fehér Dezső bácsi és felesége, Erzsike néni – nagyon barátságos embereknek mutatkoztak. A családfő, a bognár (szekérgyártó és -javító)
mester háza a község közepéhez közel eső, takaros, újonnan épített porta volt –
ennek egyik szárnyában kaptunk egy szobát, amihez a konyhaként is használható
előtér kapcsolódott. A férjénél jó fejjel magasabb asszonyban, noha jószívűnek
mutatkozott, volt valami házsártos hajlam – pörölt is néha-néha velünk, ha meglátta, hogy a szoba fényes, barnára mázolt hajópadlóján valami karcolást ejtettünk. Én egykettőre a cingár, halk szavú, mindig a bokájáig leérő munkakötényt
hordó Dezső bácsi mellé csapódtam. Sok-sok órát töltöttem vele kettesben a
számomra varázslatosnak tűnő tágas bognárműhelyben. Akkoriban jelentek meg
a vontatók, traktorok, de szép számmal akadt még Csorváson lovas szekér, és ha
ritkaságszámba ment is, hogy valaki új kocsit csináltasson, kerék- vagy lőcsfelújítással, kisebb-nagyobb munkákkal jelentkeztek nála a megrendelők. Bámultam
sokféle feladatra szolgáló fafaragó szerszámát, tanulgattam, hogy melyik alkatrészt milyen fából kell készíteni (a csodálatosan világos jávorfát szerettem a legjobban; remek, vajszínű forgács-farkincákban pöndörödött le, ahogy a mester faragta a méretezett lécekből a küllőket); beszívtam a fűrészpor finom illatát, a műhely szagát, mialatt ő türelmesen válaszolgatott kérdéseimre. Szinte minden férfiember erős, kitartó, talán mindegyik „mester” valamiben – valami ilyen érzés
lappanghatott a lelkemben.

2010. július

35

A kitelepítettekre két korlátozó rendelkezés vonatkozott: tilos volt elhagyniuk
a község határát és csak fizikai munkát vállalhattak. Tombolt az ’51-es év meleg
nyara, és ugyan bent laktunk már a faluban, a pénztelenség, a nincstelenség napjai vártak ránk. Anyánkról gyenge fizikuma, különböző betegségei miatt el sem
lehetett képzelni, hogy elmenjen kapálni. Kialakult tehát egy sajátos családi
konstelláció, amelyet mi, a két gyerek a következő évtizedekben, halálig fenntartottunk. Ő volt a gyámolításra, védelemre szoruló, mi voltunk az erősek, a fiatalok, nekünk kellett lehetőleg megtennünk érette sok mindent. (Sajátos módon,
ösztönösen átvettük azt a szerepet, amit egykor férje töltött be az életében.) Anyu
otthon maradt és gondoskodott a háztartásról.
Elmentünk napszámos munkát keresni. Akadt is egy gazda, aki felfogadott.
Csakhogy naivak, tapasztalatlanok lévén, meg se kérdeztük, mennyi lesz a napszám. Kora reggel kivitt a határba a nagyra nőtt kukoricásához. A sűrűn vetett,
embermagasságnál nagyobbra nőtt kukoricaszárakat kellett kapával egyelni, azaz
ritkítani. Kapanyélhez nem szokott a tenyerünk, naphosszat étlen, szomjan küzdöttünk a munkafeladattal, viaskodva a szárak között lapuló szúnyogokkal. Este,
mikor hazaszekereztünk, kértük a bért; a gazda ekkor a kamrájában levágott egy
szalonna-darabot, és azt nyújtotta át a két gyerek tízórás munkájának fejében.
Leverten, megszégyenítetten ballagtunk haza az első napszámos munkából.
Idővel kiderült, hogy a helyi állami gazdaságnál el lehet helyezkedni. A község
határát nagy táblákban borították a gyapotföldek – a Kazahsztánból hozott növényt akkoriban akarták nálunk is meghonosítani. Rengeteg kézi munkást igényeltek a gyapot sorban vetett cserjéi; csak őszre értek be (a meglehetősen vacak)
vattás termései, addig többször is meg kellett kapálni, ezen kívül kacsolni és tetejezni is, hogy megfelelően nőjön. Egész nyáron ebben az állami gazdaságban dolgoztam (lánytestvérem még ősszel is: ő Pesten befejezte az általános iskolát, és
továbbtanulásra nem volt módja). Brigádokban folyt a munka (idővel alakult egy
ún. kitelepített-brigád), normában; reggel hatkor jelentkeztünk a gazdaság központjában, ahol kaptunk egy csajkányi cikória-feketekávét egy szelet kenyérrel.
Megtörtént a munkabeosztás, melyik csapat melyik táblára megy, aztán fogatra
vagy vontatóra ültünk, és mentünk a dolgunkra. Mint cingár, vékonydongájú fiú
– noha időnként nehezebb dolgokra is beosztottak – sokszor kaptam a vízhordó
gyerek feladatát. Két nagy füles kannában hordtam a friss vizet a rekkenő hőségben szomjazó robotosoknak… Déltájt megjött az ebédes fogat a kondérokkal: letelepedtünk a tábla szélén az akácfasor hűvösében, és faltuk a csajkánkba kimert
kosztot. Brigádunk javarészt férfiakból állt – felnőttkorukban járó vagy idősödő
emberek (volt közöttük egykori rendőrtiszt, bankember, birtokos, közhivatalnok,
arisztokratából csak két irgalmatlanul rosszalkodó, kamaszkorú Festetich-testvérpárra emlékszem). Persze politizáltak, emlékeiket mesélték, a művelt emberek humorával átszőtt sztorikat adtak elő; néha, a hajladozásban meg-megállva,
vicceket meséltek (mikor „zaftosabb” férfiviccekre került sor, engem sürgősen el-

36

tiszatáj

küldtek vízért). Este az agronómus lemérte a teljesített földdarabot; a teljesítmény és az óraszám szerint kéthetente kaptuk meg a bérünket.
Így telt el a nyár. Anyámnak voltak furcsa dolgai: egy alkalommal – a „település határát elhagyni tilos!” rendelkezéssel dacolva – mintegy „beszökött” a közeli
Orosházára, és a piacon tizenkettedik születésnapomra vásárolt nekem egy használt biciklit. (Hogy miből, fogalmam sincs.) Valamilyen hadi célra gyártott kerékpár volt ez – vastag kerekeken gurult, kopottas szürke, megviselt jószágnak
látszott, én azonban repestem az örömtől (pedig nemigen hasonlított a svájci
nikkelezett, zümmögő biciklikhez). Fényesítgettem küllőit, olajoztam csapágyait,
defektet javítani tanultam. Ha volt időm, nagyokat kerekeztem a faluban és a határban. Úgy véltem, magamban büszkélkedve, hogy dolgozom, kerékpárom is
van: nagyfiú vagyok én már.
Eljött a szeptember, a község általános iskolájának hetedik osztályos tanulója
lettem. Akkoriban még nem volt koedukáció, fiúk, lányok párhuzamos osztályokban tanultak. Először nem is értettem (pedig csak a műveltebb családi háttér
a magyarázata), hogy a pesti iskolákban közepes vagy jó rendű tanulóból hogyan
lettem hirtelen okos, jeles diák, akitől örömmel vették a padtársai, hogy súg és
segít is nekik.
Ha jó volt az idő, a nagyszünetben kimehettünk az udvarra. Ott a lány- és fiúosztályok – igaz, egymástól elkülönülve – játszottak, eszegették a magukkal hozott tízórait. Emlékezetemben egy aranyfényű szeptemberi nap délelőttje él. Az
ötödikesek között tűnt fel már korábban egy szőke copfos, mosolygós kislány –
megragadta a tekintetemet. Talán én is az övét, néha titokban „szemeztünk” is.
Ki vállalta volna, hogy az osztálytársai, a tizenéves kamaszkölykök azzal hecceljék, hogy „szerelmes”?! A kis szőke Zsuzsika – sikerült közben megtudnom a nevét – azonban bátrabb lehetett nálam. Ama őszi délelőtt nagyszünetében egyik
lány osztálytársa odaszaladt hozzám, és valamit a kezembe nyomott. „A Zsuzsa
küldi” – suttogta gyorsan, és mindjárt visszaszaladt. A küldemény vonalas irkapapírba volt csomagolva; kibontottam: egy nagy sárgarépa lapult a kezembe. Elpirultam – nem értve saját pironkodásomat sem.
A szemérem, a nemi ügyek titkossága, rejtélyessége szőtte át akkoriban a világot. Kiskamasz lévén, ez a meglepő, tisztára pucolt, terrakotta sárgarépa ébresztette fel bennem először a nemi identitást, amiről addig csak homályos sejtéseim
voltak. Rögvest arra gondolhattam: ez a szerelem. (A sárgarépagyökér szexuális
szimbolikájáról mit se tudhattam, az arcomat elöntő pír azonban mégis valami
„tudásról” beszélt.) Egészen lázba jöttem, és valahogy megtudakoltam, hol lakik.
Kiderült: egy elég távoli tanyáról jár be a kislány. Egy hétvégi délután rendbe tettem magam, és elindultam felkeresni. Kihalt dűlőutakon kerekeztem, és izgalom
dobogott bennem; fogalmam se volt: ha megtalálom, mit mondok, miről fogok
beszélgetni vele, szőke copfos „szerelmemmel”. A szerencse nem hagyott el: egyszer csak megpillantottam az út mellett – libákat legeltetett és egy hosszú vesszőt

2010. július

37

lengetett a kezében. Lefékeztem, leszálltam. „Szerbusz. Hát te hogy kerülsz ide?”
– kérdezte enyhe zavarral. Mondhattam volna: eljöttem a sárgarépát megköszönni, vagy valami hasonlót. Ehelyett, gyávaságom foglyaként, azt füllentettem,
hogy „Csak éppen erre biciklizgetek…” És hamarosan hajtottam tovább, magam
előtt is megszégyenülve. Ezzel a kudarccal ki is múlt szerelmi fellobbanásom, de
megmaradt az emléke, és gyerekes ártatlansága.
A kitelepítést talán megtévesztően vonzó színekkel lefestő emlékképeim mellett nem feledkezhetem meg arról a két, rongyos ruhákban járó idős vénkisaszszony grófnőről sem, akiket gyakran figyeltünk riadtan, ahogy egymásba kapaszkodva mennek az utcán. Valami odúszerűségbe rakták őket, és ott nyomorogtak
rendetlenségben, élhetetlenül. Később azt hallottam, hogy amikor Nagy Imre
kormánya megszüntette a kitelepítést, egyikük, eufóriájában, megtébolyodott.
Alig több mint fél évig laktunk a dél-alföldi községben. Anyám és öccse közötti levelezésben merült fel késő ősszel (ebben az időben Zsóka már a rossz minőségű gyapot betakarításán dolgozott a gazdaságban), hogy próbáljunk meg átköltözni a Nógrád megyei Szirákra, ahol jobb, rokoni környezetben élhetnünk.
Nagybátyám, Makara György különleges, rendkívüli egyéniség volt. Orvosként
végzett, majd parazitológus-kutató lett, és a háború előtt Rockefeller-ösztöndíjjal
Amerikában is eltöltött egy évet; a felszabadulást követően a debreceni ideiglenes kormány munkájában is részt vett mint járványügyi kormánybiztos. A változások, változtatások embereként nem csak munkaterületeit cserélte sokszor
(a későbbi években is mint közegészségügyi, parazitológiai szakférfit, gombászati
szakírót, az orchideatenyésztés nemzetközi hírű szaktekintélyét ismerték), de feleségeit is. Akkoriban éppen második feleségétől vált el, és körorvosi állást vállalt
– Szirákon lett doktor. Ott ismerkedett meg az egyik volt helybeli birtokos lányával, és újra megházasodott. Anyósa a település egyik legnagyobb házában lakott;
rokoni gesztusként ő ajánlotta fel, hogy költözzünk hozzá. Anyám Belügyminisztériumba küldött kérvényére, melyhez a rokon család befogadó nyilatkozatát kellett mellékelnie, pozitív válasz érkezett.

38

tiszatáj

ACZÉL G ÉZA

újség

életem tünékeny apró meséit először kiságyam fölött mormogták volt ott fiatal és
idősebb mesélő épp arra járó rokonság gyermekek láttán nem evilági hangokba
csapó modorosság de halvány emlékeim között tematikátlanul csak anyám
mélyen búgó hangja maradt kifakult élményeimről diskurzusként fogna ma
madarat a kommunikációs elvekbe magát beledöngölő noha a szórt
visszagagyogásról semmilyen tudományos lábjegyzetet nem ír elő a táguló jövő
az rejtekezve ott ragad a jellem megérinthetetlen lokátoraként akár csak néhány
fülbe ragadt pici költemény melyben mindig a szegények győznek s bár a
kunyhók és paloták világának szirupos szimbiózisát keskeny homlokomról
aránylag gyorsan letöröltem máig felkavar ha roppant slusszkulcsát tömpe ujja
begyén valaki hosszan pörgeti izgalmas lelki korlát ilyen satukban már aligha dől
neki bizonytalan karrierjének az eszmélkedő kamasz előtte elegendő ha a
szemérmesség zölden villogó álságos fényt terítő folyosója nyitva van
megérkezve egy kis szellemi kalandból s a kíváncsiskodónak legföljebb csak azért
látszana hogy ma nem éppen ő az ügyeletes kalandor – mivel szorongva
fölkapott csomagjával eléggé bizonytalanul keresgélné az olcsóbbik taxizást ez
bizony eddig meglehetősen életesen felhígított non art míg a reptéri
asszociációkból vissza nem térünk a kisvárosi porba hol az öreg újságos néni a
rogyadozó bódéból jócskán kihajolva mert szemtanú nem lenne jó ha volna
odacsúsztatja anyám szatyrába a heti két darab képes újság közül az egyiket a
helyi és központi pártlap persze már harsány affektálással mehet haza a
munkából érkező apámhoz ki sose hitte amit a párt hoz de azért aprólékosan
végigolvasta ha asszonya pörgős ritmusa hagyta a gyorsan gyűrődő oldalakat a
sportot böngészve ebben két fia is aránylag korán vele haladt s amikor az
olvasottakat a recsegő rádió is megerősítette egy-egy világcsúcsnál netán magyar
fölénynél izgatottabban hullámzott az este az álom pedig különös glóriával
megteremte a magunk fojtott győzelmi mámorát s mire éjfélt ütött az óra dinamó
gatyában kúsztunk fel a kilakkozott nagy dobogóra az aranykalászos hazának
szélesen integetni másnap pedig mint egy későbbi rontott betli szemünkbe ült a
csalódás egy ideig aztán nincs is újság legföllebb a néphadsereg lapja melyben
lelkesednek otromba parancsra van olyan is kit a vére hajtja megölelni az elvileg
pusztító haditechnikát szerencsére a bárgyú hőbörgésnél itt nincs tovább jönnek

2010. július

39

az egyetemi falragaszok zajos kiadványokba készülődő új ravaszok kik már
éreznek valamit a homályos hatalomból minél inkább a környék tombol s két
ágra szakadva lassan beállnak frusztráltnak izgága kurucok ököllel a falba vágnak
mások dörzsölten billegetik az információt sokáig igen rühelltem ezt a nációt
mígnem a férfikor politikai unalma csak sodorni kezdett egy igazságot feszegető
balra kinek darál a jámbor malma ha kopogni kezd az írógépen sokáig olykor
meg is lettünk együtt szépen bár volt valami olcsóbb öntelt érzet az aktív
irodalom felől hiszen sok tenyésztett barommal volt hangos a füstös presszós
délelőtt kik nem érzékelték hogy nemcsak dadogva írnak de megfizetett rabok én
marha meg bársonyosabbnak képzeltem el a holnapot s ma már virtuális síromat
ásva dől rám az egykor újságnak mondott papírhalmaz relativitása a
túlkomolykodott stációk után szakad rám a bulvár zagyva melyből egyetlen
ismert kefélt pincsi sincs kihagyva és a szépfiúk is mindent elkövetnek hogy
eloldalogjanak nagykövetnek a pénz szagához nincsenek is már csak pártok és
egyéb maffiák a nyomtatott papírt undorodva lököd át online-ba legalább egy
ideig belebütykölgetheted magad a rafinált technikába ahol tizedleges a tartalom
aztán lassan itt is rád tör a blog-halom melyben élvezkedik az örök alja közben
párolog az írott szó szentnek vélt hatalma s ettől az ember félkész verseit is
félredobja

40

tiszatáj

MARKÓ BÉLA

Téli porcelán

A forró ujj a hideg porcelánon
még sistereg, aztán lassan lehűl,
ha árnyékod, mint egy kéz, rávetül
a hóra, s tudjuk, persze, hogy nem álom,
amit most képzelünk, s nem is valóság,
leginkább tervhez hasonlítható,
hiszen tulajdonképpen csak a szó
idézi föl a meggy- s cseresznye-formát,
s hogy emlékszünk még, miképpen sugárzott,
égett, világolt, és micsoda nyár volt,
most ránk van bízva minden, mint a héj
s a mag, egymásba illeszkedve éljük,
szorítjuk egymást, s végig azt reméljük,
hogy nem felejtjük, milyen egy levél.

Hirtelen kettészakad

Édeskés tél van, kibuggyan a nap,
ha megtöröd, akár a lépesmézet,
körös-körül a sűrű sötétséget,
az éjjel hirtelen kettészakad,
elválik most a hópuha veréb
s a hideg, penge-éles lomb a fákon,

2010. július

41
tört ág a földön, ikrás hó az ágon,
alkatrészek hevernek szerteszét,
dirib-darabra hull a láthatár,
egy felhőfoszlány és néhány madár
marad csupán az égen fent belőle,
már minden reménytelenül szabad,
a tárgyak egyre jobban látszanak,
s szétválunk mi is férfira meg nőre.

Fölösleg

Az almát, körtét, szilvát februárban
visszametszik, még ébredés előtt,
s míg álmában már fellegekbe nőtt,
és körülötte határtalan nyár van,
kint minden ágát rövidebbre vágják,
eltávolítják a fölösleget,
lefejtik róla a rothadt eget,
kupacba gyűjtik több hónapnyi álmát,
s azt is, mi nem csak meghosszabbítása
volt bent az ébrenlétnek, képzelet
csupán, egy már kikapcsolt szerkezet
lendkerekének lassuló futása,
de ami mégsem hasznosítható,
s mint a szabadság: semmire se jó!

42

tiszatáj

Óvatos kézzel

A kert most napról napra boldogabb,
s mint frissen vásárolt fehérneműt,
virágot bont, fehérlik mindenütt,
aztán a szúrós rózsabokrokat
öltözteti fel, tücsköt, verebet
tűz hajtókájába, s míg ünnepel,
a levelek közt sorra tűnnek el
a tüskék, ráncok, élek, sebhelyek,
és ami bent volt, kint van, itt ragyog,
és ami kint volt, bent van, ott dadog,
óvatos kézzel kitapinthatod
a szálkás, hosszú, durva rostokat,
a megfagyott, formátlan csontokat
s ide-oda hullámzó sorsodat.

Időrend

Terített asztal, evőeszközök
és tiszta, érintetlen porcelánok
a verandán, miközben elszivárog
a délutáni fény a fák között,
lebegnek még az üres poharak,
majd árnyékkal megtelnek csordulásig,
az aranyeső kint tovább virágzik,
a hegyek élén meghasad a nap,

2010. július

43
s lecsúszik, a nyugalmas kések, villák
visszatükröznek egy-két hűvös szikrát,
aztán kihunynak, már megérkezett
minden tanítvány, keveset beszélnek,
el-elhallgatnak, időnként kinéznek,
hogy jön-e már, többen is éhesek.

Vonalkód

Az ajtófélfán időről időre
megmérjük, hogy mennyit haladt elébb
Balázs, kócos, világító fejét
hozzáigazítjuk, hogy lássuk, nőtt-e
megint, s elégedetten bólogatva
húzunk egy újabb vékony vonalat,
mert egyre fennebb és fennebb halad
egy láthatatlan lépcsőn, hát nőj nagyra,
mondjuk, de néha visszatorpanok:
hova rohanunk? Hova rohanok?
Míg Balázs lépcsőfokról lépcsőfokra
megy fölfelé, s majd delelőre hág,
nekünk lassan csak ennyi a világ,
s ajtófélfánkon ott van vonalkódja.

44

tiszatáj

IANCU LAURA

Valahol vár

Valahol vár még a tavalyi tél.
Biztos menhely, tűzfallal zárt liget,
Ahol a vonatfüttytől már nem fél
Ki itt most mozdulatlan integet.
Valahol vár még, ki útra indult,
Asztalt terít, beveti az ágyat,
Látja, amint a makacs ég feldúlt:
Összehajtogatja imáimat.
Ölembe hull a biztos félelem:
Szürke szemem örökké jönni lát,
Leszakadt égdarab a kenyerem,
Váróteremből rendezek hazát.

Pár(huzam)

Tudom, hogy árnyékomba’ jársz.
Követsz, megállok és megállsz.
– – – – – – – –
+ + + + + + + +
Sínek közé ejtett esély,
Nézem s te is nézed velem.
Csupasz vállamra hull az éj,
Ádám, sötétebbik felem.

2010. július

45
Felfüggesztett menetirány,
Tüllszívekbe szorult vonzás,
Hibás űrlap, kocka hiány,
Nem adta össze a számlás.

Az ács

A fák magánya áthasít,
ködre száll jajom. Még hozzá
sem értél s már kihűlt ujjad
nyoma szederfa ajkamon.
Várni csak várni – ez a bér,
szorít az ezüst nászruha,
kitapogat az ács, megmér,
szüzek, lámpások kapuba’.

Ballada

ne aludj mert félek (F. I.)

foltosodik az ég
ne aludj mert félek
kezemben gyertya ég
ne aludj mert félek
szíveden kinőtt fa
ne aludj mert félek

46

tiszatáj
halálmadár rajta
ne aludj mert félek
sebesült vad szelek
aludj csak ím visznek

2010. július

47

BÁTYI ZOLTÁN

Albumhistória

Azt mesélte, három nappal az újesztendő előtt született. Kínok között hozta világra az anyja, de mikor meghallotta, hogyan sír föl a pici lány, már mosolyogva
szusszant a világra: be ne írják Ilonkámat a könyvbe! Majd csak elsején. Január
elsején. Később öregszik a lelkem. Meg aztán január elsején született Petőfi Sándor, a nagy magyar költő és forradalmár is.
A bábaasszony nem ellenkezett. Inkább megfürdette féltő gonddal, fehér
gyolcsba csavarta, hosszú, boldog életet kívánt, és húzott egy nagyot az apa,
Szűcs Dénes uram házi üstben főtt erős pálinkájából. Hiába, no, hideg volt. Fagyos hó takarta Nagykőrös városát, jégen csúszkált a szél, és újabb vihart ígért a
fekete felhőkkel kipárnázott ég.
*
Első kép: Parasztház udvara
Kucsmás paraszt és fejkendős asszonya bámul a kamerába, mögöttük a nádtetőn
kövérre hízott a hó. Délceg tartással, fényesre suvickolt csizmában a gazda, bajszára apró gyöngyökbe fagyott a dér. A képen még egy lány is. Divatkalapját
hetykén félrecsapja, szőke haja könnyen ki tud szökni alóla. Arcán apró mosoly,
tavaszt váró, évekre előre álmodó. Hiszi erősen, boldog asszony lesz egyszer.
Nyugdíjas állású állami hivatalnok öleli talán, vagy kezeit csókolom, szép kisaszszonyos tanárember. És ha vasárnap napnak fénye mossa át a várost, akácillat
tölti meg az utcákat, barátnőkkel korzózik majd a főtéren, istentisztelet után cukrászdába indul, ajkán rúzs, körmein piros lakkfesték mutatja: ismeri a pesti divatot.
Nem füttyögnek utána maszatos suhancok, ám róla álmodik a csendőrtiszt.
Vasutasok, postások, piacról betérő tanyásgazdák a formás lábairól mesélnek
habos sör mellett a Cifrakert asztalainál. Hiszen szép, mint a harmatos alma,
szeme gyöngycsillogású, fogainak fehér zománcán szaladgál a fény. Nem is érti,
miért kell apja hosszú évek alatt összevásárolt harminchat holdján – miből négy
hold szőlő, ki ne feledjük – gyakorta hajnaltól görnyedni, miközben tűző nap
pörzsöli a hátát, zsellér sajnálja: Ilonkám, magának inkább iskola padjában lenne
még a helye.
– Ha tanulsz, megfizetem, ha csak férjre vársz, szántón, réten, gyümölcsösben
a helyed, madárfütty legyen a zenéd, eresz alatt álmodozni csak szakadó esőben

48

tiszatáj

lássalak – neveli apja. Ki cseléddel egy asztalnál, egy tálból meri az ételt, morcosan emlékszik a nagy háborúra, a világgazdaság válságára, aszályos évekre, és pofont ígér a suhanc zsellérnek, ha Horthy nevét említve nem teszi hozzá: kormányzó úr. Mert a tekintélyen csorba nem eshet, kátyúba futna a világ szekere,
ha nem tanulná meg mindenki, a ranglétra melyik fokára ültette sorsa.
Második kép: Hűs vizű strand
Kisváros népe szalad a hullámokba, diák fiú fröcsköli a lányt, aki hiszi, nincs
szebb Nagykőrös nyaránál. Dehogy gondol itt hajnali, botorkáló ébredésre, kapára ítélő tanya trágyalés szagára, tehén alól villával kikotort ganéra. Nem emlékszik az apja pofonjára, a sok kiló rusnya babra, mit kukorica tövébe kellett volna
vetni, de megroppant a dereka, pattanásig feszült a lábában minden izom, hányta
hát a babot egyetlen gödörbe, mintha minden keservét temetné. Nővérét, bátyjait
szereti, öleli, a nagy, kerek világot akkor, jaj, mennyire utálta, vad dühvel, verés
elől elszaladt sírva, langyos széllel kergetett felhők mosolyogták.
Karja még mindig sajog, lába még mindig szenved, parasztősök emléke nagyon homályos ködbe vész. Strand vizéből a vidám kamaszlány kacéran bámul a
fényképező lencséjébe, karját széttárja, így kiáltja: elmúltam tizennyolc éves, áldjon meg engem az Isten, lesz itt még szebb világ, körmömről, jaj, csak nem kopik
le medence hullámaiban a lakk. Este mozi várja, illemtudó udvarló kíséri, csak
ne lenne olyan unalmas minden szó, mi szájából az utolsó széksorban, kezét simogatva kibuggyan. Karády Katalin búgja bús dalát, azt hallgatja inkább, vagy
talán Jávor Pál bodorodó cigarettafüstbe burkolódzó mély fájdalmát könnyezi,
Istenem, mennyire gyönyörűen kesereg az a szép férfi, amiért olyan nagyon halálos a tavasz.
– Filmsztár is lehetnék, vagy inkább dalénekes? – szalad végig az utcán, szőke
haján napfény táncol, a kerthelyiségben vagy húszan éneklik: Kolozsvár visszatért, honvéd áll a Hargitán.
Harmadik kép: Menyasszonyi ruhában
Miként megkívánta azt a kor divatja, és elvárta Schillinger úr, a fényképész, Ilonkám egy csöppet előre lép, fejét billenti, apró zsámolyon hosszú selyemruha redőit igazgatja a fotográfussegéd. Ilonka mögött vőlegény, fekete öltönyös, fehér
kesztyűt markoló hosszú ujjain nem látszik apró remegés. Ilonka kezében rózsákból kötött csokor, körmét vörös lakk díszíti, arcán csak piciny szeplő a szomorúság, szemeiben rebben bánat. Családtól búcsúzó, barátnőket elsirató.
Esküvő elmúlt, oltárhoz vezette Zoltán, szentül megfogadták: csakis együtt,
mindig egymásért, jóban, rosszban, mindhalálig. Este lakodalom várja, cigányzenével, csárdással. Pörgetik, ölelik, könnyű borral kínálják, suttogó kérdésre
csak suttogva kínál választ: mit számít, hogy az uram nem nagykőrösi? Szülőfa-

2010. július

49

luja, Szürte több éve már ismét Magyarország, nincs is oly messze, egy nap alatt
elrepíti a vonat. A pörköltet ott is sok hagymával főzik, a disznót szalmával pörzsölik, férjemnek érettségiről állítottak ki hiteles papírt, felsőkereskedelmit végzett, több nyelven beszél, bizony, szavát ruszin, szlovák, német is megérti, és ha
tudnák, milyen szépen hegedüli az Akácos utat.
Lobban a fény, jó lesz így, Ilonkám? – nevetgél Schillinger úr, és körbetáncolja a fényképező gépét, talán még varázsigét is mormol, csak sikerüljön minden
felvétel. Az ifjú asszony szerelmesen néz urára. Reméli: szép lesz vele az élet, gyereket szül neki, négyet is, ha kéri. Honnan is tudná, két hét sem telik el, férjét
azonnali szolgálatra parancsoló SAS-behívó rendeli a kaszárnyába, őt meg háború üldözi végig a világon. Kárpátok tövében rettegi bombázók hangját, tábori levélből kutatja, él-e még a férje, vasútállomás falánál, bombatölcsérben lesi a gránátszilánkot. És hisz tapasztalt tiszt úr szavának: bomba, kétszer, ugyanarra a
helyre az égből soha nem zuhan, kedves asszonyom. Katonát szöktet, férje az, ki
más is lehetne. Kihalt mezőn pisztollyal lőni tanítják, férje szorítja akkor is kézfejét.
– Csak nyugodtan, Ilonkám, és mindig a célkeresztre figyelj, de előbb kibiztosítani, mert ha nyilas igazoltat, neked kell hátába kerülni. Ne nézd, hogy ember,
mert nem is ember, ordas farkasnál is hitványabb gazember mind, tarkóját célozd, a haláltól úgy nem menekülhet – mondja Zoltán, miután éj sötétjében befejezte háborúját, és elásták együtt a fronton megkopott karpaszományos szakaszvezetői ruhát.
Béke is jön később, keservesen zokog, amikor újra földbe verik a határkarókat. Munkácsról menekülve csalják kelepcébe, füléből kitépik csöppnyi aranyát,
koldussá teszik. Kárpátok közé szorult éjszakában, zsúfolt vonatról lelökdösve azt
sem tudja, orosz szoldát, kirgiz, tatár, ukrán katona, vagy melléjük csapódó magyar martalóc zsebében landolt a zsákmány.
Schillinger úr, esküvő napján ilyen csúf jövőre dehogy gondol. Hosszú, boldog
házaséletet kíván, vidám szavakat duruzsol. Ilonka a naptárra néz: január 6-a,
szombat, Krisztus után 1944 évvel, ő meg éppen 22 éves, ennyi páros szám mi
mást is jelenthet, mint tengernyi szerencsét? Majd Schillinger urat dicséri, fotográfus úr, a maga műtermét akár a nagy Budapesten is elirigyelnék – suhogtak
szép szavai. Schillinger úr hálás, az ajtóig kíséri, kézfeje koppant ajtó félfáján,
amikor integetve köszön el az ifjú pártól. Szereti Ilonkát, szereti Nagykőröst.
– Fatornyú templomát vajon látom-e még? – kérdezi a marhavagonban, amikor pár hónap múlva fülébe súgták: Schillinger úr, úgy mondják, munkára visznek, Németországba, talán lengyel földre, messzire, ahonnan nem ér vissza soha
levél. De maga legalább fényképeiben él tovább. Foto: Schillinger, domborodik
rajta a nyomás, én is őriztem ilyet a falon.

50

tiszatáj

Negyedik kép: Gyereket ölel már
Kerekarcú, szőke anyuka lett, egyszer elvetélt, tizenkét évig várta, hogy utód is
szülessen. Gombszemű, kajla fülű, görbelábú, fehér cipőben. Ott áll már előtte,
selypítve csacsogja: anyuszi. Ki emlékszik már a háború zajára? Ki emlékszik
fürdőkádra, karórára, öblítős vécére rácsodálkozó orosz katonára, rettegett városparancsnokságra, ahová, mikor híre ment orosz tudásának, berendelték az
urát.
– Tolmács leszel magyar, hadifogságtól tudásod megment – löttyintette elé a
vodkával telt poharat egy őrnagy. Zoltán berúgott, fejében szikrázott minden
gondolat. És este, mikor hazaért, konyhaasztal mellett törték a fejüket: akkor
most csajkarendszert hoz a szovjet, vagy a kommunisták pártjától remélhető a
szebb jövő. Mert hogy az orosz innen ki nem megy, arra akár mérget is vehetünk
a sarki patikában – forgott a világ az urával. Ezért inkább utóbbit hitték, úgy hallották, olyan szépen szólt a munkáskórus, meg aztán földet, munkát ígért minden
plakát. Amuri partizánok hőstetteit hallva párttagkönyvet kért, pirosat. Élni csak
kell, apám, ne nézzen már rám ilyen vad szigorral – mentegetőzött családi asztal
mellett, örült, hogy gőzölgő tyúkleves párája eltakarja arcát. Majd szétvetette a
düh, amikor tagrevízión kizárták súlyos bűne miatt: száját rúzsozza, körmét lakkozza, kalapot is hord, hogyan lesz ilyen asszonyból osztályharcos kommunista?
– A kurva anyád – kiabálta a párttitkár arcába –, szar világ az, ahol rúzstól,
lakktól retteg a párt.
Maga is megijedt: ilyen ocsmány szavak hogyan szöktek ki a száján. Zoltán
csitította: bajuk lehet. Zoltán tapasztalta, bajuk is lett. Nem a lakk miatt, nem a
rúzs miatt. Aki maszek gyárában szolgálta a burzsujt, itt tovább nem maradhat –
húzták ki a széket férje alól, amikor a Schwind és társánál kitérdelt nadrágban
megjelent államosítani a munkáshatalom, csepeli esztergályos közölte: babkonzervet a hülye is tud üvegbe gyömöszölni. Városparancsnok nem védte, elment
már rég, kósza hírből tudták, Berlin ostrománál találta fejbe egy puskagolyó.
Mire alkotmányt adott a dolgozó népnek a párt, már Szeged utcáival barátkoztak. Híres város ez, jobb lesz itt az élet – könyököltek a tiszai rakpart korlátjára, fényképezkedtek a múzeum lépcsői előtt, ámulva csodálták az árvíz után
emelt palotasort, a színház ezernyi díszét, kóstolták bográcsban főtt halnak vöröslő levét a Rudolf téri halászcsárdában. Amikor meg a Mars téri piacra indultak (Marx ez mán, úgy köll ezt mondani – súgta a kofa, szemét lesütve) tojásra,
tejre, káposztára alkudozni, csak lopva lesték a híres-hírhedt Csillag börtön magas bástyafalát.
Esténként mérték a kilométert – Nagykőrös nincs is olyan messze, Szürtére
(vagy már Sztrumkova, Zakarpatszkoje oblaszty?), te jó isten, oda egy darabig
biztos nem mehetünk. A sugárútra néző lakásban viszont tágas a fürdőszoba, és a
vécéig sem kell végigbotorkálni a függőfolyosón. Megszokták a várost, mint a bolt
előtti sorban állást, a május elsejei jelszavakat, konzervgyár lecsószagát.

2010. július

51

De nem szokták meg a házkutatást tartó, könyvek között turkáló ávós üvöltését:
– És ez a hegedű kié, csak nem ebbe rejtették a dollárokat?
– Ezt nem lehet tovább tűrni – kiabálta Ilonka, amikor ’56 októberében emberekkel telt meg az utca, és belvárosból üvöltve hozták a hírt: győzött a forradalom, de megölték Svarcz Lajos kendergyári munkást.
– És az uram, róla tudnak valamit?
– Ott megy a menetben, jelszavakat dalol, Ilonkám, maga csak a gyereket
etesse, lesz itt még szebb világ – kiabálták az utcáról, hangjuk nevetve kapaszkodott a második emeleti ablakpárkányba.
– Ilonkám, megjött a szebb világ, itt vannak az enszes katonák – ugrott egy
szomszéd az ablakhoz november negyedikén. De nem látott ő enszest, csak házra
meredő ágyúcsövet, mögötte tankból kukucskáló orosz katonát.
– Gyorsan a gyereket a konyhába, asztal alá tedd a mózeskosarat – sikította
urának, minden ujján remegett a vörös lakk.
– De ki emlékszik már ilyenre? – bámult bele a fényképezőgépbe a szegedi
rókusi templom melletti, piacra vezető, kis utcában, amikor olyan meleg nyarat
küldött ’58 augusztusa. És ki mer emlékezni, amikor az újság is megírta: népellenes bűnök miatt halálra ítélték, nyomban ki is végezték Nagy Imre miniszterelnököt.
Ötödik kép: Gyár udvarán
Asszonyok, álljanak már végre össze, nincs nekem időm egész nap itten szarakodni. Ilonkám, dobja el gyorsan azt a nyüves cigarettát, fényképen csak ne bodorodjon már a füst. Így jó lesz, a nyersáru csoport összes dolgozója, a Micsurin
brigád minden tagja egyetlen fotográfián, ezt tesszük majd az 1973-as év brigádnaplójába. Ej, de kár, hogy nem színes, Ilonkám, vörös lakk szép ujjain nem fog
világítani.
Ilonka hátát raktárépületnek veti, épület mögött szemétdomb alatt erjed a szégyellni való selejt. Asztalán parancsban állnak az új tervszámok, minőségi előírások, utasítások. Mázsaházban vitatkozó, földszagú parasztemberek, káromkodás
szaladgál a falakig, a gyári úton targonca sikong, az irodaházban három műszakra osztják az álmot, a gyümölcskonyhán gumicsizmában szenved a láb, de az Angyal kalandjait adja a tévé, nincs akkora pofon, ami összekócolná a talán még Jávor Pálnál is szebb Roger Moore haját. A hentesek csak ritkán lopják a húst, és
lesz itt még szebb világ, dögöljön a ló, de kivárjuk.
Órabér, brigádverseny, felajánlás és élüzem. Ilonka kezében cigaretta, fapados Kossuth, mert nincs is annál jobb a méregerős kávé mellé. Vasárnap meg
csirkepaprikás lesz nokedlivel, jönnek Tecáék Félegyházáról, apus előveszi a hegedűt, Akácos út, ha végig megyek rajtad én. A keresztlánya, Sári gyereke szépen
nő, lefogadná: vasutas lesz az is, mint mindenki más a Szabó családban. Dinit,

52

tiszatáj

a bátyját, pedig milyen erős ember volt, hány száz szekeret megpakolt, és még
jajszót is keveset ejtett, amikor jászolhoz kötözve, veréssel terelték be a téeszbe,
elvitte valami tüdőbetegség. Ambrusra, ráktól elsorvadt kisebb bátyjára már a felesége sem emlékszik, fényképe üveges szekrényben sárgul, mellette, lehajtott
fejjel, porcelán betyár markolja komoran porcelán állát.
– És új tévét is vettünk részletre, porszívó kéne, hallja, milyen szépen pörög a
mosógép – magyarázza a gangon szomszédasszonyának. Nejlon otthonkában politizál, amikor udvari lakásokból felhőkig szökik a krumpli paprikás hagymás illata. Kádár Jánost is dicséri, pedig tíz éve szembe köpte volna. Legjobb a sok szar
között, golyófejű Rákosi után akár még szeretni is lehetne, mondaná, de már megtanulta, lehet bármilyen nagyszájú asszony, a fék rászerelhető az ő nyelvére is.
Hatodik kép: Nagyfiával, panelházak előtt
Nagyra nőtt a kölyök, orra, mint anyámé volt, szegényt, már nyolc éve a sír betonfödele takarja – bámul a durcás kamaszra, ujjával, lakkozott körmével túr dús
hajába, így jó lesz, apus, kattintsd már azt a gépet. Fiát, egyetlen gyerekét persze,
hogy nagyon imádja. Mert neki sikerül majd, és akkor doktor fia lesz, gyerekorvos, nőgyógyász, finomkezű sebész. Vagy talán feltaláló, házakat tervező mérnök,
de leginkább jogász? Hogy ez mennyit tud történelemről, koronás királyokról, és
még verseket is ír – tombol mellében a büszkeség. Már csak az érettségi sikerüljön, aztán meg az egyetemet kell kibírni, meg a konzervgyár nyári szezonjának
hosszított műszakjait. Minden fillér számít, nem nyaralunk a nyáron.
– Mikor is nyaraltunk? – néz át házak teteje fölött, csuklójával törli ki szeméből a könnyet.
Egyetlenegyszer, szakszervezeti beutalóval, Almádiban. Negyvennégy éves
elmúlt, amikor először látta a Balatont, az ötvenedik születésnap ünnepére se
emlékszik, amikor még mindig a parton vett lángosról, meg az üdülőben rendezett lepényevős, zsákban futós családi versenyről mesél. És nem érzi a lábait, pedig térdből zsibbadnak csupán. De érzi a hátát, mintha beszakadna. Egy ponton
szúr, ott bizony erős a nyomás. Asszonyom, a szív nem fáj, tudományosan is bizonyított tény – mondták az orvosok, ideg az, ami tépi.
Pedig mi baja lehet? Szép panelban laknak, negyedik emeleten, balról talán a
huszonhatodik ablak, a lift is csak ritkán romlik el, a falon papírból a tapéta, szőnyegpadló simogatja a talpát, és ha nagyon akarná, talán még autót is vehetne.
Na, nem Trabantot, legyen inkább Wartburg, úgy mesélik, legfeljebb öt évet kell
várni rá, lapoz tovább a Nők Lapjában, és szabásmintából, színezett fotóból próbálja megfejteni, mégis milyen ruhában járhatnak a német, az olasz, a francia
asszonyok.

2010. július

53

Hetedik kép: Kezében unoka
Szőke, gombszemű, nevetős. Mama – kiabál a tata fényképezőgépére. Mama – szaladgálnak a hangok. Hát van ennél szebb? – öleli Csabikát, nyom kölyökarcára
cuppanós csókot. Majd szuszogva lépked az előszobában, postásnak nyitja az ajtót. Zsebbe dugja nyugdíját, nem számolja, miért csapnák be? Meg egyébként is:
szóra sem érdemes. Hogy több mint harminc év után ennyit szán rá az állam?
Elintézi egy káromkodással. Ebből ugyan nem vesz sarokházat, de ebédre
nincs gondja, vacsorát is tálalhat bőséggel, és ha a fia új kabátra vágyik, vagy a
menye Jugóban kapható bordűrös anyagra, a vaskazettában csak lesz valami tartalék, nehogy már a fiatal házasok költsék kevéske pénzüket.
– Majd ha szebb világ jön – motyogja, rádiós vitából próbálja megfejteni, mit
is jelent az, hogy nincs gond, a szocializmus biztos alapokon épül tovább, meg
egyébként is, glasznoszty van, meg peresztrojka, és Gorbacsov elvtárs a nagy
Szovjetunió élén, kéretik tehát nem felnagyítani a válságjeleket.
– Hazudnak – igazít szőkére festett hajfürtjein, és szemüveg mögül lesi, hogyan pattogzik körméről a piros lakk zománca.
Nyolcadik kép: Nem készült el soha
Csak vékonyka távirat, fagyban hozzák, a résnyire nyitott ajtón egy pillanat alatt
bevágtat a hideg a lépcsőházból. A postás int, köszöni, de most nem fogad el borravalót.
– Mély gyásszal értesítünk, hogy nővéred, Teri meghalt – bontja ki Zoltán a borítékot, könnyezve vigasztalja: ne sírj Ilonkám, az élet ilyen.
Nem sír. Könnyeit elnyeli. Konyhába indul, kezében cigaretta füstöl, remeg
a kávés pohár. És akkor rászakad a világ, egy hördüléssel robban ki tüdejéből
minden levegő. A mentős azt mondja, nem érzett semmit, Ilonka néninek tulajdonképpen szép halála volt. Szívroham. Gyorsan, fájdalommentesen öl.
Talán a hír miatt?
Talán a szív miatt?
Talán.
Anyám volt. Édesanyám. Új, műanyag kártyás személyi igazolványom hátlapja is őrzi emlékét – anyja születési neve/Mother’s name: Szűcs Ilona. Vagy mint
mondta, ha jókedvében kiszaladt száján a nevetés: szépreményű Szűcs Ilonka.
Élt 65 évet. És három letagadott napot. Fényképalbumában összeragadtak a képek, piros lakkú körmeivel már nem fejti szét soha.

Tanulmány
CSEKE P ÉTER

Móricz Zsigmond
és a fiatal erdélyi írónemzedékek

I.
1. Az erdélyiség fordulója
Tolnai Gábor ezzel a következtetéssel zárta 1933-ban az Erdély magyar irodalmi élete
című munkáját: „Az a tény, hogy az irodalom forrásaiból nem bugyognak fel új írótehetségek, nem jelent szellemi hanyatlást, legföljebb azt, hogy az erdélyi magyarság munkája az
irodalomról a szellemiség más terére tevődött át. […] A jövő letéteményesei ezek a szociális falumunkát végző fiatalok, akik már tudatában vannak a magyarság kisebbségi helyzete
adottságainak és lehetőségeinek. Íróművész még nincs közöttük. Ma még nem is tartják
elsődleges feladatuknak az irodalmat, de bizonyára ki fog sarjadni ebből az új utakat kereső nagy jelentőségű munkából az egységes kisebbségi szellem, mely bátran nézhet a jövő
felé, és ennek a kifejeződéseként új irodalom is fog születni az előző erdélyi literatúra termékeny televényén.”1
A Szegedi Fiatalok köréből indult irodalomtörténész „az erdélyiség fordulója”-ként
üdvözölte azt a folyamatot, amelyet az első kisebbségi évtized végén 1929 nemzedéke indított el egy korszerűbb társadalmi-nemzeti önszemlélet megteremtéséért. Az erdélyi generációváltás már csak azért is nagyobb figyelmet keltett, mert az egybeesett a Kárpátmedencei ifjúsági korszakváltással. Ami egy időben zajlott Pozsonyban, Szegeden, Kolozsvárt, Budapesten. Gondoljunk csak a Sarló, a Bethlen Gábor Kör, az Erdélyi Fiatalok, a Bartha
Miklós Társaság egyidejű fellépésére – Ady, Móricz és Szabó Dezső eszmeiségének jegyében. „Az ő írásaikban látta az új erdélyiség megtestesítve azt az ideált – nyomatékosított
Tolnai –, amely útjuknak vezércsillaga lehet. […] Ettől a három írótól kapja sajátos öntudatát az erdélyi fiatalság új szelleme […]. Ady, Móricz és Szabó Dezső nevét együtt emlegetni éppen az erdélyi literatúrán szokta meg az irodalmi tudat.”2
A kezdeményezők azonban a felvidéki Sarló-mozgalom fiataljai voltak. Ez derül ki Mikó Imre 1929 karácsonyán írt szemlecikkéből is, amelyik az induló Erdélyi Fiatalok számára készült. Minden bizonnyal Jancsó Béla biztatására. A Szegedi Tudományegyetemről
(újabb) nemzedékszervező ambíciókkal hazatért idősebb Jancsó fivérre – nemcsak rokonsági alapon – felnéző Mikó ugyanis éppen azokat a gondolatokat emeli ki a Sarló folyóiratából, a Vetésből, amelyek 1929 nemzedékének a fellépését is meghatározták: „Ady tisztí1
2

Tolnai Gábor: Erdély magyar irodalmi élete. A Szegedi Fiatalok Művészeti Kollégiumának kiadása, Szeged, 1933. 131.
I. m. 41.

2010. július

55

tótüzünk volt – idézte Peéry Rezsőt –, rajta keresztül a saját magunk embersége indult
útnak önmaga felé. Katarzis, melyben lehámlottak rólunk a hamisságok, frázisok, jelszavak, az őszinte szótól való irtózás.” A másik nagy tanítómester: Móricz Zsigmond. „Móricz
egyrészt ráirányította figyelmünket a magyar falura, másrészt keserű és reménytelen kisvárosi rajzaival odakorbácsolt Nyugathoz. A kultúra és a tudás fanatikus lángját oltotta
belénk. […] Szabó Dezső […] tudatosította bennünk azt, hogy a magyar nemzet a magyar
dolgozók tömege: parasztok, munkások, intellektuelek.” A tragikus triász mellett Kassák
szerepét is kiemeli Mikó, merthogy a felvidéki fiatalok tőle tanulták meg „az építő munka
fanatikus szeretetét, a szaktudás megszerzésének vágyát”. A következő lapszámban így
folytatódik az írás: „A nagy lírikus Ady zseniális megsejtéseit teszik szociális és gazdasági
programjuk kiindulópontjává, de megérzik rajtuk Móricz ereje, Szabó Dezső forradalmi
hangja és Kassák szavalókórusokon előadott szabad ritmusa. Ugyanez a balzsamszerű, de
náluk kölcsön vett líraiság emelkedett a tudatalattiból tudatossá, ami az erdélyi gondolat
forradalmi újjászületésével nálunk is.” Befejezésként Brogyáni Kálmánt idézi: „Meg akarjuk teremteni befelé a kisebbségi magyarság osztálytalan, harmonikus egységét. Kifelé az
egyetemes magyarság gondolata gyűl terveinkben valósággá.”3
Mindezt később a Sarló-vezető Balogh Edgár is megerősíti az Erdélyi Fiataloknak
– Jancsó Béla kérésére – Pozsonyból küldött írásában: „Az új magyar nemzedék Csehszlovákiában akkor született meg, amikor a diákság egy kisded vezető csoportja a parasztság és a falu felé fordult. Ez a diákcsoport a prágai, brünni és pozsonyi főiskolás cserkészek Szent György Köre volt. Hosszas vitagyűlések eredményeképpen a magyar népnél
igyekezett megtalálni azt a nemzeti élményt, amelyet az idősebb tanult generációnak még
a magyar állam adott meg. A néphez forduló diákok Ady Endrére, Móricz Zsigmondra és
Szabó Dezsőre hivatkoztak. Ebben a három íróban szólalt meg számukra az a magyarság,
amely már nem jogi formula, nem a megbukott államtudat, hanem mérhetetlen faji erő,
természeti valóság. Hittek a falu őserejében, a Paraszt Nyár egészségében, és ugyanekkor
segítségére akartak sietni a világtalan falunak, az elsodródó faji energiáknak.”4
Ugyanez a célkitűzés – a belső demokrácia megteremtésének igénye az egyetemes magyarság újjászületésének reményével – vezérli az Erdélyi Fiatalok törzsgárdáját is. Az
Eötvös Kollégiumot és Sorbonne-t végzett Jancsó Elemér például a leghatározottabban
szembe szállt azzal a cinikus felfogással, amely a gazdasági és politikai érdekek mellett
másodrangú szerepet tulajdonítana a szellemi értékeknek. „A mi kisebbségi életünket
– érvelt a folyóirat második számában – éppen a megváltozott országhatárokra való tekintettel elsősorban irodalmi, szellemi értékek kell vezéreljék, és csak azután politikaiak és
társadalmiak. Minden gazdasági megújhodást szellemi újjászületésnek kell megelőznie
[…]. A magyar irodalom szent hivatása, hogy a(z) […] új nemzedéknek megmutassa a jelen kötelességeit, és a magyar géniusz fáklyájával rávilágítson az erdélyi elhivatás nehéz,
de megváltó útjára.”5

3

4
5

Mikó Imre: Úttörő fiatalok. Erdélyi Fiatalok, 1930. 1. 12–14. EF, 1930. 2. 25–27.
Balogh Edgár: A regösjárástól a szociográfiai intézetig. I. h.
Jancsó Elemér: Miért kell ismernünk a magyar irodalmat? EF 1930. 2. 20–23.

56

tiszatáj

2. Kisebbségi korosztályok, kisebbségi nemzedékek
A kérdéssel foglalkozó szakemberek azóta is egyet értenek Tolnainak azzal a megállapításával, miszerint az irodalomcentrizmussal szakító Erdélyi Fiata1okkal „új korszaka kezdődik az erdélyiségnek”.6 És ez akkor is igaz, ha a harmincas évek derekán szerveződő
húszévesek szerepkeresésére, a társadalomkutatásban és a politikai gondolkodásban
ugyancsak meghatározó jelentőségű Hitel fiataljaira gondolunk, akik a harmincas évek
derekán már más eszmények jegyében és jórészt az Erdélyi Fiatalok ellenében alakították
ki a maguk szellemi arculatát.
Az egymást követő korosztályok nem minden esetben jutnak el a sajátos nemzedéki
öntudatot kifejező közös fellépésig. A romániai magyar irodalom, művelődés és közélet
nemzedéki mozgalmainak közös jegyeit keresve Gáll Ernő arra a következtetésre jutott,
hogy a nemzedéki jelentkezések nálunk is – mint szerte a világon – elválaszthatatlanok a
történelmi sorsfordulóktól, a történelem menetében bekövetkezett cezúráktól, illetve az
időtállónak hirdetett értékek/eszmények devalválódásától.7 Az első világháború és Trianon következményeit számba véve írta László Dezső a gazdasági világválság közepén:
„Egy világ választja el a mai húszéveseket a negyvenen felüliektől: hiányzanak az összekötő harmincévesek. […] Nemcsak tizenöt korosztály hiányzik […], hanem a negyven éven
felüliek sorai is megritkultak az expatriálás következtében… […] Történelmet csináló
nemzedék vagyunk, inkább, mint bármelyik kor fiatalsága.”8
A két világháború közötti nemzedékváltások törvényszerűségeivel foglalkozva „a második nemzedékhez” tartozó Mikó Imréről monográfiát író Balázs Sándor a történelmi
helyzet „predesztinációs” szerepét is bevonja a vizsgálódásokba. Nem talál semmi meglepőt abban, hogy azokkal, akik a „történelmi sokkot felnőtt fejjel érték meg”, konfrontálódtak azok a fiatalok, akik „az új helyzetbe lényegében gyermekfejjel kerültek, de immár önállóan gondolkodó ifjakká cseperedtek fel”. A továbbiakban Balázs tizenöt pontban foglalta össze a történelmi helyzetből adódó nemzedéki különbségeket, az elkerülhetetlen konfliktusforrásokat, egyszersmind jelzi, hogy a számon kérő hang esetenként megértéssel és
tisztelettel párosult, ami lehetővé tette a nemzedékek közötti átjárhatóságot.9
Ha így vizsgálódunk, az is nyilvánvalóvá válik, hogy nem a csoportérdekek képviselete
avatja nemzedékké a korosztályi csoportosulásokat, hanem a történelmi felismerés: az
adott helyzetben épp ők vállalkozhatnak a legegyetemesebb értékek szolgálatára; ők fejezik ki a történelmi pillanat lényegét, miközben az érvényüket veszített eszmények/ideológiák lebontásáért, illetve a közösségük létérdekeit meg jövős szükségleteit közvetítő alternatívák érvényesítéséért küzdenek.

6
7
8

9

Tolnai: I. m. 130.
Gáll Ernő: Az erkölcs dilemmái. Dacia Könyvkiadó, Kolozsvár-Napoca, 1981. 177.
László Dezső: A hiányzó tizenöt korosztály. Erdélyi Fiatalok, 1930. 8. 126–127. Ua. in: L. D.:
A kisebbségi élet ajándékai. Összeállította, a bevezető tanulmányt és a jegyzeteket írta: Cseke Péter. Minerva Könyvek, Kolozsvár, 1997. 25–27.
Balázs Sándor: A második nemzedék tagja. In: B. S.: Mikó Imre. Élet- és pályakép. Polis Könyvkiadó, Kolozsvár, 2003.

2010. július

57

3. Válságok és eszmények
Emeljük ki a fentiekből a válságokat, illetve az eszményeket. Annál is inkább, mivel összefüggést tételezünk a válságokból kivezető utak és az eszménykeresések között.
Pomogáts Béla – miként azt 1990 végén az Erdélyi Fiatalok dokumentumkötetének
a megjelenése kapcsán kifejtette, s a Magyar irodalom Erdélyben (1918–1944) című nagy
ívű irodalomtörténeti szintézisében is megerősítette – abban látja 1929 nemzedékének a
jelentőségét, hogy az egyrészt „egészen más eszményeket képviselt, mint az »irodalomalapítók« – Áprily Lajos, Reményik Sándor, Kós Károly és Makkai Sándor – generációja”,
másrészt „új tájékozódást” képviselt. „Nem kényszerült arra, hogy gyötrelmes küzdelmet
folytasson ifjúságának nemzeti tudatával, azzal a hagyományos világképpel és értékrenddel, amelyeket mindenestül elsodort a háború és az uralomváltozás.”10 Az erdélyi „irodalomalapítók” kortársai voltak Adynak, Móricznak, Szabó Dezsőnek, és lényegében az elszakadás, „új uralom irodalomteremtő évei avatták őket írókká” – egyrészt a nyugatos
irodalmi értékrend jegyében, másrészt a Trianon utáni helyzetben alternatívaként tételezett transzszilvanista eszmeiség felerősödésének a hatására.11
Az erdélyi irodalom hőskorában megjelent Tizenegyek antológiája – olvasható Pomogáts okfejtésében – már 1923-ban bemutatta a „népi orientációt választó »második nemzedék« későbbi ideológusait és vezetőit, köztük Balázs Ferencet és Jancsó Bélát”.12 A trianoni országvesztést követően fellépő fiatal írónemzedék – hadi érettségivel harctereket,
irodalmi hírnévszerzés után pedig világot járt – tagjai mindenekelőtt az első világháború
előtti provincializmussal meg irodalmi konzervativizmussal szemben nyitottak csatateret,
a megmaradt tájhaza népi értékvilágának sajátosságait akarták ötvözni az európai távlatú
irodalmi modernséggel.
Mind a Tizenegyekre, mind az Erdélyi Fiatalokra egyaránt ösztönző hatással volt
a tragikus triász, illetve az „irodalomalapítók” transzszilvanizmusa. Éppen ezért a Tizenegyek és az Erdélyi Fiatalok mozgalma között nem volt merev „nemzedéki szembenállás”.
Ez egyrészt azzal magyarázható, hogy mindkét nemzedék ugyanazzal a történelmi, irodalmi, eszmetörténeti háttérrel indult. Ha a Tizenegyek fellépésére a Nyugat szellemiségét markánsan képviselő Ady, Móricz, Szabó Dezső irodalomszemlélete volt elsődleges
hatással, az Erdélyi Fiatalok szárnybontásában a Kárpát-medencei magyarság 20. századi
sorskérdéseire választ kereső triász szellemi-ideológiai útkeresése jelentette a prioritást.
Jellemző, hogy az antológia bírálói problematikusnak találták például az erőteljes Szabó
Dezső-hatást. Mind az esszéíró Jancsó Bélát, mind a prózaíróként jelentkező Kacsó Sándort, Szent-Iványi Sándort és Tamási Áront igyekeztek megóvni attól, hogy Az elsodort falu írójában a magyar írásművészet tökéletességét lássák. Ezt sokkal inkább felfedezhetnék
– ajánlották – például Móriczban.13
Alighogy bemutatkoztak, a Tizenegyek külföldi tanulmányútra indultak. Mire hazakerültek, a kolozsvári egyetemen és főiskolákon már gyülekeztek azok az ifjak, akik tudato10
11
12
13

Pomogáts Béla: A második erdélyi nemzedék. Kritika, 1990. 12. 38–40. – Lásd még: P. B.: Magyar irodalom Erdélyben (1918–1944). Pallas – Akadémia Könyvkiadó, Csíkszereda, 2008.
Tolnai: I. m. 32–33.
Pomogáts: A második erdélyi nemzedék. I. h.
Cseke Péter: A Tizenegyek. Egy antológia elő- és utóélete (1923–2003). Kriterion Könyvkiadó,
Kolozsvár, 2003. 5–8.

58

tiszatáj

san készültek fel a kisebbségi közéletben és társadalomépítésben rájuk váró szerepekre.
„Hét esztendő a mi gyorsan rohanó életünkben nagy idő – írta indulásuk évében László
Dezső. – Az Erdélyi Fiatalok már nem az irodalmiság, hanem inkább egy faji alapon álló
társadalomtudományi vagy kisebbségpolitikai érdeklődés jegyében született meg. Inkább
viseli magán a kort és a világot, amelyikben élünk, és inkább szól az életnek, mint a Tizenegyek […] korszakot nyitó antológiája.”14 Melynek „alapgondolatai teljes mértékben rokonok az Erdélyi Fiatalok elgondolásaival – fejtette ki a Tizenegyek megjelenésének tizenegyedik évfordulóján –, de a rokonság ellenére is meg kell állapítanunk néhány különbséget. […] Az antológia […] az erdélyi magyar élet hőskorában született, ez egyik magyarázója annak, hogy gondolatainak formája szépirodalmi élményeket, megsejtéseket, jóslatokat
hoz. Az Erdélyi Fiatalok viszont a gazdasági válság kibomlása pillanatában született meg.
Formájának sokkal inkább szociológiainak, tudományosnak kellett lennie”.15
A nemzedéki együttműködés felemelő példázataként alighanem egy Tamási-dedikációt idézhetnénk. A Tizenegyek megjelenésének tizenegyedik évfordulóján – 1934. február
17-én – az Ábel-trilógiával zenitre jutó író ezzel az ajánlással tisztelte meg az Erdélyi Fiatalok szerkesztőjét: „László Dezsőnek adjuk, akivel együtt már nem Tizenegyek vagyunk,
hanem építő kőművesek.”
4. Fiatal kisebbségideológus – a magyar megújulás egyetemes igényéről
Az erdélyiség hangsúlyváltására nemcsak az Erdélyi Fiatalok indulásából következtetett a
szegedi irodalomtörténész; jól érzékelhette azt a Tizenegyeket követő második erdélyi antológiából, az 1931-es Új arcvonalból is. A tizenkilenc szerző közül többen az Erdélyi Fiatalok alapító-főmunkatársai és munkatársai voltak (Bányai László, Gagyi László, Debreczeni László, Jancsó Elemér, László Dezső, Méliusz József, Óvári Éva), de maga a kezdeményezés nem a folyóirat belső köréből származott. A nemzedékszervező tapasztalatokkal
rendelkező Jancsó Béla, bár felkérték rá, ez esetben nem vállalt semmiféle közreműködést: sem szerkesztőként, sem előszóíróként. Miként a Buday Györggyel folytatott levelezéséből kiderül,16 véleménye egybeesett azzal, amit a Szegedi Fiatalok Művészeti Kollégiumának kiadásában megjelent kötetében Tolnai Gábor így fogalmazott meg: az új generáció tagjai között alig vannak olyanok, akik a „jó közepesség” színvonalát meghaladnák, a tanulmányokhoz és esszékhez viszonyítva az antológia szépirodalmi része „igen keveset
mondó”.17 „Ebben a könyvben a pár igaz is elvész a többi miatt” – sommázta véleményét
az Erdélyi Fiatalok hasábjain Dsida Jenő, a folyóirat alapító-főmunkatársa. A versírók
közül a legjobb véleménnyel Varró Dezsőről volt; még Szemlér Ferencben is csak a kiforratlan tehetséget tudta felfedezni. A novellisták közül Kolozsvári Grandpierre Emil és
Méliusz József vonta magára a figyelmét, de egyikük teljesítményétől sem volt elragadtatva; a később nevet szerzett Kovács György, Kováts József, Thury Zsuzsa, Wass Albert je-

14

15
16

17

László Dezső: Az erdélyi magyar ifjúság tízesztendős útja. In: L. D.: A kisebbségi élet ajándékai.
27–30.
Uő.: A Tizenegyektől az Erdélyi Fiatalokig. In: L. D.: A kisebbségi élet ajándékai. 43–47.
Cseke Péter (szerk.): Buday György és Kolozsvár. Álom egy Solvejg-házról. Esszék, tanulmányok, levelek, visszaemlékezések. Komp-Press Kiadó, Kolozsvár, 2006. 97–179.
Uo.

2010. július

59

lentkezéséről pedig az volt a véleménye, hogy egyikük sem jutott el még a közepes szintig
sem.18 A Nyugat kritikusa, Csanádi Rudolf egyetlen tanulmányt emelt ki az antológiából
mindössze. A kisebbségi élet ajándékait. Kossuthra és Széchenyire hivatkozva helyénvalónak tartja a fiatal kisebbségideológus László Dezső álláspontját: a magyar megújulás
szervesen összefügg az egész akkori világ egyetemes átalakulásával. Az országhatárokkal
elválasztott magyarság Közép-Európában tud-e más európai kultúrákkal egyenértékű kultúrát teremteni magának? – tette fel a kérdést. – Mert ha nem tud, színtelenül elkeveredik
a sok európai «izmus»-ban.19 (László Dezső 1931-es kisebbségbölcseleti alapvetését utókora többszörösen visszaigazolta.20)
A harmadik nemzedéket tömörítő Hitel (1935; 1936–1944) ugyancsak fontos értelmiségnevelő műhelynek bizonyult. Az elitértelmiség műhelyének. Abból a felismerésből kiindulva, amit Venczel József 1935-ben így fogalmazott meg: a kisebbségi helyzet nem jelentheti a dilettantizmus térhódítását, a színvonal süllyedését; mi több, kisebbségi helyzetben egész népünknek kell(ene) elitté válnia.21 Venczelt már tizenhét éves korában úgy
emlegetik, mint „tudós diákot”, aki éles szemű kritikusa az addigi „cifraszűrös” faluábrázolásoknak. Díjnyertes irodalmi dolgozataival az értelmiség felelősségvállalását felkorbácsoló Szabó Dezsőre és a reálisan látó Móricz Zsigmondra irányítja a figyelmet, minek következtében Jancsó Béla és László Dezső nélkülözhetetlen munkatársává válik az Erdélyi
Fiatalok körében. 22 Felvállalja a munkaközösség által intézményesített, szociológiai és
szociográfiai kutatásokra felkészítő faluszeminárium szervezését, ugyanakkor a Jancsó
Elemér vezette irodalmi szemináriumnak is aktív résztvevője: kortársai szerint emlékezetes előadást tartott például Móricz Zsigmondról. Ez az az időszak, amikor tehetsége alapján fényes írói pályát jósolnak neki. Ő azonban a tudományművelést választja. Ennek ellenére az 1935-ös Hitel szerkesztőjeként nemcsak a leendő kutatóknak, társadalomtudományi szakembereknek biztosít megnyilatkozási lehetőséget, Makkai Lászlóval együtt tömöríti az írói pályára készülő húszéveseket is. Nagyjából már együtt vannak mindazok
– Bözödi, Jékely, Kiss Jenő, Szabédi László –, akikre Móricz Zsigmond is támaszkodhatott (Asztalos Istvánnal, Jordáky Lajossal, Kovács Györggyel, Nagy Istvánnal, Salamon
Ernővel, Szemlér Ferenccel, Veress Pállal együtt) a Kelet Népe szerkesztése során, és akik
az író halála után a Termést (1942–1944) avatják korszakos jelentőségű folyóirattá. Nem
18

19
20

21
22

Dsida Jenő: Új arcvonal. Tizenkilenc fiatal erdélyi író antológiája. Erdélyi Fiatalok, 1932. 5.
5–97. Újraközölve in: Dsida Jenő: Séta egy csodálatos szigeten. Cikkek, riportok, novellák, levelek. Sajtó alá rendezte és a bevezetőt írta Marosi Ildikó. Kriterion Könyvkiadó, Buk., 1992. 70–
73. – Itt jegyezzük meg, hogy Dsida egyik összegező írásában a következő évben is visszatér a témára. Újólag arra a megállapításra jutott, hogy az Új arcvonal „általános kiábrándulást okozott.
Kettőt lehetett megállapítani belőle: először, hogy a hangos csoport igen szerény és igen öreg kis
önképzőköri próbálkozásokkal lépett a nyilvánosság elé, másodszor, hogy – nincs is világnézete.”
(Dsida Jenő: Lesz-e irodalmi utánpótlás Erdélyben? Pásztortűz, 1934. 16. 321–322.)
Csanádi Rudolf: A magyar ifjúság új arcvonala. Nyugat, 1932. 22. 471–473.
Csapody Miklós: A toronyember. Korunk, 2005. 3. Lásd még: Cseke Péter (szerk.): László Dezső
emlékezete 1904–2004. Polis Könyvkiadó, Kolozsvár, 2004.
Vö.: Venczel József: Collegium Transilvanicum. In: V. J.: Erdélyi föld – erdélyi társadalom.
Közgazdasági és Jogi Könyvkiadó, Bp., 1988. 180–184.
Cseke Péter: Legkeletibb Nyugat – legnyugatibb Kelet. In: Cs. P. Jöjjön el a mi időnk. Esszék,
tanulmányok, dokumentumok. Pallas – Akadémia Könyvkiadó, Csíkszereda, 2005. 96–121.

60

tiszatáj

véletlen, hogy a Termés belső köre Móriczot tekintette az írói lelkiismeret mértékének.
Eszmei tisztánlátás, szociális érzék, erkölcsi integritás – Móricznak köszönhetően fedezték fel rendre a közösségi irodalom attribútumát.23 Többségi helyzetben sem feledve a kisebbségi sorban szerzett tapasztalatokat.
Az 1936 és 1944 között megjelenő második Hitel – miként azt Vallasek Júlia kimutatja
– már nem publikált szépirodalmat, nem foglalkozott irodalmi kérdésekkel.24 E tekintetben Venczel szerkesztői felfogása megegyezett a Jancsó Béláéval és a László Dezsőével.
Nézeteltéréseik abból fakadtak, hogy nem tudtak megegyezni a nélkülözhetetlen munkamegosztásban, illetve az alkalmazandó munkamódszerekben. Jellemző, hogy a történelmi
helyzet megváltozásával a nemzedéki ellentétek is eltompultak, felszívódtak. László Dezső
például 1941-től egyik leggyakrabban publikáló munkatársa volt a Hitelnek.25

II.
Beszélgetéseink során Debreczeni László nem egyszer hangsúlyozta, hogy eszménykereső
ifjúsága Adyban, Móriczban és Szabó Dezsőben fedezte fel az eszmeteremtőt.26 Az ő számbavételéből is tudjuk,27 hogy Móricz több ízben közel került az új erdélyi nemzedékekhez:
1) amikor Makkai Sándor Ady-könyvét a Nyugatban köszöntötte;
2) amikor Osvát Ernő halála után Babitscsal a Nyugat szerkesztését átvette;
3) amikor 1931-es szlovákiai látogatása után konzervatív magyar körök részéről minősíthetetlen támadás érte;
4) amikor a Nyugat hasábjain a Magunk revíziója egyetemes magyar jelentőségére
hívta fel a figyelmet;
5) amikor a bécsi döntés után az erdélyi reálpolitika tanulságaira figyelmeztetett;
6) amikor a Kelet Népe szerkesztőjeként a Székelyföld elszegényedésének okait kereste.
Kutatásaink egyértelműsítik, hogy az egyetemes magyarság sorskérdései értelmezésének ihletforrását találta meg Móricz az erdélyi témakörökben.
1. „Fájó sebekből termő ágak”
Csaknem teljes terjedelmében érdemes lenne idézni, amit Móricz a Magyar fa sorsáról írt
a Nyugat 1927-es évfolyamában: „Mikor Szlovenszkóban jártam, egy este egy társaságban
együtt voltam egy úriemberrel, akinek én említettem, hogy a Makkai Sándor könyve megjelent, s hogy igen szép. Másnap délután újra találkoztunk. Kiderült, hogy egész éjszaka
nem aludt, a könyvet megszerezte s végigolvasta és végigzokogta. Barátaink, akik reggel
fölkeresték, ott találták a könyv fölött, zokogva. Mélyen meghatott. A könyv valóban nagyon szép, nagyon becses, szívből szívbe szól. De csak ott érzik az Ady-szenvedés, az Ady23
24
25
26
27

Bözödi György: Móricz Zsigmond Erdélyben. Termés, 1942. Ősz, 89–100.; uő: Németh László
könyve Móricz Zsigmondról. Termés, 1943. Tavasz, 75.
Vallasek Júlia: Sajtótörténeti esszék. Négy folyóirat szerepe 1940–1944 között az észak-erdélyi
kulturális életben. Kriterion Könyvkiadó, Kolozsvár, 2003. 59–77.
Uo.
Cseke Péter: Vigyázó torony. Beszélgetések Debreczeni Lászlóval. Kriterion Könyvkiadó, Buk.,
1995.
Uő.: I. m. 47–48.

2010. július

61

fájdalom roppant mélységét és rettenetes tragikumát, ahol azoknak az időknek politikai
bűneiért most lakolnak, magyarok, ártatlanok, vérzők. Idehaza senki se érezheti annyira a
fajta-fájást. Mit érezzen az a kegyelmes úr, akitől nem vett el Trianon semmit. Nem vette
el tőle a március 15-ikét. Sem a valláserkölcsi, népnemzeti és honfihazaffi szólásszabadságot. Az ilyen felléphet a szószékbe és leerkölcstelenezheti, lehazátlanbitangíthatja, leperverzerotikusistentelenrészegítheti a költőt. S csak az az egy fájdalma van, hogy állami
nyugdíját nem veheti el. Mert ezeknek a hű, szilárd és boldog embereknek ez az első gondolatuk: megölni azt, aki nem az ő nótájukat fújja. Ha rajztanár, kidobatni a fővárossal, ha
újságíró, kidobatni a szerkesztőjével, ha püspök, kidobatni híveivel. Szerencsére a magyar
állja a verést. A legjellemzőbb magyar fa a diófa. Ezt sose metszik. Zúzzák és törik. Ha
nem terem, meg kell verni hosszú rudakkal, s a fájó sebekből termő ágak hajtanak. Így verik a magyarságot a Sors által rászabadított elemek és még a rossz gyermekek is. De a magyar fa egyre ősibb erővel sarjad.”28
A Móricz által leírt jelenet nem volt elszigetelt jelenség akkoriban. Az 1935-ig Pozsonyban élő Balogh Edgár élete alkonyán is élményélességgel tanúsítja, hogy a kötet
mondandója mennyire megrázta korának magyar ifjúságát. Budapesten a Soli deo Gloria
is megjelentette a kötetet, s a csehszlovákiai magyar főiskolások Szent György köre (a Sarló elődje) táviratban üdvözölte az írót, amiért „állásfoglalásával hozzájárult egy demokratikus új nemzedék szemléletének kialakításához”.29
2. A Nyugat-szerkesztő keleti munkatársai
A kolozsvári Jancsó fivérek már 1926-tól jelen voltak az Osvát-szerkesztette folyóiratban, Tamásira alighanem Németh László hívta fel Móricz Zsigmond figyelmét. Aki, Osvát
halála után, nemcsak Tamási elbeszélő-művészetével akarta „életszerűbbé” tenni a Nyugat prózáját, Babitscsal együtt szerepet szánt a Baumgarten-díjas fiatal írónak a folyóirat
erdélyi népszerűségének a növelésében is.30 Miként a Babitsnak írt leveleiből kiderül,
Tamási nagyon megfontolta már azt is, hogy ő maga mivel jelentkezzék a Nyugatban
– „amelynek helyzetét és programját” 1930 februárja óta egyre világosabban látta –, azt
pedig ugyancsak, hogy kiknek a kéziratáért vállalhatna kezességet. Mindenestre döntése
megszületett, mert arról értesítette Babitsot, hogy a Móricznak tett ígéretét betartotta:
„A Pannóniában megígértem volt Móricz Zsigmondnak, hogy küldök egy névsort, amely
körülbelül az itteni gárdát jelentené, amelyet jó volna bekapcsolni a Nyugatba is. A mellékelt lapon soroltam fel ezeket az embereket, természetesen anélkül, hogy bármit is tudnának erről.”31 Sem a Babits-kutató és Tamási-monográfiát író Sipos Lajos, sem a Tamásileveleket gondozó marosvásárhelyi irodalomtörténész, Nagy Pál nem akadt rá erre a névsorra, ám így sem kétséges, hogy Tamási alighanem a hozzá közel álló – és Móriczcal is
megegyező eszmeiségű – Kós Károlyra, Makkai Sándorra, Molter Károlyra, Szentimrei
Jenőre, Nyirő Józsefre, Kacsó Sándorra gondolhatott. Bizonyára Jancsó Bélára is, akit

28

29
30
31

Móricz Zsigmond: Magyar fa sorsa. Nyugat, 1927. 14. 77.
Vö.: B. E. [Balog Edgár]: Makkai Sándor. In: Dávid Gyula (szerk.): Romániai magyar irodalmi
lexikon III. Kriterion Könyvkiadó, Buk., 1994. 457–460.
Vö.: Sipos Lajos: Tamási Áron. Elektra Kiadóház, Bp., 2006. 66.
Tamási Áron – Babits Mihálynak. Kolozsvár, 1930. II. 3. In: Nagy Pál (szerk.): Tamási Áron:
Ölelő szeretettel. Palatinus, Bp., 2008. 102–103.

62

tiszatáj

még a harmincas évek derekán is arra biztatott, hogy hagyja a kisebbségi társadalomszervezést másra, és térjen vissza az irodalomhoz.32
3. A régi és az új magyarság harca
A Temesvárt született Balogh Edgár a prágai német egyetemről érkezett Budapestre 1927
decemberében, hogy az Eötvös Kollégiumban néprajzi szakdolgozatát elkészíthesse. Akkoriban maga is a Bartha Miklós Társaság tagja volt. Az Ady-rajongó felvidéki fiatalok
kapcsolata ebben az időszakban erősödik meg Szabó Dezsővel, Móricz Zsigmonddal, akit
később meghívnak a Sarló körébe. E látogatás miatt került Móricz a magyarországi konzervatív körök támadásának pergőtüzébe. Pontosabban azért, mert a Sarló fiataljairól le
merte írni az akkor szentségtörésnek számító szentenciát: „Ők már nem azt mondják,
hogy Magyarországon kívül nincs élet, s ha van élet, az nem élet. Ők már úgy látják, hogy
a magyar világon kívüli élet okosabb és emberségesebb élet.” A leghangosabb – olvasható
Jancsó Elemér A régi és az új magyarság harca című írásában, mely a folyóirat 1931. évi
4. számában jelent meg – Pekár Gyula volt, aki a Petőfi Társaság március 15-i ünnepi gyűlésén Móriczot „bacilus-hordozónak” nevezte, és azzal vádolta, hogy „beállt az egyik utódállam magyarellenes propagandistájának”. Milotay István „csehbarát író”-nak nevezte
Móriczot, és azt ajánlotta neki: ha annyira tetszik a csehországi szociálisabb és demokratikusabb légkör, akkor költözzék oda. Móricz a Pesti Naplóban és a Nyugatban megjelent
cikkeiben higgadt hangon válaszolt az őt ért vádakra. Rámutatott arra, hogy Trianon
semmit sem változtatott támadóinak felfogásán: „A megcsonkított Magyarország ténye
csak arra jó nekik, hogy még jobban megnyírják az önképzőkörök gondolatvilágát, hogy a
cserkészekkel hazafias műdalokat énekeltessenek, és hogy egy vértelen irredentizmust teremtsenek.” Majd a felvidéki magyar ifjúságról kifejtette: Magyarok ők, magyarabbak,
mint itthon szegény, sötétségben és felvilágosulatlanságban tartott gyermekeink. Izzóbb
magyarság tombol ott a babiloni fogság érzései mellett, mint itthon, ahol ma is még a régi
és sűrű levegőjű mesterséges sötétségben vannak az ifjak. […] A nemzeti érzés nem azt jelenti, hogy elmúlt életek kihalt formáihoz ragaszkodjunk, hanem azt, hogy a mai élet, az
egyre fejlődő élet ura legyen az ember.”33
Balogh Edgár már 1927-től tapasztalhatta, hogy a csehszlovák hatóságok irredentizmussal vádolják őket. Ennél csak a magyar politikai vezetés konzervatív köreinek rosszallását érezhették fájdalmasabbnak, azokét, akik nem nézték jó szemmel, hogy az értelmiségi pályára készülő felvidéki magyar fiatalok felfedezték a Nyitra körül, Beregben és Ugocsában előttük járt „Kodály Zoltán, Móricz Zsigmond és Bartók Béla néprajzi kutatásainak
nyomait, e művészek követőinek vallották magukat, új faji kultúráról beszéltek – és felfedezték a falusi szociális nyomort. […] Magyar részről is mozgalom indult meg a regösmozgalom ellen, és a következő esztendőben a regösdiákok nem mehettek többé vándorolni.”34

32
33
34

Vö.: Cseke Péter: Omló partok gátkötői. Németh László, Jancsó Béla, Tamási Áron. In: Cs. P.:
Paradigmaváltó erdélyi törekvések. Kriterion Könyvkiadó, Kolozsvár, 2003. 194–224.
Lásd: Jancsó Elemér A régi és az új magyarság harca. Erdélyi Fiatalok, 1931. 4. 65–67.
Balogh Edgár: A regösjárástól a szociográfiai intézetig. EF 1930. 6. 82–85.

2010. július

63

Móriczban voltaképpen az 1926-os erdélyi látogatása nyitotta fel azokat a zsilipeket,
amelyek (Trianon után) elzárták előle a Kárpát-medencei magyarság első világháború
után esedékes újjászületésének a kilátását. Miután közvetlen közelről megtapasztalhatta
erdélyi nemzedéktársainak és az utánuk következőknek az életakaratát, depressziója is fokozatosan feloldódott. Írói küzdelmeinek hatásfokát ugyancsak megnövelte, hogy „a régi
és az új magyarság harcá”-ban maga mellett tudhatta az „új arcú” felvidéki és erdélyi
nemzedékeket. Ez utóbbiak ráadásul a szegedi Bethlen Gábor Körben, illetve a budapesti
Bartha Miklós Társaságban is egymásra találtak. Mi sem volt tehát természetesebb, mint
az, hogy 1931. március 30-án hetvennégy kolozsvári magyar egyetemi és főiskolai hallgató
együttérzését fejezte ki a prágai magyar diákok meglátogatása miatt nemzetellenességgel
megvádolt írónak; aki – miként a Móricz Zsigmond közöttünk című kötet is tanúsítja –
Jancsó Bélának címzett levélben köszönte meg, hogy bizonyságot tettek a „fellélegző magyar kultúra mellett”. 35 A László Dezső hagyatékában megtalált másodpéldány szerint
többek között Baczó Gábor, Debreczeni László, Demeter János (későbbi ügyvéd, lapszerkesztő), Dsida Jenő, Erdélyi Gyula (későbbi képzőművészeti főiskolai tanár), Gyallay-Pap
Zsigmond, Jancsó Béla, Jancsó Elemér, Mikó Imre, Miklós András, Szabó Árpád (későbbi
atomfizikai főkutató), ifj. Szabó Géza (zongoraművész, későbbi zeneművészeti főiskolai
tanár), Szilágyi Olivér (ügyvéd), Tonk Emil (későbbi gyermekgyógyász főorvos), I. Tóth
Zoltán (történész, 1956-ban mártírhalált szenvedett akadémikus), Váró György (ügyvéd),
Venczel József írta alá a szolidaritási nyilatkozatot.36
4. Akiknek „nincs egyebük, csak a magyarságuk”
A Móricz Zsigmond és az erdélyi magyar ifjúság címen közreadott levélváltás az Erdélyi
Fiatalok 1931. évi faluszámban látott napvilágot. Ezt követően szemlecikket olvashatunk
a Magunk revíziója erdélyi és magyarországi visszhangjáról. A szerző – stílusa alapján
Jancsó Béla – elöljáróban kiemeli: Makkai „kisebbségi életünk problémáihoz úgy nyúl
hozzá, hogy azoknak egyetemes magyar és emberiségi távlatot is ad…” Majd – Szentimrei,
Reményik, Kós Károly, Szabó Dezső méltatásának ismertetése mellett – Móricz Zsigmondnak a Nyugatban megjelent vezércikkére hívja fel a figyelmet, kitérve arra is, hogy
az Athenaeum Könyvkiadó Pesten azért nem akarta megjelentetni a Magunk revízióját,
„mert csak az erdélyi magyarságot érdekli a kérdés.” 37 Pedig az egész magyarságra „az
a feladat vár – tudatosította Móricz –, hogy végrehajtsuk a magunk revízióját, s ennek a
revíziónak az alapján építsük fel az új magyar irodalmat és közéletet. Az új magyar lelki
életet, világszemléletet és a cselekvő és építő magyarságot.” 38 Írásának végkicsengése:
„Nem ismerek el a magyar problematikában külön fejlődő eszmei kérdéseket. Csak egy,
közös, általános magyar lelkiség van. Minden, ami erre vonatkozik, bárhol tör is felszínre,
a magyarság közös ügye-baja. Makkai Sándor, ha idehaza élne, aligha foglalkozhatott volna ilyen éjféli őszinte gondolatokkal s kérdésekkel. A múltra vonatkozó gondolatai épp
olyan érinthetetlenek, mint a népre s az ifjúságra valók. De jellemző, hogy nekik, akiknek
35
36
37
38

Kántor Lajos (szerk.): Móricz Zsigmond közöttünk. Kriterion Könyvkiadó, 1979. 160.
Cseke Péter: Vigyázó torony. 50–52.
Xxx: A Magunk revíziója körül. Erdélyi Fiatalok, 1931. 5–6. 113.
Móricz Zsigmond: Magunk revíziója. Makkai Sándor könyve. Nyugat, 1931. 9. 567–575.

64

tiszatáj

ott a kisebbségben nincs egyebük, csak a magyarságuk, egyetlen gondjuk a magyarság
problémáival való lelki viaskodás. Nagyon nevezetesnek találom, hogy a kisebbségbe szakadt magyarok szava indítja meg a nagy tisztulási folyamatot. És ha elérjük, hogy a magyarság egységes eszmei közösségbe tömörül, ebben a kisebbségben élőknek, úgy látszik,
jelentős munkája és érdemei lesznek.”39
A kötet ugyanolyan katarzist váltott ki a fiatal erdélyi nemzedékekben, mint a Magyar
fa sorsa. Jancsó Béla terjedelmes esszében foglalkozott Makkai nagy hatású – kisebbségi
társadalomépítő programalkotásra, nemzeti megújhodásra késztető – gondolataival, és
Magunk revíziója címmel állandó rovatot indított az Erdélyi Fiatalok hasábjain.40
5. A nemzeti piedesztálra emelt erdélyi reálpolitika
Az Erdély-trilógia önmagában is eléggé nyilvánvalóvá tette, hogy Móricz az erdélyi reálpolitika alapján képzelte el a Trianon utáni „új magyar lelki élet”, „világszemléletet” és „építő
magyarság” újjáteremtését.
Pásztortűzbeli nekrológjában Jancsó Béla részletekbe menően szól ezekről a kérdésekről is. Az író utókorának figyelmébe ajánlva a Kelet Népe 1941. február 1-jei Móriczvezércikket, az erdélyi lélek alapvonásait megörökítő Reálpolitikát. Az egész írói életműre
érvényesen állapította meg: „Erdély örök magyar mondanivalóit akkor szólaltatta meg
Móricz Zsigmond, amikor a kisebbségi sorba került erdélyi magyarság a saját útján elindult […] megtalálni a magyar megújulás erdélyi útját. Móricz Zsigmond itt is híd volt határok és korlátok között, híd és példamutatás.”41 Jancsó Béla idézhetett volna akár a Miért
szegény Erdély? című – ugyancsak 1941-es – Móricz-vezércikkből is, amelyben a fiatal
erdélyi írókat állítja össznemzeti piedesztálra: „Örömmel látom, hogy az erdélyi írók valamennyien reálisabbak, mint mi vagyunk itt. Mindegyikükben a panasz s felzúdulás mellett gyakorlati program van: reálpolitika. Mintának állítom Erdély legfiatalabbjait a magyar kortársak elé: ezek a tűzben kovácsolt és acélozott lelkek ki fogják harcolni a maguk
életét. És tegyék is. Ezzel nekünk is szolgálnak, nemcsak maguknak: nekünk, vagyis az
egész egyetemes magyar sorsnak.”42 Móricz okfejtése a közös nyelvből, a közös kultúrából
és a közös hagyományokból indul ki. Majd rátér az erdélyiség olyan vonásaira, mint óvatosság és vakmerőség, okosság és vállalkozókészség, szervezőkészség és egyéniségfejlesztés, hagyományőrzés és értékfogadó nyitottság. Vagyis a Bethlen Gábor-i politizálás tapasztalatai nemesednek itt hétputtonyos aszúvá. Hogy aztán ezzel a kijelentésével lepjen
meg: „Inkább a székely hódítson meg bennünket, mint az idegen fajok. Ő tanítson meg
bennünket arra, amivel oly sok századon át éli életét a bérces kis hazában: a reálpolitikára. Mert hiába prédikálunk itthon, hiába ájulunk és ujjongunk: itt lehetetlen lángokat
gyújtani. Itt még két generációnak kell születni s végig élni az életet, míg odajutunk, hogy
csak meg is értsük az erdélyiek reális politikáját. Nálunk még azt sem tudja senki, mi a po-

39
40
41
42

I. m. I. h.
Jancsó Béla: Magunk revíziója. Erdélyi Fiatalok, 1931. 3. 45–50.
Jancsó Béla: Móricz Zsigmond. Pásztortűz, 1942. 10. 417–422.
Móricz Zsigmond: Miért szegény Erdély? 1941. 4. 3.

2010. július

65

litika.”43 Ezek a felismerések a kommunizmus bukása utáni évtizedekben is érvényesek lehetnek.
6. Mi táplálta Móriczban a székelység iránti affinitást?
Bözödi György, aki a Székely bánja című szociográfiájával 1938-ban nem kis vihart kavart, 1941-ben ezzel kezdi a székelyföldi szegénység „okadatolását” a Kelet Népe 1941.
március 1-jei számában: „Most már magunk között beszélhetünk erről a kérdésről, tehát
nyíltan szólhatunk. Nem köt az a számtalan gátlás, amely a román uralom alatt hallgatásra vagy túl bölcs mérsékletre kényszerített, ha a székelység nyomoráról kellett beszélni.
Ma is emlékezetemben fáj az a lehetetlen helyzet, amellyel Székely bánja című könyvem
megírásakor viaskodni kényszerültem: ha megírom a nagy nyomorúságot, az ellenséges
román közvélemény előtt állítok ki rossz bizonyítványt magunkról, hogy, íme, milyen egy
értéktelen, silány nép került Romániába, és még miatta akarja az üres magyar propaganda
visszakövetelni Erdélyt! S amennyi lehetősége volt annak, hogy a román propaganda kihasználja a fájó, de igaz helyzetképet a Romániába kényszerült székelységről, éppen annyi
lehetősége volt annak is, hogy a hatóságok bíróság elé állítják az írót lázítás miatt NagyRománia nyugalma és békéje ellen, vagy éppen revíziós álmok miatt, mert nem látja rózsásnak a meglévő helyzetet. Volt a kérdésnek még egy másik, kényesebb pontja is. A székelyföldi szegénység mint társadalmi jelenség okai a múlt század derekáig nyúlnak vissza,
ezt nem hallgathatta el tárgyilagos szemlélő, ki a székely társadalom történelmi alakulásait ismeri, de viszont úgy kell megmondania, hogy ebből ne hárulhasson mentség a rosszul
gazdálkodó új gazdára, a politika pedig ne mondhassa azt a panaszkodó személynek, hogy
a »magyarok alatt is éppen ennyi bajod volt«. Volt más veszély is. A megélhetés nélküliek,
a népfölösleg elvándorlásának kérdését sem látszott tanácsosnak felveti, mert ha azt kutattuk, hová vezetett az útja a nyomtalanul eltűnt pár ezer embernek, akik a székelység
zömét jelentő szegény napszámos-rétegből évente kirajzottak már közel száz esztendő óta,
a vörös nyilak a Kárpátokon túlra: Moldvába és Havasalföldre vezettek. Így lett a Regát az
erdélyi magyarok nagy temetője […]. Trianon nemcsak azt jelentette, hogy a székelység
idegen fennhatóság alá került, hanem azt is, hogy a lezárt hegyi utak megnyíltak kelet felé
a népfölösleg előtt. Ezt ismét nem lehetett megmondani annak veszedelme nélkül, hogy a
románság ellenünk fordítja a történelmi kényszerből származott helyzetet, és úgy tünteti
fel, hogy a székelység előnyösebb gazdasági viszonyok közé került.”
Ha tehát valaki netán szóvá tette, miként Bözödi, a székelyföldi nyomorúságot, „a kisebbségi magyar hivatalosok nem késlekedtek rányomni a bélyeget, hogy »baloldali«, osztályharcos és egységbontó, sőt a »fajáruló« jelző is hamarosan kijárt annak, aki a bajok
történelmi gyökerét kereste”.44 Ha ez így volt a két világháború közötti kisebbségi helyzetben, még inkább felerősödtek ezek a hangok 1940-et követően, amikor a CsonkaMagyarországról érkező „ejtőernyősök” hasonló szóhasználatának súlyos személyi (a zsidók esetében: kollektív) következményei voltak. A Kelet Népe tehát jó időben vetette fel
ezeket a kérdéseket.

43
44

Móricz Zsigmond: Reálpolitika. Az erdélyi lélek alapvonása. Kelet Népe, 1941. 2. 1–2.
Bözödi György: A székelyföldi szegénység. Kelet Népe, 1941. 4. 3–5.

66

tiszatáj

Honnan ez az affinitás Móriczban a székelyek iránt? Miért fájt neki annyira a székelyföldi szegénység megtapasztalása? Lapjában miért indított ankétot ennek okmagyarázatára?
A Móricz Zsigmond közöttünk című kötetben egy kézírásos feljegyzés olvasható a család partiumi és székelyföldi felmenőiről. Eszerint a nagyváradi születésű Móritz István
egyik fia, Mihály, Háromszéken telepedett le, s felvette a sepsiszentgyörgyi előnevet, a másik, István pedig Szatmár megyébe költözött.45

III.
Két világháború közötti eszmetörténetünk egyik legizgalmasabb fejezete, Móricz Erdélyszemléletének és -kapcsolatainak átfogó szintézise még bemutatásra vár egy, remélhetőleg
készülő – Móriczot helyi, nemzeti és egyetemes értékei szerint „kanonizáló” – nagymonográfiában. Ám addig is összegezni lehetne/illene/kellene mindazt, amit a Kántor Lajos
szerkesztette Móricz Zsigmond közöttünk még viszonylag jó időben feltárt; amit Tasi József nélkülözhetetlen kétkötetes munkája, a Móricz Zsigmond, a Kelet Népe szerkesztője
a nyolcvanas évek végén nyilvánosságra hozott;46 amire a Kelemen Lajossal intenzíven
foglalkozó Sas Péter a levéltárakban rábukkant; amire a Móricz erdélyi kapcsolatait búvárló kutatók ráeszméltek.
Ezúttal csak a tanulmányban jelzett nemzedékek néhány képviselőjének viszonyulására szeretnők nyomatékosabban felhívni a figyelmet:
1. Tamási Áron
Az induló Tamásira nagy hatással volt Szabó Dezső és Nyirő expresszionizmusa, eszmetörténetileg azonban inkább a Móricz- és Németh László-vonulathoz kapcsolódik.
Magyarországi látogatásai és hosszasabb budapesti tartózkodásai idején Tamási többször
találkozik Móriczcal kávéházakban, felkeresi őt Leányfalun. Az 1941-es könyvnapok után
– amelyeken „érték, igazság és szépség igyekezett a hitványsággal megvívni, akárcsak az
életben – Kelemen János értelmezi/értékeli Tamási újabb műveit a Kelet Népe hasábjain.
A mese és a valóság szálaiból drámát szövő író Magyari rózsafa című regénye aligha illethető ma a „Tamási legegyenletesebb munkája” jelzővel, a székely falu vergődésének a
román uralom utolsó (?) esztendejében azonban reális magva van. Lírai játék a valósággal? De nem komolytalan játék – állapítja meg a szerző.47 A Babits Emlékkönyvet előkészítő Illyés Gyulának 1941. augusztus 17-én elpanaszolja Tamási, hogy időszerűtlennek tartja
Móricz írását a Kelet Népe legújabb számában. „Mi lehet a magyarázata annak – kérdezi
teszi fel a kérdést –, hogy ma, amikor a szellemet minden oldalról fenyegetik, az írók

45
46
47

Kántor: I. m. 160.
Tasi József és társai (szerk.): Móricz Zsigmond, a Kelet Népe szerkesztője I–II. Petőfi Irodalmi
Múzeum, Bp., 1988.
Vö.: Kelemen János: Tamási Áron új könyvei. (Három játkl – Magyari rózsafa). Kelet Népe,
1941. június 15.

2010. július

67

együttes védekezés helyett egymást gyengítik?”48 Utolsó találkozásukat a Móricz Zsigmond ébresztése című 1945-ös emlékkönyvben örökítette meg.49
2. Balogh Edgár
Miután a polgári-demokratikusnak hitt Csehszlovákiából 1935-ben kitiltották, Erdélyben
vált a népfronti gondolat apostolává, az 1937-es Vásárhelyi Találkozó előkészítőjévé, a Magyarország felfedezésére visszhangzó Erdély felfedezése sorozat megálmodójává. Bizonyára a tíz évvel korábban kezdődött kapcsolatuknak nem kis köze van ahhoz, hogy a kolozsvári Korunkban nem mulasztotta el felhívni a fiatal szociográfusok figyelmét az „előttük járó”, A boldog embert író Móricz Zsigmondra.50 Alighogy Móricz átveszi a Kelet Népe
szerkesztését, Balogh Edgártól kér és kap cikket az erdélyi magyarság helyzetéről. Aki erdővidéki (vargyasi) felesége révén akkor kezdi megismerni a székelységet. Cikkében a székely kirajzások útvonalát követve mutatja be a tömbmagyarság és a szórványok viszonyát.
A magyar álomvilág káprázata helyett a magyar népvilág valóságát. „Most látjuk – ekképp
összegezi felismeréseit –, hogy itt a kevesebb mennyivel több. A mi Adah Kaleh szigetünk
nem is olyan kicsiny. Erdélyen másokkal osztozunk, de kisebbségi voltunkban is vagyunk
annyian, mint nem egy államalkotó európai nemzet. Történelmet vállalhatunk tehát.
Helyzetünk józan számbavételével és szociális felelősségünk tudatában meg is valósíthatjuk talán egyetemes magyarságunk s az egész román nemzet között a Duna-völgyi egyenlőség, béke és egyetértés hídját.”51
Alighanem az is a felvidéki közös élményeknek tudható be, hogy a Kelet Népét szerkesztő Móricz a második bécsi döntés után az erdélyiek közül elsőként Balogh Edgárral
keresi a kapcsolatot. „Téged akarlak megnyerni, hogy foglalkozz a Kelet Népe erdélyi propagandájával – írta 1940. november 15-én. – Ez kétirányú. Egyik az írók szervezése, a másik a közönség beszervezése.52 Kalotaszentkirályon jutottak e sorok Balogh Edgár kezébe,
aki öt nappal később írt válaszlevele tanúság szerint abban reménykedett, hogy a Kelet
Népe segítségével újból életre lehet kelteni a Vásárhelyi Találkozó szellemét. Azt tervezi,
hogy Kolozsváron felveszi a kapcsolatot Mikó Imrével, Asztalos Istvánnal, Nagy Istvánnal,
Kiss Jenővel, Szenczei Lászlóval, Szabédi Lászlóval, Szemlér Ferenccel, Bözödi Györggyel.
És leginkább a Vásárhelyi Találkozó egykori elnökével, Tamási Áronnal.53
Postafordultával arról értesül Balogh Edgár, hogy Móricz várja Asztalos, Nagy István,
Kiss Jenő, Szenczei, Bözödi írásait. A következő – karácsonyi – Móricz-levél már a beérkezett kéziratokat minősíti (kitűnő jelzővel), majd azt jelzi, hogy az erdélyi etnikai kapcsolatokról (vegyes házasságokról) kért cikket Molter Károlytól, és arra is szeretne valakitől
48
49
50
51
52
53

Tamási Áron – Illyés Gyulának. In: T. A.: Ölelő szeretettel. 182–183.
Lásd: Tamási Áron: A nagy csevegő. In: Kántor Lajos (szerk.): Móricz Zsigmond közöttünk.
138–141.
Balogh Edgár: A társadalomrajztól a társadalmi vallomásig. Korunk, 1937. 3. In: B. E.: Mesterek és kortársak. Kriterion Könyvkiadó, Buk., 1974. 166–210.
Uő.: Erdélyi magyarok. Kelet Népe, 1940. május 1. Kötetben in: A Kelet Népe 1935–1942. Kossuth Könyvkiadó, Bp., 1986. Lásd a 272. közleményt.
Móricz Zsigmond levele Balogh Edgárnak. [Budapest, 1940. nov. 15.]. In: Tasi József (szerk.):
Móricz Zsigmond, a Kelet Népe szerkesztője. Levelek I. Petőfi Irodalmi Múzeum, Bp., 1988. 186.
Balogh Edgár levele Móricz Zsigmondnak. In: I. m. 188–189.

68

tiszatáj

választ kapni: „hogy is van az, hogy Erdély annyira szegény?”54 Bözödi György, Anghi Balázs, Veress Pál, Székely József, Balogh Edgár cikkét az 1941. évi március elsejei számban
hozta a Kelet Népe.
Az erdélyi Móricz-kultusz ápolásában nem kis érdeme van Balogh Edgárnak. Előszót
írt a Rózsa Sándor a lovát ugratja című regényének bukaresti kiadásához (1960), 1962ben bevezető tanulmánnyal látta el a Kenyéren és vízen címmel megjelent publicisztikai
gyűjteményét, folyamatosan számon tartotta a Móricz-kutatások eredményeit, szívósan
kutatta: mi a publicisztika szerepe Móricz Zsigmond életművében? „Ami a riportban még
csak nyersanyag – hallottuk nemegyszer egyetemi előadásain is –, az a publicisztikai alkotásban már tudományos megvilágítást, sokféle bekötést és logikai konklúziókat kap, tudatos politikai nyomatékot, ami lényegesen hozzájárul a művészi áttételek kritikai realista
hiteléhez. Ezért fontos számunkra Móricz publicisztikai írásainak egységes értelmezése:
a közügyi cikkek és tanulmányok kiemelésével és az egész móriczi műre vonatkoztatásával
még élesebben domborodik ki Móricz szépirodalmi alkotásainak maradandó értéke. Közírásában manifesztálódik Móricz művészetének tudatossága…”55
3–4. A Jancsó fivérek
Amikor Móricz 1926 decemberében Kolozsváron járt, hogy Bethlen Gábor koráról a helyszínen behatóbban tájékozódjék, a Monostori úton felkereste Kelemen Lajost. Móricz
szállása a Jancsó és a Mikó család lakhelyével átellenben, az irodalmi szalonjáról is nevezetes Óvári Elemér ügyvédnél volt, akivel már debreceni joghallgató korában barátságot
kötött. Minthogy a háromszéki eredetű Jancsó és a bölöni származású Mikó család rokonságban állt, a neves levéltáros-történész pedig Mikó lányt vett feleségül, Kelemen Lajos is
jó ideig a Monostori út 16. szám alatt lakott. Az 1941-es könyvnapok alkalmával Móricz
már a Központi Szálló lakója volt, Kelemen Lajos is rég elköltözött a Monostori útról, ám
mégis özv. Jancsó Ödönné otthonában adtak egymásnak találkát.
A mindig körültekintő óvatossággal fogalmazó Szabó T. Attila 1969-ben ezt jegyezte fel
az 1926. december 8-i találkozásról: „magáról a beszélgetésről közelebbit nem tudunk”.56
De tudunk, Sas Péternek köszönhetően, aki rábukkant Kelemen Lajos Naplójára, és a Móriczcal folytatott levelezését is feldolgozta.57
Bár mindkét Jancsó fiú előtt nagy becsben állt Móricz személyisége, feltűnő lehet,
hogy egyikük sem tesz említést erről a látogatásról. Nem is tehettek. Hiszen Jancsó Béla
az időben a Szegedi Tudományegyetem hallgatója volt, Elemér pedig az Eötvös Kollégium
lakója. Ami pedig Jancsó Béla személyes kapcsolatát illeti, egyelőre csak Debreczeni László vallomására hivatkozhatunk: „Az viszont bizonyos, hogy 1941-ben, amikor az író Kele54
55

56

57

Móricz Zsigmond levele Balogh Edgárnak. In: I. m. 205–206.
Balogh Edgár: Móricz Zsigmond útján. In: B. E.: Mesterek és kortársak. Kriterion Könyvkiadó,
Buk., 1974. 166–210.
Szabó T. Attila: Móricz Zsigmond és Kelemen Lajos találkozásai. In: Sz. T. A.: Nyelv és irodalom.
Válogatott tanulmányok, cikkek. Kriterion Könyvkiadó, Buk., 1981.
Vö.: Sas Péter: Kelemen Lajos szerepe Móricz Zsigmond Erdély-trilógiájának történelmi hitelességében. Irodalomtörténeti Közlemények, 2005. 2. 179–187. Lásd még: Sas Péter: Kelemen Lajos
és Móricz Zsigmond találkozása a levelek tükrében. Nyelv- és Irodalomtudományi Közlemények
1997. 2. sz. 185–189.

2010. július

69

men Lajost felkereste, találkozásaik színhelye özvegy Jancsó Ödönné lakása volt; így Jancsó Bélának is több alkalma nyílt a személyes találkozásra.”58
Jancsó Elemérről tudjuk, hogy bejáratos volt a Nyugathoz, többször is ült Móricz kávéházi asztalánál. A harmincas évek elején a kolozsvári Református Kollégium tanáraként
több előadást is tartott Móriczról, az Erdélyi Fiatalok hasábjain gyakorta megidézte gondolatait, az Erdélyi Irodalmi Szemlében ismertette Juhász Géza Móricz-könyvét,59 az Ifjú
Erdélybeli irodalmi arcképsorozatában megrajzolja Móricz portréját,60 az Erdélyi Szemle
„Élő Erdély” sorozatában terjedelmes tanulmányt adott közre Móricz és az új magyar irodalom viszonyáról,61 1939-ben pedig a Hitel hasábjain a hatvanéves Móricz Zsigmondról
írt.62
Ennek kapcsán azt kell kiemelnünk, hogy az ötvenéves Móriczot még megünnepelték,
a hatvanéves író jubileuma a „hivatalosságok” részéről Magyarországon azonban elmaradt. Pedig a második világháború előszele is sürgetővé tette a nemzeti önvizsgálatot, a kelet- és közép-európai összefogás szükségességének tudatosítását. Erdélyben a Jancsó fivérek nem feledkeztek meg Ady, Móricz, Szabó Dezső, Bartók és Kodály művészet- és eszmetörténeti jelentőségéről.63 Az Erdélyi Fiatalok spiritusz rektora abból a felismerésből
indult ki, hogy az Ady-, Móricz- és Szabó Dezső-évfordulók kiváló alkalmat kínálnak az „új
magyar szellem szintézisére”, mintha „összefoglalására akarnák figyelmeztetni a magyarságot”. Móriczcal kapcsolatosan azt emeli ki, hogy „mint az első falukutató”, aki a lélek ősi
kifejezési eszközeit kereste, „inkább Bartókkal és Kodállyal képezhet triászt. Amint ők a
zenében, úgy Móricz az irodalomban a magyar néplélek mélységeit ábrázolta…” Aki őt olvassa – folytatja érvelését –, a magyar társadalom minden rétegződésébe bepillantást
nyer. Az „a legtöbb Móricz művészetében” – emeli ki az író szellemtörténeti jelentőségét
Jancsó Béla –, hogy a történészek szerint tökéletes történeti tudással, a műítészek szerint
tökéletes művészettel „az ellentéteket közös munkába fogó léleknek adott halhatatlan kifejezést”.64
Ma már kevesen tudják, hogy Jancsó Béla egyik legszebb esszéjét Móricz Zsigmondról
írta. Immár csak nekrológként jelenhetett meg a Pásztortűzben. Ennek az írásnak kb. az
egyhetede került újraközlésre Jancsó egyetlen és posztumusz Kriterion-kötetében. A cenzúra-viszonyok voltak olyanok 1973-ban Romániában (is), hogy Móricz és Jancsó érdekében Mikó – jóllehet Jancsó unokaöccse volt – semmit sem tehetett. „Ahonnan Kodály a
Psalmus Hungaricus döbbenetét hozta el, Móricz Zsigmond az Erdély összefoglaló cím
alá foglalt trilógiát (Tündérkert, Nagy fejedelem, A nap árnyéka) teremtette elő” – ilyen
passzusok maradtak ki a kötetből. – „A Tündérkertben Móricz összes képességei összesűrűsödnek, hogy a legnagyobbat teremtsék. Páratlan gyűjtőszorgalma a korszak adatanyagának hihetetlen mennyiségét hozta össze. Adathűségéről, lelkiismeretességéről, tájéko58
59
60
61

62

63
64

I. m.: 52.
Jancsó Elemér:Juhász Géza: Móricz Zsigmond. Erdélyi Irodalmi Szemle, 1929. VI. 1–2.
Uő.: Móricz Zsigmond. Ifjú Erdély, 1930. 8. 7.
Uő.: Móricz Zsigmond és az új magyar irodalom. Különnyomat. Erdélyi Szemle kiadása, Cluj,
1936. p. 19. Élő Erdély sorozat.
Uő.: A hatvanéves Móricz Zsigmond és Szabó Dezső. Hitel, 1939. IV. 4.
Cseke Péter: Vigyázó torony. 56.
[Jancsó Béla]: Móricz Zsigmond. Erdélyi Fiatalok, 1939. 3–4. 31–32.

70

tiszatáj

zottságáról és történelmi ítélőképességéről Kelemen Lajos a legnagyobb elismeréssel beszél.” Az írásból egyértelműen kiderül, hogy a 1929 nemzedéke előbb a kritikai-, majd az
építő nemzetszemléletet sajátította el Móricztól.65 Bizonyság rá László Dezső kisebbségi
életbölcselete.
5. Bözödi György
„Igazi eszményképe az a Móricz Zsigmond volt, aki a megoldatlan társadalmi kérdések,
nemzeti sorsproblémák iránti figyelmet mindenkor elsődleges írói erénynek tekintette –
hangsúlyozta a Földre írt történelem című Bözödi-kötetet gondozó Nagy Pál irodalomtörténész 1998-ban. – Nem véletlenül került szoros kapcsolatba a Kelet Népét szerkesztő Móriczcal, aki őt kitüntető szeretettel fogadta munkatársai – fegyvertársai – közé.”66 Amiként
azt a Kelet Népében megjelent Bözödi-cikkek (A székelyföldi szegénység, Az erdélyi szövetkezetek, stb.) is tanúsítják. 67 Székelyföldi országjárása idején – 1941 pünkösdjének
nagyhetén – Móricz kalauza és útjának megörökítője volt.68 Termékeny nyár ez Bözödi
számára is. Befejezte új regényét, kötetnyi székely népmesét gyűjtött – számolt be mesterének október 12-én. Aki három nap múltán a Kelet Népe „Szerkesztői asztalá”-ról küldi a
választ: „Örömmel olvasom, mi mindent írtál a nyáron. Meséskönyvednek külön örülök.
Küldj belőle: az írás csak akkor hat, ha állandó. S minden, ami benned van. A gejzír folyton buzog, a tó csak [akkor], ha követ dobnak bele.”69 Bözödi akkor még azt reméli, hogy
az ő „kedves Zsiga bátyja” hamarosan visszatér a Székelyföldre, ahogy megígérte. Erre
azonban már nem kerülhetett sor.

IV.
A Kelet Népe ugyane számában ifj. Ó. E.-nek is üzen Kolozsvárra. Az Ó. E. szignó nyilván
Óvári Elemérre, az egykori debreceni joghallgató társra utal, az ifj. Ó. E. pedig nem lehet
más, mint az akkor 34 éves Óvári Zoltán orvos, Óvári Elemér fia. Legalábbis ezt a feltételezést erősíti meg e tanulmány szerzőjéhez írt levelében Sas Péter, aki behatóan foglalkozott az Óvári család történetével. Eszerint nem az ügyvéd-apához, hanem annak orvosfiához szóltak e sorok:
„Kedves Elemér, most kezdek felébredni abból a mély letargiából, mely fél éven át
megbénított. Orvos vagy, de neked sem mertem beszélni róla, hogy egész erdélyi utam
alatt valósággal alvajáró voltam. Oly különös érzésem van, ha visszagondolok erre az útra,
mintha idegen atmoszférában jártam volna: vagy álomban. Álomlátás. Kénytelen voltam
abbahagyni az írást, mert amit nem a helyszínen írtam meg – pl. Bözödön, ahol az ablakom alatt éppen rönköt fűrészeltek a gyönyörű nyári hajnalokon, én pedig magammal vitt
írógépet pergettem, s ott írtam meg, ami a Kelet Népében megjelent –, szóval amit ott
65

66
67
68
69

Jancsó Béla: Móricz Zsigmond. Pásztortűz, 1942. 10. 417–422.
Nagy Pál: „Megírni mindent…” In: Bözödi György: Földre írt történelem. Válogatott írások.
Pallas – Akadémia Könyvkiadó, Csíkszereda, 1998. 267–274.
Lásd: Bözödi György: A székelyföldi szegénység, Kelet Népe, 1941. március 1.; Uő.: Az erdélyi
szövetkezetek. Kelet Népe, 1941. június 1.
Vö.: Uő.: Móricz Zsigmond a székelyek között. In: B. Gy. I. m. 86–100.
Móricz Zsigmond: Szerkesztői asztal. Kelet Népe, 1941. október 15.

2010. július

71

meg nem írtam, az most már egészen elvesztette közvetlen erejét, s csak mint álomlátásról
tudnék róla beszélni. Most már jobban vagyok. A betegség lassan és alattomosan gyűlt fel,
az idegkimerültség, ellenben a felébredés olyan volt, mint mikor jön a szél, és elsodorja a
ködöt. Szolnokon történt, szeptember 3-án. Egyszerre csak kinyitottam a szememet, lenéztem a szép Tisza-partra, s azt mondtam nagy meglepetéssel: felébredtem! Milyen jó!
S milyen szép a reggel! Estére pedig moziba mentem, természetesen Jolánkával, éppen
úgy, mint Kolozsváron. Mindenkit melegen üdvözlök, nincs többé semmi baj: az egész
emberiségnek kívánom, hogy ugyanígy gyógyuljon ki a letargiából. Jó reggelt.”
Bözödi is érzékelte az író kimerültségét. Jó két évtized múltán ezt jegyezte fel erről az
„alvajárásról”: „A nagy lendület mögött […] tagadhatatlanul fáradt, törődött ember állott.
Fáradt és beteges, aki éppen a nagy munkarohammal tiltakozik a test jelentkező gyöngesége ellen, a fenyegető elmúlás ellen. Később maga is bevallotta leveleiben, hogy betegsége
talán éppen itt, Erdélyben kezdődött, a sokszor legyőzhetetlennek bizonyuló fáradtsággal
és az ezzel járó nagy alvásokkal. Tréfásan írta egyik levelében, hazatérte után, hogy Debrecenben egy hónapig aludt, és ettől teljesen helyrejött – valójában pedig az alatt a hónap
alatt megírt egy kötetnyi cikket és tanulmányt.”70
„Zsiga bátyám könyve – cikkeinek gyűjteménye – mikor jelenik meg a székelyföldi, illetve erdélyi útjáról?” Híre kelt ugyanis, hogy könyv alakban dolgozza fel székelyföldi élményeit. Bözödi 1941. október 12-i kérdésére azonban nem érkezett válasz. Ha volt is ilyen
terve Móricznak, már nem tudta megvalósítani.
Előbb Rózsa Sándort akarta elkísérni Szamosújvárra.

70

Bözödi György: Móricz Zsigmond, az öregember. In: B. Gy: Földre írt történelem. 101–107.

72

tiszatáj

KERESKÉNYI HAJNAL

Minta a mennyezeten
BÁNFFY M IKLÓS DRÁMÁINAK ERDÉLYI KIADÁSÁRÓL*


Íme, egy ismerős kép, íme az ember, amint erejét megfeszítve szeretne felnőni társadalmi
feladataihoz, és közben a történelem mind jelentősebb szereplőjévé válik. Bánffy Miklós
éppen ilyen ember – miközben megalkotta önmagát mint művészt, egyre inkább a 20.
századi magyar közélet példaszerű szerepét játszotta el, már-már utánozhatatlan elevenséggel és hatékonysággal. „A kisebbségi lét valamennyi területén érzékelhető volt jelenléte” – írja róla Kötő József színháztörténész, a két világháború közötti korszakot bemutató
lexikonában.1
Kétségkívül szerencsés ember volt. Jó helyen született és a legjobbkor ismerte fel, hogy
túl kell lépnie örökölt pozícióin. Ez a különben római karakterű, de színész képességű férfi, akitől nem állt távol a szertelen önmutogatás és a hiteles önvizsgálat, rendkívül komolyan vette erdélyiségének nemzettörténeti hivatását. De micsoda távlatai voltak ennek
a hivatásnak, a kor mely tágas panorámájába tudta elhelyezni! Bánffy jelszava: „a színház
legyen erdélyi, magyar és egyetemes”. Ez egész alkotói ars poeticájának mottója lehetne,
hiszen a művészet küldetésének megvalósításában egyformán nagy szerepet szánt a lokalitásnak, a regionalitásnak és a globalitásnak, a tájhazák és a konkrét történelmi tájakban
élő kisközösségek értékhorizontjának, a nemzeti értékkomplexumoknak és a kontinentális
kultúraszerkezetek felett átívelő szellemi konstellációknak. Még életében, sőt már kora
férfikorában egy egyszerre hagyományos és korszerű magyarság élő szobrává vált, s a magyar izlésnek nemcsak hordozójává, hanem teremtőjévé is.
Noha ízig-vérig erdélyi magyar volt, arisztokrata és a pillanatot kiélvező életművész
– a szónak nemcsak genealógiai, hanem genetikai-szellemi értelmében is – bátran belevágott a legnagyobb összmagyar téma feldolgozásába. Az etnosz forrásának ősiségünk gyökérzetének kivételes komolyságú vizsgálójává vált. Mi másnak tekinthetnénk egész tevékenységét, amely annyi műfajban bő termést hozott? Szerb Antal találóan írja róla: „Benne első a művész minden élményhez, minden jelenséghez a művész izzó és mégis fölényes
kiváncsiságával közeledik: politikához, képzőművészethez, történelemhez, önmagához.”2
Mit jelent erdélyi magyarnak lenni? A kérdés ma talán időszerűbb, mint valaha. S hiteles választ az a Bánffy kínál, aki életét és munkásságát egy lapra tette: az erdélyi magyarságon át az egész nemzetet szolgálni, a nemzeten keresztül pedig az emberiséget.
Elsősorban színházi ember volt. Ami nem csoda, hiszen a színházban találkozik leghitelesebben az egyén a közösséggel, az alkotó közönségével, a hérosz az etnosszal. Ám juthat-e hősi szerep az erdélyi arisztokrácia késői sarjadékának? Létparadoxon, hogy Bánffy
*

Bánffy Miklós szegedi szobrának avatása alkalmából.

2010. július

73

alkotó emberként hőssé válhatott ugyan, modellértékű szereplőjévé korának, de az általa
ábrázolt arisztokratikus környezetéről be kellett ismernie, hogy hiteles hősök kitermelésére immár képtelen. Színházhoz való vonzódása természetes, sőt szükségszerű: „…aki egyszer belekerült a színház varázskörébe, az mindig benne is marad. Mert valami különös
dolog a színpad levegője. Más világ az, ami rögtön leköti az embert. És aki valaha teleszippantotta az orrát azzal a szaggal, ami ott uralkodik… festék és porszag, az mindig visszavágyik oda és otthonának érzi. Még most is így vagyok vele. Mint valami öreg ripacs, aki
vissza-vissza bandukol néha a színfalak háta mögé, most is örülök, ha színpadon járhatok,
ha színészekkel beszélgethetek.”3
Bánffy olyan színházi ember volt, aki nemcsak a könyvek, a drámák, a különféle színházi olvasmányok távlatából ismerte a színházat, hanem felejtve rangot és pozíciót, attól
sem riadt vissza, hogy önmagát is kipróbálja egy-egy szerepben. Erre így emlékszik vissza:
„Mindig ott bújkáltam a színházban, vagy a színpadon, sőt egy párszor, délutáni előadásokon, passzióból még statisztáltam is. Azért csak délután, mert olyankor nem jártak ismerőseim a színházba. Mégis egyszer megjártam ezzel. A Kacsóh leányok – Kacsóh Pongrácnak, a János vitéz szerzőjének nővérei – egyik délután ott ültek a földszinti proszcénium
páholyban. Megismertek, és akkora tapsba, ünneplésbe törtek ki, hogy majd kiestek a páholyukból. Kénytelen voltam elmenekülni a színpadról, hiszen az képtelenség, hogy egy
statisztát éljenezzenek és nem a primadonnát.”4 Tehát a reneszánsz kori angol udvari
színjátszás egyik jellegzetesen arisztokratikus hagyományát felelevenítve, akár Stephen
Greenblatt renaissance self-fashioning elméletében, a dolgok értelmét keresve olykor maga is jelmezbe bújik, az azonban, amit talál, nem egyéb a puszta szerepnél. A szerepet
azonban tartalommal tudja tölteni. Az adottságból erényt csinál, és ezáltal úrrá lesz a magyar végzeten, a „fene fátumon”, s csaknem végig kikerülheti sorsa buktatóit. Bánffy számára az élet értelme a célirányos társadalmi cselekvésben tárulkozik fel. „Egyik tagja volt
annak a Helikon íróközösségnek, amely mindjárt első összejövetelén, 1926-ban kimondta,
hogy a nemzeti műveltség egyik fő hordozója a színház, ezért Erdélyben az anyanyelvű
színjátszás megmentése és működtetése érdekében a társadalom valamennyi gazdasági és
szellemi erejének össze kell fognia. Javasolták a színpártolás országos mozgalommá fejlesztését, amelynek nyomán színpártoló egyesületek hálózata jött létre.”5
Mindezeken túl azonban maga is társadalmi és történelmi valóságot vallató színpadi
szerző. A hiteles arisztokrata hősök megformálására nem a dráma műfaját választja
ugyan, mégis megtalálja a maga helyét a magyar dráma korszerűsítői között, a „színpadi
cselekvéskutatás” (Ady Endre) elkötelezettjeinek körében, pontosabban a praxeologikus
motiváltságokat kutató dramaturgiai világteremtésben. Éppen ezért elmondható, Bánffy
Miklós kiadása, széleskörű megismertetése, művészetének aprólékos kielemzése régi feladata kisebbségi könyvkiadásunknak. A két világháború közötti erdélyi élet polihisztor
szervezőjének, reneszánsz sajátosságokat felidéző közéleti szereplőjének portréját leginkább művein keresztül ismerhetjük meg. Drámaírói munkássága első helyen áll, s nagy
szerencsénknek tarthatjuk, hogy ez az ízig-vérig színházi ember ily bőkezűen osztotta meg
velünk műhelyének kincseit.
Naplegenda címmel, az író 70. születésnapja alkalmából, 1943-ban kiadott gyűjteményes Bánffy-drámakötet után több mint háromnegyed századdal most Kolozsvárt megjelent kötetben6 nyolc Bánffy-darabbal ismerkedhetett meg az olvasó. A Naplegenda (1906)

74

tiszatáj

mitofilozofikus történetét a történelem előtti mindennapokba ágyazza. A férfiprincípium
polaritásának az Ijjas és az Idegen felel meg, a női princípiumot az ősanyaszerű Ünő és a
szűziességet jelképező Virágszál jeleníti meg. A mű a szent nász ősképét hivatott feleleveníteni, az animizmus spenceri gondolatával indít és az istenimádat szertartásával fejeződik be. Ez a megközelítés megfelel a századelő szociáldarwinista kultuszdivatjának. Jellemző, hogy Ady lelkesen üdvözölte: „Megint egy szimptómája a magyar lélek új, nagyszerű válságának”7, de írt róla Schöpflin Aladár is, jóval visszafogottabban8.
A nagyúr (1912) késő romantikus Attila-dráma, naturalista beütésekkel. Lengyel
Menyhért, a világhírű Tájfun sikerszerzője, a Csodálatos mandarin című Bartók-táncjáték
szövegkönyvírója elragadtatással szól róla, külön kiemelve Bánffy helyzetteremtő fantáziájának alkotói erejét, a szerelmi szál feldolgozását pedig egyenesen Hebbelre emlékeztetőnek látja9. Talán nem véletlen, hogy Szinetár Miklós 2001-ben készült dokumentumjátékfilmjének szintén A nagyúr a címe, ugyanis a gróf, a hun vezér jól ismert bőkezűségével osztogatta szellemi és anyagi javait. A művet Budapesten (Magyar Színház, 1912) és
Kolozsvárott (1942) is bemutatták. A darabot Schöpflin10, Tamási Áron11 és Kovács László12 is méltatta.
Az erősebb (1918), mint címe is sugallja, a társadalomban érvényesülő természetes kiválasztódás arisztokrata körökben játszódó tézisdrámája. (Kezdetlegesebb, rövidebb változata, a Bánffy-hagyatékban kéziratban fennmaradt A Senior már jelzi: az író kíméletlen
véleményt mond osztályának pusztulásra ítéltségéről.) A Nemzeti Színház Várszínházát
ezzel a darabbal nyitották meg 1918 márciusában. A közönség pozitívan fogadta a magyar
arisztokrácia ifjabb nemzedékének sorsdrámáját. A darabról Schöpflin Aladár13, Hatvany
Lajos14 és Ignotus15 lényegében elismerőleg írtak. Karinthy Frigyes kedves humorral parodizálta Gróf gyengébb címmel, kiemelve a mű szemléleti ellentmondásait és dramaturgiai gyengéit16. Egyébként maga Bánffy bevezető olvasmányként ajánlotta mindazoknak,
akik meg akarnak ismerkedni művével.
Bánffy Maskara (1926) című alkotása műfaja szerint vígjáték, szatirikus indulatának
céltáblái: álnok alakoskodók, hazugok és imposztorok. A shakespeare-i „színház az egész
világ” poétikai észrevételének közéleti érvényű megszólaltatása ez. A háromfelvonásos
művet 1926. március 10-én mutatták be a budapesti Renaissance Színházban. Az alkotásról Galamb Sándor szólt a Napkeletben (1926. 370–372) és Schöpflin Aladár a Nyugatban
(1926. I. 564.).
Martinovics (1929) című drámája a klasszikus tragédiák hagyományát követve mutatja be, hogy a rendőrkémből miként lesz a köztársasági mozgalom vezére és vértanúja.
A politikai felhangjai miatt a viták kereszttüzében állott darabot a Nemzeti Színházban tekinthette meg a nagyérdemű 1929. február 9-én. Schöpflin a produkcióról a következőket
írja: „A darabnak legjobb része az, amit az író a maga elképzeléséből adott hozzá: Verdiana (Váradi Aranka) alakja. A szerelmes nő, akinek tiszta női ösztöne visszariad annak a
férfinak a hitványságától, akit szeret, s aki mégis mindent megtesz a megmentésére, mert
mégiscsak szereti. (…) S a harmadik felvonásban Martinovics (Ódry Árpád) pozíciója öszszeesküvő társaival szemben, akik nem akarják hinni, komédiázásnak tekintik fogadkozását, még a Marseillaise-t sem akarják vele együtt énekelni, ő pedig belátja, hogy nem szabad elfogadnia a Verdiana által kieszközölt »szöktetési kegyelmet«, meg kell halnia, mert
csak a vérpad igazolhatja őt és az eszmét…”17. A háromfelvonásos történelmi drámáról

2010. július

75

méltató jellegű kritikát írt Kosztolányi Dezső18 és Reményik Sándor19. Az 1944-es Naplegenda című gyűjteményes drámakötetben a drámához írott utószó is szerepel20.
A második világháború utáni Kolozsváron Bánffy Miklós próbál bekapcsolódni a színházi és irodalmi életbe. Az ostoba Li (1946) című mesejátékának (amely a most kiadott
Összes drámái kötetben jelent meg) ősbemutatójára a helyi Magyar Színházban került
sor. A darabot 1946 októberében mutatták be a színházban Poór Lili rendezésében, akit ez
idáig csupán színésznőként ismert a közönség. A produkció vegyes fogadtatásban részesült, Az ostoba Li mindössze négy előadást ért meg. A premierről a Világosság című napilapban Nagy Elek, más néven Méhes György írt kritikát, amelyben egyaránt beszámolt a
mű erényeiről, ugyanakkor annak hiányosságairól is: „Az ostoba Li kitűnő és igaz társadalmi szatírája lehetne majd mindenik keleteurópai nemzetecskének a maga összes mandarinjaival egyetemben. Lehetne, de mégsem az. (…) Mert hiába rajzol bölcs torzképet, ha
arra már nem gondol, hogy felléptesse az ostoba Li ellenhősét s ezzel megteremtse a hiányzó drámai összeütközést”21. Jékely Zoltán ekképp szólt a darabról: „a műnek – minden
érdekessége, finomsága és mélysége ellenére – nincsen igazi drámai mozgató rugója, legalábbis színpadi értelemben”22. Abban mindkét műelemző egyetértett, hogy Senkálszky
Endre és Bara Margit kiválóan teljesítettek az előadásban.
A most megjelent Bánffy Miklós Összes drámái még tartalmaz két kiadatlan színpadi
művet, ezek egyike 1947-ben íródott és A béke angyala címet viseli. A béke angyalában az
élete alkonyán lévő szerző mély átéléssel vall arról, hogy milyen sokat csalódott az emberekben. Minden jó szándéka, áldozatkészsége ellenére nem több annál a nevetséges figuránál, akit megbocsátó humorral kezelnek az emberek. Leányának, Bánffy Katalinnak írt,
1947. április 28-án kelt levelében már mint kész művet említi23. Akárcsak Az ostoba Li
esetében, azt érezzük, hogy a szerző kíméletlenül számot vet beteljesületlen vágyaival. A darab gépirata (a címlap és a szereposztás számozatlan lapjai után 1-től 71-ig írógéppel számozva, a címlap jobb felső sarkában Bánffy kézírásával: „Ceruzával javított példány”) a Ráday Levéltárban lévő Bánffy-hagyatékban található.
Az említett kötetben utolsóként olvasható Bánffy 1948-ban befejezett katarktikus erejű Íme az ember című műve, amelynek alapgondolata a megváltástörténet mindennapokba helyezése. Az expresszivitást növeli a panoptikumszerű háttér, a mindennapi
nyers naturalizmus és a szimbolisztikus ábrázolásmód keveredése. Emberfia szövegét a
Bibliából meríti, alakjait széles ívben mozgatja, ezért a befogadás alapvető mozzanatává a
tömegélmény válik. A darabnak annyi szereplője van, hogy nincs is szereposztása, nincs rá
szükség, hiszen Bánffy ebben a művében jut el legmesszebbre „az élő színházhoz” való közeledésében. Ez a „living” azonban nem görcsös művészi erőlködés eredménye, hanem egy
megszenvedett élet jogán mutatja fel az új színházfelfogás szükségességét. A 89 írógéppel
számozott lap terjedelmű gépirat a Ráday Levéltárban, a Bánffy-hagyatékban található.
Mottóként maga írt a művel azonos című verset a szöveghez, 1948. február 16-i dátummal. Marosi Ildikó, nem alaptalanul, „modern passiójátéknak” nevezi a szöveget, azt
azonban hangsúlyozni kell, hogy a mű minden vallásos jelképrendszer ellenére erősen világi fogantatású24.
Engedtessék meg, hogy ennek a gazdag mintázatú életműnek most külön csak egy motívumáról szóljak, a Martinovics-motívumról. Bánffyt, akárcsak művésztársait sokat foglalkoztatta a személyiség ambivalenciája, tragikus kettőssége. Martinovics, a ferencrendi

76

tiszatáj

szerzetes, a lembergi egyetemi tanár, a szászvári apát, az udvari építész, észre akarja vétetni magát, és egyszerű rendőrkémből egy köztársasági mozgalom vezére lesz. Amikor
azonban megpróbál szerepet váltani, rádöbben arra, hogy tovább kell mennie az úton egészen a vérpadig. Úgy gondolom, egészen közelről ismerjük ezt a nagyon tehetséges és gyáva embert. Gondolatban mindannyian végigjártuk az önmegvalósítás torz útjait, de félő,
kevesünknek adatik meg a nemzeti mártíromság eme a mindennapok fölé emelő apoteózisa.
A katolikus püspök Fraknói Vilmos két Martinovics-könyve, Mályusz Elemér forráskiadványa, Eckhardt Sándor monográfiája, Benda Kálmán egy évtizeden át megjelentetett
összegző forráskiadásai, valamint Jancsó Elemér kiterjedt kutatásai jelzik a Martinovicsmozzanat fontosságát történelmi önismeretünkben. Sok mű született kapcsán és róla.
Most csak a Kocsis István drámáját emelném ki A nagy játékost, amely a 60-as évek végén íródott, éppen akkor, amikor a Martinovicsról szintén drámát író Bánffy-t lassan illett
elfelejteni. Kocsis műve jelentős erdélyi színháztörténeti eseménnyé vált, talán azért is,
mert oly mélyen gyökerezett azoknak az éveknek a romániai magyar önismeretében.
A kint és a bent, a lent és a fent, a hic és a nunc érzékeny antropo-históriai dialektikájának feltárása mindenkori feladat, leginkább talán egy kisebbségi értelmiségihez méltó.
Ahhoz az értelmiségihez, akinek mindig tudatosítania kell: számára az etnikai közösség
erkölcsi önvédelme egyben a legfontosabb szellemi erőpróba. E téren is követhetjük Bánffy világának mennyezetmintáit. Ajánlatos azonban, hogy a díszítőművészet arisztokratikus beütései mögött Kós Károlyt idézve: „az embert kövessük”. Jó Hermészünk lehet az
elkövetkező időkben is.
A következőkben néhány mondatban kitérnénk a Martinovics magyarországi és erdélyi fogadtatására is. A mű első bemutatója, amint azt már említettük, Budapesten volt
1929. február 9-én a Nemzeti Színházban, és hét előadást ért meg. A darabot Hevesi Sándor állította színpadra. Az előadás előzetes hírverését – melyre leginkább megtelnek a
széksorok – egy „kiszivárgott hír” adta. A Nemzeti Újság szerint: „… már most a szokottnál is nagyobb izgalommal várják a bemutatót azért, mert előzőleg olyan hírek terjedtek
el, hogy Bánffy Miklós gróf (…) a mai politikai eszmeharcot állította darabja hátterébe.”
Magából a darabból, gondolatmenetéből és végkicsengéséből ugyan nem ez derült ki, s ezt
az utószóban maga is cáfolta, de jól példázza mégis azt, hogy mennyire volt politikai beállítottságú a közérdeklődés ebben az időben.25 A kritikák elsősorban nem az előadás és a
dráma művészi kidolgozottságára koncentráltak – ennek dicséretét vagy kifogásaikat elintézték pár szóban. Inkább magával a dráma témájával, s abban megjelenő történelmi
helyzet elemzésével, megközelítésmódjával foglalkoztak.
A mű könyv alakban Erdélyben jelent meg 1931-ben. „A közönség 1934. május 5-én
láthatta először színpadon a Kolozsvári Magyar Színház előadásában. Az ottani fogadtatás
általában véve más volt, mint Magyarországon. Többen értették meg, hogy a dráma egy
általános emberi követelményt emel pozitívummá a politikai cselekvésben.”26 Erdélyben
ezt követően már csak a marosvásárhelyi színházban mutatták be a darabot 1991-ben, Kovács Levente ( jelenleg a marosvásárhelyi Színházművészeti Egyetem dékánja) rendezésében. Martinovics szerepét Hunyadi László alakította.
Összegzésképpen megállapítható, hogy Bánffy Miklós drámaírói életműve mind menynyiségében, mind pedig minőségében nem elhanyagolható irodalomtörténeti tényező. Ez

2010. július

77

az életmű kiváltságos helyre számíthat a magyar irodalom- és színháztörténetben, s talán
helye van az egységesülő Európa művelődéstörténeti távlataiban is.
Egyetlen kínálkozó párhuzamra szeretnék utalni. Bánffy Miklós (1873–1950) és Maurice Maeterlinck (1862–1949) pályája társadalmi időben és történeti eszmetérben feltűnően közel áll egymáshoz. A Pelléas et Mélisande (melynek szövege Debussy, majd Schönberg
zenéjét inspirálta, és általában ihlette mindazokat, akik a wagneri Gesamtkunstwerk hívéül szegődtek, akik a színpadi életben látták a művészi teljesség megjelenítőjét) a Mona
Vanna, A kék madár filozofikus tartalmakat és szimbolikus formákat mozgató szerzője
nemcsak Bánffyra, hanem a 20. század elejének egész erdélyi színjátszására nagy hatással
volt27.
Azt, hogy a filozofikus-szimbolisztikus teatralitás Bánffy-féle megvalósulása színháztörténeti szempontból mennyire számítható megújítható hagyománynak, az új idők színházi embereinek kell eldönteniük.
2010. február 19.

JEGYZETEK
1
2
3

4
5
6
7
8
9
10
11
12
13
14
15
16
17
18
19

20
21
22
23
24
25
26
27

Színjátszó személyek Erdélyben 1919–1940. Polis Könyvkiadó, Kolozsvár 2009, 21–23.
Magyar irodalomtörténet. Révai, Bp. 1935. 496–497.
Színfalak előtt, színfalak mögött. Kézirat a budapesti Ráday Levéltárban lévő Bánffy-hagyatékban: részben javított gépirat.
Uo.
Kötő, im.
Bánffy Miklós összes drámái. Polis Könyvkiadó, Kolozsvár 2009.
Budapesti Napló 1906. április 8., In.: Publicisztikai írások. 2. köt. 326–327.
Vasárnapi Újság 1906/17.
Nyugat, 1913/1.
Nyugat, 1913. I. 74–75.
Erdélyi Helikon, 1943/10.
Erdélyi Helikon, 1942. 414–418.
Vasárnapi Újság, 1917/13.
Pesti Napló, 1918. március 22.
Világ, 1918. március 22. és március 24.
Karinthy Frigyes: Így írtok ti. Szépirodalmi, 1954, 177–181.
Nyugat, 1929/4.
Új Idők, 1929. 240–241.
Erdélyi Helikon, 1931/6. 482–483. Újraközölve Kézszorítás. Polis Könyvkiadó, Kolozsvár, 2007.
78–83.
(Előszó a Martinovicshoz, amely mégsem az és ezért a könyv végére került. I. m. 464–489).
Világosság, 1946. október 31.
Erdély, 1946. november 1.
Vö. Marosi Ildikó: Bánffy Miklós estéje. Kolozsvár, 2002. 327–328.
Vö: Marosi Ildikó: Bánffy Miklós estéje. 336–337.
Tóth Ágnes: Bánffy Miklós drámái. Színháztudományi Szemle, 1985, 266–270.
Tóth, im.
Kötő, im.

Kritika

Baloldali önrevízió
GÁLL E RNŐ LEVELESKÖNYVÉRŐL


A magyar baloldal kétségtelenül árnyékba, mondhatnám így
is: „bizalmi válságba” került a rendszerváltozás után következő két évtizedben: nem tudta elhárítani magáról azokat a vádakat, amelyek a mögöttünk álló kommunista korszak bűneinek és mulasztásainak következményei voltak,
és tulajdonképpen viselnie kellett ezeknek a történelmi
vétkeknek az ódiumát. Mindennek nagyrészt az volt az oka,
hogy a baloldal hosszú időn át nem volt képes hitelesen elhatárolódni a Kádár János nevével jelzett korszaktól, és
persze az is, hogy a baloldal vezető képviselői nemegyszer
ugyanabból a politikai környezetből érkeztek, amely felelős
volt a korábbi bűnökért. Néhány évtizeddel korábban még
ki lehetett volna állítani egy „bűntelen” baloldali garnitúrát, mindenekelőtt a nagyon korán felszámolt szociáldemokrácia és a népi baloldal (az egykori parasztpárt) képviKorunk–Napvilág
selőiből, az utolsó alkalmat erre az 1956-os forradalom kíKolozsvár, 2009
nálta fel, akkor még voltak teljesen hiteles baloldali szemé803 oldal, 5400 Ft
lyiségek. Mindenesetre az, hogy a magyar baloldal helyzete
ilyen kedvezőtlenül alakult, nagyban rányomta bélyegét az
új magyar demokrácia visszásságaira, fejlődési rendellenességeire. Más volt a helyzet az
értelmiség baloldali képviselőivel: a mögöttünk álló közel egy évszázad magyar irodalma,
mondjuk Ady Endrétől Illyés Gyuláig és Móricz Zsigmondtól Németh Lászlóig nagyrészt
baloldaliként határozta meg magát (azért is nevetségesek azok a próbálkozások, amelyek,
mondjuk, Illyést valahol a jobboldalon helyezik el). Ugyanígy határozta meg magát a két
világháború közötti és a későbbi erdélyi magyar irodalom nagy része is, például Kós Károly és Tamási Áron, hogy azokról, például Balogh Edgárról, Méliusz Józsefről, Nagy Istvánról már ne is beszéljünk, akik egyenesen a kommunista mozgalomban és ideológiában
találták meg otthonukat.
Az erdélyi magyar baloldal írói mindazonáltal több tekintetben is eltértek az orthodox
baloldaliság ideológiájától és kötődéseitől. Ez az eltérés talán abban ismerhető fel, hogy
amidőn választani kellett a hivatalos baloldaliság és a magyar nemzeti közösség érdekei
között, akkor (kevés kivétellel, mint amilyen talán Nagy István és Kovács György, meg
persze jó néhány karrierista volt) mindig a nemzeti közösség szolgálatát tudták választani.
Az elmúlt évszázad baloldali szellemiségének „nagy kalandja” talán azon az úton kereshető, amelyet bejárva ennek a szellemiségnek a képviselői, belátva az ideológia és az etika, az
elmélet és a társadalmi cselekvés nemegyszer tapasztalt kínos és tragikus ellentmondása-

2010. július

79

it, revideálni tudták korábbi eszmei pozíciójukat, és szembe tudtak fordulni hitelességüket
vesztett nézeteikkel. A magyar és az európai gondolkodástörténetben nem volt ritka az
ilyen önrevízió: a két világháború közötti magyar közélet viszonyai között is előfordult,
hogy korábban a jobboldali vagy éppen szélsőjobboldali ideológiához vonzódó írástudók
szakítottak nézeteikkel. A későbbiekben hasonló önrevíziót hajtottak végre azok, akik ifjúkoruk egyértelműen kommunista elkötelezettségével szembefordulva kerültek kezdetben
a marxista ideológiára hivatkozó politikai rendszer belső kritikusai, majd határozott ellenfelei közé. Az erdélyi baloldali értelmiség esetében is bekövetkezett ez a világnézeti és politikai önrevízió: Benkő Samu, Tóth Sándor, Tordai Zádor és mindenekelőtt Gáll Ernő életútjára hivatkozhatom. Valamennyien megőrizték azonosulásukat az eredeti marxista nézetekkel, ugyanakkor egyértelműen szakítottak azzal az ideológiával és politikával, amelyet a marxizmus elfajulásaként bélyegeztek meg, és amelynek tulajdonképpen hitelesebb
kritikáját adták, mint azok, akik a baloldalnak ezt a belső drámáját nem élték át. Az idő
múlásával ezeket az erdélyi írástudókat inkább szociáldemokratáknak vagy baloldali radikálisoknak lehet tekinteni, mint orthodox kommunistáknak. A radikális önrevíziót maga a
történelem tette indokolttá.
Gáll Ernő is azok közé tartozott, akik kellő elméleti következetességgel ismerték fel a
korábban általuk is képviselt gondolkodás veszedelmes társadalmi, politikai, kulturális és
morális következményeit, és a marxista elmélet eredeti (még a felvilágosodásra visszavezethető) racionalizmusának fenntartásával távolodtak el az úgynevezett „marxizmusleninizmustól”, és jutottak el a szociáldemokrácia vagy éppen a baloldali radikalizmus, illetve liberalizmus álláspontjára. Kora ifjúságában kötelezte el magát a marxista ideológia
és a kommunista mozgalom mellett, ebben bizonyára ifjúkori tapasztalatainak volt nagy
szerepe: a kolozsvári egyetem jogi karán, majd filozófiai fakultásán tanult, korán bekapcsolódott az illegális kommunista párt által irányított diákmozgalomba, 1942-ben zsidó
származása következtében munkaszolgálatra hívták be, 1944 őszén a buchenwaldi koncentrációs táborba került – mindez megalapozta azt a szerepet, amelyet a háború után
személyes indítékoktól vezetve vállalt. Mindenesetre makacs igazságkeresése, elméleti
igényessége és biztos tájékozódása, amelyről tanulmányai igen meggyőző képet adnak, valamint a köznapi életben szerzett tapasztalatai, minthogy egyetemi tanárként és a Korunk
című folyóirat szerkesztőjeként sohasem húzódott meg a műhely zártabb világában – nos,
mindez egyenesen arra a szerepre jelölte ki, hogy a magyar baloldali értelmiség önrevíziójának egyik kezdeményezője, hogy egy új, mégis következetesen baloldali orientáció egyik
megalapozója és ideológusa legyen.
Ennek a személyes, egyszersmind eszme- és értelmiségtörténeti folyamatnak a tanúságtétele ölt alakot levelezésének abban az igen terjedelmes (közel nyolcszáz lapos) kötetében, amely most Gáll Éva (a tudós professzor felesége) és Dávid Gyula szerkesztésében,
Horváth Andor válogatásában és Salat Levente bevezető tanulmányával egy időben Budapesten és Kolozsváron került az érdeklődő olvasó elé. A Levelek 1949–2000 címet viselő
kötet valamivel több mint fél évszázad levélanyagát tekinti át, és ahogy a bevezető tanulmányból megtudjuk, ötvenegy esztendő leforgása alatt 522 levelezőtárshoz címzett, illetve
tőlük kapott, összesen 5612 levelet tartalmaz. Ennek a hatalmas mennyiségnek természetesen csupán egy kisebb részét, összesen 827 levelet közöl a kiadvány, a többi levél a kötethez mellékelt CD-lemezen található (ugyanitt van a kötet tartalomjegyzéke és névmuta-

80

tiszatáj

tója – tulajdonképpen jó lett volna, ha a nyomtatott kiadványban is ott lennének ezek a
jegyzékek, mert így meglehetően nehézkes megtalálni az éppen keresett leveleket). Kétségtelen, hogy Gáll Ernő levelezése, terjedelmi tekintetben is a legnagyobb szabású hasonló gyűjtemények közé tartozik, talán csak Kazinczy Ferenc levelezésével lehet egybevetni:
a „széphalmi remete” 1777 és 1831 között, tehát ötvenöt esztendő alatt valamivel több
mint hatezer levelet írt – a hasonlóság Kazinczy és Gáll Ernő levelezése között egészen különleges.
Természetesen nem a levelezés időbeli terjedelme és a levelek száma indokolja az öszszehasonlítást, hanem mindenekelőtt a két levélíró helyzete és leveleik tárgya. Kazinczy
elvonulva, a személyes érintkezést általában nélkülözve, csakis leveleiben diskurálhatott
barátaival, írótársaival, ezekben a levelekben világította meg elképzeléseit és számolhatott
be életének alakulásáról, személyes tapasztalatairól. Gáll Ernő, nagynevű elődjével ellentétben (előbb szó esett róla) a legkevésbé sem magányos műhelyben élt, tapasztalatairól,
felismeréseiről, véleményéről, a körötte zajló szellemi és politikai életről mégis elsősorban
leveleiben beszélhetett. Bármennyire is igyekezett tanulmányaiban megvilágítani az erdélyi magyarság mögött álló tapasztalatokat és az előtte álló feladatokat, ennek érdekében
még eszmetársaival is vállalva a vitát és vállalva a hatalom neheztelését, számos felismerését kénytelen volt levelekben rögzíteni, ha igyekezett elkerülni a mindinkább szigorodó
bukaresti politikai cenzúrát és a várható megtorlásokat. Következésképp levelezését úgy
olvashatjuk, mint ötven romániai magyar esztendő „bizalmas történetét” (akárcsak korábban, mondjuk, Arany János, Ady Endre, Babits Mihály, József Attila és Németh László
levelezését), amely ilyen módon éppen azokat az eseményeket és összefüggéseket világítja
meg, elemző alapossággal és személyes hitelességgel, amelyekre a korabeli nyomtatott beszámolók, tanulmányok, emlékezések, kifejezetten cenzurális okok következtében, nem
térhettek ki, esetleg csupán utalásokkal célozhattak rájuk. Nem egyszerűen levelekről van
szó: Gáll Ernő episztolái olykor terjedelmes esszék, amelyek mindig megfontolt érveléssel,
széleskörű tudásanyag birtokában értelmezik, elemzik a felvetett kérdéseket: az erdélyi
magyar értelmiségi tapasztalatokat.
A levelezés, mondhatni, minden történeti szakmunkánál hitelesebben és részletesebben számol be azokról a tapasztalatokról, amelyek megszabták az 1949 és 2000 közötti fél
évszázad erdélyi magyar, romániai és kelet-közép-európai történelmét és értelmiségi életét: szinte mindenki és minden szóba kerül, aki és ami meghatározta, elszenvedte, véleményezhette ezt az igen kíméletlen korszakot. Gáll Ernő levelezőtársai a korszak erdélyi
magyar szellemi életének vezető képviselői: Méliusz József, Balogh Edgár, Csehi Gyula,
Veress Dániel, Huszár Sándor, Bodor Pál, Domokos Géza, Sütő András, Tóth Sándor,
Kántor Lajos – van, aki több mint kétszáz általa vagy neki írott levéllel szerepel, és természetesen jelen vannak a magyarországi: Hegedüs B. András, Tánczos Gábor, Ilia Mihály,
Szesztay András és a nyugati levelezőtársak is. New Yorkból Deák István, Bécsből Deréky
Pál, Berlinből Balla Bálint, Genfből Molnár Miklós. A levélanyagnak ilyen módon a magyar értelmiségtörténet és -szociológia tekintetében is igen termékeny szerepe lehet. És
természetesen igen érdekesek azok a levelek is, amelyek a magyar-román szellemi kapcsolatok alakulását, nem egy esetben konfliktusait mutatják be: a Francisc Pacurariuval vagy
Tudor Bugnariuval folytatott igen érdekes levelezésre gondolok.

2010. július

81

A levélgyűjtemény a kolozsvári tudós szemléletének következetesen érvényesülő nyitottságáról tanúskodik. Gáll Ernő, ellentétben a hivatalos marxista ideológia számos romániai vagy magyarországi képviselőjével, sohasem ismert tabukat, mindig jó szándékú
mérlegeléssel ítélte meg azokat a nézeteket, amelyek, úgymond, nem feleltek meg az általa
is vallott és képviselt eszmerendszer követelményeinek. Beszédes példája ennek az a levelezés, amelyet Mikó Imrével, az erdélyi magyar nem kommunista értelmiség neves egyéniségével (1940–1944-ben a budapesti országgyűlés erdélyi képviselőjével, később hosszú
éveken át háttérbe szorított írástudóval) folytatott, akinek Változatok egy témára (1981)
című tanulmánykötete az ő bevezető tanulmányával (és neki köszönhetően) jelent meg.
Emiatt az előszó miatt súlyos szemrehányásokat kapott a vele különben régóta baráti viszonyt ápoló román írótól: Francisc Pacurariutól, akivel szemben igen megfontolt, egyszersmind eszmei nyitottságról tanúskodó érveléssel védte meg Mikó Imrét. Ebben az
1984. január 16-án keltezett levelében olvassuk a következőket: „Az emberek igenis változhatnak, életük különböző szakaszaiban hol pozitív, hol negatív előjelű tevékenységet
folytathatnak. Egész életpályájuk értékelése során mindezt figyelembe kell venni. Amikor
Mikó könyvéhez az előszót megírtam, igyekeztem is következetes maradni ezekhez a
szempontokhoz. Egyébként nyilván nem kívánok Mikó Imre elvtelen védelmezőjeként fellépni. Az ő esetében is csupán elveket és értéket próbálok érvényesíteni-védelmezni. Fatális tévedésnek, igazságtalanságnak tartom ugyanis őt bűnbakként a horthyzmus minden
vétkéért megbélyegezni. […] Azt is mondhatnám, hogy az ún. »Szent István-i gondolat«
pecsétjét hordozza, de ezen belül inkább az Eötvös-féle liberális irányzathoz áll közel.
Nem a Rákosi Jenő-féle erőszakos magyarosítás, a 30 millió magyar vágyálmának volt a
képviselője. Ebben a felfogásban kell őt következetesen bírálni. Te viszont nem teheted,
hogy ne vedd tekintetbe Az erdélyi falu és a nemzetiségi kérdés című fiatalkori marxista
hatásokat hordozó munkáját, valamint azokat a hasznos műveket, amelyeket a felszabadulás után írt.”
Ugyanebben a levelében szállt szembe azokkal az alaptalan és gonosz vádakkal, amelyek Kós Károly születésének centenáriumát használták fel arra, hogy az erdélyi magyar
irodalomnak ezt a nagyszerű egyéniségét mintegy kiiktassák a történelemből (emlékezetes, hogy a Romániai magyar irodalmi lexikon harmadik kötetének megjelenése is azért
szenvedett késedelmet, mert a bukaresti cenzúra törölte a Kós Károly munkásságát bemutató összefoglalást). Gáll Ernő határozottan állt ki a nagyszerű író mellett, kifejezésre juttatva azt a megdöbbenést, amelyet a cenzúrának ez a brutális intézkedése okozott. „Térjünk vissza egy kicsit – írta Pacurariunak szóló levelében – a lefújt Kós-centenáriumhoz.
Tudnod, tudnotok kell, hogy ez az intézkedés valósággal traumatizálta az itteni magyar értelmiséget, hisz egy-két, valóban bírálandó újságcikk alapján vétó alá került egy olyan átfogó, sokágú életmű, amely éppen az együttélés, az ösztönző kölcsönhatások eszményesítésével szembefordult az irredentizmussal és a kivándorlásra szólító propagandával, hogy
az ittmaradást és a román állam kereteibe való józan, realista beilleszkedést, a helytállást
hirdesse. A sokszor egyoldalúan értelmezett Korunk-hagyomány színeiben én természetesen kritikailag viszonyultam hozzá, ma is sok elvi fenntartásom van vele kapcsolatban, de
határozottan állíthatom, hogy a romániai magyarság identitástudatából, ha akarod, a »romániaiság«-ból nem lehet ezt az oeuvre-t kivetni. A Te »román humanizmusod« visszamenő hatállyal is párbeszédbe bocsátkozhatna az »erdélyi humánum« egykori magyar

82

tiszatáj

képviselőivel, mint ahogy a szocialista humanizmus mai hívei sem vonhatják kétségbe
más kortárs humanizmusok (keresztény, egzisztencialista, perszonalista stb.) létét, hanem
dialogizálniuk kell velük. A humanizmus birodalmában sincsenek monopóliumok, a kizárólagosság e téren is csak zsákutcába, terméketlen monologizáláshoz vezet.”
Ugyancsak szellemi nyitottságát tanúsítják azok a levelek, amelyeket a nyolcvanas
években, éppen „másként gondolkodóként” nehéz helyzetbe került Gyimesi Évával váltott,
aki nyíltan számolt be a maga keresztény elkötelezettségéről, ez a vallomás Gáll Ernő részéről természetesen mindig megértésre talált. Ugyancsak megértésre talált az az aggodalom, amelyet a kolozsvári tanárnő levele az erdélyi magyarság mindinkább romló helyzetével és a közéletben használt fogalmak erkölcsi eróziójával kapcsolatban kifejezett. Ezúttal is érdemes idézni Gáll Ernő gondolatmenetét az 1984. március 31-én keltezett levélből:
„Befejezésül még néhány szót a manipulációról, amelynek félelmetes erejét és következményeit évek óta ismerem. Kétségbeesetten kellett tudomásul vennem például, hogy az
»olvadás« kulcsfogalmait, a hagyományok értékesítéséből és az önismereti erőfeszítésekből származó – gyakran érzelmi töltetű – kategóriákat bekebelezik, s ily módon semlegesítik. A fogalmak normális körülmények között is erkölcsi kopásnak vannak kitéve, hát még
egy olyan struktúrában, amely a hatékony tömegközlő eszközök monopóliumával is rendelkezik. A természeti környezet védelmezői úgy harcolnak a szennyező tényezők ellen,
hogy megpróbálják csökkenteni, kiiktatni őket, de nem mondanak le a fákról, a folyókról,
a levegőről. Mi sem adhatjuk fel azokat a fogalmakat, amelyek létünk, eszményeink közvetítői. Újból és újból kísérletet kell tenni arra, hogy megóvjuk vagy visszahódítsuk erkölcsi
hitelünket.” Az a nyitottság, az az emberi szolidaritás, amely következetesen megnyilvánul
a kolozsvári tudós leveleiben, mindenképpen minősíti nem csak Gáll Ernő személyiségét,
hanem nézeteit és etikai alapállását is, nem véletlenül, hiszen mint az etika kérdéseinek
tudós elemzője, mindig is egy humanista eszmeiség mellett tett hitet, és ez az etika a legkevésbé sem volt idegen az európai (a nyugati) gondolkodás zsidó-keresztény hagyományaitól.
Gáll Ernő leveleskönyve elsőrendű történeti forrást jelent, amely természetesen nem
csak a mögöttünk lévő korszak (a kelet-közép-európai történelmet tragikus kényszerpályára terelő félévszázad) hiteles eseményvilágát, szellemi életét, emberi alakjait mutatja
be, képet ad szerzőjének sorsáról, küzdelmeiről, munkásságáról, emberi dilemmáiról is.
A tudósnak természetesen önmagával: saját téves nézeteivel, önként vállalt, egyszersmind
a történelem által rákényszerített csapdák ravaszsága következtében elfogadott ideáljaival
is meg kellett küzdenie. Ez a küzdelem nem volt igazán könnyű, hiszen nemegyszer a külső kényszer és a bensőleg kialakított meggyőződés késztetésével szemben kellett keresnie
és felismernie a hiteles útirányokat. Gáll Ernőnek talán két olyan képessége-tulajdonsága
volt, amely ezt az útkeresést meg tudta könnyíteni: mindig érvényesülő nyitottsága, ennek
következtében sohasem utasította el a korábbi világképének nem megfelelő tapasztalatokat, és intellektuális ereje, amely egy valódi értelmiségitől elvárható módon, minden tapasztalatot és tudást (és főként a „kívülről” érkező elvárásokat) józan és szigorú kritikai
elemzésnek rendel alá. Gáll Ernő ennek az értelmiségi személyiségnek és éthosznak a „bizalmas történetét” rögzítette leveleiben.

Pomogáts Béla

2010. július

83

Mindenki szem (volt) a láncban?

Elöljáróban a Nap Kiadó leleményes új vállalkozását dicsérjük: az „Egy vers” közös címmel útjára indított könyvsorozatot. A kiadó terve szerint az egyes kötetek a 20. századi magyar költészet remekeiből válogatva az adott műalkotás tömör recepciótörténeti összefoglalását tartalmazzák, kitágítva ezzel a szóban forgó vers jelentéstörténetét,
„hermeneutikai” összefüggésrendszerét.
Mielőtt azonban rátérnénk e sorozat első kötetének ismertetésére, pár évet célszerű visszafelé pillantanunk: a
költő születésének centenáriumán – ugyancsak a Nap Kiadó jóvoltából az „In memoriam” sorozatban – megjelent,
Domokos Mátyás által szerkesztett tanulmány-esszégyűjtemény kiváltotta polemikus hangok egynémelyikére. (E nélkül a művelet nélkül ugyanis nem érthetőek az Illyés körüli
időnkénti, másfelől folyamatos hullámverések.) Bán Zoltán
András például (Magyar Narancs, 2002. szept. 2.) arra
Nap Kiadó
való hivatkozással utasította el Domokos szerkesztői konBudapest, 2009
cepcióját, hogy a kötet világa „abszolút problémamentes”,
252 oldal, 2500 Ft
vagyis: „Domokos összeállítása Illyés nagyságát, klasszicitását megkérdőjelezhetetlennek láttatja”. Bán a legtágabb érvényességű keretben és korszakokat átívelő időmetszetben veszi bonckés alá az Illyés-„problémákat”. Fő rendezői terepe a – szerinte – „zsidó–nem zsidó” szembenállást jelentő „népi–urbánus” ideológiai
mező. Ugyancsak szerinte az „urbánusok” közül ma már senki sem tekinti nagy költőnek
Illyést (sőt ők nem is olvassák), „az úgynevezett népies oldalon” pedig „ma már egyszerűen nincs komoly művészi–szellemi teljesítmény”. Illyés írói magatartását – Bán szerint
– mindvégig az „állandó opportunizmus”, a „kétkulacsosság”, „duplafenekűség” jellemezte
(különösen 1945 után), ennélfogva verseinek hitele is megkérdőjelezhető. (Öregkorára jutott csak el a magánlíra individualizmusáig, s ekkor már – hátat fordítva a nép világának
– „a legmodernebb versbeszéd ragyogó példái”-t produkálta.) Az 1950-ben írt, de csak
1956. november 2-án, az Irodalmi Újság forradalmi számában megjelent Egy mondat a
zsarnokságról című remekművét Illyés – mint tudjuk – nem engedte megjelentetni itthoni saját kötetben vagy antológiában élete során. Bán Zoltán András feltételezése szerint
azért, „mert jól tudta: a publikálatlan, ám gépiratban terjedő nagy vers dinamit, viszont a
Párt nyomdájában szedett díszkötetben megjelenve már hatástalan fegyver. Ráadásul a
kiadatlanul maradt, titkon, gépiratokban terjesztett szöveg fenntartotta azt a képzetet,
hogy Illyés a pártállami kitüntetések, az ízletes Aczél-vacsorák ellenére híven őrzi a forradalom lángját rózsadombi és tihanyi haciendáinak kiskamráiban, vagyis voltaképpen ez a
vers életének ezoterikus mondanivalója. A publikált, azaz ezoterikusból exoterikussá váló

84

tiszatáj

Egy mondat… nem tudta volna Illyést felmenteni a bezupálás, a lefekvés vádja alól. Taktikusan tette hát, hogy minden erejével tiltakozott a versre kirótt tilalom föloldása ellen. Jól
helyezkedett.”
Eddig az idézet 2002-ből, s a zavarba ejtő probléma itt az Egy mondat…-tal kapcsolatban az, hogy (a méltatlan gúnyolódással ezúttal nem törődve) vajon morálisan helyeselhető-e vagy éppenséggel elítélendő Illyés magatartása a vers visszatartása miatt? Az
idézett kritikus saját logikai levezetésében maga sem vall színt: dodonai megfogalmazása
éppen azt segíti elő, hogy saját prekoncepciója emelkedjék mérvadóvá. Ennek itteni módszere az, hogy egy illogikus állítás után egymásnak ellentmondó következtetéseket von le.
Hiszen: miért lett volna „lefekvés”, „bezupálás”, ha itthon kötetben újra megjelenteti a
verset Illyés? (Ez illogikus következtetés; tehát nem értelmezhető, nem érvényes.) Továbbá: „taktikusan tette hát”, hogy nem adta? (Ez volt a helyes, az erkölcsös magatartás?)
Vagy inkább „helyezkedett”? (Ez már kevésbé volt erkölcsös?) Látható: itt csupa dehonesztáló hangzású „megfejtés” kerül elő, a cél a prekoncepció gördülékeny kivitelezése: az
Illyést mindenképpen, bármelyik „megoldást” választva elmarasztaló ítélet. (Mert hiszen
elmarasztalónak kell lennie.)
Az idézett szövegrészletre írásunk végén részben még visszatérünk, de megjegyezzük,
hogy ebben a mostani kötetben meg kellett volna jelentetni eme élesen polemikus cikk
vonatkozó részét (és talán más hasonló tónusú írást) is. Nem szerencsés ugyanis azt az
irodalomtörténeti látszatot kelteni, mintha Illyés Gyula (vagy bárki más nagy nemzeti íróink, költőink közül) csakis elismerő értékeléseket kapott volna élete során és halála után.
Egyrészt azért, mert az efféle egyoldalúság nem használ az alkotó körül kialakuló szakmai
(és szélesebb körű) megítélés hitelességének, másfelől: semmiféle kritikai gondolatmenet
vagy éppen támadás nem árt (mert nem tud ártani) a klasszikus életműveknek. S még egy
szempont: ha nem vesszük figyelembe az ellenállásfoglalásokat, érveket, tendenciákat,
ezen a szellemi küzdőtéren nincs, nem lesz miről vitatkozni. Vitatkozni pedig nemcsak érdemes, de kell is.
Ám térjünk vissza a Nap Kiadó ezen új kötetéhez. Lendületes az indítás: az összeállító,
szerkesztő (Pomogáts Béla) közreadja e legendás költemény föllelhető „létformáit”: kézírásos, gépiratos és nyomtatásban megjelent változatait, majd tisztázódnak a szakmai vitákat is kiváltó variációk keletkezési, illetve megjelenési körülményei. Bizonyos, hogy Ilylyés 1950-ben írta a verset (legalábbis az ősváltozatot), és az is tény, hogy nyomtatásban
először 1956-ban jelent meg. Pontosítani kell viszont az Illyés életében, Magyarországon
történt megjelenés körülményeit. Miként ezt a nemrég elhunyt Tüskés Tibor dokumentálta,
a 183 soros változat Illyés Gyula írásbeli engedélyével a költő halála előtt néhány hónappal megjelent a pécsi egyetem diáklapjában. Továbbá: annak is örült Illyés, hogy – miként
erre Harmat Béla hívta fel a figyelmet – egy Zágrábban megjelent kétnyelvű válogatásban
napvilágot látott a vers 200 soros változata (amit éppúgy vállalt, mint a rövidebb változatot). Ezek a filológiai tények azért fontosak, mert bizonyítják, hogy Illyés nem bármely
közléstől zárkózott el, hanem csak attól, hogy a költemény saját kötetben vagy antológiában Magyarországon megjelenjen. (Az ezzel kapcsolatos részleteket látni fogjuk.)
A szóban forgó gyűjtemény írásainak nagyobb része politikai-történelmi háttérbe helyezi az Egy mondat…-ot, annak egész problematikáját. Ezen belül elsősorban a hatalom
és erkölcs – az illyési életműben nagy szerepet játszó – kérdéskör elemzésére vállalkozik.

2010. július

85

Jól döntött a válogató-összeállító, hogy felidézte Illyés magatartását és reflexióit a vers
születése körüli magyar politikai miliőben. Ugyanis bármikor vállalhatók ezek a megnyilvánulások. Sőt, például felszólalása 1951-ben a magyar írók első kongresszusán kifejezetten elismerésre méltó. Példaszerű. Ide értve az ott felolvasott Az építőkhöz című verset is.
Érdemes fölidézni, mit emelt ki a művészi korszerűségről szólva. Meg kell teremteni egy
új fogalmat – mondotta – a korszerűség megértéséhez, értelmezéséhez, ez pedig a jövőszerűség. „Bármennyire paradoxként hangzik tehát, úgy igaz: valaminek időszerűségét
végső fokon a holnap dönti el. Nem tud korszerű lenni az, aki a jelenben nem látja meg a
jövő elemeit. De ismernie kell benne, meg kell látnia a múlt elemeit is. […] A formalizmus
nem egyéb, mint a múlt üres szólamait alkalmazni a jelenre; a ’baloldali elhajlás’, ahogy
én érteni vélem, nem más, mint a jövő szép és nagy kérdéseinek tájékozatlan vagy lelkiismeretlen kezelése.” Mondhatjuk: igen, ez a „számadó” Illyés okossága, pontossága, szellemessége, tiszta logikája. S Az építőkhöz? Bátor és művészileg is hiteles titkosított figyelmeztetés a kor nyomasztó politikája irányítóinak címezve. Az építőmunkásoknak szóló üzenetet idézzük. „Kettős küzdelem / hősei az új épületeken, / rajtatok / fordul meg:
börtönt rakjatok / vagy bástyát, jól vigyázzatok!” A befejezés pedig egyértelműen az emberi (történelmi) tapasztalatra hivatkozik: „leomlanak / bálványok, trónok, égi–földi szentek, / de nem amit a munka megteremtett.”
A bálványok és a trónok korabeli valóságában Illyés Gyula mindvégig kitartott legfőbb
ideája mellett: a magyar nép – és számos egyén, egyes ember – védelme mellett. Mégis,
éppen ez az a magatartás, szerepvállalás, amelyről a legtöbb bírálat, ellenvélemény, kritika
(és denunciálás) megfogalmazódott az elmúlt egy-két évtizedben: Illyés és a (kommunista) hatalom kapcsolata, Illyés behódolása, Illyés mint a hatalmon belüli próféta, aki azonban őrizni kívánta mindenkori ellenzéki pozícióját is. Az úgynevezett rendszerváltozás óta
több alkalommal fogalmazták meg ezt az alapvariációt elsősorban a magát liberálisnak
nevező értelmiségi kör egyes írástudói (e csomagba téve természetesen a Kádár-korszak
idején kialakult kapcsolatokat, elsősorban Aczél Györggyel). Ezekből a publicisztikai fejtegetésekből azonban rendre hiányzik számos lényeges kérdésfölvetés, vizsgálódási szempont. (S nyilvánvalóan sokat nyom a latban, hogy Illyés a mai „urbánusok” szemében az
első számú ellenség, a népi és nemzeti szellemiség első számú megtestesítője volt és maradt.) Sohasem elemezték például jóhiszeműen Illyés „alku”-döntéseinek (vö. „becsületes
alku”) valódi hátterét, háttereit. Teljesen felületesek (következetesen félrevezetőek) Illyés
alkati sajátosságainak, emberi karakterének, döntései lélektani hátterének a bemutatásai.
Nincs kellőképpen feldolgozva Illyésnek ez a – maga választotta – szerepköre: a már említett számadó szerep. Nincsenek egymás mellé állítva az ún. „becsületes alku” (Illyés kifejezése) mint folyamat, mint praktikus gyakorlat szellemi és társadalmi előnyei: más szereplők, csoportok vagy rétegek – várható – életviteli, mentális könnyebbedései –, illetőleg
az e folyamatban, közvetítő szerepet vállaló értelmiségi ember kockázatvállalásai (éppen a
besározódás veszélyével kapcsolatban). Vajon miért „erkölcsös” – kérdezhetnénk – az a
magatartás, az a helyzet a szellem embereinek egyes körei szerint, amelynek során – mivel
a hatalom egyáltalán nem kíván szóba állni vele – az egyén bármiféle erkölcsi dilemma
nélkül vonul (mert vonultatják) szellemi értelemben vett önkéntes (habár korántsem teljes) „száműzetésbe”, esetleg önmutogató passzivitásba? Szemben azzal a helyzettel, amikor valaki – nemritkán gyötrelmes – kompromisszumkereséseivel akar (és tud is) segíteni

86

tiszatáj

másokon (sokakon); miközben – nyilvánvalóan – erkölcsi méltóságát, integritását kockáztatja.
Pomogáts Béla – jó ideje – maga is tett azért, hogy oszlassa az Illyés köré fújt mesterséges befeketítő füstködöt. Például az e kötetbe fölvett, A zsarnokság természetrajza című
higgadt és meggyőző kommentárjaival. „Illyés Gyula – írja – talán a legnagyobb közösségi
szerepet vállalta: azt, hogy a magyarság lelkiismerete és a nemzeti folytonosság védelmezője legyen.” – Ezt a szerepet – egy más nézőpontból – persze ki lehet gúnyolni, lehet értelmetlennek beállítani, sőt meg lehet vádolni; a valóság azonban – bizonyíthatóan – mégiscsak az, amit Pomogáts is hangsúlyoz. (A fő bizonyíték pedig nem más, mint az illyési élet
és életmű.) Mindehhez hozzátartozik az is, hogy a totális diktatúra idején (1949 és 1953
között), amikor semmi esély nem volt a kommunista hatalom és a szellemi élet párbeszédes kapcsolatára, Illyés (sokakkal együtt) nem adott ki lírakötetet.
A legtöbb hitelesen személyes információval az Egy mondat…-nak, Illyés Gyula e remekművének történetéről Domokos Mátyás rendelkezett. (A kötet több szereplője is hivatkozik rá.) Ő, aki szoros munka- és baráti kapcsolatban állt Illyéssel, minden (látszólagos) apróságra figyelve rekonstruálta a vers születésének, a kéziratok viszontagságos sorsának részleteit (megidézve a költőt mint koronatanút), s írta le az újra meg nem jelenés
hiteles történetét. Többek között Aczél Györgyöt idézi az 1985. október 31-i ozorai emlékbeszéd részleteivel, aki szerint az Egy mondat a zsarnokságról akkor jelent meg először
(tudjuk: 1956. november 2-án), „amikor a szocializmus legalapvetőbb vívmányai kockán
forogtak – és utána is még hosszú és nehéz út állt előttünk. Nem Illyésen, nem is versén
múlt, hogy a mű akkor az indulatok robbantói, tovább szítói – a reménytelenség hirdetői –
kezében válhatott fegyverré.” Ezt a gondolatsort már Illyés halála után fejtegette Aczél, ám
a probléma gyökerére tapintott a „Párt” és az Egy mondat… viszonyáról. Ez azonban nem
magyarázza azt a – legalább – két szituációt, amikor a hivatalos kiadói (kulturális) politika lehetővé tette volna a vers itthon megjelenő kötetbe kerülését, de Illyés ehhez nem járult hozzá. Domokos Mátyás ugyanis két ilyen lehetőség elutasításának volt személyes tanúja (illetve közvetítője). Az első 1965-ben adódott, Illyés akkor indulatosan azzal üzent
vissza az ajánlattevőknek, hogy őt mélyen megalázták, megrágalmazták, mondván: a verset nem 1950-ben, hanem 1956-ban írta, így aztán… S ha most megpróbálná egy (éppen
készülő) antológiába visszacsempészni, egyúttal elismerné a rágalmak valódiságát. A másik lehetőség pár évvel később, 1972-ben adódott egy saját kötet összeállításakor, ám Ilylyés akkor is – gyakorlatilag ugyanazzal az indokkal – visszatartotta a verset. S még hozzátette (Domokos Mátyás följegyzése szerint): „Ha így alakult, ez lett a sorsa, szándékomon
kívül, akkor maradjon is most már így.” Illyés tehát hajthatatlan volt. Nem bocsátotta meg
a felkavaró sértést. (Melynek közelebbi, konkrétabb szituációjáról, formájáról, forrásáról
nem szólnak a dokumentumok.) Végül is Domokos Mátyás a maga részéről ekképpen sűríti a „hatalom és erkölcs” képzeletbeli lexikonszócikk tartalmát: „Igen, Illyés taktikázott.
De az íróasztalfiókjában – a szívében – ott volt az igazság.” Vagy talán volt, lehetett még
valami – még mélyebb és még „költőibb” oka ennek a következetességnek, ennek a makacsságnak? Az újraközlés nem engedélyezésének? Később még visszatérünk erre a különös szituációra.
Kulin Ferenc nagyívű esszéje a vers eszmetörténeti hátterét, illetve tartalmát rajzolja
meg. Ő is utal Aczél György politikai és intellektuális mesterkedésére, melynek az volt a

2010. július

87

célja, hogy minden eltulajdonított és átalakítható szellemi termékre a saját pecsétjét üsse,
azaz kisajátítsa, átformálja s meghamisítsa. Illyés azonban nem adta oda az Egy mondat…-ot. Aczél – emberei révén – nem tudta rátenni kezét erre a műre, ennélfogva nem
szelídíthette, nem magyarázhatta, nem kompromittálhatta. (Továbbgondolva Kulin életszerű fejtegetését – s utalva Domokos Mátyás fentebb ismertetett elbeszélésére – feltételezhető az is, hogy Aczél György ozorai elhatárolódása e vers 1956-beli szerepétől valójában utólagos magyarázkodás, figyelemelterelés arról, hogy alulmaradt e titkos, lélektani
csatában Illyéssel szemben.)
Kulin Ferenc alapműnek tekinti az Egy mondat…-ot, amelyben Illyés „sok tekintetben
árnyalja és pontosítja, sok tekintetben pedig felülírja a költő-publicista korábbi műveinek
történetszemléletét és politikai világképét, egyszersmind végérvényesen megalapozza azt
az etikai értékrendet és azt az ars poeticát, amelynek jegyében majd a későbbi művek születnek”. Fontos megállapítások ezek (s egybecsengenek Németh G. Béla véleményével,
mely szerint Illyés felismerte, átélte és mélyen átélhetővé tette e remekművében azt, hogy:
„a társas s az egyedi lét minden kérdését megoldónak igérő, ún. messianizmusok vállalkozásai rendszerint sokkal több szenvedést hoznak, mint amennyi, akárcsak részleges megoldást”); hiszen Illyés egy korábbi korszakában „belülről élte meg, s – költőként – formálta is azokat az eszméket, amelyek érveket szolgáltattak a forradalmi fellépéshez” (jóllehet
sohasem lépett a kommunisták közé). A bolsevikok és a népi baloldal közötti eszmei ellentét 1945 után már hatalmi küzdelemmé alakult, s Illyés a sorozatos tisztogatásokat látva
már 1946-ban visszavonult a pártszerű politizálástól. Kulin szépen vezeti le azt is, hogy
1948 azért volt éles és tragikus törésvonal a magyar politikai életben, mert: „Szétvált,
szembefordult és megütközött egymással a modern kor eladdig bonyolultan egymásba fonódó, ám lényegük szerint összebékíthetetlen két nagy eszmei–politikai áramlata”: a diktatúrán alapuló internacionalista kommunizmus, illetőleg a tradíciókra épülő, közösségelvű nemzeti önrendelkezés programja. Kulin szerint a diktatúrával, annak képviselőivel való párbeszéd teljes hiánya 1956 után mindenekelőtt a magyar szellemi élet állapotának ártott volna. (Csak zárójelben tesszük hozzá, hogy így gondolkodott – többek között – Kodály Zoltán, Fülep Lajos, Németh László és sok más nemzeti elkötelezettségű szellemi kiválóságunk. Mások persze másképp gondolkodtak –, ám e tényből nem következik, hogy
Illyés és a hozzá hasonlóan gondolkodók „kétkulacsosok” lettek volna.) Kulin kérdése:
„a lírikus Illyés” hű maradt-e az Egy mondat… szelleméhez? Fő érve az, hogy Illyés a közösségi és a szellemi életben bekövetkezhető, várható javulás, illetve veszteség lehetőségeit mérlegelve döntött az alkalmi párbeszéd, méghozzá a nyíltan zajló párbeszéd lehetősége
és szükségessége mellett. A hazai szocializmus látható tényleges eredményei (ne álszenteskedjünk: voltak ilyen látványos eredmények 1956 után) tették lehetővé, hogy nagy hatású kritikáival – elsősorban a nemzet legfontosabb sorskérdéseit illetően – megnyilvánulhasson. Kulin tárgyilagosan hozzáteszi ugyanakkor, hogy Illyés és kortársainak többsége nem ismerte föl, hogy a viszonylagos jólét az egész magyar társadalom önkizsákmányolásából fakadt, s hogy ez az állapot, illetve lehetőség a hatalmi pozíciók nyugodt birtoklásáért cserébe adatott meg a népnek. A hatvanas évek végén egyrészt kiteljesedni látszott a rendszer népszerűsége, másfelől kijózanítóan mutatkozott meg a Kárpát-medencei
magyarság sorsának egybetartozása. Illyés érdeklődésének középpontjába a nemzeti kérdés került. Az ominózus párbeszédnek író és hatalom között az volt a tétje – foglalja össze

88

tiszatáj

Kulin Ferenc –, hogy „érvényt lehet-e szerezni az emberi méltóság, a nemzeti identitásigény és a társadalmi igazságosság deklareált elveinek a katonai és gazdasági kiszolgáltatottság adottságain belül”.
Az „Egy vers” (leendő) sorozat első kötetének másik nagy vonulata Illyés e művének
esztétikai típusú elemzései megközelítései.
Németh G. Béla lényegre törően fogalmazza meg a vers alapszituációját: a totalitarizmus azonosításáról van szó a művészet, a nyelv eszközeivel. A totalitarizmus „a minden
testi-lelki, egyedi-társas, érzelmi-gondolati, tervező-cselekvő létet egyszerre és egyetemesen átható, semmi szabaduló rést nem hagyó rendszer”. Németh G. azt is hangsúlyozza,
hogy az Egy mondat… megszólító beszédformája nem a hagyományos önmegszólító beszédmód, hanem egy nagyobb közösséghez szóló papi, prófétai ítéletmondó pozíciója.
Fontos mozzanatként jegyzi meg azt is, hogy az e világi végítélet sírbeszédbeli aktusa játszódik le a vers zárlataként. Voltaképp tehát – tehetjük hozzá – az abszolút más minőség,
az élet abszolút ellentettjének a megmutatásával a zsarnokságnak mint létformának a totalitását idézi elénk. Alföldy Jenő arra hívja föl a figyelmet, hogy Illyés „dramaturgiai vénája” lírikusként lüktetett a legerősebben, az Egy mondat…ban valósággal tökélyre vitte
ezt a drámai eszközrendszert. A három fordulatot jelző kötőszó: a nemcsak, a hanem és a
mert zuhatagos vonzatai és e szerkezeti részek malomőrlésként vissza-visszatérő változatai – érzelmi vonatkozásban legalábbis – sokkolják az olvasót. Illyés mondattana – írja
Alföldy – „költészettanunk legszikrázóbb elmeélű bravúrjaihoz tartozik […]”. Márton László
kiemeli, hogy míg Illyés korábbi verseiben jellemző volt a „keresett prózaiság”, a retorikus
fogalmazás, addig e versben „a költői képek azonnali, leküzdhetetlen hatásával jelenít
meg”. Többen is emlékeztetnek arra, hogy Illyés költői életművében megtalálhatók e versszerkesztés előzményei, párhuzamai (leginkább a litániaszerű, „kántáló”, ismétlődő szerkezeti momentumokra épülő, az állandó folytonosságot éreztető, szuggeráló alapképletekre gondolhatunk); ez a párhuzam leginkább láthatóan a Ditirambus a nőkhöz című
oratórikus költeményben mutatható ki.
Többen foglalkoznak azzal az eredetbeli fölvetéssel, mennyiben tekinthető a neves
francia kommunista költő, Illyés barátja, Paul Eluard Szabadság címmel elhíresült költeménye előzménynek, ihlető forrásnak, példának? Kétségtelen, hogy kronológiai és más
szempontok alapján lehetséges a kapcsolat (Fülep Lajos már 1957-ben tudni vélte, hogy ez
az előzmény – akárcsak más nagy Illyés-verseknél – létezik, ezúttal Eluard költeménye
volt a minta), ám a figyelmes összehasonlító elemzések többsége arra hajlik, hogy a szerkezeti rokon vonások nem átvételek.
Fontos szempontra hívja fel a figyelmet Szávai János, aki Hannah Arendt totalitarizmuselméletét kapcsolja össze az illyési versvilággal. Arendt szerint a totalitarizmus – például a kommunizmus – mint politikai rendszer több súlyosbító vonást hordoz magán az
„egyszerű” zsarnoksághoz képest. Először is a totalitarizmus gyakorlói mindig mozgalom
révén kerülnek hatalomra s „a vezetők legfőbb gondja a mozgalom mozgásban tartása s
annak megakadályozása, hogy párttá degradálódjék”. Míg a „klasszikus zsarnokság” a magánszférát még nem uralja, ez a permanens forradalom – létének megtartása céljából –
„a múltat és a jövőt, nem csak a közösségi szférát, hanem a teljes emberi személyiséget is
uralni kívánja. […] ’a totalitárius vezér minden intézkedését azzal magyarázza, hogy a szabadság érdekében cselekszik. […] Népirtásra, kivégzésekre csak azért van szükség, hogy

2010. július

89

szabaddá tehessék az utat a világforradalom történelmi szükségszerűsége vagy a természetes faji kiválasztódás menete előtt”. A perek, a kivégzések tehát szükségszerű eszközök
a szabadság, a felszabadulás eléréséhez. Ez a gondolatmenet is igazolja, megerősíti Illyés
Egy mondat…-ának történetfilozófiai mélységeit, megrázóan igaz összefüggéseit, az egész
mű hiteles valóságértelmezését. (Szávai egyébként azt a véleményt erősíti, amelyik szerint
Eluard szóban forgó verse – melyet Illyés jól ismert és nagyra tartott – ténylegesen, még
bizonyos szövegösszefüggésbeli kapcsolat révén is ösztönzésként hatott Illyésre.)
Az egész emberiség egyik közös mítoszforrásához, az Ószövetség-beli Jób archetipikus
életszituációjához vetíti vissza az alapkérdést – ezzel egyszersmind a legtágasabb (mert
mitikus) értelmezését adja Illyés versének –, majd befejező jelenetét eredetien új szempont szerint vizsgálja kitűnő tanulmányának itt közölt részletében Dávidházi Péter. „Bibliai fénytörésben” elemzi József Attila Levegőt! és az Egy mondat a zsarnokságról lélektani és motívumtörténeti párhuzamait Jób kiszolgáltatott helyzetének kultúratörténeti
összefüggéseivel. (Még Kosztolányinak A bús férfi panaszai ciklusbeli „Beírtak engem
mindenféle Könyvbe” kezdetű „panasza” is ide sorolható lelkiállapotra utal.) „Ha a Levegőt! és az Egy mondat a zsarnokságról megszólaló alanyának helyzeti előképét keressük
– írja Dávidházi –, akkor Jób az alávetett ember őstípusa, akit a legfőbb hatalom állandóan szemmel tart és sorozatosan próbára tesz.” Miként Jób megundorodik magától, s elátkozza életét, úgy az Egy mondat… alanya is át van itatódva a bemocskoltság érzésével,
s már nem tudja megkülönböztetni a valóságos veszélyelemeket a hagymázas képzelgésektől, felőrölte a figyelő tekintet, a totalitárius diktatúra zárt eszközrendszere.
Dávidházi Péter a sokat idézett befejező sorokat is bibliai fénytörésben értelmezi, Jób
ugyanis hisz abban, hogy pora felett majd megváltója mond róla kedvező ítéletet; Jób várja, hogy meglássa az Istent. Az Egy mondat… alanyának ez a sírkerti, a sírnál való találkozása viszont a végleges legyőzetés helyzete és állapota: a totális zsarnokság gépezete magából következően, mintegy automatikusan így működik. „Porom felett megáll” – mondja
Jób; „ott áll / eleve sírodnál / ő mondja meg, ki voltál, / porod is neki szolgál” – fogalmazza meg ennek a Biblia-beli szituációnak a teljes ellentétét Illyés.
De vajon ez-e, ez volt-e Illyés Gyula utolsó szava „zsarnokság ügyben”? – kérdezhetnénk. Dávidházi erre a kérdésre határozott nemmel – és ismét új összefüggésekre rámutatva – válaszol. Hivatkozik ugyanis Illyésnek a hatvanas évek elején íródott Kő-tekintet
című versére, melynek befejezésében az engedelmességre kényszerített személy lázadással, legalábbis fenyegetéssel válaszol. A kőtekintet, melyet odaátról küld az engedelmességre kényszerített személy, iszonyú büntetést helyez kilátásba. A hűség kutya képében tér
vissza a Kő-tekintetben: „szaglász, síromra ül / s üvölt az üres égre”. Magában az Egy
mondat…-ban is ott van – elrejtve ugyan – a lelki ellenállás lehetőségére való utalás, midőn Illyés az emberi, a kisemberi felelősségre utal, arra, hogy már a zsarnokság első jeleinél meg kell(ene) mutatnia az egyénnek, hogy van bizonyos lehetősége a megelőző cselekvésre: „s már körben lángol / erdőtűz gyufaszálból, / mert mikor ledobtad; el nem tapodtad” – nem figyeltél, ámde nem voltál mindig ily cselekvésképtelen, mint most: sírodnál.
Dávidházi Péter új távlatot nyitó motívumtörténeti elemzése nyomán újra föl kell tennünk a kérdést: a versben megidézett totális zsarnokság „elérte”-e magát a verset? S a költőt? S miért nem adta át közlésre e művét haláláig? Miért ragaszkodott az újra ki nem
adáshoz? A válasz könnyebbik fele annak belátása, hogy a totális diktatúrák – legalábbis

90

tiszatáj

ugyanazon a helyen – korlátozott időtartamúak. Illyés e verse ettől függetlenül egyetemes
érvényű, tehát nem helyhez és korhoz kötött. Úgy is fogalmazhatunk, hogy halhatatlan.
Szerzője pedig sértetlenül került ki a kényszerűen vállalt „becsületes alku” egyes fejezeteiből. Vajon nem az Egy mondat… legmélyebb értelmére utal az a mozzanat, hogy Illyés
nem adta oda állami magyar kiadónak? (Miközben másféle publikációhoz – láttuk – örömmel hozzájárult.) Talán még ő maga sem mondta ki szavakba foglalva – például Domokos
Mátyásnak – a versből magából fakadó következményeket, erkölcsi parancsokat? Ha
a versnek „ez lett a sorsa, szándékomon kívül” – mondotta akkor erről Illyés: e szándékon
kívüliség nem magában az Egy mondat…ban rejtőzött? Nem lehetséges vajon – miként
erre Kulin Ferenc is utal esszéjében –, hogy nem politikai, hanem mélyebb megfontolás
volt a visszatartás igazi oka? A „porod is neki szolgál” cáfolata? Az Egy mondat a zsarnokságról egy újabb titkosított üzenete? E remekmű újabb, de talán legmélyebb értelme.

Monostori Imre

2010. július

91

Az első magyar Dante-monográfia
P ÁL JÓZSEF : DANTE . S ZÓ, SZIMBÓLUM, REALIZMUS A KÖZÉPKORBAN


Tudatában vagyok annak, hogy írásom címe meglepetést,
illetve helyreigazítás iránti indulatokat ébreszthet a magyar
italianisták körében, hiszen Pál Józsefnek a 2009. karácsonyi könyvvásár alkalmából megjelent nagyon szép kiállítású kötete valóban nem az első könyv Magyarországon,
melyet magyar szerző írt és jelentetett meg a világirodalom
egyik legnagyobb alakjáról és főművéről. Nemcsak Cs.
Papp Józsefnek, Radó Antalnak jelent meg még a múlt század elején Dante-könyvei 1 , hanem az utóbbi években is
több Dante tanulmánykötet látott napvilágot Kelemen János, Madarász Imre, és Szabó Tibor tollából,2 ráadásul Pál
József is írt korábban egy Dante-könyvet. 1997-ben jelentette meg akadémiai doktori disszertációnak is benyújtott
munkáját Dante szimbolikus nyelvéről és számmisztikájáról. 3 A magyarországi Dante-irodalomnak tehát vannak
Akadémiai Kiadó
„eseményei” és eredményei, olyannyira, hogy Szabó Tibor,
Budapest, 2009
a szegedi egyetem tanára, két kötetet is írt az újabb magyar
258 oldal, 4980 Ft
„dantológiáról”4, mely három év óta már önálló társasággal és folyóirattal is rendelkezik.5
Ennek ellenére mégis azt kell mondanunk, hogy Pál József az Akadémiai Kiadó gondozásában nemrégiben megjelent kötete az első igazi magyar Dante-monográfia, hiszen
az összes eddigi munka a szerzők Dantéről írt korábbi tanulmányainak gyűjteménye, vagy
egy-egy speciális kérdés (Dante „filozófiája”, „életbölcselete”, „nemzeti költészete”, „számmisztikája” stb.) elemzésének bizonyul, semmint önálló, az egész dantei életművet átfogó
egységes monográfiának. Ezért, vállalva a többi magyar Dante-kutató esetleges rosszallá1
2

3

4

5

Radó Antal, Dante, Budapest, 1901, 78 oldal.
Kelemen János, A Szentlélek poétája, Budapest, Kávé kiadó 1999; A filozófus Dante, Budapest,
Atlantisz 2002; Madarász Imre, „Költők legmagasabbja”, Dante-tanulmányok, Budapest, Hungarovox 2001; Szabó Tibor, Dante életbölcselete, Budapest, Hungarovox 2008.
Pál József, „Silány időből az örökkévalóba”. Az Isteni Színjáték nyelvi és tipológiai szimbolizmusa, Szeged, Jatepress 1997.
Szabó Tibor, A megkezdett öröklét. Dante a XX. századi Magyarországon, Budapest, Balassi
2003; A sokszólamú Dante, Budapest, Hungarovox 2008.
A Kelemen János és Takács József által alapított folyóirat, a „Quaderni di Studi Danteschi”, mely
magyar és olasz nyelven közöl tanulmányokat, a Rubbettino olasz kiadó kiadásában jelenik meg
évi két számban Budapesten.

92

tiszatáj

sát, úgy vélem, hogy Babits Mihály az Isteni Színjáték mindhárom énekét tartalmazó
1929. évi Révai-féle kiadáshoz írt nagy tanulmánya6 óta ez az első átfogó munka, melyet
magyar szerző magyar nyelven Dante életművéről és az Isteni Színjátékról írt.7
Az is igaz, hogy attól, hogy az első igazi Dante-monográfia csak most került kiadásra
hazánkban, nem azt jelenti, hogy nem lenne igen gazdag a magyarországi Dante-irodalom. Babits italianista mestere, a tudós paptanár, Kaposi József, már 1911-ben háromszázötven oldalas munkában (Dante Magyarországon8) tudta összefoglalni a magyarországi dantisztika több százados történetét, a magyarországi Dante-kódexektől a különböző
korok Dante-hivatkozásain át a XIX. század Döbrentei Gábortól9 Szász Károlyig terjedő
Dante-fordításaiig.10
A XIX. századi magyar Dante-irodalom első két jelentős alakja Arany János és barátja,
Szász Károly volt, akik miközben az európai epikus költői hagyomány és a magyar költészet kapcsolatát vizsgálták, igen alaposan tanulmányozták a műfaj legnagyobb költőjének,
Danténak költői életművét is. Arany János 1852-ben írt Dante-ódája, igaz, vers formában,
de mindent elmond, amit a magyar költészet „sommo poetája” elmondhatott a világirodalom minden bizonnyal legnagyobb alakjának művéről.11 Veje, Szász Károly 1877-től tartott
egyetemi előadásokat A világirodalom nagy eposzairól, és ettől kezdve egyre többet foglalkozott Dante költészetével. Miközben hozzáfogott az Isteni Színjáték fordításához (A Pokol, 1885; A Purgatórium, 1891; A Paradicsom, 1899), egymás után jelentette meg Dantetanulmányait, melyeknek eredményeit a három cantica igen gazdag jegyzetanyagában és
kísérő tanulmányában használt fel. Dante tanulmányainak végső summája az 1897-ben
tartott előadássorozata alapján írt tanulmánya: Dante és a Divina Commedia.12
Szász Károly kétségtelenül nagy felkészültségű tudós és a szakirodalomban jártas
dantista is volt, ugyanakkor alakhű, rímes terzinákban készült Isteni Színjáték-fordítása
művészi szempontból nem bizonyult maradandónak, és hasonlóképp oszthatjuk Kaposi
József véleményét, hogy ha a fordítás harmadrendűnek nevezhető, akkor „a Dante kom-

6
7

8
9

10

11

12

Babits Mihály, Dante élete
Kiváló magyar dantista volt Wlassics Gyula (1936–1998), a Virginiai Tudományegyetem italianisztika professzora, aki miután 1956-ban szüleivel elhagyta Magyarországot, a genovai egyetemen folytatott italianisztikai tanulmányokat, majd a Columbia egyetemen doktorált, és ettől
kezdve a haláláig a virginai egyetem olasz professzoraként tanított. Dante-kötetei angol és olasz
nyelven (Dante narratore, Firenze, Olschki, 1975) jelentek meg. A magyar dantisztika nagy adóssága, hogy az Olaszországban is becsült munkái máig nem találtak magyar fordításra, illetve kiadásra.
Kaposi József, Dante Magyarországon, Budapest, Révai 1911.
Szauder József, Dante első magyar fordítása, in: Uő., Olasz irodalom – magyar irodalom, Budapest, Európa 1963, 347–361.
A XIX. századi magyar Dante-fordításokról Szauder József írt alapvető elemzést (Dante a XIX.
század magyar irodalmában) a Dante a középkor és renaissance között c. Kardos Tibor által
szerkesztett kötetben (Budapest, Akadémiai, 1966, 499–572), és a tanulmány az „Acta Litterariában” olasz nyelven is megjelent.
Arany Dante ódáját Caetano Ghivazzani fordította le olaszra, és jelentette meg gyűjteményes kötetében (Poesie, Pistoia, 208–211), illetve a Carlo Balzo által szerkesztett Poesie di mile autori
intorno a Dante (Roma, 1889–1908) XIV. kötetében.
Szász Károly, Madár-távlatból, Budapest, 1897, 22–77.

2010. július

93

mentár még a harmadrendűnél is gyarlóbb”.13 Ugyanakkor Szász Károly Dante-fordítása
és kísérő tanulmányai katalizátorként hatottak a századvégi magyar dantisztikában. A Pokol-fordítás hibáinak bemutatására készült Péterfy Jenő kiváló félszáz oldalas Dantetanulmánya, melyet recenzióként közölt a „Budapesti Szemle” 1886. évfolyamában.14 Péterfy Jenő kritikája is hozzájárult ahhoz, hogy a „Nyugat” fiatal költője, Babits Mihály, tíz
évvel Szász Károly Paradicsom-fordításának megjelenése után, 1908-ban hozzáfogott az
Isteni Színjáték fordításához, hogy megmutassa, hogy Dante a világirodalom egyik legnagyobb lírai költője, és ezért művét csak „igazi költőnek”, katolikusnak, és nem protestáns
püspöknek, idős akadémikusnak kell magyarra fordítania.
Babits Mihály és Dante viszonyában nemcsak azt kell megállapítanunk, hogy Dantefordítása a XX. századi magyar költészet egyik legnagyobb művészi teljesítménye, egyik
legszebb és legtökéletesebb költői szövege, hanem azt is, hogy a XX. századi magyar kultúra történetében minden bizonnyal Babits Mihály számít Dante legkiválóbb értőjének és
kommentátorának, azaz, a legjobb magyar dantistának. Már a „Nyugat” 1912. számában
közölt tanulmánya (Dante fordítása közben) is azt mutatta, hogy a fiatal költő a korabeli
Dante-irodalom alapos ismeretében kezdett hozzá a világirodalom egyik legösszetettebb
és legnehezebben fordítható költeményének fordításához.15 Az 1921. évi magyarországi
Dante-centenáriumnak igazi eseménye az volt, hogy Babits befejezte a harmadik rész, a
Paradicsom fordítását, míg a három cantica Révai kiadó által megjelentetett együttes kiadásához írt, majd százoldalas nagy Dante, melyet az Európai irodalom történetébe is felvett, máig a Dante életművének legalaposabb magyar bemutatásának és elemzésének bizonyul.
Babits Dante-kommentárjainak érvényességét mutatja az is, hogy még a Babitscsal
szemben kritikus Kardos Tibor is kénytelen volt átvenni azokat a Divina Commedia 1957.
és 1962. évi kiadásához, igaz, néhány helyen, a kor elvárásainak megfelelően, „kiigazítva”
azokat.16 Kardos Tibor professzor vitathatatlan érdeme viszont abban áll, hogy Dante születésének hétszázadik évfordulójára megjelentette Dante összes műveinek magyar fordításait (Helikon, 1965), és emellett egy nemzetközi tanulmánykötetet (Dante a középkor és
a renaissance között, szerk. Kardos Tibor, Budapest, Akadémiai 1966), melyben a kiváló
olasz és magyar italianisták (Vittore Branca, Fredi Chiappelli, Giovanni Pavan, Giuseppe
Petronio, Bán Imre, Gáldi László, Kardos Tibor, Koltay Kastner Jenő, Rába György, Sallay
Géza, Szabó Mihály és Szauder József) Dante műveivel és magyarországi fortunájával foglalkozó tanulmányait jelentette meg. Ugyanakkor ő maga egy saját Dante-monográfiával a
magyar italianisztika adósa maradt.
13
14

15

16

Kaposi József, Dante Magyarországon, i.m., 255.
Péterfy Jenő, Dante, „Budapesti Szemle”, 1886, 1–46, ill. Péterfy Jenő összegyűjtött munkái, Budapest, 1902, II, 264–342.
Rába György, Két költő. Dante és Babits, in Dante a középkor és a renaissance között, szerk.
Kardos T., Budapest, Akadémiai 1966, 575–633; Sárközy Péter, Babits Mihály Dante-fordításának „korszerűsége”, „Helikon”, 2001, 2–3, 404–424.
A Révai-féle 1929. évi Dante-kiadás hiteles rekonstrukciójára 2002-ben került sor, amikor a
Szent István Társulat Babits Mihály eredeti majd százoldalas bevezető tanulmányával (Dante élete) és teljes jegyzetanyagával jelentette meg a máig érvényes magyar Isteni Színjátékot. Vö.: Dante Alighieri, Isteni Színjáték, fordította és a jegyzeteket írta: Babits Mihály. Szerkesztette: Tarbay
Endre, a kísérő tanulmányt írta: Sárközy Péter, Budapest, Szent István Társulat, 2002.

94

tiszatáj

Ezt a magyar tudományosságban jelentkező komoly hiányt érezte át Bán Imre, a régi
magyar és a világirodalom debreceni professzora, aki Kardos Tibor halálát követően tudatosan készült egy Dante-könyv megírására. Mivel tudta, hogy előrehaladott kora és egészségi állapota már nem teszi lehetővé egy igazi monográfia megírását, így tanulmányok sorában dolgozta fel a Dante költői életművének legfontosabb kérdéseit, melyekről korábban rendszeresen egyetemi előadásokat tartott.17 Bán Imre Dante-tanulmányai ugyan hiánypótló jellegűek voltak, de a szerző már nem tudta befejezni a korábban írt tanulmányok kötetbe szerkesztését. Ennek elvégzését fiatalabb segítőtársaira, a pesti olasz tanszék
tanárára, Király Erzsébetre és a szintén italianista indíttatású Kovács Sándor Ivánra bízta.
Az általuk szerkesztett Bán Imre-kötet, mely a nemzetközi Dante-irodalom hatvanas évekre jellemző jegyeit mutatja, végül „elkésve”, a nyolcvanas évek végén jelent csak meg.18
Mindenképpen indokolt volt tehát, hogy a kilencvenes években generációváltáson átesett
magyar italianisztika új képviselői megbirkózzanak a feladattal, egy új Dante-kommentár
és egy eredeti magyar Dante-monográfia megírásával.
Ennek az új italianista-generációnak egyik vezető egyénisége Pál József, a szegedi
egyetemi olasz tanszék professzora. Pál József vitathatatlanul az egyik legfelkészültebb
magyar italianista, de írásain az is érződik, hogy az olasz szak elvégzése után, Vajda György
Mihály tanítványaként, majd kollégájaként és utódjaként, összehasonlító irodalomtörténészként kezdte egyetemi oktatói és kutatói munkáját, melyet máig eredményesen folytat,
mint az AILC hivatalos folyóiratának, a „Neoheliconnak” egyik szerkesztője. A nyolcvanas-kilencvenes években ikonológiai és hermeneutikai köteteket szerkesztett, és ilyen jellegű tanulmányokat írt. Ennek a munkásságának köszönhető a három kiadásban megjelent Szimbólumtár (1997, 2001, 2005), valamint a szegedi egyetem Ikonológiai kiadványsorozata, melynek első kötetét ő írta és szerkesztette.19 Egyaránt érdekli az irodalomtörténet és a művészettörténet, az egyes korokat meghatározó egyetemes művészeti irányzatok
elemzése. Ezt mutatta már első önálló monográfiája is, amelyet a XVIII–XIX. századi
Neoklasszicizmus ízlésirányáról, a Mario Praz által meghatározott gusto neoclassicóról írt
(Akadémiai, 1988). Több évtizedes összehasonlító irodalomtörténeti kutató és szerkesztői
munkája elismeréseképpen az Akadémiai Kiadó őt kérte fel az új Világirodalom-történet
szerkesztésére, mely 2005 óta már több kiadást ért meg. 1995–1998 között Pál József a Római Magyar Akadémia tudományos igazgatójaként dolgozott, és ez idő alatt írta meg első
Dante-könyvét, az Isteni Színjáték nyelvi és tipológiai szimbolizmusáról, nyelvi-poétikai
szerkezetének hermeneutikai kérdéseiről, a teológia és a poétika műben megnyilvánuló
szimbiózisáról.20 Hasonlóképp olaszországi évei alatt készítette elő, hogy a szegedi olasz
tanszékre visszatérve megvalósítsa a magyar italianisták egyik nagy álmát, a budapesti
Dante-kódex, a Codex Italicus 1. hasonmás kiadását, mely egy, a kódex utóéletét és Dante

17

18
19

20

Sárközy Péter, Egy igazi magyar dantista: Bán Imre in Bán Imre Emlékezete, szerk. Fazekas G.
T. és Hollósi G., Debrecen, KLTE, 2006, pp. 45–50.
Bán Imre, Dante tanulmányok, Budapest, Akadémiai, 1988; Sárközy Péter,
Pál József, Az ikonológia elmélete. Ikonológia és műértelmezés, Szeged, JATEPress, 1986, 1997;
Szimbólumtár. Jelképek, motívumok, témák az egyetemes és a magyar kultúrából, szerk. Újvári
E. és Pál J., Budapest, Balassi 1977, 2002, 2005.
Pál József, „Silány időből az örökkévalóba”, Az Isteni Színjáték nyelvi-tipológiai szimbolizmusa,
Szeged, JATE, 1987.

2010. július

95

Veronához, valamint Magyarországhoz fűződő kapcsolatát elemző tanulmányokat tartalmazó kötet kíséretében jelent meg a veronai és a szegedi egyetem közös kiadásában 2006ban.21
Ilyen előzmények és két évtizedes előkészítés után fogott hozzá Pál József a Dantemonográfiájának megírásához, hogy ne csak a szűkebb szakma, hanem a művelt nagyközönség számára is legyen magyar nyelven alapos, igazi irodalomtörténeti és filológiai
elemzéseket tartalmazó kézikönyv, hiszen az eddig megjelent munkák elsősorban a Dantekutatók egymás számára írt tanulmányait tartalmazó köteteinek bizonyultak, míg a szakmán kívüliek, a művelt nagyközönség számára, Babits tanulmányain túl, magyar nyelven
nem volt más fogódzó, mint Giovanni Papini 1936-ban lefordított Dante-könyve, vagy
Michele Barbi százéves munkájának ötven évvel ezelőtti magyar kiadása.22 Az Akadémiai
Kiadó, a Pál József szerkesztette Világirodalom történetének nagy sikere után szívesen
vállalkozott az új Dante-monográfia kiadására, melyet a gyomai Kner-nyomda kódexekre
emlékeztető fényezett papíron, a budapesti Dante-kódex miniatúráival illusztrálva igen
tetszetős kötetben jelentetett meg 16 ív terjedelemben a 2009. karácsonyi könyvvásárra.
A könyv bevezetőjének első mondatában a szerző nyomatékosan kijelenti, hogy nem
tanulmányokat, hanem egységes könyvet akart írni Dante művészetéről: „Az olvasó monográfiát, nem tanulmánykötetet tart kezében.” A pályakép ugyanakkor csak a könyv második harmadában található, mert ezt megelőzően, az 1929-ben a Nyugatban közölt rövid
Babits-tanulmány címét viselő első fejezet, Dante és a mai olvasó (11–30), a főmű, az Isteni Színjáték „korszerűtlen korszerűségét”, és értelmezésének kérdéseit tisztázza (Szerzőfőszereplő, A rend politikája, A szövegelemzés kérdései, Poétikai utalások, A négyes értelem, A szimbolikus megismerésről).
Pál József Babitscsal együtt vallja, hogy Dante „a világ egyik legnehezebb költője”,
ahogy maga Dante mondta: „aki őt érteni akarja, üljön meg a padkán, és élesítse jól az
eszét.” Babits is arra figyelmeztette fordításának olvasóit, hogy a mű megértésében az igazi nehézséget nem csupán a mű „teologiko-filozófikus mélysége s különös szimbolizmusa”
jelenti, hanem „elsősorban életével és korával való kapcsolatai: a líraiság, amiből az egész
mű fakad”. Pál József is fontosnak tartja kiemelni a könyv bevezetőjében, hogy Dante az
általános katolikus vallás költője, éppen ezért, mint a katolikus vallás, nemzetek fölötti, és
minden nemzet művelt olvasója sajátjának érezheti és olvashatja. Ugyanakkor nem feledhetjük, hogy a világháborút követő majdnem fél évszázadon keresztül tartó népbutításnak
köszönhetően, a mai magyar olvasó már nem ismeri azt „a középkori keresztény gondolkodást, amelyből az életmű született, és amelyhez ezer szállal kötődött”. Épp ezért ő Dante-könyvében „a mai ember számára szokatlan világszemlélettel rendelkező és szokatlan
poétikai elvek alapján dolgozó költő életművét” kívánja bemutatni egy egységes monográfia keretében (9).
Pál József azt is jól tudja, hogy korunkban már csak kevesen vallják, mint Dante, hogy
„az emberi élet igazi célja Isten színe látása, amelyet erényes, bűntelen élettel érhet el”, és
hogy a mai ember általában az igazság sokféleségét vallja, Dantéval szemben, aki, Aquinói
21

22

Codex Italicus 1. Dante: Commedia. Budapest, Biblioteca Universitaria. I.: Riproduzione fotostatica, II. Studi e ricerche, szerk. G. P. Marchi e J. Pál, Verona, SiZ, 2006.
Giovanni Papini, Dante, ford.: Gáspár Mikós, Budapest, Rózsavölgyi 1936; Michele Barbi, Dante
élete, ford.: Sándor András, Budapest, Gondolat 1964.

96

tiszatáj

Szent Tamás követőjeként, meg volt győződve „a teremtés és a megtestesülés igazságának
monoteista egységéről”. Dante a Színjátékban „mondanivalója kifejezésére használt nyelvi
eszközöket a legszigorúbban teológiai elveken… szabályokon nyugvó, elvont sémákhoz
igazította”, mert vallotta „a szépség maga a rend, az Isten által teremtett világ földi érzékszervekkel csak töredékesen felfogható rendje”(12–13). A monográfia szerzője szerint
„a költő nem tett mást, mint „színpadra vitte” teológiatanárainak tanításait és korának
szemléletét. Az „ideológia” itt nem „díszlet”, hanem a főrendező” (17). Ezt követően Pál
József tisztázza Dante „szerepét” a Commediában (Szerző-főszereplő, 19–20) és a „költői
szándékot”, hogy a mű segítsen az olvasónak is eltávolodni az első harminchárom énekben emberi sorsokon át megjelenített bűnöktől, és hogy elkezdhesse szenvedésekkel teli
vándorlását a Purgatórium hegyének meghódítására, hogy megtisztultan reménykedhessen az isteni kegyelemben.
A második fejezet Dante élete és műveltségének jellemzői címet viseli, de a tulajdonképpeni pályaképet még egyszer megelőzi egy újabb bevezető alfejezetcsoport, a dantei
szövegek megértéshez szükséges hermenutikai kérdések (Kétféle szövegtípus, A szövegértelmezés jellemzői, A szerző eredetisége és a poétikai utalások), és a Dante által kiemelt
„négyes értelem”, valamint a Dante műveire jellemző szimbolizmus tisztázása (31–78).
A két „bevezető” fejezetet követi Az életpálya meghatározó eseményeinek és ezeknek
a művekben megnyilvánuló jelentőségének bemutatása (79–126), ugyanis, mint Pál József
hangsúlyozza: „Dante élete és műve… organikus egységet alkot, s csak mesterségesen választható szét” (80). Dante tevékeny részese volt szülővárosa, Firenze, egész Itália, sőt
mondhatjuk, a korabeli Európa politikai életében. Írói munkássága, nagy elméleti művei,
tudományos értekezései, akárcsak nálunk Zrínyi esetében, a politikai-erkölcsi harcainak
szerves részét képezte. Az Isteni Színjáték száműzetésének keserű évei végső summájaként született többéves elméleti-poétikai munka során. Pál József Dante politikai harcainak ismertetésekor nem feledkezik meg Dante „magyar kapcsolatai”-ról sem. Dante, miután 1294 márciusában találkozott Martell Károllyal, magyarországi Mária és Anjou Károly
fiával, azt követően figyelemmel kísérte a magyar trónra került unoka, Róbert Károly és az
„áldott Magyarország” sorsát is, melynek azt kívánta, hogy „ne hagyja magát félrevezetni
már” („La beata Ungheria, se non si lasci più malmenare” Paradiso XIX ).
Pál József kitér a Convivio, a De Monarchia és Dante többi tanulmányának bemutatására és azoknak a főművel való kapcsolatára, Dante politikai elméletére, Itália „küldetéséről” vallott felfogására. Úgy érezzük, mintha a szerző Dantéval együtt vallaná, hogy a világban minden baj forrása a „lupa bűne”, a pénz iránti sóvárgás, a kielégíthetetlen birtoklási vágy, és épp ezért az egyéni és társadalmi életben egyaránt le kell győzni a boldogság
elérésének útjában álló cupiditást, és az arra alapuló „rossz kormányzást”. Dante ennek a
célnak szolgálatába állította egész művészi életművét. „Mind költészetét, mind politikai
tevékenységét a szépség és a tökéletes rend szent mértéke határozta meg” (109).
Az életpálya és Dante értekezéseinek bemutatását az Isteni Színjáték szövegének, a Dantekódexek és kommentárok XIV. századi számbavétele követi, melyben igen komoly szerepet kap a budapesti Dante-kódex történetének és velencei dialektusban 1340–1350 között
készült szövegének bemutatása (111–126).
A következő fejezet tartalmazza a Commedia (néhány képi, zenei és nyelvi sajátosságának) elemzését (127–174). Pál József kiemeli, hogy a Színjáték három része, a túlvilág

2010. július

97

három nagy tartománya más-más nyelvi megjelenítést kap. A Pokol statikus, zárt tér,
a Paradicsom, a vízből kiemelkedő megtisztulás hegye már tágas térben helyezkedik el, de
a lelkek még szenvednek a bűneiktől való megtisztulás fáradságos útján, míg a Paradicsom a levegő birodalma, tele van mozgással, dinamizmussal, melynek mozgatója az isteni szeretet. A szerző részletesen kitér Dante a Pokolban tett túlvilági útjának és lelkekkel
való találkozásának idő és térbeli körülményeire is, a Purgatóriumi napszakok leírására, a lelkek tisztulását segítő szentírási idézetek és liturgikus énekek az Isteni Színjáték
szövegében való alkalmazására, és az alkalmazott költői formák, az úgynevezett „tudós
poézis” jellegére, a „szent rímek” szerepére.
A monográfia utolsó fejezete (175–223) a Szimbólumok, hasonlatok és metaforák
elemzését ígéri. Ennek egyik legérdekesebb alfejezete a költő Dante hasonlatokban megnyilvánuló „arcképeinek” számbavétele, amint a Pokol „hajótöröttjéből” az emberiség
„mérnökévé” küzdi fel magát a bűneitől való megszabadulás hosszú és fáradságos útja során. Hasonlóképpen elgondolkoztató a Színjátékban szereplő növények, állatok és természeti jelenségek és elemek (tűz, víz levegő) műben betöltött funkciójának elemzése. Mindez előkészíti a „paradicsomi rózsa” és a mű végső értelmét megjelenítő Isten-kép mélyen
átérzett értelmezése (203–211; 212–230). Ez utóbbihoz társul a mű végére illesztett „Appendix”, Dante és Michelangelo Isten-képének összehasonlító elemzése, mely a neoplatonikus ikonológiától és a ravennai mozaikok statikus Krisztus-ábrázolásától az Isteni Színjátékig és Michelangelo Sixtusi Kápolna mennyezetfreskójának „dinamikus” Atya-Isten és
az Utolsó Ítélet igazságtevő Krisztus ábrázolásáig vezet (231–244).
A monográfia, mint az előzőkből is látható, nem „meséli el” a Divina Commediát, annak „tartalmát”, hanem, különböző, a mű szempontjából igen fontos kérdés felmutatásán
és megválaszolásán túl, „kulcsot” akar adni a művelt, de a kor kérdéseiben és a dantológiában kevésbé jártas olvasónak a mű helyes olvasásához. Pál József munkáján látszik a
szerző alapos felkészültsége, hogy a Dante-irodalmon túl, egyaránt otthonosan tájékozódik a középkori művelődési anyagban, a teológiai kérdésekben, a középkori ikonológia és
szimbólumhasználat, a számmisztika kérdéseiben, valamint a társművészetek, a zene és a
festészet kérdéseiben. Talán a nagy felkészültség az oka, hogy néha maga a szerző is elvész
egyes kérdések tárgyalásában. Bármennyire is művelt olvasók számára írta művét, kicsit
túlzásnak tartjuk néhány fejezet és alfejezet kicsit tudálékosnak tűnő címét (A Purgatórium mint Gesamtkunstwerk, Akrosztikon a gőgről) és tárgyjelölést (parataxis, dodekális
univerzum).
Az elemzések során Pál József egyszerre alkalmazza az olasz vers és Babits magyar
fordításának szövegét, így az olaszul nem értő olvasó is követni tudja magyarázatait. Látszik, hogy a szerző tiszteli és nagyra becsüli Babits remekmívű költői fordítását, ugyanakkor néha ő is igaztalan Babitscsal szemben. Azért korholja például Babitsot, mert fordításában nem fordított (volna) elég figyelmet Dante „szent rímeire”, ugyanakkor tudjuk,
hogy ezek hatására írta Babits egyik legnagyobb háborúellenes versét, a Miatyánkot, majd
a szent rímek is visszatérnek az Amor Sanctus fordításaiban. Talán érdemes lett volna a
Michelangelo-elemzést szervesebben beilleszteni a monográfiába, ehelyett egy Dantemonográfiából kicsit „kilógó” budapesti Dante-kódex bemutatást lehetett volna a monográfia függelékeként közölni. De mindez csak amolyan kritikusi kötözködés. Most örüljünk annak, hogy annyi év után végre van egy magyar Dante-monográfiánk.

98

tiszatáj

Természetesen a munkának lehetnek, és minden bizonnyal lesznek is szigorúbb kritikusai is. Biztos lehetne más, akár tökéletesebb egy Dante-monográfia. Ám a kritikusoknak
ugyanazt üzenem, amit Babits remekmívű Dante-fordítása bírálóinak is üzenhetünk: szabad a pálya, tessék hozzákezdeni. Írjanak jobbat. Örömmel várjuk az új, Babits százéves
fordításánál nemcsak „pontosabb”, de költőibb és szebb Színjáték-fordításokat, és az
újabb és újabb Dante-pályaképeket, monográfiákat. Pál Józsefnek meg azt kívánjuk, hogy
a magyar közönségnek írt Dante-könyvei után, most egy új olasz nyelven és olasz közönség számára írandó Dante-könyvvel mérettesse meg magát az olasz és nemzetközi Danteirodalomban is.

Sárközy Péter

Művészet

„Eros Vanné”*
JEGYZETEK T OULOUSE -L AUTREC LITOGRÁFIÁINAK SZEGEDI KIÁLLÍTÁSÁHOZ


Sokféle kötődés van, lehet egy képhez, műalkotáshoz. Megelőzheti, megelőlegezheti és beágyazhatja ezt a kötődést egy tágabb kontextus: a tárlat egészének szerkezete, sőt az épület, a kiállítótér struktúrája. Tovább megyek: az előző tárlatok emléke, mely megül a recehártyán, az agyban s a szívben.
Magam így vagyok legalábbis két múzeummal: a hódmezővásárhelyi Alföldi Galériával
és a szegedi REÖK Palotával. Az egymást követő tárlatok kurátori arculata, szerkezete,
fényviszonyai és csomópontjai egymásra másolódnak emlékezetemben, mivel valamennyi
tárlatot igen sokszor láttam. S láttam őket magányos kiállítótéri sétáimon, mikor kísérletet tettem birtokba venni a látvány-egészet. Majd láttam e tárlatokat látogatóiktól telítetten, nyüzsgés közepette, amidőn szeretett faliképeim örültek is meg nem is; mert jó, ha
sokan kíváncsiak rájuk, de az oktalan ítéletekből s a tudákos bölcsességekből olykor elég.
A képek, magukra maradván, bízvást jót kacagnak látogatóikon1.
Így látom egymás metszetében, hártyaként egymásra rétegződve a REÖK Palota legbelső nagytermében a Goya – Los Caprichost2, Kondor Béla óriásképét a hanyatt zuhanó
krisztusi tetemmel, A festmény ideje3 legnaturalisztikusabb vásznait, vagy még korábbról
Picasso Muskétását4 és kései, gyermekrajz-egyszerűségű antibes-i képeit. E rétegek – a kiállítótér élete, életszakaszai. Ezeket a termeket hajdan Reök István vízügyi mérnök, Munkácsy Mihály unokaöccse lakta, használta, kacagta, sírta népes családjával – mára Lautrec
díváinak, kokottjainak, bohócainak adtak helyet május 6-ig.
*
1

2

3

4

Egy rejtőzködő alak a legbelső teremben. A holtfáradt („vanné”) vagy legyőzött („vanquished”)
Eros.
Minő eszme! A képtárzárás után magára maradó festmények titkos élete, párbeszéde! Földényi F.
Lászlót idézem, aki egy Nádler-kiállításhoz fűzi gondolatait: „Próbálom elképzelni, mi történik
majd e megnyitó után, éjszaka, miután leoltották a fényeket, becsukták a galériát (…) Nádler
István grafikái és festményei pedig itt maradnak magukra, a sötétben, a mélyben, több méterrel a föld felszíne alatt. (…) S már most sajnálom, hogy ki leszek zárva abból az orgiából, ami
majd e képek között, ha magukra maradnak, kezdetét veszi.” Képek a föld alatt. Nádler István
legújabb műveiről. 215–217. In uő.: A testet öltött festmény. Látogatások műtermekben. Jelenkor, Pécs, 1998.
Goya 80 nyomatból álló sorozata 1799-ből (rézkarc, aquatinta). Köztük: Ha az értelem alszik,
előjönnek a szörnyek. Bemutatva a REÖK Palotában 2007. augusztus 17-től október 15-ig a Szépség és fájdalom című kiállításon, Kondor Béla és William Blake képeivel együtt.
Kiállítás a REÖK Palotában 2009. március 21-i kezdettel: mai művészek reflektálnak elődeikre –
alkotások a 14–15. századtól az 1970-es évek végéig; a kiállítók közül: Szinyei Merse Pál, Ferenczy
Károly, Szőnyi István, Mednyánszky László; a mai magyar Sensaria Csoport tagjai, vagy például
épp a kérdéses teremben Lajta Gábor munkái.
Muskétás karddal, 1972, olaj, vászon. Aachen, Ludwig Museum.

100

tiszatáj

Az Albi Múzeum Lautrec-litográfia kiállításáról5 általánosságban nem szeretnék most írni,
magáról a kőnyomat izgalmas technikájáról sem, az eligazítók szép színű bíbor csíkokba
foglalva a falakon voltak láthatók.

Végigsétál az ember végül az utolsó termen is, a termen, amit utolsónak hagyott; ami
utoljára maradt. Egészen izgalmas fényviszonyokat észlel, sokszerűséget, finom változatosságot egy teremben, ahol voltaképpen kevés kicsi kép van, intelligens rendben, halvány
fekete-fehér litográfia-mintázattal, berendezési tárgy pedig csak a viseltes kanapé, mulatságos inkább, mint hangulatkeltő, jelzésként hat: egy jó szándék, mely szecessziós hangulatot hivatott varázsolni a REÖK (szecessziós) épületének falai közé. E falak közt ma a Modern van jelen: 21. századi képgaléria. Odabent jelenleg félhomály, csak a grafikák megvilágítva ferde, éles fénnyel, fény-formák ismétlődése, ritmusa: fény-árnyék szobrok a falakon, csaknem plasztikusan. Szólni kellene a zenének is, az iménti kisterem képei Désiré
Dihau fagottművész kottáihoz illusztráltak. Észrevétlen sétálok végig a termen, sétálok
körben a termen, nincsen látogató, a képnéző magánya: nevek, címek, grafikus minták törékeny sokasága: színdarabok, kuplék, színházi jelenetek, orfeumok számai, színi etűdjei:
egy rég letűnt világ archívuma, valaha volt hírességek enyésző konkrétumai, kiket, ím,
Toulouse-Lautrec, a törpe rögzített, s tett sosem-múlóvá. Mint Villon Nagy Testamentumában a sok név, cím, rang, hely és nexus, a közel 30 lapnyi lábjegyzet egy letűnt világ
5

A REÖK Palota kiállításán szereplő litográfiákat huszonöt évvel Toulouse-Lautrec halála után adták ki Párizsban, az életművet gondozó Albi Museum jóváhagyásával.

2010. július

101

hétköznapi hőseivel: ismeretlenek, névtelen kisemberek a múltból, tűnő csillagok – a Holtak enciklopédiája.
Ez utolsó teremben, hol képemre leltem, egységes világot, szoros kép-kapcsolatokat
nem találtam. Az itt látható litográfiák címeiből: May Milton (1895); Madmoiselle Marcelle Lender, állva (1895); Truffier és Moreno a Tudós nőkben (1893); Sarah Bernhardt
a Phaedrában6, Renaissance Színház (1893). E titulusok a színház, a színpad világát idézik, de a teremnek nem ez a dominanciája. Nincsen dominanciája, mert ott van ismét La
Goulue (a „Torkos”) is Valentin le desossével (a „Kígyóemberrel”), grafikus alapú litográfián táncolnak önfeledetten, és ott a Karnevál, meg a Konfetti című két finom etűd. Ismeretlen nevek íze, örökre feledésbe merült pezsgő, múlandó emberi világ a maga hőseivel,
színdarabjaival, szenvedélyeivel, zamatával – az Idő rég nélkülük jár. Élő itt egyetlen van:
Lautrec, a Megelevenítő, de lám, eddigre ő is holtfáradt már…
Ekkor látom meg a képet – a képemet. Már elmentem előtte, túlmentem rajta, rápillantottam, akár a többire, kedvtelve, de ez most valahogy más: vissza kell fordulnom. Valami hihetetlent véltem megpillantani, ezt kell most ellenőriznem. Két félvilági nő, határozott, szép és férfias, kellemetlen: vevők és megvehetők. Barátnék vagy ellenfelek, a bárpult
egyik oldalán – kuncsaftra várnak, vagy már túlvannak az esti munkán. Nagykabátban,
(olcsó) prémes belépőben mindketten: most jöttek vagy indulnak, épp átmenőben, félúton, egy pillanatra csak, mellettük a pulton szódásüveg; pohár, abszint, cigaretta, egyéb
kellék nincsen, a Lautrectől megszokott beszédes jelek, jelzések vázoltatnak fel csupán.
A grafika Paganinije most is remekel nagyvonalú realizmusával: pár vonal, a vonal sűrűsödése, pókhálója vagy magányos futása, ennyi, s már ott is a helyzetkép, mely sorsképpé
nő. A két nő: szerelmespár, rideg, „cölöparcú kurvák”7, összesimulva, mégis elzárkózva a
tekintetek elől. Nőszerelem a századvégen, kényes, tiltott, botrányszagú dolog rögzül Lautrec finom mívű, könyörtelen tollán. A cím: Eros Vanné.
Erost érteni vélem, a második szó egyelőre ismeretlen, francia, és utána kell néznem,
az egész cím együttes hangzása különös, izgató, kíváncsivá tesz, lehetséges, nem is mai
szóhasználat, módosult jelentésmező. És mégsem ez, a cím volt az, ami az imént megállított, visszalépni kényszerített. S nem is a két vad éjszakai nő, mert van még valaki a képen, úgy rejtőzik, hogy közvetlenül elénk van tárva. Kicsiny, sovány, fejletlen, mezítelen és
sérült, mankóval hóna alatt: egy keserű gyermek, egy homunculus, Lautrec maga, a festő

6

7

Óhatatlan párbeszédbe kezd e finoman felvázolt és satírozott kép a Mucha-plakátokkal, melyek
ugyancsak a művésznőről készültek volt, s nem is oly rég a Szépművészeti Múzeumban voltak
csodálhatók, 2009. március-június. Mucha 1895 és 1901 közti szecessziós, bizánci stílust imitáló
plakátjaiban híressé teszi Sarah Bernhardt-t, akit mindig pompás kosztümben, ékszerekkel, rafináltan kígyózó aranyló hajzuhatagban ábrázol (Gismonda). Lautrec Sarah-ja szinte észrevétlen:
a finom, fehér királynőt sötét confident-jához simulva ábrázolja kétkedő keserűségben. S ha kellő
távolságba hátrébb lépünk, a képalakzatok hófehér női arcéllé rendeződnek át ámuló szemeink
előtt.
A kifejezést Hajnóczy Péter 1973-as forgatókönyvéből idézem, álljon itt az eredeti kontextus is:
„A szokásos presszóhétköznap, este tizenegy óra körül – cölöparcú kurvák, ajkuk sápadtvörös,
meg- megránduló, ferde acélcipzár; szomorúak és kegyetlenek.” Ló a keramiton. 5. epizód: A mellem! Osiris, 404.

102

tiszatáj

önarcképe: a holtfáradt (vanné) Eros; a legyőzött (vanquished) Eros8. S mely összefüggésben, mely kontextusban? Felsejlő jel, eltagadhatatlan jelenlét, mely eltűnik a „kifeslő
jegyek közt”.
Később megtudom, hogy a kép mellett a cím azért van idézőjelben, mert egy akkor divatos dal titulusa: Yvette Guilbert kedvelt száma volt ez, a csontos, szikár, nagy szemű, vörös hajú lány énekelte Maurice Donnay dalát.
A dal, melyhez talált képem kapcsolódik, a neten az „Eros vesztes” címmel szerepel, s valóban Maurice Donnay írta a szövegét, népszerűvé pedig Yvette Guilbert előadása által
lett, számomra viszont csupán Lautrec litográfiája hordozza: kép a dallamot; kép a szöveget. Cupido (a görög Eros latinja) egyedül van, elégedetlen és kétségbeesett. A két nő, akik
mellett félárnyékban, észrevétlenül, s számukra, de a bár közönsége számára is láthatatlanul meghúzódik, egy aznap éji szerelem előkészületeit játssza. Maurice Donnay-ről Ady is
írt Párizsból, a Budapesti Napló 1920. február 20-án jelenteti meg frissen az öt nappal korábban írt cikket.
„(…) Negyvenhét éves és jóformán másfél évtized óta ír. A Chat Noirban kezdte, a híres cabaret-ben. S hamar eljutott Molière házába. S nagyon hamar az Akadémiába. De
ide készült ő már a Chat Noirban is. Ki-kiruccant a tollával bátor, új irodalmi mezőkre
is. De ezt csak kárára cselekedte. Nem is lett volna belőle soha akadémikus, ha közben
meg nem írja a Retour de Jérusalem-et…”
Ady ismert hangján ironizál kegyetlenül, festi mesteri ecsetvonásokkal a karriert s az
arcképet Donnay-ról, ki komplett és komplex emberi egyéniség volt, nekem most csak név
a fenti (Holtak) enciklopédiából, ki szerzett egy dalszöveget, mihez Lautrec öntörvényű,
egyedi vallomást fűzött, értelmezetlenül. Jelentésteremtést, netán jelentéstulajdonítást
igényel, hogy miért épp ehhez, s miért éppen ezt.
„A francia dal királynője a Somossy Orfeum színpadán először lépett a magyar közönség elé” – emlékezik vissza Heltai Jenő9 Yvette Guilbert-re:
„A századvég közönségének édes bárgyúságokon és vaskos kétértelműségeken nevelkedett fülét megdöbbentette ez az őszinteség, a dalban való tökéletes fölolvadás varázsa,
az átélés dermesztő valódisága, a vakmerő szókimondás, az eljövendő viharokkal fenyegetőző villámlás. Yvette Guilbert a közönség elé azt a Párizst tárta, amelyet Párizs
szórakozó világa akkor maga is alig ismert még: a proletár, az apacs, a fortifikációk sötét Párizsát, Mémilmontant, La Vilette, La Rocquette rejtelmeit Aristide Bruant, Jules
Jouy és Maurice Donnay dalaiban: Donnay-t később megválasztották az Akadémia tagjának, azzal büntették azért, hogy a kabaréban annyit csúfolódott a halhatatlanokkal.”
Mindebből mára apró legenda maradt, és ez az észrevétlen Lautrec-litográfia a belső
teremben. Lautrecet, a púpost mindenki szerette és senki. Szerette anyja, a grófné, kin később, mikor féktelen szerelme az egyenruhás Alfonse gróf iránt elmúlt, mély ájtatosság
vett erőt. Szerették a kitaszított, falánk kokottok, akikkel barátságot és szolidaritást vállalt. És szerette, egy kis ideig Susanne Valadon is, mint (talán egyetlen) beteljesült kedvese. Senki sem szerette mégsem, mert torz testű, rút ember volt, aki éjszaka élt, és kegyet8

9

Utánanéztem a szójelentésnek, s a fentieket találtam: előbb a franciát, de stílusérték-megjegyzés,
archaizmus-jelzés híján; s majd a neten a kép címét s leírását angolul, fenti jelzővel, mely mást
jelent, mint a francia szó.
Színes kövek. Szépirodalmi Kk., Bp. 1957, II. kötet.

2010. július

103

lenül pusztította önmagát, s mert még az egészséges és szép is kinek kell valójában? Az eltaszított, genetikusan, családja által betegségre ítélt fejletlen gyermek maradt ő, a bűnök
mélyvilágának törpe tanúja és képi rögzítője. Ezért nem hinnék szívesen e grafika olyan
értelmezésének, mely a nők egymás közti szerelmét csalódottan megtapasztaló LautrecErost nevezi meg fáradt vesztesnek, pályatévesztett kis-istennek: e rajz nem a két nőről,
hanem apró, láthatatlan kísérőjükről szól.
Legyen ez az értelmet, érzékeket megzavaró kicsiny alak, legyen ő valóban a mulatók
és bordélyok csírában maradt vagy elvetélt Erosa, észrevétlen, megvetett, rejtőzködő és
szenvedő. Erost a képzőművészetben egyaránt ábrázolták fiatal férfiként és kisfiúként
anyja társaságában. Ő az egyik legősibb isten, a világ mozgatója, a Sötétség, Khaosz gyermeke, ki által hajdanában a Föld (Gaia) és Ég (Uranos) szerelemben egyesülvén, a Világ
teremtetett. Fájó irónia Lautrec részéről önmagát Erosként megjeleníteni. A mese szerint
Eros a valaha élt legvonzóbb férfi volt, akit azonban méltán illettek a keserédes jelzővel,
hiszen épp ő tudta a legnagyobb fájdalmat is okozni, kit célba vett nyilaival. Ő maga csak
egyszer esett szerelembe, Pszychével, kinek neve: Lélek.
Neki, a REÖK Palota alkalmi vendégének akartam e pár emléksort szentelni…

Cserjés Katalin

104

tiszatáj

Állatmaszkok – embertulajdonságokkal
CSÍKSZENTMIHÁLYI RÓBERT SZOBRAI A RÁDAY GALÉRIÁBAN


Csíkszentmihályi Róbert művészete attól eleven, hogy a szobrász képes időről időre megújulni. Ez a formában és mondanivalóban is jelentkező váltás – jóllehet a kipattanó szikra
gyorsaságával létrejött arcnak is megvan a jogosultsága – nála sosem előzmény nélküli,
hiszen az utóbbi másfél évtizedben készült állatszobroknak már a kezdet kezdetén megvolt az alapozásuk. Mintha az alkotó egész eddigi életében arra készült volna – jól láthatóan nem állatszobrászi babérra pályázva –, hogy a szárnyasokban és a négylábúakban:
a természet nagy- és kisvadaiban s az otthonainkban velünk együtt élő állatokban megmutasson valamit az emberből.
Szokásvilágából, gesztusaiból, pózszerűen viselt magatartásából.
Föllebbentse az élet nagy titkát, az emberben az állatit, ugyanakkor a nemegyszer groteszk módon ábrázolt állatfigurában (mert a mozdulat-ország árulkodó) tetten érje az örülő, küzdő, szenvedő, önmagában a szépséget nagy kínok közt is előhívó embert. A maszkok, épp ez bennük az izgalmas, egymásba csúsznak, de az üvöltés látszólag bármily mélyről is jön, a hang nem lehet más, mint vox humana. Ennek a különös bestiáriumnak – a végetlen bájjal s a gondolkodó ember szeretetfölényével teremtett állat-kertnek – unikum
volta épp abban leledzik, hogy a jellemeket és karaktereket toborzó erő (az invenciózus
magához való hívással, a teremtéssel) legyőzni látszik – bár ez lehetetlen – az időt. Méghozzá – paradox – többé-kevésbé korhoz kötött, ám az általánosítástól sem visszariadó tulajdonságokkal (menedzseri nagyravágyás, önzés: Nagyfiú – 1997; a megfeszítettségből
való oldódás: Üvöltés – 2002) utaztatja a végtelenbe.
Csíkszentmihályi szobrainak, mint minden nagy művész alkotásainak, üzenetük van.
Plasztikai üzenetük. Szó se róla, azok a megrendelt érmek, amelyek valamilyen alkalomhoz (évforduló, névadás, kulturális esemény stb.) kötődnek, jellegüknél fogva akarvaakaratlan hordoznak valaminő „irodalmias” mozzanatot (ennek ellenére az elő- és hátlapok invenciózus formálása mindig túllendít az adott célon). Ám azok a szobrok (kis- és
nagyméretű plasztikák, szabadon szárnyaló plakettek), amelyeket az önalakító-önkifejező
akarat, a világban való jelhagyás vágya szült, s nem utolsósorban a gyönyörködtetés, csak
– és ez a legtöbb – formai tisztaságukkal ragadják magukkal a szemlélőt.
Ez a tisztaság, ha gyűjtőfogalomnak vesszük, magába öleli mindazokat a lényeges – végső soron a mű esztétikai minőségére, elhelyezésére és hatásmechanizmusára ugyancsak
kiható – elemeket, amelyek nélkül még a reneszánsz sugárzású plasztika is árválkodnék.
Nem – nem föltétlen – a tömbszerűségről van szó (persze arról is), amelynek hegy-kozmoszában, Brancusit idézvén, benne lakik Isten akarata (Csíkszentmihályit, az anyagra esküdőt is megszólítja néha egy égi hang), hanem a tér ünnepi belakásáról – közepén a szobor
forgó világtengely –, az intimebb helyeket megélénkítő, a csaknem érzéki patinázással
fényt magába nyelő és kivetítő palást spiritualizálásáról.

2010. július

105

Természetesen mérete válogatja – jóllehet ebben az átszellemítésben a nem muszájból
készített köztéri szobor és a lélekből leledzett kisplasztika édestestvérek –, hogy milyen
mértékben és milyen érvénnyel történik meg ez a látható (vagy sejthető?) átváltozás. És az
anyag milyensége is határt szab – másként viselkedik a fa, a kő, a vas, a bronz – a némelykor groteszk magába fordulásával is a klasszikumon belül maradó művész mindig a hely
szellemét (szobrászunk esetében Szentendrét és Rómát) megidéző alkotásmámorának. De
végtelenül egységes az a világkép – most az anyagot szoborrá tevő technikáról, mesterfogásokról ne beszéljünk –, amely a művészt mozgatja. Csíkszentmihályi álomvalóságában
a művészet – mintha Michelangelo pálcája hasítana a huszadik század értékponyvájába –
élet is, sors is, egy magasabb rendű akarat beteljesítője is. Világegész. Kényszerítő erejű
sugallatát meg nem hallva, el lehet odázni a nyílt színvallást – mint ahogyan kisebb tehetségek élnek is evvel az önmagukat becsapó bújócskával –, ám aki nem tér ki a sokszor
drámával is tarkított boldogságfutam elől, az hallatlan örömök részese lesz. A beavatódásé
– nem kell szakrális köröket érintenünk, hogy érezzük a kiválasztódásnak ezt a módját –,
s titkok tudójává válván a teremtésé. Könnyedebb terhet – szobrászművészünk jól tudja
ezt – nem is vesz vállára az igazi művész. Hiszen alatta megroppanni csak az fog, akinek
üres a tarisznyája.
Csíkszentmihályi Róberté, szerencsére, telis-tele van. Az ősök vérében hordozott, s így
könnyen átörökített tudással, és hangulatfokozóként a mediterrán széllel. Ez az áramlat,
egyesülve a toscanai fénymozgással és a miniatűr voltukban is hatalmasnak tűnő etruszk
szobrok ökonomikus derűjével, röpítette a magasba, hogy érzékelje szinte kultikus kiválasztódásának erejét. Már csak a mesterségbeli tudásra s az anyagalakítás s -formázás
megannyi fortélyára kellett szert tennie, hogy megkezdvén pályáját valódi – még a magyar
szobrászművészetben sem mindennapi, elementáris kifejezésvággyal megáldott – alkotóvá váljék.
Nem tisztünk a főképp állatportrékra kihegyezett miniatűr arckép megrajzolásakor az
életmű minden mozzanatára kitérni – tanulmányok sora is alig volna elég a lényegesebb
pályaszakaszok, a fától és a kőtől a bronz felé haladó váltások tüzetes megmutatására –,
de azon szobrok, érmek és plakettek némelyikére rá kell mutatnunk (mindegyikük a kifejezőerő szenzációja is), amelyek ősformájukban akárcsak egy-egy részlet erejéig fölvillantják a legújabb állatmaszkok csíráit.
Az egyik legfontosabb előzményre, a kis méreténél fogva is monumentálisnak ható
vörösmárvány szoborra, A csiga bemutatására (1970) azért hívjuk fel a figyelmet – a figura ölében nyugvó puhatestű állat csak házának absztrakciójával ábrázoltatik –, mert
a művész a csigavonallal mint spirállal (Jelképtár!) akarva-akaratlan az értelmezés gazdag
szimbolikáját hívta elő. Ugyanis az „egyetemes, ősi és elemi mozgásjel”, több minden mellett, a születés, az indulás, a kibontakozás, a növekedés jegyében az „élet ismétlődő ritmusát” szimbolizálja, vagyis „a változás létrendjének természetét fejezi ki”. Az újkőkorból
származó „bél-labirintus” (Mezopotámiai agyag dombormű) – vessük közbe: az élet jele –
szenteltetett meg a szentendrei szobrász korai remekművén, de az eredetinél sokkal szebb
(esztétikusabb) kivitelezésben.
Minthogy századok-ezredek szimbólumvilága – anélkül, hogy az egyik tudna a másikról – összeér, a fiatal művész elég korán rátalált, akár ösztönszerűen, arra a kimeríthetetlen kincsesbányára, amelyből plasztikája a későbbiekben – a formagazdagságon belül az

106

tiszatáj

értelmezés gazdagságát növelvén – jócskán meríteni fog. (Csak érdekességként, az állatportré vagy természet-maszk arzenál furcsaságában is egyik legkihívóbb kisplasztikája,
a Cicitromos laska – 2004 – az egyes kultúrák mítoszaiban a termékenység és halhatatlanság jelképeként ismert gomba „ezerfejűségére” utal – Csíkszentmihályi profán alakteremtésével itt két cici táplálja a világmindenséget –, amit az is bizonyít, hogy a húsos testű
növényt bizonyos mitikus elbeszélések szerint hol „istenek eledelének”, hol – például a görögöknél – vele ellentétesen „ördög kenyerének” nevezték.)
Ha a régebbi állatfigurákat vesszük – például a szigorú nézésében és statikusságában
is riasztó bronz Ragadozót (1967) vagy a piros-barnán dekoratív, körtefából faragott Csodaszarvast (1968) –, találkozhatunk az állatmaszkok előzményeként (Bácsi –1994; Mama – 1997; Üvöltés, stb.) számon tartott előképpel. Már ezt az időszakot is az a hallatlan
természetszeretet, az ősidők ősdzsungeléből hozzánk szelídített, a négylábúakból (patásokból) induló és kétlábúként-emberként (állat-emberként) landoló jóság jellemzi, amely
fokról-fokra hangulatot teremtvén egy kissé megszépíti életünket. S ha a régebbi szobrok
ily kitűnő példatárat kínálnak az új és új, megjelenésükben sokkal groteszkebb, de a megbocsátó gesztustól sem idegenkedő változatokra, a melankólia nyugalmával figyelő, de ugrásra kész Atléta (1998) a plakettek között észleli-e – leginkább az Ősi hangok (1970) című sorozat vonatkozó darabjain érdes ez a látnivaló – a megfeszített szarvas képében jelentkező drámát (Az utolsó szarvas II.)?
Mert itt már nem a kolinda jól ismert bús dallama szól, hanem az, amelyből a modern
zene eszközeivel Bartók Béla komponált – Illyéssel szólván – egyetemes hangzavart. S ha
tudjuk – akinek szeme van a nézésre, az látja –, hogy az önarckép fogantatású Főemlős
(2007) nem kis gúnnyal formált egytömb-portréja fölfedezhető a fiatalkori fizimiskát rögzítő változaton mint előképen, a Tenger-sorozat II. (1974) Önarckép rákkal című plakettjén is, azonnal szembetűnik a variációt variációra termő lánc hitelessége. Csíkszentmihályi életművében nem ez az egyetlen lényeges vonulat – sok egyéb mellett az összetört
óraszerkezetek által megzavart idő formai kiteljesedése (Idő I–XXI. – 1978–1980) éppúgy nyomon követhető, mint például a golgotai corpus-variációtól (Háború – 1970) a kéjben tobzódó állat-emberig való (Kisragadozó – 1994; Cicázó – 1999) test útja –, ám a sok
közül alighanem ennek van a legnagyobb hatása.
Ha jól figyelünk, azt is észrevehetjük, hogy az Állati fejek karakteres bronzportréi –
amelyeken a szem (a lélek tükre) különleges plasztikai értékkel bír – ugyancsak nem
előzmény nélküliek. S itt nem a már említett korai állatábrázolások (egyébként hiteles) eldorádójára gondolok – fájdalom, mennyi remek szobor (Az utolsó szarvas emlékműve –
1971; Vadkan – 1987 stb.) maradt említetlenül –, hanem azokra az időben közelebbi
plasztikákra, amelyek az 1994-től 2007-ig tartó időszakban születtek. (Ennek egyik utolsó
darabja, a 2007-es Bárka szinte egy időben készült az állatmaszksorozat nem egy tagjával.)
A sort eme arzenál talán legkülönösebb szobra, a Ködös reggel (1994) nyitja. A szarvasünő-asszony fájdalommal teli, az elmúlásérzést is előrevetítő melankóliája – az elkövetkezendőre való riadt készenlét – nem csupán a roggyant (roggyanni látszó) testhelyzetben, a pálcika-lábak testet alig tartani tudó „nyújtózkodó” magányában érhető tetten,
hanem az artisztikusan kimunkált fej önálló portrénak ugyancsak beillő plasztikájában is
(zárt száj, hosszant megnyúló orr, a látni vágyástól kidülledt, de befelé is néző szem). Bár

2010. július

107

a művész mindennél jobban a test (az ember-állat testének) karakterére ügyel – a Szárnyas (1995) röpülő karja a szabadságra való kitárulkozást szimbolizálja, a gyermeket szülő Romulus (1995) testkalitkája az őrző-óvó készenlétet, a Nagyfiú póza (ágyúcsőként meredő fallosszal) az ég s föld birtoklásának vágyát –, igen fontos jellemtanulmányokat bíz
az arcra.
Plasztikai bravúr – mintha nem is az ő forma-virtuozitása állna a háttérben, hanem az
így megszemélyesített alak karaktere sugallná –, ahogyan kedélyhullámok lépcsőire bontatik a fej. Noha egyetlen arcon belül is ábrázolható derű és ború – a Ködös reggel figurájának a már említettek mellett ebben leledzik a varázsa –, többnyire az egész alakos szobrok fejei külön-külön, egymástól igencsak elütő jellemvonással közvetítik a szobrászművész ítéletét. (Az 1994-es, vadkant formázó Bácsi mosolyában a dolgokkal szembeni bölcs
fölény ábrázoltatott, míg az ugyanakkor fából készült Fohász égre nyíló tekintetében a kutyahűségnél valódibb ragaszkodás dominál.) Mert ezek a szobrok egyszerre innen is vannak a karikatúrán, meg túl is. Innen, mert megsemmisítő erejük – a kacajnak nem ez a
dolga – viszonylagos. És túl, mert szoborlétük nem csupán a jókedvű – vagy némelykor
nagyon is keserédes – torzítás révén valósul meg (a karakter istene minden igazmondástól
fázik), hanem a gúny eszközével fölöttébb közel hozott reália összhatása által is.
Érdekességként megjegyezhető, hogy Csíkszentmihályi állat-ember figurái – legyen
mögöttük akár valóságos helyzet, akár valaminő mítoszi világ (a Tangó – 2001 – artisztikus párosa, a nő és az őt táncoltató bika épp evvel a hiedelemmel megrakottan zseniális) –
sokkal közelebb állnak a hagyományos ábrázolásmódhoz, mint absztrakcióra hajló modern idoljai (például az 1981-es Zene). Sorozatait, mindenik mestermunka, más-más miatt szeretjük. A némely vonásában a bibliai helyzetekre is visszautaló kétalakos szobrait –
a Lőrinc és Sándor (1987) sajátságos Pieta-változatnak is elmegy – az összetartozás drámai örömeinek szenvedélyes megmutatásáért, a római Szent Péter-bazilika altemplomát
díszítő Boldog Erzsébetet (1980) pedig azért, mert a mészkő domborműben megképződött hit – a várakozás csendje és az irgalom jelenvalósága – nemcsak az ülő alakot szellemíti át, hanem a megtisztulásra váró nézőt is.
Noha az Állati fejek – eddig tizenhat készült belőlük – az egész alakos ábrázolásokhoz
képest csupán „fél-bestiáriumnak” tekinthetők, esszenciaszerűen mindaz megtalálható
bennük, ami a nagyobb méretű, de a kisplasztika határán belül maradó szobrokat jellemzi.
Csíkszentmihályi létmagyarázata fullánkos.
Az állatmaszkban jelentkező férfiakhoz és nőkhöz is kegyetlen. Karikaturisztikus vonásai – akár a nyak meghosszabbításával (Kotkot – 2007), akár a személyre jellemző ruhadarabbal (a 2008-as, Arisztid névre hallgató arisztokrata kutya-fenomén csokornyakkendőt visel) – kiemelik az állat-ember azon tulajdonságait, amelyek forgatják a nevetés
körhintáját. Az ágáló sas fölvetett fejjel (Szónok – 2008), az oroszlán képében – tömbbravúr! – tetszelgő Rexi (2007), a fúvós hangszerét (tubáját) saját teste meghosszabbításaként megélő béka (Fuvalkodó – 2007), a kebel-talapzaton támaszkodó – statikai lelemény! –, haját két copfba kötő durcás hölgy (Cicó – 2007), az antikizáló, mesterien patinázott lófej (Lola – 2007), a fogak vicsorításával zsákmányra leső Kisragadozó (2008) –
mind-mind része ennek a panoptikumnak. Melyben a szépség (Hölgy – 2006) és a rútság
(Emeritus – 2007) éppúgy összetartozik, mint a természet körforgásában nappal és éjszaka.

108

tiszatáj

Ezek az Állati fejek – a maszk maszkot takar, és a motívumban rejlő történet történetet – senkinek nem kegyelmeznek. Plasztikailag kitűnően megoldott példázatok az ember
jó-rossz tulajdonságaitól rettegő rengeteg léttérképén. A megbocsátó gesztus jóval kisebb
bennük – vagy talán nincs is (mert a nevetés mindent fölold) –, mint az egész alakos állatember szobrokban. Hogyan is ódzkodnánk tőlük, amikor – akarjuk, nem akarjuk – tükörképeink.

Szakolczay Lajos

Tamás Attila köszöntése. A Debreceni Akadémiai Bizottságban június 17-én köszöntötték a nyolcvanéves Tamás Attila professzort. Tamás Attila 1963-tól 1972ig tanított a József Attila Tudományegyetemen, s egy interjúban azt mondta,
hogy a Szegeden töltött évekről „vegyes" emlékei vannak. Szauder József hívta
ide, itt lett egyetemi oktató, itt nősült, itt születtek leányai, itt talált jó barátokat.
De itt gyanúsították meg, hogy ellenzéki gócot hoz létre (Bata Imrével és Mocsár
Gáborral), s „zavaros antimarxista nézetei" miatt is itt tettek panaszt ellene. Itt
váltják le - minden magyarázat nélkül - a tanszékvezetésről, s a Tiszatájtól is távoznia kell. (1964-66-ban a Tiszatáj művészeti rovatát vezette.) A tudományos
pálya kötettel mérhető állomásai közül néhány: Költői világképek
fejlődése
Arany Jánostól József Attiláig (1964), A költői műalkotás fő sajátságai (1972),
Irodalom és emberi teljesség (1973), Líra a XX. században (1975), Weöres Sándor (1978), A nyelvi műalkotás jelentése (1984), Illyés Gyula (1989). Töprengések az irodalmi értékről (1993), Értékteremtők nyomában (1994)- Az Alföld
ezekben a hónapokban életrajzi emlékezését közli. A szegedi barátok, kollégák,
tanítványok nevében írjuk: Isten éltessen sokáig, Professzor Úr!
*

Év Könyve díj. Szeged Város idei Év Könyve díját a Tiszatáj Könyvek Baka
István Művei sorozatának Műfordítások III. kötete kapta - elismerve ezzel a hat
kötetes Baka István Művei kiadványait.
Augusztusi számunk tartalmából
BÍRÓ GERGELY, JÁSZBERÉNYI SÁNDOR, PÁLFI ANNA, SZATHMÁRI ISTVÁN p r ó z á j a
DOBAI PÉTER, KIBÉDI VARGA ÁRON, LESI ZOLTÁN, SIMÁI MIHÁLY v e r s e i

OSWALD VON WOLKENSTEIN költeményei Györei Zsolt fordításában
Válogatás a szegedi medievisztikai tanszék munkatársainak írásából
Kritikák Báger Gusztáv, Lesi Zoltán, T. Knotik Márta könyvéről

Ára: 500 Ft
Előfizetőknek: 400 Ft

nka

Nemzeti Kulturális Alap

9770133

116008

