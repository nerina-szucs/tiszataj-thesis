■■■M i

S í 909

J

tiszatáj

A 'fS S S '

71. É V F O L Y A M

Fövenyi Sándor
Gál Ferenc
Háy János
Lázár Bence András
Pintér Lajos
versei
Halász Márk
Kru so vszky Dénes
prózája

a szecesszió mestere
Horváth Péter
Iványi Márton
Lőrincz Csongor
tanulmányai
Diákmelléklet:
Sághy Miklós
az irodalmi adaptációról

4
2017. április

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

a PAGEO Alapítvány és a Nemzeti Kulturális Alap
támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXI. évfolyam, 4. szám / 2017. április
HÁY JÁNOS

Más; Szerinted lehet ......................................................................

3

KRUSOVSZKY DÉNES

Árnyékok a barlang falán (részlet) .........................................

7

LÁZÁR BENCE ANDRÁS

Sorrend; Kettő; Üzlet .................................................................... 17

ALICE OSWALD

Horpadás: vers egy majdnem kiszáradt folyóhoz
(Danyi Zoltán fordítása) .............................................................. 20

ÉRIC PIETTE

Voz; A Belgrád-Isztambul vonat; ***; ***; Lastovo sziget, Ubli felé (Varga Mátyás fordításai) ................................ 23

HALÁSZ MÁRK

ezerfejű ............................................................................................... 27

GÁL FERENC

Ház körüli munkák ........................................................................ 32

CSOMBOR RITA

Kertváros; A kert végében .......................................................... 34

PINTÉR LAJOS

vakrepülés; tóth menyhért-énekek ........................................ 36

FÖVENYI SÁNDOR

Külvárosi nyár; Külvárosi tél .................................................... 42

IVÁNYI MÁRTON

Orientalizmus vagy mágikus kultúra? (A másítás narratív mintázatai Szerb Antal műveiben) .............................. 44

HORVÁTH PÉTER

Biológiai alkat és lélekteremtő regény (Németh László és a biológiai realizmus) ........................................................ 65

LŐRINCZ CSONGOR

A tanúságtétel passiója élet és halál között (Nádas Péter: Saját halál) ................................................................................ 74

mérlegen
SZABOLCSI GERGELY

Az értelmezés győzelme a kritika felett (Krusovszky
Dénes: Kíméletlen szentimentalizmus) ................................ 87

KOVÁCS FLÓRA

Figyelemmozgások (Krusovszky Dénes Elégiazaj című
kötetéről) ........................................................................................... 89

FLEISZ KATALIN

A gyereklét árnyékos oldala (Háy János: Napra jutni) ....................................................................................................... 92

SIPOS MÁRTON

70 év, új köntösben (Spiró György: Válogatott eszszék 1979–2016) ........................................................................ 96

SZUTORISZ BENCE SZABOLCS Lassú és nehézkes játékok (Gál Ferenc: Az élet sűrűjében) ............................................................................................... 99
HEVESI ANDREA

Reformáció, medialitás és sós stangli (Mészáros
Márton: Reformáció, közvetítés, nyilvánosság) ............ 101

FEKETE J. JÓZSEF

„Kivetett magából a múlt” (Marton László Távolodó:
Senkiföldje) ................................................................................... 104

művészet
NÁTYI RÓBERT

Alfons Mucha, a szecesszió mestere ................................... 107

70 éves a Tiszatáj
TŐZSÉR ÁRPÁD

Mitteleuropa: Traum oder Trauma (A 70 éves Tiszatáj köszöntése) ............................................................................. 111

ILLUSZTRÁCIÓK

Válogatás a szegedi REÖK A szecesszió világhírű mestere:
Alfons Mucha című kiállításának anyagából a címlapon, a
5., 6., 16., 26., 31., 33., 41., 43., 64., 73., 86., 91., 95., 98.,
110. oldalon, a belső és a hátsó borítón.

Diákmelléklet
SÁGHY MIKLÓS

Az irodalmi adaptáció elemzésének módszereiről

HÁY JÁNOS

Más
Más volt
a tegnapi nő,
és más a mai,
és más lesz
a holnapi is,
ahogyan más voltál
és más vagy te is.
Leradíroztak a tegnapi nővel,
aki neked már nem kellett,
leradíroznak a maival is,
akit megtartani nem tudsz,
de könnyedén megszerzel.
A holnapival már nem,
mert neki már nem kellesz.
Csaholsz, szűkölsz és vonyítasz,
a hibáidból már rég nem tanulsz,
és jóra magadat sem,
és mást sem tanítasz,
tudod a dolgod, munka, család,
de nem maradt semmiben érzelem,
csak kényszerűség és érdekek.
Fáj a csuklód, a bokád, a térded,
orvos vizsgál egy ápolónő
lecsapolja a véred.
Nem akar megijeszteni,
de a tények mégiscsak tények.
Megkoptak a belső szervek,
hiába, nincsenek örökmozgó gépek,
nevet, s hogy végülis hálás lehetek,
hogy nem harci díszben,
kardokkal csapkodva,

„

4

tiszatáj
bombákat hajigálva,
késekkel a kezében,
hanem, mondhatni békésen,
kopik ki belőlem az élet.

Szerinted lehet
Szerinted lehet,
nem lehet
rendben már semmi.
Csak az idő pereg,
jó volna egy csomó
dolgot elfeledni.
Akarnád, de nem lehet,
valaki a kezében
tartja a múltat,
s ha úgy hozza kedve,
a szemed közé
löttyinti, meg
minek is tagadni,
hisz mindenki tudja.
Szeretnél lenni más,
akiről a gyerekei
azt mondják, nála
jobbat, ha keresnénk
sem találnánk,
de minek keresni,
ha eleve itt van.
Itt vagy, a
bűneid mutogatják.
Én vétkem, mondod
én vétkem,
mert épp őszinte vagy,
persze a tiéd
másra csak árnyékot vet.

2017. április

5
Hol az eleje,
mikor lesz vége,
hiába kérded,
nem mese,
valóság van benne,
nem királyok,
hercegek, furfangos
szabólegények.
Szerinted lehet?
Nem lehet.
Az vessen rám,
mondod és vetnek,
nem követ senki,
csak nevet magában:
ilyen lett, bár korábban
másnak látszott.
De a látszat csal,
s ez is egy ilyen
csalás volt.

ILSEC

„

2017. április

7

„

KRUSOVSZKY DÉNES

Árnyékok a barlang falán
(RÉSZLET)
Sáros bakancsom mázsás súlyként húzza le lépéseimet. Alig bírok haladni már, és
esélyem sincs megszabadulni a lábfejemre rakódott agyagos tehertől, hiszen amíg
ellátok, csak ez van: lucskos, mélyen barázdált szántóföld, sehol egy fa, egy kő, bármilyen tárgy. Nem esik az eső, de a szitáló ködben, mint egy szivacs, megtelik vízzel
a levegő, és mindent átnedvesít. Vastag szövetkabátom alján nagy, kövér cseppek
gyűlnek, és darabos mozdulataim ritmusára hullanak le körém. Mint egy csiga, fénylő csíkot húzok magam után. Fogalmam sincs, hogy kerültem ide, hová tartok, honnan indultam. Vajon csak az utat akartam levágni a szántáson keresztül, vagy itt van
valami dolgom, nem bírom felidézni. Mindenesetre céltudatosan próbálok menni,
habár egyre lassabban sikerül csak, és hiába nézek körbe, nem segít semmi. Talán a
köd függönye mögött ott áll egy erdősáv vagy egy templomtorony, ami eligazít, egy
tanya, amire ráismerek, vagy bármi, egy beomlott siló, üres istálló, leszakadt villanypásztor, amihez képest mégis betájolhatnám magam. De semmi, semmi, amíg
csak ellátok. A megművelt táj sivatagán kell átkelnem, úgy látszik. Legalább azt tudnám, hány óra van, milyen napszak, nap, milyen évszak. A hűvös szél a permetből
zsibbasztó maszkot von az arcomra, kézfejemmel próbálom letörölni, de az is ugyanolyan nedves, elcsúszik egyik felület a másikon, mintha olvadt lenne a bőröm,
mintha minden ebben a hideg olvadásban mállana le rólam. Közben meg ez a borzasztó szomjúság, akár, ha az odakinti nyirkosság ellenpólusa lenne belül: alig bírok
nyelni, nyelvem letapad, fogaimra rászáradnak ajkaim, és amikor már más nem jut
eszembe, a kabátujjam szövetéből kezdem kiszívni a vizet. Elmondhatatlanul keserű az íze, és sós, de nem úgy, mintha távoli tengerek felől sodorta volna ide a szél,
hanem mintha egy nagyon is közeli, hatalmas, ziháló test verejtéke ivódott volna
bele mindenbe. Egyre nehezebben emelem a lábam, vékony lábszáramra szorosan
rátapadt a nadrág, és a végén, mint a régi börtönök vasgolyója, ott csüng kíméletlenül egy-egy sárgömb. De megyek azért, még ha lassan is, haladok valami felé, fogyó
lendülettel, meg-megbicsakló bokával, hörögve, a homlokomba ragadt gyér tincseket törölgetve, egyik lépést teszem a másik után. Hirtelen mégis meg kell torpannom. Előttem lassú ereszkedéssel horpad be a táj, s egy belvizes mélyedésben meggyűlt fekete tó állja utam. Nem széles, de hosszú, látom a túlpartján zavartalanul
folytatódó barázdákat, de két oldalra nézve a távolba vesznek partjai. Nem fogom
tudni megkerülni, ezt érzem, képtelen lennék a végéig elvonszolni magam, hogy az-

„

8

tiszatáj

tán ugyanehhez a csapáshoz visszatérve folytassam az utam a túloldalon, pár méterre innen. Habozok, pedig tudom, hogy nincs más, egész kis tócsa gyűlik közben
kabátom alá, mire neki bírok indulni. Át kell kelnem rajta, nem lehet olyan mély, és
nem számít, ha bele is kell gázolnom, úgyis nyirkos már mindenem. Első lépésem
súlyát hangos toccsanás kíséri, és nyomában habos tetejű hullámkarikák futják
körbe a víz felszínét. A második már valamivel szelídebb, hiszen a sárgolyót nem bírom a vízszint fölé emelni, valahogy előreúsztatom inkább. Bokáig ér a sötét víz, aztán lábszárközépig, de ott megáll, hiába haladok beljebb, nem mélyül tovább. Már
majdnem félúton vagyok, a nehezén túl, gondolom, amikor kifordul alólam a mozdulat. Mintha elfogyott volna odalent a talaj, a lépésnek nem lesz vége, és a mélybe
csusszanó lábat az egész test magatehetetlen előrebukása követi. Kalandfilmekben
láttam már jégbe szakadni embereket, és most én is ugyanúgy merülök el hirtelen a
szántóföldön nyílt lékben. Egyik pillanatról a másikra mindenestől a víz alatt vagyok, és a sötét anyagban tágra nyitott szemmel próbálom felhajtani magam a nyílás gyengén derengő fényfoltja felé. Karmozdulataimat a vastag kabát köti gúzsba,
lábamat egyre vadabbul húzza a sársúly, úszásom vergődés csupán, alig-alig jutok
feljebb. Közben szemem kezdi megszokni a homályt, és ahogy tisztul a kép, felfogom, gyönyörű, amit látok. Valóban, mintha jégpáncél alól kémlelnék felfelé, áttetszővé válik a szántó szemeim előtt. Felszíne vékony kéregként simul rá a sötét vízre, miközben itt-ott ujjnyi repedések futnak át rajta, mintha hamarosan beszakadni
készülne az egész, habár most még stabilan áll, feszíti magát. Sose gondoltam volna,
gondolom, hogy ilyen vékony héj csak a föld, amin járok. Az a csoda, hogy eddig
nem szakadt be alattam, és hogy nem szakad be mások alatt is lépten-nyomon. De
alig van már erőm, hiába próbálom feljebb hajtani magam, távolodik a kijárat, és
tüdőm is hasogat, üresen tapadnak össze a sajgó hörgők odabent. Utolsó próbaként
rúgok még egyet lefelé, és mintha valóban elmozdulnék. Leázott volna a sár a cipőmről? Lököm fel magam, könnyű vagyok, de minden mozdulat kínszenvedés már.
Pedig majdnem odaér az arcom, még egy kevés hiányzik, pár centi csak a felszín, talán már ki is bukkant a homlokom, ordítok, fent vagyok, aztán vékony zokogás ömlik be orromon-számon a levegővel együtt.
Az ordítás az enyém lehetett, a zokogás viszont az unokaöcsémé volt. Ahogy felriadtam álmomból, leizzadva, lihegve, Marci volt az első, akit megláttam, ott állt az
ágyam mellett, egy műanyag katonát szorongatott a kezében, és elkeseredetten sírt.
Nyilván én ijeszthettem meg azzal, hogy álmomban üvöltöztem, de álom és ébrenlét
között, a senki földjén, kellett néhány pillanat, amíg összeállt a kép.
– Marci, gyere csak ide! – szóltam hozzá kissé még eltorzult hangon, de ő nem
mozdult. – Hallod, ne sírj, nincs semmi baj! Gyere ide! – Továbbra is ott állt, mozdulatlanul, annyit értem el csak, hogy zokogása hüppögésre váltott, valami mást kellett kitalálnom. – Marci, mid van, katona? – Ez végre hatott, és a gyerek tett pár óvatos lépést felém.
– Lovag – emelte orrom elé a kék műanyagból fröccsöntött figurát.

2017. április

9

„

– Szép – mondtam, pedig a félhomályban alig láttam valamit belőle. Anyám ereszthette le a redőnyt, amikor kiment, a kinti napsütésből pedig most csak a sötételő furatain át betörő fénynyalábok hoztak be némi világosságot. – Anyukád is itt van? –
kérdeztem hülyén, hiszen nyilván nem egyedül jött.
– Igen – felelte a gyerek –, meg apa is.
– Nahát, akkor összeszedem magam.
Az éjjeliszekrényről felemeltem a mobilomat, hogy megnézzem, hány óra, délután négy múlt, átaludtam a fél napot. Tudatom lassú tisztulásával az érzékszerveim
is elkezdtek élesebben működni, legalábbis most már hallottam az ajtórésen keresztül beszűrődni egy beszélgetés foszlányait a nappaliból. Anyám mindenre rácsodálkozó „nem mondod!” meg „hihetetlen!” felcsattanásai félreismerhetetlenek
voltak, Ildi szövegéből meg csak az jutott el hozzám, hogy „de tényleg”, és „úgy,
ahogy mondom”. Fogalmam sincs, miről beszélhettek, talán barátnőkről, munkatársakról, megcsalásokról és válásokról, mindenesetre annyira nem lehetett érdekes a
téma, mert Zsolt hangját nem hallottam belefonódni. Közben észrevettem, hogy
Tuba már válaszolt is: „Tök jó, Bálint! Gyere a 3-as vonattal, 4-re kimegyek eléd.
A számom a régi. T.” Azért megírhatta volna azt a régi számot, gondoltam, mert nekem már nem volt meg. Valamelyik telefon vagy sim-kártya csere elnyelte, és eddig
nem volt alkalmam pótolni. Tovább bámultam a telefont, Magdától nem jött semmi,
lehet, hogy mégis az érzelmesebb vonalon kellett volna elindulnom, de most már
mindegy.
– És mióta vagytok itt, Marcika? – néztem fel újra a gyerekre.
– Nem tudom, nem rég.
– Ha nem rég, akkor jó, kijössz velem?
Ledobtam a pokrócot az ölemből és megragadtam a gyerek kezét, de ahelyett,
hogy elindultam volna, hirtelen felkaptam, és a fejem fölé lendítettem. Hangos kacagás volt a válasz, ami némi reményt adott arra, hogy az előbbi ijedtséget sikerül
azért hamar messzire kergetni.
A nappaliban valóban ott ült anyám meg Ildi, és kipirult arccal a combjukat
csapkodva röhögtek éppen valakin.
– Nem hiszem el, hogy ekkora balfácán! – szűkölte előredőlve, elfúló hangon
anyám.
– Pedig de, még annál is nagyobb – erősített rá diadalmas képpel Ildi. Majd amikor észrevette, hogy ott állunk a nappali bejáratában, ugyanezen a hangszinten folytatta: – Ó, a lézengő ritter, sőt, ritterek! Na, gyere öcsikém, hadd öleljelek meg.
Jólesett modoroskodása, különösen, hogy tudtam, nem vár érte cserébe hasonló
gesztusokat. Mire elengedtük egymást, a háttérben megjelent Zsolt is a konyha felől,
biztosan telefonált valakivel, a kezében még mindig ott világított a mobilja. Kissé
sápadt arcszíne ellenére kifejezetten jól nézett ki, és volt rajta valami új vonás is.
– Szia, Bálint! – nyújtott kezet. – Minden oké?
– Ah, persze – sóhajtottam cinikus mosollyal –, csak kifárasztott a vonatút.

„

10

tiszatáj

– Az előfordul – vette a lapot Zsolt, aztán leült a kanapéra Ildi mellé.
– Hogy vannak? – kérdezte tőle Ildi.
– Jól. Még nem volt idejük berendezkedni, de halad minden.
– Kiről van szó? – kíváncsiskodtam, és Marci játék katonáit a földre tolva belehuppantam az egyik fotelbe.
– Kávét kér valaki? – suttogta közbe anyám, amire mindhárman felemeltük a kezünket.
– Egy kollégánkról – mondta Zsolt. – Pontosabban egy barátunkról, aki most már
csak ex-kollégánk.
– Hogyhogy?
– Kiment Írországba.
– Aha.
– És persze itt meg nem vesznek fel senkit a helyére.
– De miért?
– Mert az új osztályvezető szerint, akit az új igazgató nevezett ki, akit a miniszter
helyezett ide Pestről, nincs rá égető szükség, és spórolni kell.
– Most meg kéne döbbennem? – néztem Ildire fanyar mosollyal.
– Inkább te mesélj valamit – mondta erre. – Mi a helyzet felétek?
A többes szám elől nem volt kitérés, nővérem, ahogy szokta, minimálisra vette
az udvariassági köröket.
– Zsolt, van valami szokatlan rajtad – igyekeztem elterelni a témát. – De nem jövök rá.
– A hipszterszemüveg – csapta le a labdát bosszúból a nővérem.
– Tényleg! Kurva jól áll amúgy.
A káromkodásra Marci őszinte, hangos röhögéssel válaszolt.
– Bocs – néztem a szülőkre, de ők csak legyintettek.
– Hallott ő már cifrábbakat is, ne aggódj – mondta Ildi, és oldalba könyökölte
Zsoltot.
Úgy tűnt, sikeresen hárítottam el Ildi offenzíváját, legalábbis nem hozakodott elő
újra Magda hiányával, Zsolt pedig jó partnernek bizonyult a családi témák kerülésében. Hajlamos voltam mindig úgy gondolni magamra, mint akinek nincs érzéke a
small talkhoz, de ha megfelelő partnerrel hozott össze a véletlen, rögtön kiderült,
hogy ez nem egészen igaz. Ha Zsolt bedobta, hogy milyen rosszul játszott a csapat a
bajnokságban, rögtön fel tudtam venni a fonalat, és rávágtam, hogy Coulibaly is csak
azért lett gólkirály, mert nem tud passzolni. Ha meg az edzőre terelődött a szó, egykét Kondás Elemér-aranyköpést is sikerült előkaparnom agyam valamelyik pókhálós polcáról, pedig nem is néztem év közben a meccseket. Szóval átbeszéltük ezeket
a jelentős dolgokat a stadionépítéstől a színházigazgató távozásáig – amire Zsolt
szerint az volt az első reakció, különösen az öreg bérletesek részéről, hogy de jó,
akkor megint lesz szünet az előadásokban –, és közben eltelt valahogy ez a délután

2017. április

11

„

is. Fél hét körül anyám teríteni kezdett, kiderült, hogy komplett vacsorával készült
nekünk.
– Hát ezt meg mikor vetted? – nézett a nővérem a friss salátára, meg a gőzölgő
sült húsra.
– Ma reggel – mondta anyám –, miután az öcséd bejelentette, hogy úton van, leszaladtam gyorsan a piacra.
Valahogy váratlanul ért anyám megjegyzése, ráadásul nem éreztem semmilyen
neheztelést vagy mártírkodást a hangjában. Tényként közölte, hogy amikor én a részegség és az eszméletvesztés között félúton kedvetlenül bejelentettem, hogy jövök,
ő rögtön rohant, hogy legyen miből vacsorát főznie nekem meg a többieknek, akiket, mintha valami örömhírt hozott volna, gondolom azonnal fel is hívott, ahogy mi
letettük. Azzal, ha neheztelt rám, megtanultam már bánni, de úgy tűnt, mire felnőttem, elfelejtettem, hogyan is kéne fogadnom gondoskodását. Jobb híján, mint gyerekkoromban, hagytam neki, hadd szedje ki ő a tányéromra az ételt, mintha én magam erre képtelen lennék. Aztán egész vacsora alatt alig szólaltam meg, pedig nem
volt rossz kedvem, éppen ellenkezőleg, befelé forduló elégedettséggel kortyolgattam a vörösbort, amit Zsolt hozott.
Úgy láttam, mindenki felszabadult körülöttem, Ildi és Zsolt egymás szavába vágva meséltek újabb és újabb történeteket, vicceseket és lesújtókat felváltva, a negyvenes barátaik csetlés-botlásairól, furcsa, korai kapuzárási pánikrohamokról, és a
magyar egészségügy purgatóriumi hétköznapjairól. Anyám minden szóért hálásnak
tűnt, és úgy mosolygott rám, ki-kinézve a beszélgetés rejtekablakain, mint aki azt
akarja mondani, egyfolytában, és egyre hangosabban, hogy ugye, milyen jó végre
együtt, itthon, de egyelőre megtartóztatja magát. Egyébként igaza volt anyám szépen megfeszülő, néma mosolyráncainak, valóban jó volt abban a pillanatban ott ülni
ezekkel az emberekkel, habár közös jókedvünk mélyén mégis vibrált valami különös idegesség. Úgy verődtünk össze a hetedik emeleti panellakás nappalijában,
mint akik egy rejtekhelyen húzták meg magukat valami elől, ami épp annyi valószínűséggel lehet egy futó nyári zápor, mint egy pestisjárvány vagy akár a világ vége is.
Barlangban ültünk, tűz körül, és történetekkel szórakoztattuk egymást, vagy a barlang falán táncoló árnyékokat néztük elmélázva.
– Azt mondja anya, holnap már mész is tovább.
– Micsoda? – kérdeztem vissza zavartan.
– Hahó, hol jársz? – nevetett rám Ildi. – Holnap mész Vágásra?
– Ja, igen.
– Nosztalgiázni?
– Az azért túlzás, szombaton lesz Roland esküvője.
– Ma meg szerda van.
– Ugye, én is ezt mondom neki – szólt közbe anyám.
– Gondolom, nem árt akklimatizálódni kicsit – tette hozzá Zsolt.

„

12

tiszatáj

– Az van, hogy már nagyon régen nem jártam ott, és kezdem elfelejteni a dolgokat. Vagy nem is tudom. Tubával is jó lenne többet beszélgetni.
– Azért az osztálytalálkozód nem volt olyan régen – szúrta be Ildi.
– Mondjuk, azt pont nem lenne rossz elfelejteni.
– Na végre, valami érdekes. Mi volt? – dőlt előre az asztalon a nővérem izgatott
arccal.
– Semmi. Tényleg, nem érdekes. Kicsit összevesztem a Tubával.
– De tudsz valamit – kérdezte anyám –, mit csinál Balázska mostanában?
Sóhajtottam egyet, és megdörzsöltem a halántékomat, amire, mintha egyezményes jel lett volna, Zsolt megtöltötte borral a poharamat.
– Hogy az elmúlt négy évben mit csinált, arról nem tudok, de szerintem nem sok
mindent. Valahol ott veszítettem el a fonalat, amikor hazaköltözött Miskolcról.
– Mit csinált Miskolcon? – kérdezte Zsolt.
– Jogra járt, de gyűlölte. Töri szakos szeretett volna lenni, csak az apja nem engedte neki.
– Szerencsétlen, de miért tolt ki vele így az öreg?
– Ó, a Turóczi papa elég kemény pasas volt – mondta anyám hátradőlve. – Apátok tudna mesélni róla.
Apánk említésére hirtelen megfagyott a levegő. Láttam anyám arcán is, hogy
bánja már ezt a könnyelmű megjegyzést, és szégyelli, hogy éppen ő az, aki ezt az árnyat behívta közénk. Zsolt a borospoharába bámult, anyám erőlködve próbálta magán tartani addigi mosolyát, Ildi engem nézett zavartan, a kis Marci volt az egyetlen,
akire nem hatott a hangulatváltás, tovább párbajoztatta lovagjait az abrosz behavazott csatamezején.
– A Turóczi papa egy fasz volt, erről én is tudok mesélni – mondtam hirtelen, mire előbb csak Marci, aztán már mind hangos röhögésben törtünk ki az asztal körül.
– Hát, így is lehet mondani – tette hozzá végül anyám a könnyeit törölgetve.
– Szerintem másképp nem is érdemes – feleltem, és egy nagyot kortyoltam a boromból, bár hosszú alvásom ellenére még mindig éreztem magam körül kavarogni a
másnaposság alattomos kis hullámait.
– Miért, mit csinált az öreg? – folytatta Zsolt a kérdezősködést.
– Az a tipikus vidéki bizniszmen volt – válaszoltam –, egy seftes és egy paraszt
keveréke. Hol kukoricával üzletelt, hol cukorrépával, de volt neki sertéstelepe is, és
nagyon csodálkoznék, ha olajat nem szőkített volna annak idején. És persze családi
céget alapított, mindenkinek abban kellett dolgoznia, a feleségének is, a gyerekeinek is. Szétkereste magát, csak közben folyton megsértődött, mert a családja sosem
volt annyira hálás, amennyire szerinte illett volna. Tubának is a családi vállalkozás
miatt kellett jogra mennie, meg aztán az öccsének is.
– Csak az öccse be is fejezte, ha jól tudom – mondta Ildi.
– Az Ákos okos fiú volt, az biztos – erősítette meg anyám. – Valami külföldi egyetemre is felvették, azt hallottam legutóbb.

2017. április

13

„

– Fogalmam sincs – mondtam –, de Tubára visszatérve, amikor az apja meghalt,
öt évvel ezelőtt, az első dolga volt, hogy otthagyta a jogot, és hazament az anyjának
segíteni. Akkoriban még beszéltünk, meg találkozgattunk is, ha otthon voltam.
Mondtam neki, hogy most már mehet törire, de kiröhögött. Azt mondta, hogy muszáj az anyja mellett maradnia, de esetleg majd később.
– Tudod, Zsolt – mondta anyám –, amikor a Turóczi Pista meghalt, kiderült, hogy
egy csomó embernek tartozik, meg hogy ilyen hitele van az egyik banknál, meg
amolyan a másiknál. Az egész családi cégből alig maradt valami az Anikónak, a virágkertészetet valahogy kimentették neki az ügyvédek, de slussz-passz.
– Mondjuk az sem olyan kevés – tette hozzá Ildi. – Mielőtt még megsajnálnád
őket.
– Én csak azt tudom – folytattam –, hogy négy éve, amikor az osztálytalálkozónk
volt, Balázs ott dolgozott a kertészetben, és nem tűnt felhőtlenül boldognak.
– Na jó, és akkor most azt meséld el, hogy min tudtatok ti összeveszni ennyi idő
után – kezdett neki megint a nővérem.
– Mondom, hogy hagyjuk –feleltem.
– Biztos valami csaj volt a dologban.
– Áh, hülye vagy – legyintettem rá röhögve, ő meg aztán már nem is feszegette
tovább a témát. Sőt, egy hirtelen váltással az egyik volt osztálytársnőjéről kezdett
beszélni, hogy ő volt a legkapósabb csaj a gimiben, nemrég viszont összefutott vele
a klinikán véletlenül, és iszonyatosan le van pattanva. Homályosan én is emlékeztem erre a lányra, de azért annyira nem, hogy hüledezni kezdjek a hírtől, mint
anyám. Óvatosan hátratoltam a széket, mintegy a mozdulat lassúságával jelezve,
hogy nem akarom félbeszakítani őket, és elindultam az erkély felé. Azt nem mondhatom, hogy szédítő érzés volt lenézni a hetedik emeletről a lassan bealkonyuló
nyári égbolt alatt pislákoló városra, mégis áradt valami különleges hangulat ebből a
perspektívából. Talán ez volt az egyetlen dolog, amit hibátlannak éreztem anyám
lakásában: az erkélyről nézelődni sötétedés után, cigizés közben. Debrecen úgy terült el odalent, a maga elszánt pulzálásával, mint az az élve felboncolt béka, amit
gyerekkoromban, az egyik biológia szakkörön láttam: szétfeszített végtagokkal, kábultan feküdt a hátán, kibontott mellkassal, lassan haldokolva, de még azért egyre
dobogó szívvel. Kifújtam a füstöt, elnéztem a tócóskerti lakótelep felé, és semmi
okom sem volt távoli csillogásának szépségében kételkedni.
Aztán megnyikordult az erkélyajtó mögöttem, és Zsolt lépett ki bizonytalanul,
nyilván nem akart megzavarni, nem tudhatta, hogy nincs is miben. Gyorsan odaintettem neki, hogy ne feszélyezze magát. Gondolom ő is kívül rekedt Ildiék beszélgetésén, és jobb híján az erkélyen, az én társaságomban keresett magának átmeneti
menedéket.
– Nem tekernél nekem is egyet? – kérdezte a cigimre mutatva.
– Nem is tudtam, hogy újabban dohányzol.
– Csak elvétve, nem akarok visszaszokni rá.

„

14

tiszatáj

– Vissza?
– Az egyetem alatt láncdohányos voltam, nem mesélte Ildi?
– Erre biztosan emlékeznék, úgyhogy nem.
– Akkor ti csak a cenzúrázott énemet ismeritek – mondta vigyorogva. – És ez talán jól is van így – tette hozzá.
Megtekertem a cigit, majd az öngyújtóval együtt szótlanul odanyújtottam neki.
Csak az egykori dohányosok tudnak ekkora átéléssel rágyújtani, mintha ajándékot
kapnának, úgy szívják le az első slukkot. Zsolt csukott szemmel, lassan, szinte irreálisan hosszan engedte ki magából a füstöt. Nem is fújta, csak hagyta résnyire nyitott
szájjal, hogy az távozzon belőle, ha akar. Közben a saját cigimet egy hanyag mozdulattal lepöccintettem a mélybe, Zsolt pedig még mindig csukott szemmel szólalt
meg.
– Az én nagyapám soha sem bocsátotta meg apámnak, hogy nem lett belőle orvos.
Úgy tűnt, az étkezőasztalnál, amikor Tuba apjáról beszéltünk, nem akart előhozakodni a saját családjával, de egészen elengedni sem bírta a témát.
– Viszont veled biztosan elégedett lehetett – válaszoltam kicsit csipkelődve.
– Azt ne hidd.
– De hát te orvos lettél, mi nem tetszett neki?
– A papa sebész-dinasztiában gondolkodott.
– És az aneszteziológia rangon aluli volt?
– Attól tartok, igen.
– Hát, neki se lehetett könnyű.
Ezen röhögtünk egy sort, de csak olyan féloldalasan, ahogy a fájdalmasabb poénokon szokás. Zsolt nem volt hozzászokva a sodrott cigihez, már másodjára aludt el
a kezében. Tenyeremmel árnyékolva a lángot, ismét tüzet adtam neki, ő meg pöfögve próbálta felizzítani a parazsat.
– És a te apád nem szólt bele, hogy mit csinálj? – kérdeztem.
– Nem. Kicsit talán megijedt, azt hitte eleinte, hogy nagyapám beszélt rá az orvosira, de aztán látta, hogy tényleg akarom.
– És tényleg akartad?
– Látod, ebben újabban néha el tudok bizonytalanodni.
Ahogy ezt kimondta, elhallgattam, úgy éreztem, hagynom kell neki egy kis időt,
hogy folytassa csak, ha akarja. Inkább tekertem még egy cigit magamnak, aztán egy
újabbat, hátha Zsolt elszív egy másodikat is.
– Néha azon veszem észre magam – folytatta –, hogy ezen gondolkodom, és nem
tudom eldönteni, hogy tényleg nem a nagyapám beszélt-e rá. Elég kifinomult módszerei voltak az öregnek – egy darabig maga elé meredt, aztán folytatta. – De mindennel együtt, azt hiszem, hogy mégsem. – Ahogy ezt kimondta, körülnézett, mint
aki valamit keres, aztán a csikket felemelve nézett rám kérdőn, én meg elvigyorodva az erkély alatti mélységre mutattam.

2017. április

15

„

– Csak úgy, le?
– Aha. – Mintha segítségre szorulna, én is odaálltam mellé, és együtt néztük végig, ahogy a szélben ide-oda cikázva, mint egy halálosan fáradt szentjánosbogár,
Zsolt kihunyó csikkje hét emeletnyi sötétségbe zuhant. Aztán csak álltunk ott tovább, lefelé fordított fejjel, a fényesre kopott korlátlécet markolászva.
– Kérsz még egyet? – kérdeztem, amikor a szótlanságunk már majdnem kezdett
kínossá válni.
– Á, nem, köszönöm. Egy bőven elég volt.
Hirtelen kopogni kezdtek a hátunk mögött, és ahogy megfordultunk, Ildi állt ott
az erkélyablakban, és széles gesztusokkal adta a tudtunkra, mint egy önbizalomhiányos pantomimművész, hogy Marci már nagyon álmos, indulniuk kell. Zsolt bólintott egyet, aztán rám nézett, de mivel látta, hogy értem, miről van szó, nem mondott semmit, csak elindult befelé. Én közben már apámon gondolkodtam, hogy őt a
felvételim nyarán mennyire hidegen hagyta, hogy milyen egyetemre megyek tovább, megyek-e egyáltalán. És én valamilyen furcsa módon hálás voltam emiatt, de
nem neki, hanem Rékának, ez pedig, érthetően, kissé zavarba ejtő érzés volt, nem is
igen beszéltem róla senkinek.
– Ha jobban végiggondolom – szólalt meg ismét Zsolt, én meg úgy rezzentem
össze, mintha rám ordított volna, pedig egészen halkan beszélt, az erkélyajtóból
visszafordulva felém –, azt hiszem, anyám volt az.
– Micsoda?
– Ő győzködött valahogy, apám tudta nélkül.
Egy darabig úgy néztünk egymásra, mintha mindketten a másiktól várnánk a
végszót, hogy kivonulhassunk a színpadról, de egyikünknek se jutna eszébe a szöveg. Aztán Zsolt elmosolyodott, megrántotta a vállát, mint aki azt mondja: hiszen
úgyis mindegy már, én meg nem tehettem mást, rábólintottam. A két megsodort cigit végül otthagytam az erkélyen álló kisasztalon, nyilván el fogom őket szívni még
az éjjel. Aztán kinéztem még egyszer a városra, mostanra teljesen besötétedett már,
a távoli fénypontok így még élesebben rajzolódtak ki a horizonton, mint egy csomó
mécses, amiket bármikor elfújhat egy váratlan, erősebb alföldi szélroham. Végül
bementem a többiekhez búcsúzkodni én is.

2017. április

17

LÁZÁR BENCE ANDRÁS

Sorrend
Koszos fehér lovak vágtatnak végig a városon.
Hajnal van. Meg tél. Tekintetük üres.
Most ne gondolkozz ezen. Koszos fehér lovak.
Meg az ébredő tél. Ez fontos.
Az egyik lehetnél te is. A másik meg apád.
Menekültök vagy csak mentek.
Tekintete, tekinteted hordó tiszta.
Nincsenek víziók. Ez csak lassú figyelem.
Koszos fehér lovak egy ébredő város sugárútján.
Te meg apád egy ki nem beszélhető félelemben.
Anyád, mint a vörösen málló nap egy januári reggel.
A koszos fehér lovak most belevesznek
a körút autótengerébe és a ködbe porladnak.
A nap meg szépen lassan bevilágítja a várost.
Te meg ott állsz a kereszteződésnél,
ahol vörösen málló lófejeket pakolnak egy vagon platójára.
A tekinteted üres, mint a hordó, amiből a rakodó munkások
pálinkát mértek.

„

„

18

tiszatáj

Kettő
„Ha gyönyörűségtől vagy fájdalomtól,
mely egyik érzékünket megragadja,
lelkünk csak arra, csak az egyre gondol,
s egészen abba gyűlik öntudatja; –
s megbizonyul, mily tévedés a tétel,
mely elménk égő egységét tagadja.”
(Dante: Purgatórium, IV.)

Amikor a vasárnap reggelben eltűnnek
a hatalmas táskák a panziók és a hotelek
homályos ablakából, akkor leszek
az első, aki kávét vesz egy sarki boltban,
te meg az utolsó, aki kifut az ébredő sugárútra.
Ez a vasárnap ebben a ritmusban múlik.
Nincsenek tiszta hangok.
Csak a megvénült útszéli fák moraja.
Mint egy üres vendéglő.
Amikor az utolsó táskák is eltűnnek
a panziók és a hotelek nyitott ablakából
a kávé mellé kiadják a cukrot is.
Ez a délelőtt most ebben a dallamban múlik.
Egy meg egy az kettő és nincsenek magas hangok.
Csak a kapualjakban az ajtófelek
finom egymásba porladása.
És amikor az utolsó táskákat
felrakják egy vonatfülke tárolóira,
akkor leszek az utolsó, aki megindul
haza, te meg akkor leszel az első,
aki kiér a sugárút körforgalmába.
Az életünk ebben a zajban múlik.
Csak egy kanál és egy kés egymásnak
koccanása az üres vendéglő ablakában,
ahol ritmusra jár az útszéli vén fák moraja
és az ajtófelek finom egymásba porladása.
Amikor az utolsó táskát is felrakják a vonatokra,
akkor leszünk egyszerre egy meg kettő.

2017. április

19

„

Üzlet
Nem jöttek a kereskedők és fehérbe borult a város.
Fehérbe, mint a szárítód. Amit esténként öltöztetsz.
Nem jöttek a kereskedők. Pedig vártuk.
Ruhát pakolsz. A gép kimos. Teregetsz.
Ujjaid közt halkan simulnak végig a fehér lepedők.
Beszélsz hozzájuk.
Nem jöttek a kereskedők. Pedig vártam.
Az elhallgatott titkaid görcsbe törik a csuklód.
Fáj. Nem szólsz semmit. Haladsz tovább.
Nem jöttek a kereskedők. Pedig hívtam őket.
Amikor elég mélyen alszol, a combodban reccsen
egy idegszál és pulzál. Az ajkaid reszketnek.
Nem jöttek a kereskedők és fehérbe borult a város.
Fehérbe, mint a szárítód. Amit esténként öltöztetsz.
De aztán egy hűvös szombaton becsomagoltam a fehér lepedőid.
Most ott várják a kereskedők piszkos kezeit az eső alatt.

Köszönjük olvasóinknak, a Tiszatáj folyóirat barátainak,
hogy 2016-ban is fölajánlották jövedelemadójuk 1%-át
alapítványunk támogatására!
Kérjük, ha tehetik, 2017-ben sem feledkezzenek meg rólunk.
A Tiszatáj Alapítvány adószáma:
19082349-2-06

„

20

tiszatáj

ALICE OSWALD

Horpadás: vers egy majdnem
kiszáradt folyóhoz
Kicsi és törött és egészen száraz –
egy csontból faragott római nimfa
a folyót próbálja előhívni a mészkőből
egészen kopott kifakult
a bal karja hiányzik és mindkét lábszára letört
egy csontból faragott római nimfa
a folyót próbálja előhívni a mészkőből
kimerülve végképp elcsigázva
egy csontból faragott római nimfa
nyelvének utolsó ismerője
a folyót próbálja előhívni a mészkőből
valahol kiszáradt fű suhog

abba ne hagyd

egy csontból faragott római nimfa
erősen veszélyeztetve már
alig érthető kitartással
a folyót próbálja előhívni a mészkőből
valahol mintha kiszáradt fű suhogna

abba ne hagyd

törékeny figura megbillent kancsóval
oldalra néz és önérzetesen mosolyog
hangja nincs neki csak sercegése van
mintha kiszáradt fű mozogna abba ne hagyd

1

* Alice Oswald (1966): Eliot-díjas brit költő. Oxfordban klasszikus irodalmat tanult, majd kertészként
kezdett dolgozni. Anglia dél-nyugati részén, Devonban él férjével és három gyermekével. Dunt (Horpadás) című versét 2007-ben az év legjobb versének választották Nagy-Britanniában.

2017. április

21
előrehajol folytatja
önti ki a kancsóból a színtiszta látszatot
halk kúszás hangja mintha egy nyúl rejtőzne –
olyan mélyen a roskadó fűben
hogy a fák közül kifutó róka
a hátára lép és eltűnik az éjben abba ne hagyd
előrehajol folytatja
önti ki a kancsóból a színtiszta látszatot
halkan kotyogó hangok
mintha a száraz fű inna titokban abba ne hagyd
halkan kotyogó hangok
mintha a száraz fű inna titokban

abba ne hagyd

évek múlnak a lezárt üvegdobozban
és egy törékeny római csontszobor
megfosztva a környező világ zajától
a folyót igyekszik előhívni a mészkőből
halk csoszogás hangja mintha közeledne
évek múlnak a lezárt üvegdobozban
és egy csontból faragott római nimfa
a folyót igyekszik előhívni a mészkőből
halk csoszogás hangja mintha egy kiszáradt nő
alig járna a széles földeken
a ragyogást már kiszívták belőle
eggyé válik lassan a szürkülettel abba ne hagyd
halk csoszogás egy kattanás
kinyitja a templomajtót
valahol a távolban elzárt ének szól

abba ne hagyd

zavart összesúgások egy elzárt gyülekezetben
nem tudják kihez imádkozzanak
szemek halk rebbenése abba ne hagyd

„

„

22

tiszatáj
kicsi és törött és egészen száraz
egy csontból faragott római nimfa
könyörögve hívja a folyót a mészkőből
lassú botorkálás hangja egy majdnem
kiszáradt folyó alig halad a széles földeken
a ragyogást már kiszívták belőle
eggyé válik lassan a szürkülettel –
alig morajló hidegleléses végső kísérlet
több csalánnal mint vízzel abba ne hagyd
egy hangtalan tönkrement összeráncolt nő
a bal karja hiányzik és mindkét lábszára letört
a folyót próbálja előhívni a mészkőből
behorpadt összeszáradt
elhamvadt visszfénye a köveknek
jogaihoz ragaszkodó vergődő számkivetett –
cserbenhagyott áldozata
pocsolyának sárnak
nyomortanyák köpülő dézsájának
ahol a rákok szerszámait a felkavart iszap
mozdítja meg ha valaki egy követ kiemel
félresikerült másolata a széles folyásnak
küzdeni próbál habár sokat veszített
a hajót a kormánykereket a zsilipeket
a két féktelen vidrát menj tovább
azt beszélik igen azt mondják
hogy nagy esők idején
a völgyet elönti az ár
tehenek és fejőszékek
zúdulnak át a kerítéseken
és ha fagy jön előkerülnek a korcsolyák

menj tovább

odavetett vázlat színek nélkül
feledésbe merült szép út a tengerhez
halak útja de már halak nélkül
Danyi Zoltán fordítása

2017. április

23

„

ÉRIC PIETTE*1

Voz
(RÉSZLETEK)
amikor aztán elindul a vonat
valami finom sérüléshez hasonlító
érzés támad újra bennem
olyan mint egy anya keze
és azok nyugtalan tekintete
akik látják hogy elmegyek
ki kell békülnöm
önmagammal
a testtel amit gyűlölök
ezekkel a gesztusokkal és
érvénytelenné tett szavakkal
lépek le innen
a gyerekkor építményét
szétmállasztja a kövek

súlya

* Éric Piette (1983) franciául író belga költő. Filozófiát tanult a brüsszeli egyetemen, 2011-ben publikálta Voz című kötetét (a cím szerbül „vonat”-ot jelent), amelynek egyik fő motívuma egy balkáni
utazás. A könyv elnyerte a Belga Királyi Akadémia Nicole Houssa-díját (2012) és a Gauchez-Philippot-díjat (2013). Második kötetének (L’impossible nudité, 2014) pedig Belga Királyi Akadémia Émile
Polak-díja (2014) mellett 2015-ben odaítélték a Marcel Thiry-díjat.
Itt most az első kötet utazás- és Balkán-motívuma köré szövődő versei közül válogattunk.

„

24

tiszatáj

A Belgrád-Isztambul vonat
Joshua Aspdennek

a kalauz főzte a kávét
az isztambuli vonaton
és azt ittuk
hajnalig nem fogytunk ki a szóból
s kábultan az éjjeli szerelvény ringásától
azon a nyelven hadartunk
ami éppen eszünkbe jutott
Dél-Amerika számodra túl távoli
nem vonzanak az angol udvariasságok
de amikor a Boszporuszra árnyék fut
Isztambulban otthon érzed magad
már nem tudjuk kiről is van szó
rólad-e rólam-e vagy a tájról
esetleg egy forró kávéillatból
megszülető város ritmusáról
minderről egyszerre és rémálmainkról
a gyerekkorról amit vonszolunk
és ami a peronon vár akkor is
ha a vasutasok éppen sztrájkolnak
minden vonat amire valaha felszálltunk
zakatoló kerekein kérdezés nélkül
egyenesen visszafelé
éppen az ellenkező irányba visz bennünket
nem nevettél amikor Sirkeciben
már a sírás határán voltam
és magammal vittelek egy hajdani
utazás meghittségébe

2017. április

25

***
magyar vagy
horvát határ
22 óra 41
elfelejtem az időt
és a helyet
ezért feljegyzem

***
a szerelmek mindig rosszul végződnek
de megmaradnak a pályaudvarok
és a Boszporusz örvénylése
a müezzin éneke
nincs más mint magunkhoz beszélni
aztán menni az utcán
hallgatni a gyereket aki néhány
fillérért ügyetlenül zenél
elindulni csak ürügy
mindig is ott vagyunk
a testben ami telve van velünk
ahogy kihajolunk a Galata hídon
és a horgászok mellé szegődve
velük együtt figyeljük
hogy a különös örvénylésben
mikor lesz végre kapás

„

„

26

tiszatáj

Lastovo sziget, Ubli felé
a Jadrolinija kompján egyszer csak
a szél kiviszi az arcokkal szembeni
undoromat és a fájdalmat amit a
korábban felidézett képek okoztak
te aki érted mit akarok mondani
anélkül hogy magyaráznom kellene
vagy leleményesen magamat igazolni
mosolyogsz amikor látod hogy írok
esik az eső az Adrián
a fény megtartja fehérségét
de estére majd a lakatlan hegyek
fölött enyhén mályvaszínűvé válik
Varga Mátyás fordításai

L’HABITATION PRATIQUE

2017. április

27

„

HALÁSZ MÁRK

ezerfejű
Reggel öt óra. Fogat mos. A fésűvel hajába túr, aztán kézzel utána igazít, hogy jól látszódjanak a melírozott tincsek. Tegnapról maradt még pár szelet parizer és egy kifli. Beteszi a nejlonzacskóba és a táskájába rakja. Jó a tegnapi blúz, ott majd úgyis át
kell venni.
A busz csak öt percet késik, innen még húsz perc beérni, pont elég a kiflire.
A város lassan mozdul. A tegnapi eső után állnak a tócsák az út szélén. A busz
monoton zajában az út még álomszerű. Felpörög a motor, prüszköl. Csengő hang.
Valaki le akar szállni. Lassítás. Az ajtók kivágódnak. Sziszegés. Becsukódnak. Megy
tovább.
A főtéren pár álmos ember kóborol. A templomok mögött már erősödik a fény,
de még eltakarják a napot.
Még két megálló. Mostantól talán jobb lesz az idő. Venni kellene egy biciklit.
Igen. Talán egyszerűbb lenne bekerékpározni és érezni a szelet, a levegőt, hallani az
ébredező hangokat. Többen így jönnek. Mikor esznek? Hamarabb kellene felkelni?
Lehet. Marad a busz.
Fékez, lehúzódik. Az ajtók kinyílnak. Mindenki leszáll.
A biztonsági őr már bent van. Kinyitja a bejáratot.
– Jó reggelt. Már megint a csinosabbik farmerunkat vettük fel – mosolyog.
– Azt-azt – fut át egy halvány mosoly az arcán.
Helyes ember a bizti, csak ne lenne ennyire málészájú.
Gyorsan az öltöző felé.
Üres. Jól kezdődik a nap. Blúz le, állok rendelkezésére póló föl és már indul is a
kassza felé.
Ma melyik is? Szóval a hármas. Az kicsit talán nyugodtabb pálya. Az jól jön ma.
Szék helyére. Gép indul. Szalag rendben. Lámpa.
Először a munkások péksütikkel, tejjel meg az alkeszok a kis üvegeikkel. Ezek
nem alszanak. Nem akarnak vagy csak nem tudnak, mint én? Lehet, hogy ők is álmatlanul forgolódnak abban a mélységes mély hiányban, ami belülről emészti őket,
és amit most végre betömhetnek egy időre. Próbáltam. Az a kis idő már nem dob fel.
Folyamatosan meg nem akarok inni, mert kirúgnak, mint az öreg göndör hajú nőt a
pultból. Mondjuk, azt máshogy nem is bírnám. Az állandó hússzagban egész nap,
még a ruháján is lehetett érezni.
Hússzag. Alkohol. Cigaretta.
Fölnéz. A pult mögött egy nagydarab, mosolygós, pirospozsgás férfi. Az új ember.

„

28

tiszatáj

Neki talán menni fog.
– Jó reggelt!
– Jó reggelt! – áthúzza a reggelit az olvasón.
Pénz. Kassza. Visszajáró.
Fölnéz. Ismerős az arca? Akár még az is előfordulhat, hogy volt itt. Akkor ő is
visszajáró. Visszajáró a visszajárónak. Magában mosolyog egyet, de már jön is a következő.
– Ne mosolyogjon, inkább figyeljen a munkájára, már régen felpakoltam.
– Van már vagy tíz másodperce…. – szól sértődötten.
– Ne vicceskedjen, sietek – förmed rá –, mindjárt itt a buszom. Ha lekésem, megnézheti magát. Mit képzel?
Nem képzelek én semmit. Pont elég, ami van. Hogy az ilyen türelmetlen, idegbetegek néha megtalálnak.
– Jól van, jól van, sietek, sietek…
Elmegy. Tényleg siet. Még jó is. Nem kell még egy olyan balhé, mint a múlt héten.
De az tényleg egy bunkó volt. Némelyik azt képzeli, hogy bármilyen hangot megengedhet magának. Hogy a szaros életének mindenki a lábtörlője, aki kiszolgáltatott.
Kiborító, hogy mindig igazuk van, hogy ez a szabály. Semmit nem lehet mondani,
csak amit a szabály megenged. És mi van azzal a szabállyal, ami nekik megtiltaná,
hogy rám fröcsögjék életük minden fájdalmát, csak azért, mert itt vagyok?
Íratlan szabályok. Persze. Az íratlan szabályokra magasról tesznek. Még az sem
segít, hogy az íratlan szabályokat néha leírják és mindenki tud róluk. Tudnia kellene. Azt hallottam egyszer, hogy arról mindenki tud, bennünk van, de akkor mi van
ezekkel a taplókkal?
– Kisasszony – mosolyog –, halló.
– Elnézést – néz a magas, jólfésült férfire. – Elkalandoztam egy kicsit.
– Láttam magán, hogy másfelé jár – veszi a pénztárcáját –, min elmélkedett, kedveske?
Zavartan lenéz.
– Semmi, semmi, lényegtelen.
Kifizeti, mosolyog.
– Nézze, én régóta kapcsolatban élek. Tudom, ha a barátnőm ezt mondja, akkor
nagyon is lényeges. Ott van valami feszültség. Ne tartsa bent. Remélem, van valaki,
akivel megbeszélheti. Viszlát.
Elmegy.
Ez is lehetne egy szabály. A gyalázatos bunkó után általában jön egy normális.
Aki emberszámba vesz, és akkor itt a lelkiismeret-furdalás, hogy valamit rosszul
csinálok, hogy biztos nem figyeltem, goromba voltam, meg minden egyéb, ami
együtt hömpölyög ezzel a szeméthalmazzal, bele a nyakamba, bele a napom közepébe.
A délelőtt csendesen telik. Ki lehet menni egy kicsit a levegőre a bagósokkal.

2017. április

29

„

– Már ezer forint? Komolyan? Inkább sodorja? Értem.
Hogy lehet erről minden nap beszélni?
A bizti őr a kis kehes szőkével? Mik vannak?
Néha jobb a kassza. Az áldott üresjáratok, és persze az is jó, ha végre jön valaki,
ha túl hosszúra nyúlik.
Aztán a dömping. Hirtelen ellepik az áruházat. Mindenki be van osztva, hogy ne
legyen fennakadás, és tűrhető legyen a várakozási idő.
Jönnek. Itt az első, de hirtelen még négy másik is ideáll.
Fáradt arcok. Mosolygós arcok. Ideges arcok. Kimerült arcok. Nyugodt arcok.
A szalag egymás után egyesével húzza az árukat és az embereket, egyiket a másik után.
– Jó napot! Kettő volt? Ez csokis? Erdei gyümölcsös. Egy kiló negyven. Öt darab.
Akciós kupon? Ez majd a jövő héten. Kártya? Persze lehet. Kettő plusz egy, akkor ezt
ingyen kapja. Ingyen? Ingyen. Micsoda örömhír. Ez csak két darab. Elnézést, melléütöttem, mindjárt jön a kolléganő. Kulcsot a hármashoz. Legközelebb jobban… Persze. Igenis. Mennyi volt? Nem ez volt kiírva. Ezt hozza a gép. S-es. Vállfát kér? Menynyi? Azt adjuk, ha kéri. Inkább egy szatyrot. Az egy ötvenes. A vállfa meg ingyen, mi?
Akkor hagyjuk, kiviszem kézben. Matricát akar? Mert mire lehet? Edény? Labda az
nem kell. Izzót ki lehet? Vevőszolgálaton. Céges számla? Azt is ott. Ej de kényelmesek maguk! Elnézést.
Az ezerfejű város beront vásárolni kétezer kezével és kétezer lábával, jön és
hozza háromszázhuszonhét gyerekét és gyűlnek a kosarak és gyűlnek a szatyrok és
blokkok és üvegek és tasakok, és pakolja az árut a szalagra, és a szalagon hömpölyög az egész délután minden ízével, színével és illatával és szagával, és ezer fejéből
dől a kérdés és a kérdés és a kérdés, és kezébe veszi az árut és a táskájába rakja és a
kosarába rakja, és ordít, hogy nem így kell, és mosolyog, hogy köszöni, és kikéri magának a várakozási időt, és lökdösődik, és elé vág, és pénzt számol, és kártyát ad, és
köhög és büfög és parfümillatú, és olaj és trágyaszaga van, és nincs menekvés, és
nincs egy lélegzetnyi szünet és nincs egy villanásnyi idő, amikor meg lehetne pihenni.
Aztán csillapodik.
Aztán vége.
Először ötszáz feje lesz, aztán kétszáz, aztán húsz és már csak tizenkét kezével
pakolja tele a szalagot roskadásig. Aztán pitty-pitty szól a leolvasó és vége.
A kimerültségtől elpilledve a kezét maga elé emeli.
Alig remeg.
Mi ez az egész? Mi a fene történik itt?
Haladni kell, mindig figyelni, hogy minden rendben legyen, és furamód ez az
egész figyelemmel teli monotonitás idővel nyugodttá tesz. Mintha két valaki lennék
én is. Egy eltompult valakin belül egy figyelő valaki, aki egészen más, mint a délelőtti. Már-már hullámtalanul nyugodt.

„

30

tiszatáj

Lehet a vásárlóval is így van. A fáradt, zaklatott ezerfejű város túljut az őrjöngésen és egy egészen kisimult, jóképű fazon lesz a végén. Egy jóképű, mosolygós maci,
aki…
– Jó napot!
– Jó napot! – … aki itt van.
A keze lezsibbad egy pillanatra. Próbálja leszedni a szalagról, de szétgurulnak.
Zavartan mosolyog.
– Majd segítek – nyúl a keze után. Határozottan a kezébe veszi, meleg tenyere
körbefogja vékonyka ujjait és visszarakja a gyümölcsöket a zacskóba.
Mély zöld szeméből nyugalom árad.
– Kifizethetem? – húzza föl a szemöldökét, szemei nevetnek.
– Persze, elnézést – nézi a vörös, furcsa képződményeket. – Ne haragudjon, de
nem láttam még ilyet.
– Semmi gond – gondolkozik el egy pillanatra. – Sokáig én sem tudtam. Gránátalma.
– Gránátalma? Micsoda név! – nézi a listát. – Igen, megvan. Nem ismerem. És finom?
Beüti a gépbe.
Kifizeti.
– Szerintem az. Néha van egy-egy újdonság, amit nem ismerek, abból szoktam
venni kóstolóba. Meglepem magam.
– Értem – nézi az almákat –, de olyan furán néznek ki. Nem szeretem az új dolgokat.
Elpakolja a szatyrába a nagy részét, egyet elöl hagy.
– Akkor ez a magáé – rakja le a pult szélére. – Kóstolja meg.
– Nem lehet. Azt nem lehet – tiltakozik és vissza akarja adni.
– Már kifizettem, ugye? – néz mélyen a szemébe. – Az enyém és azt csinálok vele,
amit akarok. Ez a magáé – mosolyog bátorítólag. Nem kell félni az ismeretlentől.
Még az is lehet, hogy valami olyat talál, amit már régóta keres.
Értetlenül néz, de a mosoly átragad rá.
– Köszönöm – süti le a szemeit. – Elfogadom.
Elmegy.
Sokáig nézi, ahogy lassan elballag, kifordul az ajtón. Vissza sem nézve.
A műszak végén megint jól sikerül az öltözőbe érni, senki nem zavarja.
Fura, hogy végig rá gondol. Arra a férfira. Nem is. Arra az emberre. Soha nem látta, mégis mintha ismerős lenne. Innen a boltból? Nem. Ez valami régebbről… mélyebbről.
Mintha egy fátylat lebbentett volna fel az a nyugodt pillanat, ahogy ott néztem,
ahogy ott láttam: és a zűrzavar eltűnt, és ott vagyok, és hirtelen minden kisimul, és
aztán ott van ez az ember… és az őrült, forgó káosz közepében, a mindent elsöprő

2017. április

31

„

hurrikán tengelyében a mélységes csöndben, ott, mintha megnyílt… megnyílna valami.
Mi nyílt meg?
Nem tudom.
Kivel lehetne beszélni erről? Biztos van valaki. Muszáj beszélnem erről valakivel.
Megtörtént egyáltalán? Igen. Itt van a gyümölcs. Most, itt van ez a gyümölcs,
amiről nem is tudtam: gránátalma.
Nehezen, de sikerül feltépni a héját.
A vörös lé végigcsorog az ujjain, kézfején, végig a karján és ő a nyelvével vadászsza a cseppenkénti mámort.
Szép nap volt a mai és az ismeretlen savanykás-édes gyönyörűség.
És az ezerfejű nyughatatlan város is csak egy ember.
Aki mosolyog.

„

32

tiszatáj

GÁL FERENC

Ház körüli munkák
21.
Ez nem szájbarágás.
Csak jelzem, hogy már megint
itt ülök a tésztazöld fotelban.
Hallgatom, hogy magok
pattognak a serpenyőben,
és latolgatom, hol történt
mulasztás, hogy a pókok
életciklusát egy nő verséből
kezdem sejteni, az én koromban.
Ahelyett, hogy a lőtér felől fújó szélben,
mondjuk, fülemet hegyezném.
Ledőlnék, és bámulnám az orrom
elé eső faldarabot egyre többet.
Kizárva a tíz szótagos mondatok
világát, s hogy történetünk
óriásplakátokon folytatódna,
az áztató esőben, vasúti fővonalak
mentén.
38.
Különös vidék ez.
Nincs mohos oldala a fáknak,
a kegyvesztettek turkálóban
küzdenek a szezon derekáig,
a vendégek meg átkelőhajóval
jönnek. A ponton kötélbakján
várom őket, vasalt ingben,
keresztrejtvényt fejtve.
Hogy elmondhassam, a megfejtők
közt mi mindent sorsolnak ki,

2017. április

33
és én melyikre vágyom.
Legutóbb a magas vízállással
törtem meg a csöndet,
az uszadék átlényegülésével.
Ők a gyümölcsfáik oltásáról
beszéltek, az eltűnt csodatevőről.
Az elvarratlan szálakat a vacsoráig
sorra vettük, az asztalnál meg,
ami tompa fényburokban állt már,
a fiúk arcképe is előkerült,
egy sablon hátsó oldalára felragasztva.

AUTUMN

„

„

34

tiszatáj

CSOMBOR RITA

Kertváros
A szomszéd sufnijának tetején gaz nő,
de a fűnyírók állandó hangja odáig nem ér el.
A kátrányból meredő zöld között laksz.
Néha te vagy az antennacsomó,
rád látok, ahogyan a szomszédok is,
színeid belepik a szúnyoghálót.
A kerti hinta deszkái között elférünk,
egymáshoz szögelt korhadás vagyunk
a lakkréteg alatt.
A barackfák elfagytak tavasszal,
közben pedig megtanultunk
pár szót szlovénul.
Ahogyan éjszaka leesnek
a félig érett almák,
úgy érkezel meg te is.
A szomszéd sufnijának tetején nősz,
és félsz a fűnyírók hangjától.

2017. április

35

A kert végében
Uram, már aludnék,
de el kell mondanom önnek,
hogy még mindig szeretem,
ahogy menyétek osonnak át
a kert végében, és ismerem
a kaparásukat, felismerem
az alakjukat,
pedig tudom,
hogy a madárfiókák mellett
felfalják a kiteregetett szennyest is.
Uram, aludnék, ha lehet,
de amióta elmondta nekem,
hogy még mindig szeret
minden kerítést, és azt,
ahogy a rozsdás vasdarab
belevonyít a pillanatnyi csöndbe,
azóta nem tudok,
mert hallom
a kalapácsütések visszhangját
a péntek délutáni acélgyárban.

„

„

36

tiszatáj

PINTÉR LAJOS

vakrepülés
Benes Józsefnek

segesvár fölött
jártam
a hegyek mint
feltartott kezek
tartották a
leszakadni készülő
eget
tűzött a nap
a napsugár itt
sok ezer dzsidás
át és átszúrja
megsebzi a tájat
vérzik a napraforgó tábla
piros csövet leltem
a kukoricásban
vérzik az is
és egy-egy csőben
üszkösödik a seb
és akkor felszálltam
mint aki álmában
repülni tud
felszálltam a táj fölé
repültem
kettészelt madár
két kezemet
kitártam
behunyt szemmel repültem
vakrepülésben
nem tudni mit hoz
a múlt
nem tudhatom mit hoz

2017. április

37
a jövő
nem tudhatom előre
ne lőjetek rám
zuhanó repülőre

tóth menyhért-énekek
egy motívumra
nem vagyok még
olyan fáradt
megjáratnám
füreden a fakutyákat
megugatnának
a tóparti pincsi kutyák
nem riogatna
rianás
siklanék a tükör jégen
mint repülő
fenn az égen
nem vagyok még
olyan fáradt
megjáratnám
füreden a fakutyákat
szívem kihagy
tüdőm zihál
egy pillantás
búcsúzom a lenti jégtől
búcsúzom a magas égtől
én újkori
csokonai vitéz mihály
gyerekkorom
visszavillan
csongrádon a kerekárok
jegén siklott
osztálytársam
kis barátom
szögi jóska

„

„

38

tiszatáj
jégen siklott
de mezítláb
mezítláb járkált
a jégen
mint vadlibák
tisza léken
szöges bakancsa
az úton
párban állva várt
gazdára
szögi jóska
kis barátom
nem vagyok még
olyan öreg
nem vagyok még
olyan fáradt
vár még ránk
a kerekárok
lerúgjuk a bakancsokat
jégen siklunk mezítlábon
szögi jóska
kis barátom
nem vagyok még
olyan fáradt
lerúgjuk a bakancsokat
mint vadlibák tisza léken
jégen siklunk mezítlábon

a tokaji ízes ebéd
tóth menyhért a
híres festő
a tokaji művésztelep
vendége volt
mondták rá hogy
növényevő
mondták rá
a telepi konyhán
menyus bácsi
vegetariánus
nagyhangú beszédet

2017. április

39
tartott
figyeljetek rám
barátok
nem vagyok én
olyan barbár
nem eszem a
kövér disznót
kövér disznó
arra való
hemperegjen benn
az ólban
kövér legyen
másfél mázsa
múzsa legyen
szegény költő látomása
nem eszem a
röpke fácánt
röpke fácán farka-tolla
nem való zsandár kalapra
röpke fácán
arra való
átszelje az arany eget
s nem iszom én
alkoholt sem
a piros bor arra való
mint piros vér
öntözze az anyaföldet
egyik este a társaság
egy jó nevű
tokaji étterembe tért
ott vacsorált
tóth menyhért a
híres festő
elővette az étlapot
átnézte és
ígyen rendelt
látom van itt
csülökpörkölt
jó zsírosan abból ennék
látom saláta jár hozzá
de a gyomrom

„

„

40

tiszatáj
nem kívánja
jó zsírjában krumpligombóc
köretnek inkább
azt kérem
és utána vörös borból
egy nagyfröccsöt is meginnék
s megnyugodván körülnézett
körben a ravasz kollégák
emlékezvén szózatára
hasuk fogták úgy nevettek
tóth menyhért a
bicsérdista
hasuk fogták
úgy nevették
s tóth menyhért
a híres festő
feleszmélvén térdét verte
térdét verte
magán ő is úgy nevetett

arany aratás
nézd csak ezt az izzó képet
ezt a tóth menyhért képet
arany aratás
átjárják a ragyogó
napfény színei
a fehér az aranysárga
a rózsaszín a kék
hátul a kaszások
elöl kéveszedő lány
alakjuk kört formál
mert a kör
tóth menyhértnél a
közösségnek jelformája
a kaszások vállán
a kasza
immár megpihen
nem tudom délidő van-e
delelőn áll-e a nap
avagy a nap

2017. április

41
lenyugodván
istenüknek a jó termést
illendően megköszönve
immár mindenki hazatér
csak a kéveszedő lány
ő dolgozik még serényen
szorít egy ölelés búzát
szorítja büszkén öléhez
mind a kettő
onnan fakad
ezt hirdeti büszkén
mind a kettő
onnan fakad
búzából éledő élet
öléből fakadó élet
mind a kettő
onnan fakad
búzából fakadó élet
öléből éledő élet

ILSEC

„

„

42

tiszatáj

FÖVENYI SÁNDOR

Külvárosi nyár
Pincehideg dinnyét majszoló gyerek,
nyúlós aszfaltba ragadt cipő.
Jobb időket megélt úrinő, kezében cekkerek,
bennük bor és vécéöblítő.
Itt szoba-konyhára szűkült az élet,
szombaton csirkepörkölt nokedlival.
Sramlidal jutott eszébe Weisznének,
ring a segge, ahogy ingeket vasal.
Dudálnak, megjött a szódás,
boldogan felkacag pár másnapos gyomor.
Jézus szobor a kézben, este lottóhúzás,
még mindig „álmodik a nyomor”
Kovácsék húsz éve nem nyaraltak,
maradt a fülledt pesti pára.
A kurvák ára is egyre lejjebb ballag,
Vilmának két cigánylány a konkurenciája.
Régen a szerelem mellé vacsora járt,
a sarki kocsmában gulyásleves.
Eső szemez, mégis zihál a nyár,
monoton, akár egy karcos hanglemez.

2017. április

43

Külvárosi tél
Itt nincs golyó tetoválta vakolat,
csupán lepergő penészes enyészet,
a házmesterek száján sablon-mondatok:
szemét a világ, rohadt az élet,
majd rágyújtanak, füstöt böfögnek,
és odébb löknek pár hasas kukát.
A földszint kettőbe rendőrök jöttek,
drogot nem találtak, csupán piát.
Itt, ha elered, akkor örökké esik a hó,
és rászikkad a fekete cserepekre.
Lopott szeneszsákok a házak. Hízik az éj,
s jégvirág-álom hűvösül az ablakszemekre.

ILSEC

„

„

44

tiszatáj

IVÁNYI MÁRTON

Orientalizmus vagy mágikus kultúra?
A MÁSÍTÁS NARRATÍV MINTÁZATAI SZERB ANTAL MŰVEIBEN

Bevezetés
Szerb Antal (1901–1945) író és irodalomtörténész1 világhírnévre tett szert prózai alkotásaival, melyek helyenként a telihold, a kozmikus hegyormok, zömében álom és ébrenlét határán, vagy épp delíriumos állapotban keletkező látomások, csodadoktorok, szabadkőművesek,
boszorkányok, varázslók mágikus betűk, kabbalisztikus kártyák, az alkímia2, az asztrológia,
és a babonák világában játszódnak.
Mint látni fogjuk, a misztikum3 és az ezzel alkalmasint összefonódó, egzotizáló „másítás”
szerves részét képezi Szerb Antal munkásságának, amennyiben az ilyen jellegű narratív mintázatok már-már elválaszthatatlanok az egyik, minden értelemben „legszellemesebb” magyar
szerző életművétől.
1

2

3

Maga Szerb Antal Naplójegyzeteinek 1943. április 11-i feljegyzésében (2001: 280) a következőképp
utasította el e kategorizálást: „Kellemetlen, ha azt mondják rólam, irodalomtörténész vagyok. Én író
vagyok, akinek témája átmenetileg az irodalomtörténet volt”.
Azt, hogy Európa-szerte mély gyökeret eresztettek az alkímia művészetének „keleti” eredetéről alkotott felfogások, sugallja maga az elnevezés is. Annak etimológiai eredetét az ’al-kīmiyā’’ arab szóig
szokás visszavezetni, noha valójában inkább csak egy antik fogalom arab közvetítéséről lehet szó.
Maga a görögből/egyiptomiból kölcsönzött arab szó különben az „aranycsinálók” áltudománya mellett az arabban egyben a kémia fogalomnak is az alapja, azzal a különbséggel, hogy előbbi megtartja
a határozott ’al-’ névelőt, míg utóbbi nem. Felmerülhet, hogy az alkímia kifejezés meghonosodása világszerte az Abbászida Kalifátus arab természettudományi eredményeit kívánja kitörölni a köztudatból, és azokat az aranycsinálással tudatosan „összekotyvasztva” egy okkult „keleti boszorkánykonyhába” száműzné – azonban ez egyelőre pusztán találgatás a részemről. További érdekesség,
hogy egyes feltételezések szerint a tevékenységhez társított, ’érthetetlen halandzsa’ fogalmát jelölő
angol ’gibberish’ szó Dzsábir ibn Hajján (Abū Mūsā Ğābir ibn Ḥayyān) 8–9. században élt arábiai polihisztor nevére, és az általa is használt, középkori alkímiai „szakzsargonra” utal (Seaborg, 1980:
5–19).
A misztikum – avagy Szerb Antal absztrakt és művészi szavaival: a „létlen ködök ködtelen tájakon” –
a Naplójegyzetek tanúsága szerint már rendkívül fiatal korában, tizenhat évesen érdekelni kezdte a
szerzőt (2001: 30). Visszaemlékezéseiből tudjuk azt is, hogy egy évvel később megszűnnek misztikus vágyódásai a „természet mellékösvényei” iránt, „ahol nagy a köd”, „helyüket azonban a misztikus
históriák szeretete foglalta el” (2001: 49). 1923. április 18-i jegyzetéből kiderül, hogy miszticizmusa
„napról napra növekszik” (2001: 122). Absztrakt világnézeti önvizsgálatot tartva írja magáról 1924.
február 26-án: „Megmaradt a régi Antal Kristófból: (…) a miszticizmusra való hajlam (…), a humanisztikus ideál: a totális ember, aki elől semmi sem idegen, és aki (…) idegenkedik a dogmatikus kötöttségektől. Az idealizmus: vannak örök értékek, melyek puszta létezésük által (vagy érvényességük
által) mindent maguk felé vonzanak” (2001: 220, 228).

2017. április

45

„

E miszticizmus és annak tudatos, mi több, módszeres képviseltetésére következtetni engedő elbeszélő modell áttekintésekor megfogalmazódó hipotézisem szerint a másítás4 – talán
a korszellem hívószavára – jelentős szerepet játszik e munkákban. Ugyanakkor ennek irányultsága, mint majd látni fogjuk, nem kimondottan a Kelet, a szerző eurocentrizmusa5 pedig
ambivalens.
E tartalomelemző vizsgálódás a kritikai diskurzuselemzés posztmodern hagyományainak talapzatán állva tesz kísérletet e tendenciák megragadására bizonyos korabeli eszmeáramlatok, világszemléleti irányzatok – mindenekelőtt civilizációs diskurzus vonatkozású – összefüggéseinek a megvilágításával. Eközben a tanulmány szerzője mindvégig tisztában van azzal, hogy alighanem lehetetlen vállalkozás e bámulatos életművet teljes körűen feltárni.
Orientalista diskurzus vagy valami más?
„Tudja, egyszer láttam egy embert, akinek szétlőtték a fejét, Marokkóban… milyen jó meleg
volt ott… és azok a nők a fátyolokkal… elmegyünk együtt Marokkóba, jó?” – Ekképpen ismerteti Európán kívül szerzett, meglehetősen ambivalens tapasztalatait Cynthia Pendragon az
elbeszélő dr. Bátky Józseffel A Pendragon legendában, majd indítványozza, hogy a világnak
azon a részén tegyenek közös látogatást (1934: 388). Véleményem szerint e fentebb idézett
felhívás szemlélteti azt a jelen tanulmány vizsgálódásainak és érvelésének egyaránt középpontjába állított dualizmust, mely alapfeltevésem szerint részint az egzotikum, a Másik tudatos konstrukciójára, részint ennek (ön)ironikus természetére is következtetni enged.
Hiszen első ránézésre a természeti (jelképe a forróbb klíma) és a társadalmi (szimbólumai a fátyol és a gyilkosság) viszonyok eltérései itt nem hirdetnek mást, mint a markánsan
különböző kulturális antropológiai meghatározottságot, a másságot, vagyis: az egyszerre
vonzó és riasztó egzotikumot.
Ez a sztereotipizált kiszólás ugyanakkor ezúttal nem kezelendő, úgymond, „véres” komolysággal. Különös tekintettel arra, hogy a bűnügyi és misztikus regények paródiájaként is
számon tartható, meseszerű alkotás egyik legkiszámíthatatlanabb, jóhiszemű széplelkűségében megmosolyogtató karaktere részéről hangzik el – ráadásul talán a mű „legőrültebb”
(1934: 399) jelenetében.
Edward Said (1935–2003) palesztin származású amerikai szerző, illetve a nyomában
szárba szökkent egyéb posztmodern (posztstrukturalista) kritikai elméletek megkerülhetetlenek a téma civilizációs (orientalista) diskurzushoz való kapcsolódásai tekintetében. Ugyanis Szerb Antal prózájának hermeneutikai értelmezésekor is érdemes figyelembe venni a
„Másnak”, azaz a „Keletnek” a történelmi és kulturális diskurzusok manipulációja által végbemenő konstrukciós és konceptualizációs sajátosságait, figyelemmel bizonyos megfogalmazások konnotatív tartalmainak (vö.: Foucault, 1969) fokozott jelenlétére.
4
5

E fogalom meghatározására később teszek kísérletet.
Eurocentrizmus fogalma alatt általánosságban azon széles szemantikai skálát értem, amely kognitív
és affektív tényezők által meghatározott attitűd mentén terjedhet az Európa kivételességéről alkotott, pozitívan ösztönzött elfogultságtól a később kibontott posztkolonialista értelmezések (pl. Amin
1988) által feltétezett kíméletlen elvakultságig. Előbbi lényegében jóindulatú „lokálpatriotizmus”,
utóbbi mások kárára érvényesül, akár egyes gyarmatosítási törekvések formájában is. E fogalmi differenciálásnak szerepe lesz a következtetéseim szempontjából.

„

46

tiszatáj

Said magnum opus-a, az olykor felületes és elfogult megközelítése miatt heves vitákat kiváltó, ám feltétlenül gondolatébresztő Orientalizmus (1978/2000) arra hivatott felhívni a figyelmet, hogy a „nyugati” világ kultúrája az „elmaradott Keletet” alanyiságától megfosztó,
afelett önjelölten atyáskodó, nagyszabású és befolyásos, ideológiailag telített, a modernizáció
szelleme által hitelesíteni kívánt reprezentációkat hozott létre.
Said egyszerre lát többet és kevesebbet az orientalizmusban egy intézményesült hatalmi
modell előretolt bástyájánál, amennyiben szerinte a kultúra ébresztette fel azt a kíváncsiságot, „amely a kiküszöbölhetetlen és megmásíthatatlan politikai, gazdasági és katonai érdekeken6 túl színes és sokrétű világgá varázsolta a Keletet” (2000: 28).
Said így vall a kor ekképpen kibontakozó szelleméről: „Az európai kutatók keleti tudományos felfedezései mellett egyfajta »Kelet-járvány« söpört végig a kontinensen, s megfertőzött minden valamirevaló költőt, esszéistát, filozófust (…) a »keleti« kifejezés ebben az értelemben magába foglalja valamennyi olyan amatőr és szakember ténykedését, akik minden
iránt érdeklődtek, ami ázsiai volt, tehát egzotikus, rejtélyes, mélyértelmű, elgondolkodtató” –
írja Said (2000: 94).
Ezzel a folyamattal párhuzamosan jár a „Kelet” szöges szembeállítása egy olyan Európa/Nyugat-paradigmával, amelynek gyökeresen újradefiniált hagyományaiból részben kitörlődött minden orientális eredetű, és amelynek téves önmeghatározáson nyugvó „eurocentrizmusa” részben a „Kelet” ellenében, egy nyugati Kelet-kép kialakításával egyidejűleg
jött létre.
Ha nem is feltétlenül a saidi értelemben vett orientalista tudásrendszernek, ám magának
a „Kelet” iránti figyelemnek és kutatásának egyaránt nagy hagyományai vannak hazánkban
is. Szerb Antal számos „elődje”, illetve kortársa – beleértve a roppant terjedelmes ismeretanyagot felhalmozó, kora talán legnagyobb iszlámkutatójának számító Goldziher Ignácot
(1850–1921), és a szintén nemzetközileg megbecsült Germanus Gyulát (1884–1979) is –
egész életét a Kelet tanulmányozásának szentelte. Alig hinném, hogy Szerb Antal ne ismerte
volna legalább hallomásból akkoriban világszerte elismert munkásságukat.7
Tény, hogy Germanus Gyula 1936-ban, éppen abban az évben, amikor Szerb Antalban vegyes érzelmeket kelt olaszországi látogatása, modernista tónussal jegyzi le Allah akbar! címet

6

7

A Said nyomdokain haladó Talal Asad (1993: 228–29) antropológus történelmi tapasztalatokat illető, posztstrukturalista okfejtése szerint az idők folyamán a nyugati, politikai, gazdasági, ideológiai
hatalom növekedett a nem európai népek felett. Ez a hatalom, amely a felvilágosodással bontakozott
ki, azóta is újrarendezi a nem európaiak életét, gyakran maguknak a nem európaiaknak a közbenjárásával [agency].
Miként Edward Said is ismerte – legalább is Goldziher Ignác ténykedését, akinek lényegében ugyanazt az ideológiai telítettséget rótta fel, mint más szerzőknek. Az Orientalizmus egyik szakaszában
(2000: 360) az alábbi kritikát fogalmazza meg Goldziher Ignácról: „Tetszését elnyerte az iszlám toleranciája, más vallásokhoz való viszonya, lelkesedését azonban lehűtötte Mohamed antropomorfizmusával szembeni ellenérzése és az iszlám – szerinte – túlságosan is a külsőségekre figyelő teológiai
és jogi rendszere”. A Said-féle szellemi kör egy „túlkapása”, hogy miközben a teljes orientalista tudományosság létjogosultságát és tudományos értékeit megkérdőjelezi, nyíltan kérdőre vonja olyan
mindenkor önzetlen, életüket a kutatásnak szentelő filantróp orientalisták ténykedését is, mint
Goldziher Ignác. Ám nem csak az övét, hanem közvetve más, nem megnevezett magyar orientalistákét is, akiknek a szóban forgó történelmi időszakban ténylegesen meghatározó kolonialista tevékenységben, úgy vélem, közép-európai gondolkodókként vajmi kevés érintettségük lehetett.

2017. április

47

„

viselő, tudományos ihletettségű önvallomásában: „a görög, keresztény, indiai tanok és szabad gondolatok hatása (…) tápot adott a középkori arab kultúra csodálatos teljesítményeinek.
De a fejlődés nem törhette szét a keretet (…) az iszlám mint vallási alapon szervezkedett kultúra, megtorpant. Míg Európa felfedezte Amerikát, a reneszánsz megindította a humanizmust, és a technika megkönnyítette az emberiség testi életét, a muszlim Kelet vallási álmában szunnyadt. Ez az elmaradottság vetette azután alá az európai gyarmatosításnak. Csak a
világháborúk borzalmai, amelyekben Európa maga szaggatta szét testét és elindította a régen
szunnyadó szocializmus eszméjét diadalmas útjára, kezdte felébreszteni az álmos Keletet”
(1968: 18–19).8
Vajon egybecsenghetnek-e egyes Szerb Antal-féle szövegrészletek és az általuk hordozott
jelentések e fentebb bemutatott, feltételezett szellemi-politikai alakzatokkal és a hozzájuk
kapcsolódó diskurzussal? Megjelenik-e a Nyugat-Kelet dichotómia a korát és annak társadalmi viszonyait illetően oly tájékozott, lefegyverző műveltségű szerzőnél?
Igenlő válasz esetén vajon mennyire lehet kiélezett e szembeállítás egy, az európai viszonyokról időnként annyira távolságtartó és éleslátó kriticizmussal író szerző esetében?9 E kérdésekre próbál e tanulmány a továbbiakban válaszokat találni.
Elöljáróban érdemes leszögezni annyit, hogy nincs okunk feltételezni, hogy e méltán népszerű életmű kapcsán a Said által bizonyosságnak tekintett politikai színezetről, úgymond
„valós erők és valós területek politikai irányításának ujjgyakorlatáról” (2000: 293) lenne szó.
Szerb Antal egyfelől inkább egy sajátságos „trendhez” illeszkedik, ami természetesen mit sem
von le vitathatatlan művészi értékéből. Másfelől történetfilozófiai összefüggések rendszere
húzódhat a háttérben, amely időnként nagyon is előtérbe kerül.
E történetfilozófiai összefüggésekre vonatkozó sommás ítélet helyett hadd álljon itt inkább a citátumok felütéseként egy idézet Szerb Antal egyik első prózai alkotásából, az 1919
augusztusában befejezett Hogyan halt meg Ulpius Tamás? című novellából: „Mert Ulpius Tamás misztikus volt; elolvasta Bhagavad-gítát, az újabb teozófistákat, Krishnamurtit és Jinaraja-dasát, és ismerte a XV. és XVII. századbeli német misztikusokat éppúgy, mint a perzsa
sufiták verseit” (2001: 295).
A „másítás” diskurzusa
Az orientalista diskurzus szerkezetének és mechanizmusainak fentiekből következően van
legalább két olyan főbb jellemvonása, amelyet konkrétan a Kelethez való, telített viszonyulás
kontextusában ír le Said és szellemi köre. Ám hasonló diszkurzív mintázatok, illetve identi-

8

9

Némileg hasonló viszonyulást sejtetnek az író részéről a – már jóval Szerb Antal halála után – a szíriai Damaszkuszról írt Kelet fényei felé (1966) című kötetében azon megállapításai is, hogy „a régi, hagyományos Kelet ragyogó köntösét megrágta a moly, de helyette új öltözéknek örvend, hogy ne kelljen szégyenkeznie az öregedő múlt miatt”.
Európáról számtalanszor beszél a szerző műveiben, álljon itt ezúttal csak két rövid szakasz, amelyből e földrész iránt mérsékelten elfogult szerző portréja rajzolódik ki. A fogalom úgy jelenik meg a
Cynthia (1999: 61) című novellában, mint „a kecses, váratlan és heroikus hülyeség”, ősi múltja pedig
A herceg című novellában a szerző tapasztalataival ellentétben „még nem ismert kicsinyes, nyárspolgári tiltásokat és az útjába kerülő akadályokat úgy söpörte el, mint egy tisztító vihar a piszkos kis
kunyhókat” (1999: 148).

„

48

tiszatáj

tásképző erők és kényszerek általános érvényre tehetnek szert más entitások, így a legkülönfélébb emberi közösségek10 tekintetében is. Ezek: a másítás, és az eurocentrizmus.
A „másítás”, vagy „mássá minősítés” egy identitásképződést magyarázó fogalom. Arra a
széles körben jelenlévő, könnyen felismerhető jelenségre utal, amikor – a legváltozatosabb
okokból és helyzetekben – kollektív „önmagukat” az emberek a kollektívájuk képzetéből kizárt vagy kizárni kívánt csoportok vélt negatív kategóriájának az ellentétével azonosítják. Ez
az identitásnak legalább olyan meghatározó tényezőjévé válhat, mint amilyen egy valójában
meglévő, ténylegesen a magunkénak mondható sajátosságunk.
Az eurocentrizmus egy Európa kivételességéről alkotott felfogás. Posztkolonialista értelemben a fogalmat megalkotó egyiptomi-francia politológus és közgazdász Samir Amin11 szerint Európa egy olyan, a modern gyarmatosítással a történelem színpadára lépő kulturális
konstrukció, amelynek hívei önkényes és mitikus alapokon hirdetik a Nyugat egységét, örökkévalóságát és felsőbbrendűségét, a régmúltban keresve ennek civilizációs előzményeit
(1988: 165).
Talal Asad12 (2003: 161–170) amerikai-pakisztáni antropológus Edward Saidra (1978/
2000) történő hivatkozással mutatja be azt a másításhoz, valamint az Európa és EuroAmerika világának és világképének (f)elismerendő alanyként történő konstrukciójához való
ragaszkodást, ami az arabokat (és általánosságban a „keletieket”) szükséges „Másikként” tételezi.
Véleményem szerint indokolt lehet a feltételezés, hogy egy fiktív és romanticizált Kelet
képének konstrukciójában akarva-akaratlanul – a maga módján, illetve művészi kellékeivel –,
Szerb Antal maga is közreműködik. Ugyanakkor aligha lehet szó a Said által valószínűsített
nagyhatalmi imperializmus valamiféle „alattomos” diszkurzív stratégiájának a tudatos képviseletéről.
A soron következő példák egyrészt azt kívánják alátámasztani, amit már a fentiekben elárultam: a másítás elemi alkotóeleme – végeredményben akár egyik védjegye is – Szerb Antal
alkotói munkásságának. Másrészt azt jelzik, hogy ezen elbeszélő modell nem kizárólag a „Keletre” irányul. Végül, harmadrészt, arról is árulkodnak, hogy e másítás nem feltétlenül fosztja
meg a „Keletet” egyenrangú státuszától.
Kezdjük talán Szerb Antalnak az olvasók körében egyik legnépszerűbb, 1934-ben megjelent (fantázia)regényével,13 A Pendragon legendával. A többnyire Wales „sötétedő, misztikus
tájain” a maga „egyre idegenszerűbb, barbárabb és ősibb” (1934: 296) hangzású településein
10

11

12

13

Csak néhány példát a saidi tézis fogalmi variánsaira: Milica Bakić-Hayden (1992) leírja a délkeleteurópaiak alanyiságtól való megfosztását, avagy az „orientalizálók orientalizálhatóságát”, mely következetéseket továbbfejleszti Maria Todorova (1997) és Tanja Petrovic (2009), egész pontosan a
Balkán vonatkozásában.
Bár így tűnhet, Samir Amin (1988: 175) nem teljesen ért egyet Saiddal. Míg előbbi szerint a Kelet
kulturális konstrukciója konkrétan a modern gyarmatosítással épül ki, addig utóbbi szerint az már
az antikvitásban szárnyat bontott.
A már fentebb idézett Talal Asad édesapja különben Szerb Antal kortársa, az akkoriban az OsztrákMagyar Monarchiához tartozó Lembergben Leopold Weiss néven született, később muszlim hitre
tért utazó, nyelvész és diplomata Muhammad Asad (1900–1992) volt.
Nehéz meghatározni A Pendragon legenda műfaját, amennyiben azt fantázia-, detektív-, vagy esszéregénynek, csakúgy, mint „normál” regénynek, kísértethistóriának, de akár előbbiek paródiájának
egyaránt tekinthetjük.

2017. április

49

„

(is) játszódó mű leírásait időnként átitatja valami megfoghatatlan „keleti” okkultizmus – tegyük mindjárt hozzá, hogy lebilincselő jellege egyebek mellett ebből is adódik. Ennek az okkultizmusnak a hordozói nem mások, mint a „rejtett tudományok utolsó nagy mesterei, az
aranycsinálók és mágikus orvosok” (1934: 24), vagyis a rózsakeresztesek. Arról az alapművüknek számító, „allegorikus és homályos” nyelvezetű kódexről, amelyben Osthanes perzsa
bölcs „értelmetlen, de szép jelmondata” is szerepel, a szereplők egyike, Earl of Pendragon vélelmezi, hogy „csakugyan egy ősi [valószínűleg a XIV. századból származó] arab könyv latin
fordítása” (1934: 199–200).
A főszereplő dr. Bátky János elmondása szerint a szóban forgó mágikus gondolatközösségek kulcsfigurája, „[Rózsakereszt] csodadoktor és alchimista (…) a Fama Fraternitatis szerint,
Arábiából magával hozta az összes rejtett bölcsességet, a Titkos Városból, ahol az arab tudósok éltek”. Mindenesetre hozzáteszi, hogy „de ez csak legenda. Azt se tudjuk, mikor élt, ha
ugyan élt egyáltalán” (1934: 132). Az „értelmetlen, de szép”, és a „rejtett bölcsesség” egy-egy,
másságra történő utalást és felértékelést egyaránt hordozó, ambivalens töltésű jelző, illetve
jelzős szerkezet.
Persze nemcsak az arab utalások hivatottak magukra vonni az olvasó érdeklődését. Szerb
Antal felvonultat egy másik „keleti” eredetű kultúrát is a Bátky-féle narráción keresztül:
„[Cynthia Pendragon] megmutatta a perzsa kódexeket, melyeket a múlt század végén gyűjtött egy tropikus Pendragon. (…) Vagy húsz perzsa kódex volt ott s egyik eksztázisból a másikba estem. Nem gondoltam akkor még, milyen aktív szerepük lesz ezeknek a kéziratoknak
saját személyes történetemben” (1934: 95).
Az eksztázis fogalom véleményem szerint egyértelműen túlmutat a dr. Bátky János filológus karakterében megelevenedő önparódián, és a szórakozási célzatú olvasást és a kritikai
vizsgálódást egyaránt eltolja valami megfoghatatlan, önkívületi – netán Európán kívüli? –
irányába, amelynek alapja és sarokköve a mágia. Vajon ez a mágia iránti elragadtatás a szerzőnek a különbözőség iránti tiszteletéről árulkodik, netán a hangsúly a másításon, az
egzotizáláson van? Noha természetesen nem rendelkezem a „bölcsek kövével”, úgy vélem,
mindkét elképzelést meghaladja Szerb Antal prózája.
A mű egy másik jelentében, amikor Lenglet de Fresnoy hosszasan idézett memoárjának
elbeszélője feleleveníti tapasztalatait „a Reménységhez címzett szabadkőműves-páholyba való felvételétől kezdve az iszonyattal való találkozásáig”, abba is beavatja az olvasót, hogy egy
ízben, miközben a Nagyinkvizitor gratulált bátorságához, „néhány mágikus szót mormolt valamely keleti nyelven és rá is álarcot adott”. Rózsakereszt pedig, „mikor az öregség hatalmát
kezdte érezni magán, magához hívatta legjobb barátját, Robert Fluddot, az orvost, testvérét a
rózsakereszt jegyében. Őrá bízta a keletről magával hozott nagy titkot” (1934: 291).
A misztikum biztosításáért Szerb Antal műveiben rendre felelős szabadkőművesség, és
ennek okkult titokzatossága A királyné nyakláncában (2001: 91) erőteljesen orientális színezetű14: „Cagliostro most már mint távoli, rendkívül előkelő és rendkívül titokzatos szabadkő14

Azzal a feltételezéssel kapcsolatban, hogy nemcsak a XVII–XVIII. századi európai gondolkodást általában, hanem konkrétabban a rózsakeresztesekhez és a szabadkőművesekhez hasonló, középosztálybeli titkos társaságok és szekták ideológiáját is erőteljesen meghatározta az alexandriai eredetű
„egyiptomi bölcsesség”, bővebben l. Bernal, Martin (1987): Black Athena. Black Athena: Afroasiatic
Roots of Classical Civilization, Volume I: The Fabrication of Ancient Greece, 1785–1985. Rutgers University Press. 173–177; 180–81.

„

50

tiszatáj

műves páholyok megbízottja utazza a világot, bizonyos kozmikus diplomáciai kiküldetésben;
amint elejtett szavaiból sejteni lehet, a rejtelmes homályban, mondjuk a piramisok mélyén
székelő nagymesterek küldték Európába, hogy helyreállítsa a szabadkőművesség legrégibb
és egyedül üdvözítő rendjét, az »Egyiptomi Ritus«-t”.15
Származásának, vagy a „Másik” kultúrkörrel való kapcsolódásának elbeszélői nyomatékosításával párhuzamosan fut Cagliostro személyének egzotizálása (2001: 94): „sohasem került még megfigyelésem alá az övénél figyelemreméltóbb fiziognómia. Kiváltképpen tekintete
sejtetett csaknem természetfeletti mélységet. Nem tudnám leírni szemének kifejezését; egyszerre láng és jég; vonzott és taszított; félelmet keltett és leküzdhetetlen kíváncsiságot ébresztett
fel”.
A Pendragon legenda mellett A királyné nyaklánca című kisregényben is feltűnő
Cagliostro, e minden hájjal megkent szélhámos és sarlatán, kuruzsló és hamispróféta karaktere azt jelzi véleményem szerint, hogy Szerb Antal egyfelől előszeretettel nyúl a másítás elbeszélési technikáihoz, másfelől ugyanakkor ez nem feltétlenül Kelet-orientált: „Cagliostro
mint csodadoktor és igazi próféta jelenik meg”, akinek „származását és nevét, úgymond, nem
ismeri”, de gyaníthatóan „korai gyermekkorát Medinában töltötte Acharat néven, Salaahym
nagymufti árnyékában (…) mint gyermek megismerte a növénytan és orvostudomány titkait,
számos keleti nyelvet megtanult és betekintést nyert az egyiptomi piramisok rejtelmeibe (…)
Tizenkétéves korában bölcs mesterével együtt elhagyta Medinát és Mekkába ment” (2001:
66–68).
Ugyan szemlátomást Cagliostro ábrázolása orientális tónust kap, ám a továbbiakban elsősorban a „délvidéki”, neve által is tanúsított, olasz (szicíliai) származás kerül előtérbe, szintén klisés alakzatokban: „Szicília (…) kitűnő környezet egy kezdő szélhámos számára. Itt élt
abban az időben Európa leghiszékenyebb, legbabonásabb és legcsodaváróbb népe” (2001:
69).
Életútjából és/vagy származásából adódhat, hogy Cagliostro a visszaemlékezések szerint
ráolvasásait „olasz, latin és főképp arab nyelven” folytatja. „Halandzsa-nyelven beszélt (baragouin), félig franciául, félig olaszul és ebbe állítólagos arab szavakat kevert közbe, de nem
fáradt azzal, hogy lefordítsa (...) Egy német orientalista egyszer arabul szólt hozzá és
Cagliostro egy szót sem értett belőle. Tehát halandzsázott…” Hiába e fortélyok azonban, hiszen „művelten-együgyű” követői megigézésekor „a nagy misztikusokat nem használhatná fel,
Dzseláleddin Rumi (…) tanaiból sem ő, sem hívei nem értenének egy szót sem” (2001: 86, 126–
127).
Ebből a leírásból, illetve karakterismertetésből annak érzékeltetésén túl, hogy a másítás
tárgyát szemlátomást nem kizárólag „keleti” attribútumok és klisék képezik, az is következik,
hogy Cagliostro karaktere voltaképpen egy közönséges csaló, aki sokkal inkább groteszk,
esetleg infantilis, mintsem fenyegető, vagy magatehetetlen. Annak, hogy tökéletesen tisztában van a másítás, az arab kultúrkör európai megvilágításának lélektani erejével, különben
maga Szerb Antal is hangot ad az alábbiak szerint: „Cagliostro az »arab szavakkal« ejtette ön15

Érdemes megjegyezni, hogy az Egyiptomi Rítus, mint a titokzatos szabadkőműves miliő metonímiája, néha pusztán csak egyiptomiként szerepel. Márpedig ez egy tájékozatlan vagy a történetet felületesen olvasó gondolatvilágában könnyen antik és közel-keleti (mindegy is: egyszerűen a máshoz társuló) eszmefűzéseket kelthet. „Úgy számította ki Cagliostro, hogy a nagy egyiptomi maszlagot, a piramidális maszlagot Rohannak kell lenyelnie”.

2017. április

51

„

kívületbe hallgatóságát” melyek „felcsillantották Cagliostro áhítatos hallgatói előtt a Boldogító Látomást. Amit értettek szavaiból, azt elnéző türelemmel végighallgatták annak a kedvéért, amit nem értettek...” (2001: 127–128) E bűvös keleti szavak sajátos „leitmotívuma” különben vissza-visszaköszön a későbbiekben is: „Cagliostro szemét az égre emeli, nagy szónoklatot mond, Istent hívja tanúul és ontja az olasz és »arab« szavakat.” (2001: 282)
Említést érdemel, hogy az egyes szereplők által képviselt kultúrrasszista nézetektől a
narráció során maga a szerző elhatárolódik, vagy akár azokat nevetség tárgyává is teszi:
„Théveneau de Morande többek közt szemére hányta Cagliostrónak azt a hazugságát, hogy
Arábiában a sejkek, rokonai, úgy irtogatják a felesszámú oroszlánokat és tigriseket, hogy disznókat kiskoruktól fogva arzénes étellel táplálnak” (…) „Cagliostro egészen meglepő szellemességgel válaszol”, és Théveneau de Morande urat reggelire hívja, miközben „kéri (…), hozzon magával bort és minden más hozzávalót, a húst azonban ő, Cagliostro fogja szolgáltatni
(…) Théveneau de Morande erre meghátrált” (2001: 355–356).
A Kelet és a varázslás elvont mintázatai utalásszerűen átfedésbe kerülnek a mesék időtlen világába vezető Szerelem a palackban című novellában is. Hiszen Klingsort, a chatelmerveili varázslót, amikor krónikus álmatlanság gyötörte, „elővett egy könnyebb arab varázslókönyvet, hogy elűzze az éjszaka unalmát…” (1999: 125).
Tegyük hozzá azonban, hogy ebben az esetben, noha az arab varázslókönyv epizódszerepet kap, semmilyen más összefüggésben nem jelenik meg a későbbiekben. Mindezért talán
szükségtelen is kiragadni eredeti szövegkörnyezetéből.
Különben is, amellett, hogy a csodadoktorok sablonos ábrázolása vissza-visszatér, képességük néha hatástalan: a fehér mágus színrelépését megelőzően a súlyos beteg bizánci Zoé
hercegnéhez a rá „különös köveket aggató, hosszú szakállú zsidók16, és az ablaka alatt táncolva üvöltöző szent életű arabusok” egyaránt tehetetlenek A fehér mágus című novellában
(1999: 23). Hasonlóképp, nincs okom feltételezni, hogy a Herceg című novella egyik deskriptív szakaszának (1999: 144) a tuniszi bej, Hasszán bég féltestvérének keresztény hitre térésére történő utalására a leírás akkurátus jellegének biztosításán túl egyéb szempontból hárulna szerep. Főként, hogy a továbbiakban ezúttal sem kíséri azt a novellában olyan egyéb
utalás, amelynek orientális összefüggései lennének.
A fentiekhez hasonló megjegyzések Szerb Antal más prózai alkotásaiban is szerepelnek.
Talán önkényes dekontextualizáció lenne A zsarnok című novella „bosszantóan ügyetlen, és
durva”, a herceg körül forgolódó szerecsen szolgáit (1999: 48), vagy a Századvég halált hozó17 héber betűit (1999: 97–99) egy kritikai problémamegfogalmazásba illeszteni. A frivol
párizsi környezetben játszódó St. Cloudban egy kerti ünnepélyen című műben az elbeszélő
párválasztási indíttatásból, úgymond „taktikai” okokból, „hindu eredetű, jónevű” tenyérjós-

16

17

A zsidóság és az orientalizmus kapcsolatáról bővebben l. Kalmar, Ivan Davidson – Penslar, Derek
(2004): Orientalism and the Jews. A The Tauber Institute Series for the Study of European Jewry által
megjelentetett kötet azt kívánja bemutatni, hogy a keleti zsidóság hagyományos reprezentációja milyen jól illeszkedik Said alapfeltevéséhez. Ennek megfelelően Shakespeare Shylock zsidó karakterének ábrázolási – és befogadási mintái A velencei kalmárban a szerzőpáros szerint megfeleltethetők
az orientalista hagyományok „Kelet(i)ről” alkotott képének.
Ebben a formában ez a megfogalmazás talán túlzás, hiszen Szerb Antal egy-egy különleges cselekménymozzanatnak rendre ad „prózai”, tudományos magyarázatot is, e jeleneteket „varázstalanítva”
is megmarad azonban a megmagyarázhatatlanság varázsa.

„

52

tiszatáj

nak adja ki magát, hogy közelebb férkőzhessen a „gileádi”18 lányhoz (1999: 73–74). Pico herceg és Monna Lianora történetében a herceget szerelmi bánatából héber tudományokra és
kabbalára való oktatással kigyógyítani igyekvő Eliah zsidó orvos jelenik meg (1999: 10).
A „boszorkányságok műhelyévé” váló Pendragon vára nemcsak a „kelta nép ősi bölcsességét”
hordozó, hegyekből jött vén pásztoroknak, hanem a királyi udvarokból tudásuk miatt elűzött,
„görnyedt, öreg zsidók” számára is menedéket adott az évszázadok során (1934: 24–25).
A kabbalisztikus, érthetetlen héber szavak pedig a létező történelmi szereplő Robert Fludd
asztrológus hátrahagyott írásaiban is szerepelnek A Pendragon legendában (1934: 58). Mindenesetre figyelmen kívül hagyni e tendencia jelentőségét csakis saját felelősségre illik a
saidi gondolatkörök felidézésekor.
Az eddigieknél is fontosabb, hogy – mint azt Cagliostro példája is érzékeltette fentebb –,
a titokzatosság, az elzárkózottságból vagy az európai ember számára való ismeretlenségből
táplálkozó misztikum, az okkultizmus aurája más kultúrköröket is körülleng Szerb Antal műveiben. A szerző előszeretettel emeli ki e vélt vagy valós jellemvonásokat, például a (dél)olaszok (pl. A zsarnok; A királyné nyaklánca stb.)19, vagy épp a kelták esetében is. Mindez a
másítás előszeretettel történő alkalmazása mellett, ugyanakkor a Said (1978/2000) által valószínűsített orientalista tendenciák ellen egyszerre szól: „A kelták pedig, amint tudjuk, a fantázia és a babonák népe (…)Mind a négy kelta nép: az ír, a walesi, a hegyiskót és a breton úgyszólván mindmáig csaknem theokratikus világban él, mindenben papjaira hallgat, az ő mágikus
hatalmuktól vár útmutatást földi kérdésekben is” (2001: 61–63).
Szintén a nyugat-ír-szigeti keltákról állapítja meg A Pendragon legendában az elbeszélő
dr. Bátky János, hogy „a connemaraiak mások, mint a többi ember” (1934: 30). Ugyanebben a
műben az angolokról viszont maga az érintett connemarai Maloney mondja, hogy „nem emberek” (1934: 47), majd Osborne Pendragon állítja azt, hogy „a walesiek mind bolondok”
(1934: 91) utóbb pedig Cynthia Pendragon méltatja a kontinentális (a. m. nem a Brit-szigetekről származó európai) embereket, amiért „olyan mások” (1934: 97). Cynthia (auto)sztereotípiája szerint „a kelta örökre lázad a tények zsarnoksága ellen” (1934: 136). A vallomása
szerint őt vonzó, „összetett mágia”, vagyis az észak-walesi folklór, mondák és legendák világához fűződő rokonszenvének alkotóelemei dr. Bátky szerint a sznobizmus, a szellemi kíváncsiság és a szerelem (1934: 25; 126).
Ha a fenti empíria20 fényében voltaképpen igazolható is a hipotézisnek azon része, hogy a
másítás narratív mintázatai jelen vannak – mégpedig fokozottan – az életműben, nézzük meg,

18

19

20

Gileád egy ószövetségi helynév, ami újfent orientális, illetve precízebben, mágikus kapcsolódásokat
sugall.
Előbbi novellában (1999: 43) a milánói hercegi udvarban a főhős Lytto fejében ősi olasz babonák
jártak az Álarcosról, aki eljön majd az idők végezetén, utóbbi regényben pedig, mint láthattuk fentebb, Szerb Antal úgy ír a szicíliaiakról, mint „Európa leghiszékenyebb, legbabonásabb és legcsodaváróbb népe. És egy nép, amely nagyon nem szeretett dolgozni”. Elmondható továbbá, hogy a VII.
Olivér shakespeare-ies politikai bohózatában a képzeletbeli Alturia lakosainak fiktív nemzetkarakterét ábrázolva Szerb Antal minden valószínűség szerint a (dél)olaszokkal kapcsolatos, elnyűhetetlen
sztereotípiák „szellemtörténeteiből” nyert ihletést (1999: 15–20).
Van mindenesetre Szerb Antal életművének egy olyan témarétege, amelyre secunda facie sokkalta
inkább vetülhet az orientalista diskurzus árnya, mint az életmű egészére, általánosságban, ez pedig a
nemiség, különös – ha nem is kizárólagos – tekintettel Szerb Antal nemzetközileg is legnépszerűbb

2017. április

53

„

hogy milyen mértékben társul ehhez eurocentrizmus, vagyis az Európa kiváltságos helyzetéről alkotott, Szerb Antal korában igencsak meghatározó felfogás.
Eurocentrizmus
Az, hogy Szerb Antal eurocentrizmusa helyenként kifejezetten erős, máskor kevésbé előtérbe
tolt magyar önazonosságtudatával21 fonódik össze, egyértelműen kirajzolódik már egyik korai művéből, a Magyar irodalomtörténet (1934) kötetből is. Ezt szemlélteti e tudományos és
esztétikai igényességgel megírt, nagy mű egy-egy alább idézett szakasza is: „van valami, ami
folytonosság Athéntől Budapestig” (…) A magyar irodalom „hangszer” a keresztény-európai
kultúra „jól összeszokott zenekarában” (1934: 17–19). A magyar történelmet pedig „nem lehet megérteni Európa történelme nélkül (…) az események is a legszorosabban összeláncolódnak Európa eseményeivel”. E folyamat kezdetével Szerb Antal a kereszténység felvételét
azonosítja: a keresztény erkölcs győzelmével a „primitív” magyarság „civilizált nép lett”
(1934: 30).
Fontos továbbá e tanulmány szempontjából, hogy az írásbeliség hazai megjelenésének
ismertetésekor Szerb Antal kitér arra, hogy az annak központi elemeit képező kódexek és a
szellemi tartalmával mágikus egységet alkotó könyvek hatalmi misztikummal ruházattak fel,
mi több, „az írott imádságok amulett formájában való hordozása ma is előfordul Keleten”
(1934: 33).
Az 1937-ben megjelent Boldog szigetek (1948: 20–21) komolyabb hangvételű, alábbi szakasza viszont újfent jelzi egyfelől, hogy a másítás tárgya nem kizárólagosan az arab kultúrkör. Noha nem kimondottan (Közel-)Kelet orientált, időnként Szerb Antal nagyon is intenzíven eurocentrikus: „Milyen szimbólum-teljes, hogy Columbus, aki pedig a Kelet mesés kincseit
kereste, nyugatnak indult, a nap és a legendák útját követve! A fehér ember útja Nyugat felé
visz és Columbus is az ősi és természetes gravitációt követte”.
Ne higgyük azonban, hogy Szerb Antal idézett soraiból kirajzolódó eurocentrizmusában a
nyugati dialektikus ráció egyetemes érvényűnek beállított állításainak azon modernista hagyományai köszönnének vissza, amelyekről később Said és mások rántják le a leplet. Szerb
Antal nagyon is tisztában van az „öreg kontinens” és modernista konstrukcióinak tökéletlen
voltával, és ennek hangot is ad. Az ő napjaiban mindinkább előretörő kollektivizmusnak

21

művére, az Utas és holdvilág (1937) regényre, amely a XX. század egyik legnagyobb hazai könyvsikere is egyben.
Magyar önazonosságtudata, vagy ahogy Szerb Antal írja, „magyar-mivoltom” (2001: 135) már egészen korán, tizenéves korában lelkiismeret-vizsgálati kérdésként jelentkezik. Piarista cserkész feljegyzései című naplójegyzetének tanúságai szerint tizenhárom évesen olyan etikai színezetű, önvizsgálati kérdésekkel, minthogy nem hazudott-e, uralkodott-e nyelvén, cselekedetein, nem volt-e udvariatlan stb. együtt felteszi önmagának azt a kérdést is, hogy: nem vétett-e a hazaszeretet ellen (2001:
12). 1921–1923 között írt, későbbi naplóbejegyzéseiben zsidó származását és identitását (2001: 93,
184) tolja előtérbe, 1924-ben kettős, magyar és zsidó önazonosságtudata (2001: 246) a meghatározó, végül 1942. november 20-án írt vallomása szerint „megtalálja a definícióját” és azt írja: magyar
anyanyelvű zsidó vagyok (2001: 279).

„

54

tiszatáj

(totalitárianizmus) olyan, egyazon szellemi tőről fakadó alakzatai, mint a fasizmus és a marxizmus is, kifejezetten riasztják.22
Az első bennszülöttek (1941) című novella a felfedezések nyomán bekövetkező gyarmatosítás kártékony hatásairól ír.23 Miközben egyértelműen kidomborítja az érintett közösségek
másságát, Szerb Antal szemlátomást teljesen tisztában van a kolonializmus tragikus következményeivel: „ha bennszülöttnek tengerentúli országok primitív őslakóit nevezzük: az európai ember első találkozása vele akkor történt, amikor Columbus Kristóf 1492-ben partra
szállt (…) Columbusban merül fel igazán a probléma, hogyan viselkedjék a fehér ember a színesekkel szemben, a bennszülött ekkor lép be az európai tudatba. (…) És így kezdődik el,
mindjárt az első felfedezővel és az első bennszülöttekkel, az indiánvilág (…) katasztrófája.
A spanyol hódítók egy évszázad alatt teljesen kiraboltak, kiirtottak, rabszolgaságba süllyesztettek és őserdők mélyébe kergettek egy egész világot, amely az övéknél talán szebb és emberibb volt. A szerencsétlen indiánokért senki sem emelte fel szavát” (1948: 158; 160).
A szintén 1941-ben megjelent A világirodalom története bevezetőjében megállapítja, hogy
„a világirodalom (…) a két klasszikus nyelv, a görög és a latin irodalma, továbbá a Szentírás –
ezek kultúránk közös alapjai” (1980: 8). Ezt a már-már ellentmondást nem tűrőként ható kijelentést egyelőre tegyük félre további megfontolásra.
A királyné nyaklánca bevezetőjében mindjárt egy beszédes, eurocentrikus megállapítást
találunk. Hiszen, noha megállapítást nyer, hogy „a középkor és az újkor története a nemzetek
története; és elsősorban a nemzetek saját fiainak dolga, hogy megírják hazájuk történetét”,
ám „van e történelemnek két korszaka, amely oly egyetemes nagyságú és kihatású, hogy az

22

23

A kollektivizmussal szembeni nyugtalansága egyértelműen megjelenik az 1936-os olaszországi élményei közt is. A Nyugat folyóiratban, majd Szerb Antal gyűjteményes esszéköteteiben napvilágot
látó naplóbejegyzések közül a Szász Detre sírja, illetve A harmadik torony és a Trieszt, avagy a fáradtság című írások fogalmazzák meg Szerb Antal fenntartásait ebben a tekintetben: „mialatt Szász Detre
sírja fölött állok, irtják a spanyol kormánycsapatokat a Guadarrama lejtőin és utolsó golyóikat lövik
ki a felkelők a toledói Alcazarban. De már rég nem kormánycsapatok és felkelők küzdenek, hanem
két világ, a kollektivizmus két formája, amely végre nyílt harcban összecsapott (…) Talán ma is van
még reménység (…) hogy a kettő közül egy harmadik kerüljön ki győzedelmesen” (2007: 66–67).
A kollektivizmus iránti, annak egyéniségtorzító hatásai miatt érzett szkepsziséről további tanúbizonyságot tesz a szerző A harmadik torony című naplójegyzetében is: „Ülök az olasz táj fölött (…)
mostani utamban először boldog vagyok (…) Olaszország az enyém, nem Mussolinié (…) megértettem mindent: nyugtalanságomat a vonatokon, a szállodákban, a vendéglőkben, a kirándulók közt,
egész úton mindenütt, ahol mint magányosnak a kollektivitással, a boldog olasz kollektivitással kellett érintkeznem. A magányomat féltettem tőlük és az európai jövőtől, amit a számomra szimbolizáltak. A magányos boldogságomat féltettem (…) Ezt a boldogságot (…) senkinek átadni nem tudom.
Éppúgy, aminthogy senkinek és semminek, semmi államnak és semmi eszmének nem adhatom oda
önmagam” (2007: 71–72). A remény hangjai csendülnek fel a naplót záró Trieszt, avagy a fáradtság
című bejegyzésben: „Akármi is lesz Európában, bízzál a magán-csillagaidban. Mindig akad a számodra valahol egy Harmadik Torony. És az elég” (2007: 71–76).
Tegyük hozzá, hogy olykor-olykor előfordul, hogy egy-egy karaktere nagyon is egzotizálja a gyarmati
világot, miként ezt Osborne Pendragon is teszi a családjukról elnevezett legenda nevét viselő regényben: „Úgy látszik, a gyarmatokon még történnek dolgok. Egy jó kis tigris, vagy egy királykobra
még belőlem is ki tudna csalni valami »thrill«-t, valami kellemes borzongást. Egyetlen vágyam, hogy
a gyarmatokra mehessek. Valami egészen Isten háta mögötti gyarmatra, ahol a bennszülöttek még
hittérítőkből élnek” (1934: 40).

2017. április

55

„

egész fehér emberiség közös múltjának tekinthető: az olasz renaissance és a francia forradalom” (2001: 5).
Az eurocentrizmus sokkal könnyedebb formában – sőt, a maga elképesztően groteszk és
képtelen jellegében – felbukkan a VII. Olivér című regényben (1943: 83–84) is. Saint Germain
gróf alábbi beszéde az európai kultúra apológiája is egyben: „Voltaképpen hazafias kötelességet teljesítünk (…) a mi vén Európánkkal szemben (…) bizonyára tud arról a veszedelemről, amely vén, de tisztességben megőszült földrészünket fenyegeti. (…) Az amerikai veszedelemre célzok. Ez a veszedelem igen sokirányú (…) Egy-két évtizede ugyanis az amerikaiak, a
művelődésnek ezek az újgazdagjai, nem érik már be azzal, hogy mérhetetlen pénzt harácsolnak össze, hanem ezen a pénzen magukhoz akarják kaparintani a művészet örök értékeit is”.
Visszatérve az esszék komolyabb hangvételéhez: az antikvitás, mint szellemi előkép
gyakran jelenik meg az életmű teljes spektrumán, ilyenformán Szerb Antal egyik utolsó,
1944-ben Görögország a görögök előtt címmel megjelent novellájában is találkozni vele. „voltak nagy keleti kultúrák, egyiptomiak, babiloniak, kínaiak a görögök előtt is, de (…) amit mi
tudunk, azt a görögök tudták először (…) Keleti hazájából [Türosz]24 először Kréta szigetére
kerül Európa, az európai civilizáció” (1948: 195–197).
Minden jel arra mutat, hogy Szerb Antal (a) élesen megkülönbözteti az „európai (vagy
nyugati) civilizációt” a „Másiktól”, illetve másoktól, főképp bizonyos életformák tekintetében.
Ugyanakkor (b) teljes mértékig tisztában e civilizáció visszásságaival; végül (c) leplezetlenül
rokonszenvezik azzal, mégpedig elfogultan, annak általa jól ismert hibáival együtt is. E három
tényező a napnál is világosabb módon mutatkozik meg a modern francia, angol és amerikai
regény irodalomtudományi bírálatára vállalkozó Hétköznapok és csodák (1936: 1–2) bevezetősoraiban: „Képzeljük el, (…) hogy közénk jön a jeles Szimbolikus Idegen, gyakori vendégünk
a XVIII. század óta, amikor még Bennszülött volt a neve (…) Számunkra most is csak egy fontos tulajdonsága van: hogy kívülről és meglepetve szemléli civilizációnkat és elfogulatlan véleményt mond róla, a „józan ész szavát”. A Szimbolikus Idegen az elmúlt két évszázadban általában két dolgon csodálkozott: a technika fejlődésén és az emberek gonosz, harcias ostobaságán. Az előbbi mitikus borzongással töltötte el, az utóbbi felháborította nemes szívét, mely a
természet emlőjén nevelkedve humánus és pacifista volt. (…) Min csodálkozik tehát az Idegen? Értesüléseink szerint a regényolvasáson. Valaki leül vagy lefekszik egy lehetőleg zavartalan helyre és papírra vetett jelek segítségével tudomásul vesz bizonyos sablon szerint lebonyolódó történeteket, melyekről tudja, hogy elejüktől végig hazugságok. Közben esetleg
hagyja, hogy kifusson a tej vagy elmúljék a randevú ideje (…) Ez nem történik meg Otahaiti
szigetén, sőt még a Marsban sem. Az Idegen megalapozott csodálkozással néz maga elé”.
Ez az Európának szentelt, megkülönböztetett figyelem egy „lokálpatrióta” pozitívan ösztönzött elfogultsága – ami nem meglepően fakadhat Szerb Antal budapesti, vagyis középeurópai származásából25, továbbá filológiai és irodalomtörténészi fókuszpontok mentén ki-

24

25

Szerb Antal metaforája itt Európé Zeusz általi, a főníciai Tyrus (Türosz, Ṣūr - mai Libanon) királyától
történő elrablásának görög mitológiai mozzanatát eleveníti fel.
E kulturális miliőről, egyúttal Szerb Antal kortársairól így ír Kundera: „[Közép-Európa] századunk
elején politikai gyengesége ellenére is nagy kultúrközponttá vált, talán a legnagyobbá. Ilyen szempontból Bécs szerepe ma jól ismert, de nem lehet eléggé hangsúlyozni, hogy az osztrák főváros eredetisége elképzelhetetlen a többi ország, a városok alkotta háttér nélkül”. Rendkívül izgalmas, egyben talán lehetetlen vállalkozás Szerb Antal világszemléletét rekonstruálni, mégis úgy vélem, hogy

„

56

tiszatáj

teljesedő szakmai szocializációjának velejárója is lehet. Erőteljes, számtalanszor kifejezésre
juttatott filantrópiája26 ugyanakkor nem engedheti meg, hogy mindehhez más kultúrák és civilizációk megvetése társuljon. Vagyis, úgy vélem Európában egy hozzá legközelebb álló,
primus inter pares kultúrkört lát a sok egyenrangú közül.
Európa valóban megkülönböztetett helyet foglal el Szerb történelmi távlatokra kiterjedő
gondolkodásában. Ennek belátására elegendő, ha a Nyugat folyóirat által közölt olaszországi
útinaplójába (1936/2007) pillantunk, amelyben Velencét teljes nyíltsággal a világ közepének
nevezi. „Aki a Szent Márk téren sétál, tudja, hogy (…) ott van, a Szent Márk téren, a világ közepén, és hagyja, hogy a világ körülötte keringjen” (2007: 8)27. Azonban a szerző e helyen
még messzebb megy, ami ráadásul egybecseng28 azon ars poetica-val, amelynek A királyné
nyaklánca bevezetésében ad hangot: „A Procuraziák épületei és maga a tér: a teljességre ért
európai kultúrát képviselik – a templom pedig ősi, barbárian arany, primitív, Európa-előtti
(…) Mikor ez épült, Európa még nem határozta el magát végérvényesen, hogy Európa legyen.

26

27

28

világképe, és személyes sorsa egyaránt összefonódik azzal a közép-európaisággal, amelynek érzésvilágáról, továbbá kulturális öröksége speciális jellegéről Kundera az alábbiak szerint vall: „a középeurópai népek nem győzők. Elválaszthatatlanok az európai Történelemtől, nélküle nem létezhetnének”, de ennek a Történelemnek pusztán áldozatai és kívülállói. „Ebben a történelemből kiábrándult
tapasztalásban rejlik kultúrájuk eredetisége, bölcsességük, »nem-komoly szellemiségük«, amely
gúnyt űz nagyságból és dicsőségből”. Szerb Antal és e kunderai Közép-Európa-gondolat között Szerb
Antal időnként öntudatosan vállalt, máskor belső konfliktusokat gerjesztő magyar zsidó identitása is
logikai kapcsolatot teremthet: „A XX. században a zsidók: Közép-Európa fő (…) intellektuális kötőanyaga, (...) az ő sorsukban vélem összpontosulni (…) a közép-európai sorsot”. Kundera, Milan
(1983): Un Occident kidnappé, ou la tragédie de l'’Europe centrale. Gallimard, 1983/5 3–23.
Szerb Antal Naplójegyzeteiben számtalan alkalommal juttatja kifejezésre filantrópiáját, főként egészen fiatalon, piarista cserkész korában írt feljegyzéseiben. Ennek megfelelően 1914. január 5-én arra a saját magának feltett kérdésre, hogy „mi a hasznom a cserkészetből?”, válaszában egyebek mellett arra is kitér, hogy: „segíthetek másokon, esetleg a hazának is szolgálatot nyújthatok” (2001: 13).
Hasonlóan, ezekben a napokban arra is hangsúlyt helyez a naplóírás során, hogy helyet adott egy
hölgynek a villanyoson, egy embert útbaigazított, segített másokon, megvigasztalta barátait, vagy
épp az öccsét tanította geometriára stb. (2001: 14–16). E valószínűsíthetően a cserkész közösség és
római katolicizmus normavilága által is formált filantróp magatartás úgy vélem, élete végéig meghatározza Szerb Antal értelmi és érzelmi jellemvonásait, még akkor is, ha időről időre, így például
1920–1924 között írt feljegyzéseiben más személyiségjegyek és minőségek (filológia, értelmiségi
önkép, származás, plátói szerelmek stb.) jobban előtérbe kerülnek. Özvegye, Bálint Klára visszaemlékezése, amely egyben előszó a Cserkésznaplóhoz is, szerint „hajlama a rendre, a békés munkára, az
örök tanulásra olyan világképet igényelt, amely megmenti őt a kor aktuális káoszától (…) olyan világképre volt szüksége, amelyben egyenértékűnek tudhatta önmagát embertársaival (…) A szilárd
pont a katolicizmus volt, amelynek világokat átfogó közösségében a maga emberi egzisztenciáját sebezhetetlennek vélte” (2001: 288).
Lényegében ugyanezzel a felfogással találkozunk a második világháború idején, álnéven megírt VII.
Olivér kisregényben is: „A Szent Márk tér a világ közepe. A békeévekben a világ sokkal kisebb volt,
mint ma, sokkal kevesebb ember volt, illetve sokkal kevesebb ember számított. És volt egy-két pont
a világban, amelyet középpontnak lehetett tekintetni, ahol időnként mindenki összetalálkozott. Ilyen
volt a Szent Márk tér is” (1999: 145). Mindez jelzi, hogy a két alkotás írása között eltelt hat év során
ebben a tekintetben vajmi keveset változott Szerb Antal nézete. (Az olaszországi naplóbejegyzéseket
Szerb Antal 1936-ban írta, a VII. Olivért 1942-ben).
Nevezett könyv bevezető mondata így hangzik ugyanis: „az idők az irodalmárt is arra tanítják, hogy
szokott tárgyát félretéve, a Történelem felé tekintsen és tőle várjon ihletést új munkájához”.

2017. április

57

„

Még Bizánc is lehetett volna belőle” (2007: 14–15). Többről szólnak ezek a sorok, mint egy
tehetséges író kiterjedt helyismerethez társuló, alkalmi érdeklődéséről a történelem iránt.
Ami kivezet az eurocentrizmus eltérő értelmezéseinek labirintusából, egyúttal segíthet
eligazodni abban a tekintetben is, hogy itt az oeuvre-ből a hagyományos, Said által bemutatott orientalista (és eurocentrikus) kórus szólama szűrődik-e ki, az nem más, mint Oswald
Spengler (1880–1936) német bölcselő és az ő, Szerb Antalra gyakorolt, igen erőteljes befolyása. Ezekből a fentebb kiragadott idézetekből egy Spengler által megtestesített iránytű nélkül könnyen hihetnénk, hogy a mindvégig különben játékos, könnyed, derűs és lenyűgöző
humorral megírt misztikum csupán „egy” leitmotívum „a sok közül” a mágikum operettjében.
Azonban többről van szó, mint szépirodalmi igényességű „l’art pour l’art” elbeszélői hatásfokozásról.
Oswald Spengler szellemi befolyása
A német szerző főművének, A nyugat alkonyának szellemisége Szerb Antal jóformán teljes
életművét végigkíséri, egyúttal segít átértékelni, lebontani alapfeltevéseimet (orientalizmus
általi meghatározottság vs. egyéni, szépirodalmi stíl), illetve logikai hidat emelni az alkotó és
kora megértése közé.
A világirodalom története (1941) című nagy lélegzetvételű művében, egyértelműen
Spengler nyomdokain járó történelembölcseleti megközelítésével Szerb Antal szakít azon
eurocentrikus modernista hagyománnyal, amit Said29 és mások (pl. Amin 1988) kritikailag
rostálnak meg. Ebben a műben Szerb Antal a Spenglerre ható szellemtörténeti háttér és fogalmi világ ismertetésekor teszi világossá mindezt. Következzen ennek bemutatása, mely által a magyar szerző alkotómunkájának egy sarkalatos referenciapontjához is megérkezünk:
„A múlt századi irodalomtörténetek hallgatólagos alapja a Fejlődés tana: azt mutatják be, hogyan tökéletesedett az irodalom, amíg a mai formáját el nem érte. De a huszadik század folyamán sajnos mindannyiunknak ki kellett ábrándulni a Fejlődés eszméjéből. Akármerre nézünk, azt éljük át, hogy az emberiség nem tökéletesedik, nem járul közelebb nagy eszményeihez (…) A gondolkozók visszatértek ahhoz a régi romantikus történelemfilozófiához, amely
a nemzeteket és kultúrákat élő szervezeteknek tekintette, és úgy gondolta, ezek is születnek,
kiérnek, elöregednek és meghalnak az időben, és azután minden kezdődik elölről”. A modernista fejlődésgondolattal szakítva arra a következtésre jut, hogy „az emberiség nem előrehalad, hanem körben jár. Ennek a ma általános világérzésnek30 legművészibb és egyben leg-

29

30

Fontos, hogy maga Said (2000: 358) éppenséggel nincs jó véleménnyel Spenglerről, akit párhuzamba állít az orientalista irányvonallal: „Az ilyesfajta [orientalista] szellemi bukfenceket még [a többieknél] is nagyobb lelkesedéssel, szívből jövő örömmel hajtja végre Oswald Spengler, a muszlim vallású keletiekben megtestesülő mágusi személyiség elméletének szülőatyja, akinek A nyugat hanyatlása [alkonya] című művéből (1918–1922) és az abban megfogalmazott gondolatrendszeréből, a kultúrák »morfológiájából« a szerző fent említett szellemi édesgyermeke köszönget folyton-folyvást az
olvasóra”.
Maga Spengler is vall a művében rejlő történetfilozófiai fordulatról, mégpedig igen merészen. „A mai
nyugat-európai ember számára közismert sémát – melyben a magaskultúrák körülöttünk mint minden világtörténés állítólagos középpontja körül futják be pályájukat – a történelem ptolemaioszi
rendszerének nevezem, és a történelem területén kopernikuszi felfedezésnek tekintem azt, hogy jelen könyvben ennek helyébe egy olyan rendszer lép, melyben az antikvitás és a Nyugat semmilyen

„

58

tiszatáj

rendszeresebb kifejtése Oswald Spengler könyve, A nyugat alkonya. Nagyobbára őt követem,
ahol szükségessé vált a jelenségek történetfilozófiai rendezése” (1980: 10). Magáról a szóban
forgó alkotásról és annak történetfilozófiai súlyáról pedig ugyanitt az alábbiakat állapítja
meg: „Erre a csodálatos könyvre, az újabb német irodalom legnagyobb alkotására igen sokszor hivatkoztunk. Tanítása szerint nem kultúráról kell beszélni, hanem kultúrákról, kultúrkörökről. Nincs egyenes vonalú fejlődés, mint ahogy a XIX. században gondolták, hanem körbe megy a kultúra, és időnként elölről kezdődik. (…) A kultúrának van tavasza, nyara, ősze és
tele. A nép, amely hordozta, a kultúra halála után esetleg tovább él, fellah31-nép gyanánt; a
meghalt kultúra helyét pedig új kultúra foglalja el. Ilyen kultúrkörök az indiai, a kínai, az
egyiptomi, az antik, az arab (ebbe tartozik a zsidó és ókeresztény is) és a nyugati vagy fausti
kultúra, amelynek elközelgett az alkonya. (…) A kultúrák sorsát ki lehet számítani, az eseményeket hozzávetőleges pontossággal meg lehet jósolni: mert a növekedés és a hanyatlás egyegy kultúrában ugyanazzal a törvényszerűséggel következik be32. Az egyes kultúrkörök jelenségeit párhuzamba lehet állítani egymással, csak tisztában kell lennünk, hogy egy-egy fázisnak mi felel meg a másik kultúrkörben, mi »egykorú« vele. Táblázatokat állít fel: ami az
antik kultúrában Caesar, az az arabban Mohamed, a fausti kultúrában Cromwell; velük kezdődik a civilizáció. A hindu Yoga, az antik Platón és Arisztotelész, az arab Alfarabi és
Avicenna, a nyugati Kant, Fichte, Hegel »egykorúak«: a nagy filozófusok a körvonal egy bizonyos pontján, az ősz végén lépnek fel. Mi már a kultúra telében élünk” (1980: 832–833)
A továbbiakban Szerb Antal méltatja Oswald Spengler irodalmi-alkotói ténykedését,
egyúttal felhívja a figyelmet az utóbbi által kiváltott, élénk történettudósi kriticizmusra,
amellyel szemben időnként védelmébe is veszi a szerzőt. E sorokból is kiviláglik, hogy magára a magyar irodalmárra vitathatatlanul hatalmas befolyást gyakorolt a német szerző, akinek
történetfilozófiája mellett művészi kvalitásait is a magasba emeli Szerb Antal: „kevés tudományos mű váltott ki ilyen osztatlan ellentmondást, ami szintén jelentékenységének bizonyítéka. A tudósok főképp egyik-másik adatát kifogásolták, pl. szemére vetették, hogy az arcképszobrászat előbb kezdődött el az ókorban, mint ahogy ő mondja, és hasonló kicsinyes érvekkel támadták meg. Holott Spengler rendszere nem adatainak pontosságán áll vagy dől meg.
(…) Az irodalomtörténet számára Spengler nagyságához nem fér kétség. Nemcsak (…) történetmegvilágító nagyszerű ötleteiért, hanem elsősorban azért is művészi érték, mert a történelem egészét műalkotássá formálta, tökéletes szerkezetű épületté alakította az emberiség
múltját, azt tette, ami csak a legnagyobb művészeknek adatik meg: értelmet vitt az értelmetlenségbe” (1980: 833–834).

31

32

szempontból sem élvez kiváltságos helyzetet India, Babilon, Kína, Egyiptom, és az arab és mexikói
kultúra, vagyis a létrejövés amaz egyedi világai mellett, melyeknek a történelmi összképben játszott
szerepük ugyanolyan fontos, s melyek a lelki inspiráció nagyságában és a felemelkedés erejét tekintve is sokszorosan felülmúlják az antikvitást” (1923/2011: 35–38).
A szinekdochéként használt fellah (arabul: fallāḥ) eredetileg egyiptomi szántóvetőt, földművest jelent, amely ugyan annak csak egy részét képezi, mégis az egész közösségre utal (pars pro toto) kulturális referenciaként.
A hagyományos modernista eszmeiséggel ironikus módon Spengler épp azon (természet)tudománycentrikus hagyományok alapján helyezkedik szembe, melyekre maga a modernitás is bejelenti igényét.

2017. április

59

„

Mint már elárultam, Spengler szinte áthatja a teljes Szerb Antal-féle oeuvre-t, az irodalmi
alatt futó történetfilozófiai33 rétegként. Ennek megfelelően eszmemenete akár implicite, akár
explicite jelen van a legtöbb alkotásában, ekképp az 1934-ben kiadott Magyar irodalomtörténet gondolatiságában is. A német szerző gyakran viszonyítási pont34 irodalomtörténeti fejtegetéseiben, így Szerb Antal Madách Imre Ember Tragédiáját is spengleri perspektívába
ágyazva kontextualizálja. Ráadásul, amikor így tesz, újból meghaladja a „hagyományos” modernista felfogásokat, azok „elavultságát” sejtetve: „Az ember tragédiája (…) közeledik (…)
Spenglernek a felfogása felé, aki nem egyenesbe komponálja a történelmet, hanem kör alakba, az emberiség nem megy előre, hanem visszatér és újrakezdi” (1934: 380).
Arra, hogy Spengler nyomán erőteljes kétellyel illeti a modernista fejlődéstant, szemléletes példa a Velence dicsérete című, 1936 nyarán írt naplójegyzete is: „Velence a közelség városa. A legemberszabásúbb város. Itt csődöt mond a nyugati kultúra fausti végtelenbe-törése,
Velence nem »fejlődhet«, nem lehet nagyobb, mint amekkora, mert a rendelkezésére álló szárazföld minden izinkjét ősidőktől fogva betöltötte már” (2007: 8).
Spengler az 1941-ben megjelent Macchiavelli történelmi helye című, értelmező szempontból ihletett történelmi leírásnak is a kiindulópontja: „Macchiavellire kiválóképpen áll,
amit Spengler az egész renaissanceról mond: benne nem annyira az új eszmevilág jut szóhoz,
mint inkább a régi, a középkori ellen való reakció” (1948: 169–171).
Egy kései, 1942. augusztus 8-i keltezésű naplóbejegyzésében is Spenglert idézi. Ez valószínűsíthetően több mint önreflektív vallomás, talán ars poetica is egyben, miközben naplójegyzeteit tekintve hapax legomenon-ként is olvasható: „Korok által meg nem ingatva írni egy
olyan lélek bizánci emelkedettségével, amely minden rejtélyen és problémán túl van” (2001:
277).
Ennyi példa tükrében nem meglepően Spengler hatása Szerb egyéb, fentebb már bemutatott művei mellett visszaköszön A királyné nyakláncában is: „ „A XVIII. század végén Franciaország »formában volt«. Spengler használja ezt a sportkifejezést azokra a nemzetekre, amelyek alakítani tudják a maguk és világuk történelmét” (…) „A Pénz és a Szellem közt – mondja
Spengler – titokzatos véd- és dacszövetség állt fenn a közös ellenség, a Vér ellen. (…) „Minél
nagyobb távolságra rendezkedik be egy monarchia, annál szigorúbb az etikett: a legerősebb
az ősi Kelet Istenfia-uralkodóinál volt s az ő merev pompájukat örökölte Bizánc. (…) a nyuga-

33

34

Valószínűnek tűnik, hogy amikor egy 1924. február 12-i naplóbejegyzésében felidézi, amint nagybátyjának, Faludi Jenő színigazgatónak „történetfilozófiát magyaráz”, hovatovább „nagy kedvet kap
ehhez a stúdiumhoz” (2001: 210), közvetetten immár Spengler művére is gondol, melynek addigra
már második kötete is megjelent (1922).
Szerb Antal kezdetben nem mindenben értett egyet a német szerzővel, ennek igazolására elég, ha az
antik hagyományra e könyvben kritikai éllel reflektáló soraira vetünk egy pillantást: „ma [1934] már
nem gondoljuk, hogy a középkori szellem sarkalatos ellentéte az ókor szellemének. Ennek a felfogásnak utolsó hulláma volt Spengler és a kultúrkörök elmélete ” (1934: 30). Előbbi megállapításomat támasztja alá az is, amikor 1924. május 24-i naplójegyzetében „az Untergang problémájával”
kapcsolatban negatív álláspontját juttatja kifejezésre: „ez az egész teória analógiákra van bazírozva,
amelyek nem számítanak” (2001: 249). Ugyanakkor az 1941-re elkészült A világirodalom történetének már tulajdonképpen a történelembölcseleti origója Spengler, mint láthattuk. Ebből a szempontból sajátos evolúció rajzolódik ki A nyugat alkonyához való viszonyulás tekintetében, mely mozgatórugóinak feltárása meghaladja e tanulmány kereteit. Mindenesetre a német szerző e folyamat kezdetén és az életmű későbbi szakaszában egyaránt hivatkozási alapul szolgált.

„

60

tiszatáj

ti kultúra belső célkitűzése az volt, hogy az egész életet zárt formává alakítsa át, olyanná,
mint amilyen a műalkotás (…) Ezt a célt szolgálja az etikett is”.
A mágikus kultúra spengleri fogalmának reprezentációja Szerb Antal életművében
És íme, e legutóbbi idézettel meg is érkezünk ahhoz a mágikus kultúrához, amelynek szellemi
és szociokulturális talapzatáról így ír a szerző: „Az a kor, amely a görög-római kultúra hanyatlása és a középkorinak kivirágzása között terül el – tehát a keresztény időszámítás első
ezer éve –, Spengler történetszemlélete szerint külön, egységes kultúrkör. »Előideje« a bibliai
kor, amelynek révén visszanyúlik a babiloni, egyiptomi és óperzsa kultúrákba: kivirágzása a
kereszténység első századai; megmerevedése a bizánci kultúra és az Iszlám. Spengler arab
vagy mágikus kultúrának nevezi” (1980: 119).
Az arab és perzsa irodalomról szólva Szerb Antal a tisztelet hangján jelenti ki, hogy „ez a
két irodalom kétféle értelemben is világirodalom (…) ezek az irodalmak nem alkotnak külön
kultúrkört, hanem folytatói (…) a mágikus kultúrának” (1980: 149). Spengler nyomán úgy
véli, „a legfiatalabb világvallás, az Iszlám (…) úgy aránylik az ókeresztény szellemhez, mint
Amerika Európához” (1980: 149). A világirodalom történetében az Ezeregyéjről szóló terjedelmes okfejtés egy olyan kilátópontot képez, ahonnan további perspektíva nyílik következtetésem irányába: „az Ezeregyéj35 az egész mágikus kultúra legnagyszerűbb és mindmáig
legélőbb szépirodalmi alkotása. E hatalmas terjedelmű keretes elbeszélés legrégibb elemei
még Babilonba nyúlnak vissza (…) de egészében véve mégis az arab szellem műve. (…) Az
Ezeregyéj olyan gazdag, olyan csodálatos, olyan mesés, »mintha az Ezeregyéjből lépett volna
ki«. Ez az abszolút mesevilág: színpompája mellett elhalványodik minden északi mese, ebben
a könyvben valóság az a vágyálom, amelyet a nyugati ember ezzel a névvel jelöl: »mesés Kelet«. Olvasása felér egy egzotikus utazással (…) minden meseszerű elem dacára mégis realista ábrázolása egy a miénktől különböző, színesebb és félelmetesebb világnak, amely belső feszültségben a késő Rómára emlékeztet, Apuleius világára.”
Annyiban megszakítanám itt e gondolatmenetet, hogy jelezzem: rendkívüli jelentőségű
ezen antik asszociáció. Különösen akkor, ha belegondolunk, hogy erre az időszakra már-már
kitörlődött a köztudatból az, hogy a nyugati/európai kulturális önértelmezésben gyökeres
változást hozó reneszánsz, ezáltal pedig közvetve maga a felvilágosodás is, a „Kelet” és az antikvitás (precízebben: a hellenizmus) közötti igen szoros kölcsönhatások révén fejlődött ki
(Amin 1988). De lássuk, hogy folytatja e leírást Szerb Antal: „Az Ezeregyéj is nagyon »késői«
mű, minden üdesége dacára öregebb a mi kultúránknál, a mágikus kultúra kései hatása. Alaphangulata az egzisztenciális bizonytalanság. Oly mértékű bizonytalanság, hogy már irreális
formákat ölt; gyönyörű palotákban járunk, az Ezeregyéj híres leírásai csakugyan mesebeli
pompát érzékeltetnek, az egész világirodalomban nincsen palota, amely az Ezeregyéj palotáival fényűzésben felvehetné a versenyt – de a mozaikos padló vagy a gazdag szőnyegekkel bo-

35

Az Ezeregyéjben Szerb Antal nemcsak egy olyan „mágikus” lakmuszpapírt vél felfedezni, amely kimutatja a „Kelet” különbözőségeit, hanem e mesegyűjtemény iránt kendőzetlen rokonszenvvel is viseltet, mint azt a Hétköznapok és csodák (1936: 161) amerikai naturalizmust bemutató alábbi sorai
is jelzik: „Európában Dreisert, Upton Sinclairt, Sinclair Lewist, Dos Passost nem mint naturalistákat
élvezik, hanem ellenkezőleg, mint csodálatos világok leíróit. Úgy vagyunk velük, mint Osbert Sitwell
regényében az arab sejk, aki olyan élvezettel olvassa a Forsyte-Sagát, mint mi az Ezeregyéjt”.

2017. április

61

„

rított fal bármely pillanatban szétválhat, hogy egy rettenetes dzsin, efrit vagy egyéb szellem
lépjen ki belőle” (1980: 153–154).
Edward Said perspektívájából nézve különben itt a szerző élesen elkanyarodik az Ezeregyéjszaka orientalista diskurzus általi reprezentációjának (vélt vagy valós) hagyományaitól.
Hiszen, amíg például Alexander William Kinglake – akitől Said több ízben élesen elhatárolódik (2000: 333–334) – megállapítja „érdemtelenül elhíresült művében”, hogy „az Ezeregyéjszaka túlságosan is érdekfeszítő ahhoz, hogy »egy keleti tollából származhassék, aki az alkotómunka szempontjából halott és száraz«, addig Szerb Antal – miközben leplezetlen és őszinte rokonszenvvel közelít ahhoz –, nem vonja kétségbe annak eredetét sem. Ehelyett a következő, esszencializált, allegorikus eszmefűzésbe, a barlang-metaforába sűríti a civilizációs eltérések vélt vagy valós lényegét: Az Ezeregyéjben a nyugati (fausti) kultúrával ellentétben
„nincsen erdő (…) itt (…) csodálatos föld alatti palota várja: a zárt világon kívüli, titkos törvények szerint berendezett Barlang, a mágikus kultúra jelképes színhelye. Itt nincs messzeség,
nincs végtelen, nincs szabad ég, és a tenger is csak arra való, hogy barlangos szigetekre vesse
ki a hajóst. Valami sűrű, elvarázsoltan intenzív barlangvilágban vagyunk”. Odáig megy, hogy
megállapítja: „a keleti ember számára az Ezeregyéj az, ami a nyugatinak a Faust” (1980: 154–
155).
Szerb Antal szellemi elődjével, Spenglerrel összhangban mágikus kultúrának tekinti a keleti arab kultúrát, szembeállítva azt a (fausti) európai civilizációval, hangsúlyozva annak
Másságát. Azzal együtt is, hogy időnként kifejezetten elismerően ír róla. Mindjárt A világirodalom története bevezetőjében is jelzi, hogy „az arabok és perzsák” irodalmára olyan, eleven
hatásként tekint, amely „hozzájárult a nyugati irodalmak kialakulásához” (1980: 9).
Úgy vélem, A világirodalom történetének e szakasza (1980: 156) egyértelművé teszi azon
„elragadtatott idegenkedést”, vagy „idegenkedő elragadtatást”, ahogy Szerb Antal a „keleti civilizációhoz” viszonyul, továbbra is Spengler nyomán: „A költőket igen nagy tiszteletben tartják, emléküket rengeteg irodalomtörténeti anekdota őrzi, jó mondásaik még évszázadok
múlva is szájról-szájra járnak – a keleti civilizációban általában sokkal jobb a költő helyzete,
mint az akaratközéppontú és gyakorlatias nyugati civilizációban, ahol az irodalom embere
kissé mindig úgy érzi, hogy a társadalom és valóság margójára került” (1980: 156).
Szerb Antal e feltűnően dichotomizáló jellegükben is elsősorban inkább méltató és elismerő szavai mellett fontosnak érzi arra is kitérni, hogy „a modern perzsa irodalom érdekességei a népi misztériumjátékok, amelyek Alínak, Hasszánnak és Huszeinnek és más síita mártíroknak történetét mutatják be évente, erősen naturalista ábrázolásban, igazi vér folyásával
és rettenetes jajkiáltások közt, akárcsak a középkori mártír-misztériumok” (1980: 160). E megállapítása, amely jelzi, hogy a misztérium továbbra sem vesztette érvényét a korabeli Iránban, illeszkedik ahhoz a tendenciához, amit Szerb Antal munkáiban az eddigiekben is kitapintottunk.
Ezen ambivalencia – nevezzük még egyszer talán amolyan „elragadtatott idegenkedésnek” – egyértelműen jelenik meg a perzsa irodalom egyik nagy alakja, Dzsaláleddín Rúmí alkotásainak bemutatásakor is (1980: 159): „művébe, a Masznavíba foglalt példázatok néha
eléggé hátborzongatóak és furcsák: az orvos (Isten) titokzatos méreggel hirtelen öreggé tesz
egy fiatal embert, hogy a leány (a lélek) ráeszméljen, milyen haszontalan dolog a külső szépséget és ifjúságot szeretni. De milyen csodálatos ez a történet...” Idegenkedő elragadtatása
ambivalens attitűdöt jelez. E kettősség visszaköszön abbéli megállapításában is, amely mi-

„

62

tiszatáj

közben nyomatékosítja, hogy ez a kulturális szféra mágikus, misztériummal teli stb., annak
egy-egy vonását kimondottan nagyra értékeli. Ezen kívül nem habozik megragadni a vélt
vagy valós párhuzamokat sem, amikor úgymond egy „archetipikus európait”, Johann Wolfgang von Goethe-t idézve nyugtázza: „»A keleti költészet legfőbb jellegzetessége az, amit (…)
szellemnek nevezünk… A szellem elsősorban az öregkor vagy egy öregedő világkorszak jele«.
Talán ezért a rokon »öregségért« (…) vonzódik az öregedő európai civilizáció a keletiekhez”.
Ennek fényében úgy vélem, a prózai alkotásaiban tetten érhető másítás nem rendeli alá a
„Másikat” a modernista „Leitkulturnak”, ehelyett egy Szerb Antal által nagyon is tisztelt, mágikus kultúra helyeződik el azon a körkörös történelmi pályán, amelyen Európa egy külön
helyet foglal el.
Szerb Antal Ravennába, Nagy Theodorik sírépületéhez érvén a következők szerint ír
(2007: 65–66) 1936 nyarán szerzett benyomásairól, melyekből, ha nagyon akarjuk, inkább a
civilizációk ütköztetése fakad, mintsem azok rangsorolása: „a legkülönlegesebb emlék, amit
eddig Olaszországban láttam. Nem hasonlít semmihez. Valahogy nem is európai. Abból a
komplikált és gazdag homályból hoz üzenetet, a keresztény időszámítás első évezredéből,
amit Spengler mágikus vagy arab kultúrának nevezett. (...) Itt küzdött Európáért a két hatalom, Bizánc és a germánság (...) és ez a sír itt, Szász Detréé... ez maradt meg az emberiség
egyik legnagyobb harcából.” Itt a Kelet szintén nem valami értéktelen Másik – sokkal inkább
annak Nyugattal folytatott vetélkedése az emberi történelem szerves részét képezi, vagyis a
hatások-ellenhatások dialektikája36 szerint lejátszódó mozzanatok sorozatának egy produktív alkotóeleme.

F ELHASZNÁLT IRODALOM
Amin, Samir (1988): L ’ eurocentrisme Critique d’une idéologie. Anthropos. Elérhető online:
https://monoskop.org/images/5/50/Amin_Samir_L_eurocentrisme_Critique_d_une_ideologie.pdf
[Letöltve: 2016. szeptember 8.]
Asad, Talal (1993): Genealogies of Religion: Discipline and Reasons of Power in Christianity and Islam. John
Hopkins University Press.
Asad, Talal (2003): Formations of the Secular: Christianity, Islam, Modernity. Stanford University Press
Foucault, Michel (1969): L’archéologie du savoir. Gallimard. Elérhető online:
https://monoskop.org/images/b/b7/Foucault_Michel_L_archeologie_du_savoir.pdf
[Letöltve: 2016. szeptember 8.]

36

Ebben az esetben nincs szó dialektikus materializmusról, amit Szerb Antal kifejezetten elvet, valószínűsíthetően azzal összefüggésben, hogy e doktrína a kollektivizmus (szocializmus) azon formájának egyik központi tana is, ami őt riasztja, mint szemléltettük a korábbiakban. A királyné nyakláncában (2001: 100) pedig az alábbiak szerint csendül fel a gazdasági túldetermináltság és a dialektikus
materializmus kritikája: „minden kisgyermek magától rájön, hogy az alchímiának nincs semmi értelme: mert ha az aranyat tetszés szerinti mennyiségben lehetne előállítani, akkor elvesztené minden értékét. De, amint már mondtuk, e régi századok emberéből a számunkra már el sem képzelhető
mértékben hiányzott a gazdasági gondolkodás (…) ezért érez néha a történelemmel foglalkozó ember nagy kétséget nemcsak a történelmi materializmussal szemben, hanem általában az egész modern történettudománnyal szemben is, amely oly középponti fontosságot tulajdonít a gazdasági
mozzanatoknak. Ha az emberek ily kevéssé voltak fogékonyak a gazdasági élet törvényei iránt, akkor
azok a törvények valószínűleg sokkal kevésbé befolyásolták az ő cselekedeteiket, mint a mai emberét”

2017. április

63

„

Heidegger, Martin (1989): Lét és idő (Fordította: Angyalosi Gergely, Bacsó Béla, Kardos András, Orosz
István, Vajda Mihály.), Budapest: Gondolat, 155–165. o.
Said, Edward (1978/2000): Orientalizmus, Budapest: Európa Könyvkiadó.
Germanus, Gyula (1966): Kelet fényei felé. Magyar Elektronikus Könyvtár. Elérhető online:
http://mek.oszk.hu/00800/00883/00883.htm [Letöltve: 2016. szeptember 8.]
Germanus, Gyula (1968): Allah Akbar! Budapest: Szépirodalmi Könyvkiadó.
Goldziher, Ignác (1995): Az arabok és az iszlám I–II. Válogatott Tanulmányok. Budapest: Magyar Tudományos Akadémia.
Iványi, Márton (2011): „Femme fatale”, fejkendő, feminizmus és forradalom. In: Beszélő. 2011. október.
Elérhető online: http://beszelo.c3.hu/cikkek/%E2%80%9Efemme-fatale%E2%80%9D-fejkendofeminizmus-es-forradalom [Letöltve: 2016. augusztus 31.]
Kalmar, Ivan Davidson – Penslar, Derek (2004): Orientalism and the Jews. A The Tauber Institute Series
for the Study of European Jewry
Kundera, Milan (1984): A megrabolt Nyugat avagy Közép-Európa tragédiája. Elérhető online:
http://parevo.eu/1parevo/images/PDF/06.%20Milan%20Kundera_Kozep_Europa.pdf [Letöltve:
2016. szeptember 10.]
Massad, Joseph (2015): Islam in Liberalism. The University of Chicago Press.
Said, Edward (2000): Orientalizmus. Budapest: Európa Könyvkiadó
Seaborg, Glenn T. (1980): Our heritage of the elements. Metallurgical and Materials Transactions B. Springer Boston. 11 (1): 5–19.
Spengler, Oswald (1923/2011): A nyugat alkonya. Budapest: Noran Libro.
Szerb, Antal (2001): Naplójegyzetek (1914–1943). Budapest: Magvető.
Szerb, Antal (1923/1999): A fehér mágus. Budapest: Osiris.
Szerb, Antal (1934): A Pendragon legenda. Budapest: Magvető.
Szerb, Antal (1934): Magyar irodalomtörténet. Budapest: Magvető
Szerb. Antal (1936/2007): A harmadik torony. Budapest: Magvető.
Szerb, Antal (1937): Utas és holdvilág. Budapest: Magvető.
Szerb, Antal (1941/1980): A világirodalom története. Budapest: Magvető
Szerb, Antal (1942/1999): VII. Olivér. Budapest: Osiris.
Szerb, Antal (1942/2001): A királyné nyaklánca. Budapest: Magvető.
Szerb, Antal (1948): A varázsló eltöri pálcáját. Budapest: Révai.

2017. április

65

„

HORVÁTH PÉTER

Biológiai alkat és lélekteremtő regény
NÉMETH LÁSZLÓ ÉS A BIOLÓGIAI REALIZMUS 1
A magyar epikai hagyomány történetében az élet biológiai felfogása és a realizmus irodalmi
fikciótípusa közt feltehetően a II. világháborút követő időszakban jött létre először közvetlen
kapcsolat. A biológiai realizmus önálló, sajátos karakterrel bíró problémaként Németh László
írásainak kritikai recepciójában nyerte el megfogalmazását. Ezen kritikai diskurzus a Válaszban 1946-tól kibontakozó első szakaszának bemutatása korábban már megtörtént, ezért a
következőkben összefoglaló jelleggel csak megjelenésének legfontosabb állomásait érintem.
Ebben az első lépést Szent-Györgyi Albert Egy biológus gondolatai2 című írása jelentette,
amely arra keresve a választ, hogy miként képes a biológiatudomány az életről érvényes leírást adni, arra a végkövetkeztetésre jutott, miszerint a biológiai kutatás az életet szerves
anyagi valóságában, egyedül az anyag élő állapotának szintjén vizsgálja. A biológiai problémafelvetéssel kapcsolatban először a Válaszban rendszeresen publikáló Németh László fogalmazta meg észrevételeit, aki úgy látta, hogy az élőlények egyedisége az egységes atomisztikus anyagfelfogást meghaladó, az alkati felépítés sokféleségét szem előtt tartó anyagteória
felől írható le.3 Ezzel tulajdonképpen egy olyan értelmezői diskurzus vette kezdetét, amely
végül a biológiai szemléletnek az irodalmi közbeszédbe történő bekapcsolásához vezetett. A
biológiai szempont irodalmi kategóriává történő átértelmezése Sarkadi Imre kritikai teljesítményének tudható be, aki az Iszonyról írt recenziójában először applikálta közvetlenül a
biológiai problémát az irodalmi diskurzusba. Írásában Németh regényének előzmények nélküli, úttörő jellegű teljesítményét a szerves világba benne foglalt „biológiai embernek” az
„irodalmi-élettani szemléleten” alapuló ábrázolásában határozta meg.4
A lélekteremtő regény koncepciója
Németh László Regényírás közben című esszéje – az Iszonyt biológiai regényként értelmező
Sarkadi szövege után –, a Válasz következő számában jelent meg. Az írás jelentőségét illetően
érdemes megjegyezni, hogy ez a munka a szerzői művészet-felfogást kifejtő tanulmányok so-

1

2

3
4

A tanulmány egy fejezete a biológiai realizmus Németh László recepciójában játszott szerepét feldolgozó nagyobb terjedelmű írásnak. Az írás első, a biológiai diskurzus megjelenését tárgyaló része a
Laokoón folyóirat 8. számában (laokoon.c3.hu) jelenik meg.
Szent-Györgyi Albert: Egy biológus gondolatai. In: Válasz, 1946. december, 213–221. A szöveg egy
része megjelent a Szent-Györgyi írásaiból összeállított kötetben. Szent-Györgyi: Egy biológus gondolatai. Vál. és bev. Straub F. Brunó. Gondolat, Bp., 1970. 104–113.
Németh László: Szent-Györgyi cikkéhez. In: Válasz, 1947. 1. 90–93.
Sarkadi Imre: Vita közben. Cikkek, tanulmányok. Szépirodalmi, Bp., 1974. 439–449. (eredeti megjelenés: Válasz, 1948. 8. 642–647.)

„

66

tiszatáj

rában az egyik legfontosabb szövegnek tekinthető. Mint ismert, Németh Lászlót irodalmi
kérdések tekintetében elsősorban a regény problémája foglalkoztatta, melynek tárgyalásához a realizmus jelentette számára a kiindulópontot. Esztétikai nézeteiben a realizmus szinte
kizárólagos szerepet töltött be, melyet a valóságábrázolás egyedül hiteles formájaként, általános érvényű művészi normaként tartott számon, s elveit prózaírói gyakorlatában is igyekezett alkalmazni.5
A realizmus jelentősége Németh László tekintetében elsősorban a lélektani irodalmi tradíció összefüggésében értelmezhető. Műveinek elsődleges kontextusát a pszichológiai nézőpont és a hozzá köthető lélektani regény műfaji hagyománya jelöli ki, ezért írói alkotómunkájának mind újító, modern aspektusai, mind realisztikus jellege egyaránt ebben a vonatkozásban fejthetők fel. Németh az Égető Eszter írása alatt keletkezett Regényírás közben címet viselő szövegében vázolta fel a „lélekteremtő regény” koncepcióját. Az esszé a művészet általában vett célját – a tudományhoz hasonlóan – a valóság felfedezésében jelölte meg, hozzátéve,
hogy a tudománytól eltérően a művészetben a „lélek valósága is benne van”6. Az emberi lélek
ábrázolására vonatkozólag Németh egy teljesen új perspektívát dolgozott ki, amikor a lélekteremtés, a pszichogenezis eszközét tekintette meghatározónak: „Minden műfaj tud valamit,
amit a másik nem: létét épp ez igazolja. A regény emberi lelkeket tud teremteni.”7 A lélekteremtés igényével fellépő írói művészet-értelmezésben tehát a lélek nem a valóság előzetesen
létező adottsága, hanem az írás teremtő gesztusának (creare) eredményeként megalkotott
esztétikai-irodalmi jelenség.
A pszichogenetikus regény epikai reprezentációjának Németh álláspontja szerint a kreatúraként felfogott lélek, a ’lélek genezise’ képezi tárgyát. Prózatörténeti nézőpontból a lélekteremtő realizmus koncepciója azért értékelhető a lélektani regény műfaját érdemben megújító elgondolásnak, mert a lélek ábrázolása helyett a lélek megteremtését tűzte ki céljául.
A realizmus esztétikai jelentése tehát ebben az esetben nem a valóságmimézis reproduktív
elvén alapul, hanem a pszichikai értelemben vett realitás létrehozásában megnyilvánuló produktív, alkotó teljesítményen. Németh számára ehhez, a teremtő lélektaniság gondolatához a
legfontosabb inspiráló forrást Kerényi Károly és Jung mitológiakutatása jelentette. Ezt támasztja alá a Die göttliche Kind kötetről írt recenziója, melyben a teremtő lélek tudományának elsőbbsége mellett érvelt a képeket viaszlenyomatként megőrző lélek tudományával
szemben. Az 1940-ben megjelent Az isteni gyermek Kerényi azon könyve volt, melyhez Jung
első ízben írt előszót, megalapozva ezzel a két tudós közös lélektani mitológiakutatásait. Németh elfogadta azt a felfogást, miszerint a lélek teremtő tudása a tudattalanban rejlő archetípusokon alapul, és a mítoszalkotásra való képességben nyilvánul meg. Úgy látta, hogy a mitikus alapjaitól elszakadt, gyökértelen psziché világával szemben a kollektív tudattalannal
érintkező lélek az általa teremtett mítoszok révén hatalmába képes keríteni a világot.8 A lélekben végbemenő (ön)teremtő folyamat legfontosabb eredménye tehát mintegy abban állt,

5

6

7
8

Németh realizmus-értelmezéséről: Fülöp László: Németh László realizmuselve. In: Tiszatáj, 1980. 7.
57–67.
Németh László: Regényírás közben. In: Válasz, 1948. 9. 655. kötetben: uő: Megmentett gondolatok.
Magvető–Szépirodalmi, Bp., 1975. 297.
uő: 656.
uő: A teremtő lélek tudománya. In: Európai utas. Magvető–Szépirodalmi, Bp., 1973. 593.

2017. április

67

„

hogy a másodlagos képmással ellentétben, az imagók képesek kollektív, mitikus hatóerőre
szert tenni.
A lélektani epikai konvenció modern újraértelmezése Németh László esetében tehát a realizmus esztétikai felfogásával kapcsolódott egybe. Mindez azt jelenti, hogy a lélek teremtő
megalkotása nem az alkotói invenció formabontó vagy tárgyias megnyilvánulásaiban kereste
az adekvát kifejezés lehetőségét, hanem a kultúra etnikai világának lelki drámákra koncentrált ábrázolásában. Műfajelméleti szempontból Németh prózaírásának értelmezéstörténetében ugyanakkor a lélektani regény mellett a tudatregény is meghatározó szereppel rendelkezik. A regényírói tevékenység felől a tudat nem jelenti az ábrázolás előre adott kiindulópontját, miután az írás számára az elsődleges „feladat nem a világ, hanem egy tudat kialakítása
volt mindig”.9 A tudat megformálása tehát alkotói feladat, ami szorosan összefügg a lélekteremtésre irányuló szerzői intencióval. Németh azzal összefüggésben exponálta lélek és tudat
kapcsolatát, hogy epikusi működése miképpen volt képes a 19. századi realizmus megújítására. A szerzői önértelmezés szerint ennek alapját a transzpozíció egy sajátos, originális formája jelentette.
Németh realizmus-felfogásának egyik lényegi vonása, hogy alapvető szerepet tulajdonít a
tudat regresszív transzpozíciójának. A regresszív transzpozíció alatt olyan művelet értendő,
amely a tudatnak a lélek belső mélységébe történő áthelyezését és izolációját jelöli. Németh
A korrektúra után írásában fejtette ki a tudat és a lélek közti sajátos viszonyra vonatkozó elgondolását. Eszerint az epikai elbeszélés alapszerkezetét a nap metaforával jelölt tudatnak a
pszichikumhoz viszonyítva külső, magaslati pozíciója jellemzi, amelyben a „közös égbolt napja” a „szereplők kitárt lelke felett” helyezkedik el. Tolsztoj mint „a nagy epikus regények írója” ezt a reprezentációs sémát annyiban haladja meg, hogy „talán mélyebbre száll hősei lelkébe, de ő sem zárkózik egészen beléjük”, a szereplők ezért „sose varródnak bele gondolataik
burkába”.10 Németh regényeinek viszont épp abban ragadható meg a legszembetűnőbb újítása, hogy bennük megtörténik a teljes körű izoláció, „az olvasónak ez a bevarrása a főhős lelkébe”11. Epikai alkotásainak ezért képezi alapelemét a lélek körébe zárkózó tudat megjelenítése, az elszigetelt lélektani alaphelyzetnek megfelelő diegézis: „regényeim olvasójának a főhős lelkéből kell kinéznie a világra. A főhős megy, vándorol, s folyton új élmény-rétegekbe
fúrja tudatát; így támad az alagút, amely a falára írt színes képek ellenére is mint valami
hosszú és szűk marad meg az olvasó érzékszerveiben”.12 A 19. századi epikai realizmus pszichogenetikus megújítása tehát lényegében a tudat teljes pszichikai izolációjával megy végbe,
amely a lélek világába bezárt conscience, a pszichikum immanens centrumaként elgondolt
tudat ábrázolására épül.
Németh regényelméleti eszmefuttatásainak alapgondolata szerint a lélek megteremtése
egy érzéki jelentéssel bíró anyagi textúra kidolgozását is feltételezi. A regényt ebben a tekintetben az a tény tünteti ki, hogy terjedelménél fogva „a lélek minden redőjét ki tudja bontani”13. A prózaíró számára tehát az igazi kihívást egy szövetanyag esztétikai kimunkálása jelenti, melynek több szintje különböztethető meg. Az egymásra merőleges hosszanti láncfona9
10
11
12
13

uő: Korrektúra után. In: Megmentett gondolatok. 309.
uo.
uo. 308., 309.
uo. 306.
uő: Regényírás közben. 666.

„

68

tiszatáj

lakból és keresztirányú vetülékfonalakból összeálló textúra az írás produktív szövőmunkájával jön létre: „Van valami a regényírásban a kézimunkázásból. A minta »elő van nyomva«, le
kell rakni a kereszteket. Ez a három-négy hónapon át tartó kézimunkázás azonban megrontja
a lélek anyagcseréjét (…). Az agy folyton csak ad és nem kap közben semmit; innen a fárasztó
sivárság.”14 Az anyag lelki körforgását („anyagcserét”) egy irányba redukáló írástechnika, az
előállított műben saját működését a psziché szövetképzésén keresztül ábrázolja, amely közvetlen biológiai jelentésvonatkozásokkal rendelkezik: „Ez a szövet-tenyésztési kísérlet, az
életbeli ember-szövet átültetése s továbbnövesztése a regény organizmusában: sehol sem
folyt olyan vészjósló méretekben, mint most megjelent regényemben, az Égető Eszterben.”15
A szövegként megírt textualitás, a fonalakból szőtt textília és a biológiai testszövet hisztológiai aspektusait egyaránt magába foglaló textúra Németh írói programjában a megteremtett
lélek anyagi konzisztenciájaként nyerte el alapjelentését.
A statuáris reprezentáció kérdése
Németh László írásainak egyik pregnáns ismertetőjegye, hogy a tudat epikai reprezentációja
sajátos esztétikai formában valósul meg bennük. Az emberi tudat ábrázolásának paradigmatikus esztétikai modelljét ebben az esetben a szobor műalkotása jelöli. Németh tehát nem a
képi megjelenítés festői vagy fotografikus módozataihoz, ahogy nem is a színház, az építészet, illetve a zene művészi kifejezésformáihoz nyúlt vissza, hanem a háromdimenziós tér
anyagi megformáltságán alapuló szobrászathoz. Az írói elbeszélés által felépített emberi tudat jelképes értelme ezért elsősorban a szoborhoz való hasonlóságában kapta meg adekvát
jelentését.16 Műveinek interpretációjakor Németh visszatérően nyomatékosította, hogy prózai alkotásai „elsősorban (…) ’tudatregények’, vagy ha úgy tetszik, írói eszközökkel létrehozott szobrok, melyek mint Olympia szobrai emberi vonásokon, mozdulatokon a természet
egy aspektusát igyekeznek átderengetni.”17 Bizonyos distanciával szemlélve epikai fikcióit
női alakot megtestesítő szoborhoz látta hasonlatosnak, melyeket a tudat bonctani értelmezésével kapcsolt össze: „(…) ezért kelti több regényem is, a Gyász, az Iszony, az Égető Eszter távolodóban egyetlen alak, egy szobor benyomását. Mert mi más az igazi szobor is, ha nem egy
tudat vonalakra, anatómiára lefordítva.”18
A szoborként elgondolt tudat valódi jelentősége Németh számára azonban túlmutatott
egyedi megformáltságának esztétikai kifejező értékén. A tudat esztétikai egyedülállóságát
meghaladó szféra a mitológia közvetlen jelenlétében érhető tetten írásaiban. Németh számá14
15
16

17
18

uo. 293.
uo. 320.
„Regényeimnek ezt az elbeszélés-jellegét az okozza, hogy mindegyik egy emberi tudatot épít fel –
nem a történet, a társadalomkép a fontos, hanem a tudat, ami közben létrejön – s tegyük hozzá
mindjárt: aminek ez a tudat a jelképévé lesz –, ami azon, mint egy görög isten szobra, átvilágít. S e
szobor megmintázása az, ami egy elbeszélés formájában mondható el. Az elbeszélés pedig pontosan
azért duzzad meg, mert a cél az ehhez szükséges anyag összehordása, s nem egy embersorsot feltáró
történet elmondása, mint az átlagnovellában. (A tudat ugyanis bonyolult szőttes, sok szálat kell fölvetni, hogy olyasmi jöjjön létre, ami helyettesítheti.)” uő: Az Iszony forgatókönyvéhez. In: Utolsó széttekintés. Magvető–Szépirodalmi, Bp., 1980. 673.
uő: Magánlevél az írói érzékenységről. In: Sajkódi esték. Magvető-Szépirodalmi, Bp., 1974. 470.
uő: Korrektúra után. In: Megmentett gondolatok. 310.

2017. április

69

„

ra a hiteles, azaz realista irodalmi ábrázolás elképzelhetetlen volt a mítosz világával való
érintkezés nélkül. Írói felfogásában a mítosz elsősorban a teljesség iskoláját jelentette. A mítoszt az öncélú esztétikai formalizmussal állította szembe, s úgy vélte, hogy mára csak Keleten hat elevenen, ahol „a magasrendű törékeny szellemi és formai játék minden feltétele” hiányzik, viszont kozmogóniai hitelük elvesztése dacára a nagy ősképek még jelen vannak.19
A mitikus természet-ábrázolásban az istenek nem csupán „világaspektusok” formájában írhatók le, hanem ami ennél sokkal fontosabb, megragadhatók úgy is, mint „nagy biológiai létalakok”20. S az ember létmódját elsősorban a mítosz biológiai ontológiája definiálja, szemben
a mitológiai vonatkozásokat nélkülöző lélektani szemléletmóddal, amennyiben az írói megállapítás szerint „az embereknek nem pszichológiájuk, hanem mitológiájuk van”21. A lélekteremtő realizmus egyik sajátossága épp abból származik, hogy az epikai realitás-effektus integrálja magába a mitologikus jelentéshorizontot: „Általában ne bántsuk annyit a realitást;
hisz épp a mítosz tanít meg rá, hogy az igazi valóságban elférnek még az istenek is.”22 Az
Iszony, a Gyász és az Égető Eszter regénytriászban a mitikus meghatározottság a női szereplők olyan szoborként történő kimunkálásában figyelhető meg, ami a görög pantheon istennőihez teszi őket hasonlatossá. Ennek hátterében egy olyan kivételes állapot leírása áll, amelyben a mítosszal érintkező tudat időtlenségbe dermedt, statuáris formára tesz szert: „az első
oldaltól az utolsóig egy emberi tudatot ábrázoltam, a regény minden részlete e tudat – hogy
úgymondjam – csúcsállapota felé tört, melyben aztán mintegy a mítoszba fölnyúlva, örökre
megmeredt, eltörpülve reliefszerűen hagyva le az embereket, eseményeket, amelyek közül
felemelkedett”23. A mitikus tartománnyal történő kontaktus jellemzője, hogy nem szabaddá
teszi az emberi tudatot, hanem élő valóságában bezárja magányába. A regresszív transzpozícióval a lélek benső mélységébe transzponált tudat tehát nem oldódik fel szétszóródva a mitikus közegben, hanem vertikális csúcsállapotában egy szobor időfeletti alakjában megszilárdulva, alkati egyedisége tömörségében végleges, lezártságában megbonthatatlan anyagi
meghatározottságra tesz szert.
A szoborforma tehát mindenekelőtt a tudat mítoszban rögzült esztétikai állapotát jelöli.
Németh László mítosz-értelmezésének egyik figyelemreméltó egyedisége abban ismerhető
fel, hogy a mítosz szférájában szituált tudat specifikus materiális jelentést vesz fel. A mítosz
ebben az értelemben tellurikus, anyagi valóságként fogható fel, ami a mitikus világba szoborként integrálódó tudatnak képezi anyagát. Bár Németh számára a mítosz legmagasabb
rendű paradigmáját a görög mitológia jelentette, a mitológiai utalásrendszer írói munkáiban
mégsem a görögség önmagában álló univerzumaként kap helyet. Sokkal inkább a mítosz
olyan applikációjával találkozhatunk nála, amely a mitikus tartományt az etnikummal összefüggésben kezeli. A paraszti-népi kultúrát Németh László ugyanis mindig a mítosz által reprezentált természet részeként fogta fel. A mítoszt ezért is köthette össze egy a textúra által
eltakart archaikum népi világát feltáró geológiai jelentésszinttel: „A műben feltörő geológiának azonban még mindig nem vagyok a mélyén. Szophoklészben engem a kidolgozott redők
19
20
21
22
23

uő: A Mítosz emlőin. In: Életmű szilánkokban I. Magvető–Szépirodalmi, Bp., 1998. 556.
uő: Homályból homályba. Életrajzi írások. II. Magvető–Szépirodalmi, Bp., 1977. 476.
uo. 133.
uő: A Mítosz emlőin. 558.
uő: A mű védelme. (levél Benedek Andráshoz). In: Megmentett gondolatok. 390. kiemelés az eredetiben

„

70

tiszatáj

alatt ott feszülő archaikum vonzott, mintha Olympia szobrai elevenedtek volna meg s kezdtek volna szónokolni. S nem ez az archaikum működik-e a külsőségeiben érthető s világossá
vált paraszti életben is? S nem ez vonzott-e a nők, főként a modern élettől érintetlenebb nővérasszonyok mélyre nyúlóbb életébe is? Ami felé a Gyász írása közben törtem: az, mindenki
láthatja, egy szobor: a temetőjáró parasztasszony szobra, körvonalai, ahogy a fia sírjánál láttam, belsejében azonban a magam lélek-befalazó büszkeségét, zordabb szépségideálját, a civilizációnk küszöbe alá húzó archaikum vágyát örökítettem meg.”24
Németh gondolkodásában a mitikus archaikum tehát egy geológiai dimenzióban egyesíti
a görögség mitológiáját és a magyar parasztság életvilágát. A két valóságszféra közti kapcsolatlétesítés „a kidolgozott redők alatt”, azaz a lelki realitás textúrájához képest rejtett, szublimináris dimenzióban megy végbe. Az írói munka itt deríti fel a tudat anyagi meghatározottságának geológiai rétegét, az etnikum világának sztratigrafikus értelmét. A pszichológiai
szempont ezen a ponton adja át helyét a biológiai látásmódnak, miután a pszichikus szövetanyag takarója alatt szedimentálódott realitás a mítosz biológiai létalakjainak etnikai jelentéssel telített világát jelöli. Az írói feladat ebből kiindulva az etnikai tartalmak felszínre hozatalát és az archetipikus emberi léthelyzeteket közvetítő mitológiai-biológiai ősképek faktikus
leírását foglalta magába.25 Az Iszony egyedi művészi értékét Gabriel Marcel ezért is mutathatta fel a regény azon poétikai vonásában, hogy „egyszerre tud konkrétan helyhez kötött és
egyetemes lenni”26. A görög sorsszerűség tragikuma Németh számára ily módon alakulhatott
át a magyar nép sorskérdéseinek drámai megjelenítésévé. Illyés pontosan fogalmazott, amikor az Iszony realizmusát a mítosz hazai földre történő átültetésében fedezte fel,27 miután az
univerzális és a lokális, az általános érvényű emberi és a partikulárisan meghatározott népi, a
természetfeletti mitológia és a földalatti poézis közti szintézis megteremtése tekinthető az
írói életmű egyik legmarkánsabb teljesítményének.28
Az anyag organikus, tellurikus létformájaként és a népek közös eredetvidékeként felfogott geologikum tehát a tudatot az archaikumba befalazó szoborformának szolgál alapanyagául. A szobortudat megalkotására Németh az alkotó individuum egy kivételesnek vélt történeti típusát, a népköltőt látta alkalmasnak. A népköltőre hárult a művészi feladat, hogy a föld
geológiai mélységébe alásüllyedt prepoétikus etnikai tartalmakból létrehozza művét. Né-

24
25

26
27

28

uő: Az író modelljei. In: uo. 324.
„Akik a »magyar«-t művészet, tudomány, népélet rejtett vonásaiból »előhívják«: egész bizonyos,
hogy egy »új magyart« hívnak elő. Te ehhez az alakításhoz, kifejtéshez ajánlod figyelmünkbe az
ókortudományt: a magyar alaktalanságnak – a görög alakot. Nagy Károly szobrászai ókori mintákat
néztek (nézték és félreértették) s a germán lényeget fejezték ki. A megformált idegen vázává vált a
formálódó alaktalannak: így lehet támasztéka a hungarológiának az ókortudomány s az eszmélődő
magyarságnak a befejezett antikvitás.” uő: Levél Kerényi Károlyhoz. In: Európai utas. 45.
Gabriel Marcel két levele Németh Lászlónak. In: Alföld, 1980. 12. 108.
„Ebben a minden ízéig reális regényben a szűzesség istennője ereszkedik le a földre, s tépi darabokra
azt, aki rá akarja erőszakolni, bele akarja tukmálni a föld mocskát, a köznapi életet. (…) Az antik elkerülhetetlenséget éreztem a vaskos hazai tájon.” Illyés Gyula: Az Iszony francia kiadásának előszava.
In: Iránytűvel. I. Szépirodalmi, Bp., 1975. 460.
Ezen író vállalkozás sajátosságát a Kisebbségben Berzsenyit érintő passzusa jellemzi találó módon:
„A magyar alkat mélyiből leng föl az éteri görög héjázásba. De éppen mert vakmerő s rendkívüli volt:
világító. Ha Csokonaiék a Nap alatt ültettek magyar kertet, ő a lehetőségek éjébe villámlott bele, magát
elégetve.” In: Németh: Kisebbségben. In: Sorskérdések. Magvető–Szépirodalmi, Bp., 1989. 846.

2017. április

71

„

meth számára a népköltő ilyen mintapéldáját mindenekelőtt Ady testesítette meg. Ady „mint
minden mélymagyar realista, nem rémlátó és nem bizakodó” – írta róla, s ennek nyomán költészetében is komor, „zord lényeglátáson” alapuló realizmusát értékelte a legtöbbre.29 Értelmezésében a népköltőt kettős meghatározottság jellemzi, míg a költőt teste a parasztsághoz
köti, addig lelke az egész népet magába foglalja.30 A népköltőt testének biológiai működésén
keresztül ugyanakkor eleven kapcsolat fűzi a geologikumba süllyedt etnikumhoz. A lélek
anyagi begyökerezettségénél fogva a testen keresztül érintkezik a föld népével, innét merítve
a szoborformához szükséges anyagot: „A költő nem a környezet produktuma, de a talajból él.
Valami ős Istentől jött és Istenhez térő villan meg benne, de csak valami nagyon földiben villanhat meg. Olyan ő, mint a szobrász: ura a szobor anyagának, de az anyag is ura neki.”31
A paraszti népkultúra és az alkotó népköltő közt a biológiai test révén organikus kontinuitás
áll fenn, s a föld népe képezi anyagi szubsztrátumát a belőle kiállított szobornak.
A mitikus természet azonban nem kiteljesedése, hanem legsúlyosabb anyagi korlátja a
népköltő alkotómunkájának. A halhatatlan istenek a természeti determináltság alakjai, akikhez viszonyítva a halandóként meghatározott ember bukásra ítélt lény. A véges ember számára a mitikus természet a sors képében jelenik meg, ebből kiindulva írhatta le Németh
Szophoklész tragédia-típusát „kötött szertartásként”: „A művész erejét a kivitel felé préseli,
az egyéniség összeszorul; kevésbé terjeng és jobban feszít. Hol vetheti itt meg az egyéniség a
lábát? Az emberben, és nem az istenekben. A dráma az istenek pártján áll, de a költő a hős
mellé szorul. Ha ő is az istenekkel szövetkezik; a színpadból ablakdeszka lesz, amelyen bolhákat nyomnak el. A költőnek egy útja van: az ember mellett kell szorongania a szertartás ellenében.”32 A mitikus világrend közepette a tragikus sors által körülhatárolt pozícióban lép
elő az autonóm egyéniség feszített, tömör, összefogott alakja. Az írás alappontját és végcélját
ez a népi mitológia anyagából szoborként megformált egyéniség jelenti. Németh regényeiben
az egyéniség legmagasabb művészi fokon a „feszült lelkületű nőalakok”33 kidolgozásában jelenik meg: Kárász Nelli mint magyar Artemisz vagy Kurátor Zsófi mint paraszt Élektra a mitikus nép kollektív szféráján belül harcolja ki saját individuális pozícióját. Németh tipikus regényhőseinek drámája mögött ez, a nép mitikus-biológiai hatalmával szemben az autonóm
individualitás megteremtéséért vívott küzdelem húzódik meg. A művészi ábrázolás esztétikai végcélja az egyéniség példaértékű felmutatására irányul: az etnikum biológiai-mitikus
tartalmakkal telített anyagi struktúráiba a testével bennefoglalt népköltő a szobor műalkotásában végső soron saját ellentmondásos szituáltságát formálja meg. Németh Lászlónál az
egyéniség megkülönböztető jellemzője, hogy szingularitását csak biológiai értelemben, biológiai alkatának egyediségét megalkotva képes demonstrálni. A szobor művészi értelemben
ezért lényegében nem más, mint a testében egyedülálló biológiai alkat, a népköltő egyéniségének esztétikai reprezentációja. A biológiai értelemben földhöz kötött mítosz kollektív
rendjén belül így különülhet el a biológiai alkat önállóságában az egyéniségként alkotói szabadsággal rendelkező népköltő esztétikai szférája.
29
30
31
32
33

uő: Kisebbségben. 886.
uő: Népi író. In. Két nemzedék. Magvető–Szépirodalmi, Bp. 1970. 698.
uő: Népiesség és népiség. In: uo. 21.
uő: Szophoklész. In: Európai utas. 20.
Kerényi Károly: Németh Lászlóról. In: Németh László Emlékkönyv. Szerk: Monostori Imre, Olasz Sándor. Németh László Társaság–Tiszatáj Alapítvány, Szeged, 2001. 31.

„

72

tiszatáj

A biológiai probléma szerzői reflexiója
Németh László gondolkodása szerint a népköltő a szoborban az egyéniség biológiai alkatának – az etnikum mitikus anyagisága által determinált – tudatát alkotja meg műalkotásként.
A szobrász-költő alkotómunkájában megtörténik a tudat befalazása a biológiai testbe, a pszichológiai nézőpont integrációja a biológiai szemléletbe, az anyagi-organikus összefüggések
esztétikai formába öntése. Ennek kiinduló alapját, a tudatot a lélek immanenciájaként izoláló
regresszív transzpozíció jelenti, amely a tudatot a test számára külsőként adott érzéki valóságból az élménybensőben feltáruló életvalóságba helyezi át.
Németh László Regényírás közben című írásának a biológiai probléma kifejtése nem képezi szűkebb értelemben vett tárgyát, a szöveg mégis közvetlenül kapcsolódik Sarkadi biológiai regényre vonatkozó problémafelvetéséhez. A tanulmányhoz tartozik egy lábjegyzet,
amely a Sarkadi írásával kapcsolatos írói észrevételeket tartalmazza. A jegyzet filológiai kuriózuma, hogy a tanulmány egyik ismételt újraközlésében – az életműkiadásban, illetve a Kiadatlan tanulmányokban – sem szerepel. A következő rövid gondolatmenetet tehát egyedül a
Válaszbeli első változat tartalmazza: „Ez a napló már ki volt szedve, amikor Sarkadi cikke a
Válasz szeptemberi számában megjelent. Ez az apróbetűs, alkalminak látszó cikk több igen
fontos gondolatot vet föl, amelyeket írásomba már nem szőhettem bele. Itt csak egy termékeny szempontja számára szeretnék útat nyitni. Sarkadi könyvem ürügyén biológiai regényről beszél, én a lélektani szót használom. Sarkadinak azonban igaza van: a lélektant én mindig a biológia részének tekintettem. A tudományban ez a bekebelezés még nem történt meg,
mint író azonban posztuláltam. Azt hiszem nemcsak én. A lélektani regény biológiai telítődése s telítése irodalomtörténeti szempontnak s regényírói programnak egyaránt kamatozó lehet.”34
Sarkadi Iszony-kritikája nyomán Németh László realizmus-elmélete tehát a biológiai
szempontot integráló gondolati összefüggésekkel gazdagodott. A Regényírás közben szövegéhez utólagosan csatolt megjegyzés egyértelműen jelzi, hogy Németh miként egészítette ki a
lélekteremtés programját a biológiai szemlélettel. S ennek a biológiai látásmódnak a legjellemzőbb sajátossága, hogy organikus anyagi konstitúciójában ragadta meg a testet öltött lélek valóságát, a szoboralakban a népköltő biológiai testi alkatának kölcsönözve irodalmi
formát. Az Iszonyban ábrázolt házasságdráma ennek jegyében elsősorban a biológiai létében
definiált egyéniség példájaként olvasható, amelyben az individuumnak az etnikai közösség
mitikus normáival szemben folytatott szabadságharca az egyéniség hordozójaként felfogott
testi-biológiai alkat egyedi megformálásában éri el célját. A biológiai alapjaitól elszakíthatatlan lélekteremtés írói programjában ezért az individuum az etnikumhoz kötött tudatán keresztül a kollektív determináltság, míg testének egyedi biológiai alkatán keresztül az alkotó
esztétikai szabadság tapasztalatát hordozza magán.

34

uő: Regényírás közben. 663–664.

„

74

tiszatáj

LŐRINCZ CSONGOR

A tanúságtétel passiója élet és halál között
NÁDAS P ÉTER: SAJÁT HALÁL
Aligha lep meg bárkit is, ha megállapítjuk, hogy a tanúságtétel komplexuma elsőrangú kérdéssé vált az utóbbi két évtized kultúratudományaiban. Eme fejlemény okainak számbavételében különböző aspektusokat nevezhetünk meg, történeti és szisztematikus jellegűeket,
mely okok relevanciája azon fejlemény (rejtett) kiváltóinak megvilágításában természetesen
változó értékekkel bír. Már azon empirikus hivatkozás, miszerint a tanúságtétel azért került
a történeti-kulturális érdeklődés középpontjába, mert a holokauszt túlélői lassanként kihalnak, ezen az empirikus tényálláson túl mélyrehatóbban is értelmezhető: mint a történelem
végének (egyfajta cezúrának) az indexe az egyediség mint esély értelmében. A „nagy elbeszélések” kimerültével fokozottan előtérbe került – immár megváltozott módon – az egyediség
vagy szingularitás problémája, ennek kérdései (pl. egyfajta önéletrajziság kérdésköre, a tanú
nem-felcserélhető alakjával). Mégpedig alapvetően a történelem tapasztalatának mint bizonyos kiszolgáltatottságnak a tükrében (pl. trauma), és ugyanakkor összefüggésben a nyelv
performatív effektusaival, ezek megfigyelhetetlenségét, erősségét és egyúttal gyengeségét
sűrítve magába.
A világviszony fokozódó mediatizációja és technikai reprodukciója is kikényszerítik a tanúságtétel specifikus potenciájára, horderejére és igazságdimenziójára vonatkozó elvi kérdést. Nemkülönben erőteljesen jellemzik ezt a mezőt különböző etiko-politikai vonzatok:
a tanúság alapvetően az igazságosság médiumaként tarthat számot érdeklődésre (eltérően a
bizonyíték mindig jogrendet implikáló feltevésétől). A tanúság politikuma kiterjedhet akár
magának az „ember” fogalmának, a rá alapított nagy elbeszéléseknek történeti-antropológiai
kikérdezésére – arra, hogyan is válik az „ember” önmaga nem-szuverén tanújává természet,
nyelv (kultúra) és történelem kereszteződéseiben. Nincs tehát mit csodálkozni azon, hogy a
tanúság kérdésköre erőteljesen jelen van a kortárs kultúratudományok horizontján. Legmélyrehatóbb módon a filozófia foglalkozott a témával (Heidegger, Derrida, Agamben, noha
utóbbi csak bizonyos megszorításokkal). Az irodalomtudomány egyelőre még inkább kezdeményekben tárgyiasította a problémát a maga módszertanai, fogalmai és olvasási módjai
számára, igazán meggyőző rendszeres munkák még nem készültek.1
A nevezett fejlemények lecsapódnak a nyelv fogalmában, általánosabban: nyelvi tapasztalatokban, a nyelvben és a nyelvvel szerzett tapasztalatokban. Főleg abban a tényállásban,
hogy a tisztán konstatív nyelv lehetetlenséget jelent, hogy minden nyelv vagy minden szöveg
már mindig is felelősséget vállal valamiért (akár egy másik szövegért), (még ha csak implicit)

1

Ezekhez a kérdésekhez lásd monográfiámat: Az irodalom tanúságtételei. Budapest 2015. Német fordítása: Zeugnisgaben der Literatur. Zeugenschaft und Fiktion als sprachliche Ereignisse. Bielefeld
2016.

2017. április

75

„

tanúságot vállal magára ezzel kapcsolatban, és hogy a nevezett lehetetlenségből nem feltétlenül megragadható performatív effektusok fakadnak, azon lehetetlenséget ugyanakkor elő is
idézve. Éppen a tanúságtétel esetében érvényes, „hogy nem létezik metanyelv és mindig egy
nyelv fog beszélni a nyelvről.”2 A performatív megelőzi a konstatívat, legalábbis latens módon kontaminálja vagy keresztezi utóbbit. Ezzel azonban nem állíthatjuk a tanúságtétel tiszta
performativitását, mivel pontosan ez az elkerülhetetlen – ugyanakkor ambivalens, nem
objektiválható – performatív jellege vezet a tanúskodás bizonyos lehetetlenségéhez. Vagyis
éppen az a tényállás, hogy a tanúság mindig performatív indexet visel magán, vezet annak
„egynyelvűségéhez”, vagyis az egyedi tanú nem-autorizálhatóságának mozzanatához, következésképpen a tanúság uralhatatlanságához a konstatív nyelv felől, éppen a tanú, sőt legfőképpen az ő számára is. Ez az egynyelvűség a tanúságtétel utólagossági létmódjára mutat
vissza, miszerint ez mindig is „második” tanúskodást jelent, ahol is az „első”, azaz: eredendő,
autentikus, autonóm, szuverén tanúság hiányzik. Bizonyos értelemben ezt az első tanúságot
oltja ki az aktuális, vagyis második tanúságtétel, annak performatív effektusai – és a tanúság
így valóban strukturális módon a tanúskodás lehetetlenségét tanúsítja.
A tanúság eme uralhatatlan performativitását leginkább annak mediális aspektusain,
mediális rögzítésén lehet szemlélni. Ez a rögzítés, a tanúság lejegyzése, protokollba vezetése
megfelel a tanúság strukturális utólagosságának, együtt konstituálja azt. Ebből a szempontból mármost nehezen lehetne érdemi különbséget tételezni „írás” és „tanú” között, ellentétben Agamben sugalmazásával. Az ő tézise szerint a dekonstrukciónak „az artikuláció nemhelyét” preferáló, ezt a „nyom”-nak, illetve a différance-nak megfeleltető felfogása ellentétes
a tanúság eseményével, ugyanis „a tanúság a nem-artikuláció helyén történik/nyer el helyet
(findet Statt). A hang nem-helyén nem az írás áll, hanem a tanú.”3 Ez a polemikus ellentétezés
ugyanakkor nem maradéktalanul győzhet meg: a testimoniális differencia (például éppen a
hang nem-helyét megnyilvánító, azt a tanúságba – annak üres helyébe – áthelyező mozgás)
potenciális írásosságot implikál, különösen a tanúság iterabilitásának függvényében. Ám már
a tanúságnak a tanúság hiányára (vagy lehetetlenségére) utaló, azt tanúsító – mintegy másodlagos-szupplementáris – léte is előbbi írásos, inskripcionális jellegét emelheti ki (a „nyom
eltörlődésének nyomát” – Derridával szólva). Ez a mozzanat alapvetően abból adódik, hogy a
hitel(ezés)ben rejlő hamis tanúság potencialitása (adni – és tanúsítani – csak a számítás felfüggesztésében lehet a hamis pénzről gondolkodó Derrida szerint) mondhatni a hangban lévő írást (mint a felejtés korrelátumát) nyilvánítja meg, amennyiben az „első” tanúságtétel hiányát, mintegy annak írás-létét implikálja.
A tanúság potenciális írásos létmódja másrészt annak rögzítését vagy elő-írását jelenti az
„információ” és a „jel” móduszában. Mivel az ismételhetőség mindig lejegyezhetőséget implikál, ez utóbbi bizonyos technikai paraméterek esetében „információvá”, „bizonyítékká”,

2

3

Vö. Jacques Derrida: Die Einsprachigkeit des Anderen. In: Anselm Haverkamp (szerk.): Die Sprachen
des Anderen. Übersetzbarkeit zwischen den Kulturen. Frankfurt a.M. 1995. 40.
Vö. Giorgio Agamben: Was von Auschwitz bleibt. Das Archiv und der Zeuge. Frankfurt a.M. 2003. 113–
114. (Az ő kiemelése.) Derrida viszont nem mulasztotta el hangsúlyozni, hogy a „différance” „sem a
hanghoz, sem az íráshoz – szokványos értelmükben véve ezeket – nem tartozik és különös térként
(…) beszédaktus és írás között telepszik meg, túl azon a megnyugtató ismerősségen, mely összeköt
bennünket ezekkel és néha megerősít az illúzióban, miszerint két dologról lenne szó.” Die différance.
Uő: Randgänge der Philosophie. Wien 1988. 31.

„

76

tiszatáj

nyelvelméletileg, általánosabban fogalmazva: „jellé” (beszámolóvá vagy leírássá) fixálódhat.
Ez a technikai reprodukálhatóság megrövidíti a tanúságot arra, ami benne a reprodukálhatót
jelenti (pl. bizonyos technikai effektusokat) avagy reprodukálható (bizonyos technológiák
számára). Így redukálhatja a tanúság testimoniális potencialitását, egyoldalúvá teheti azt,
pontosabban: instrumentalizálhatja és – technikai módon diktált – referenciákra korlátozhatja.
Már minden tanúskodás alapvető referenciája vagy hivatkozása, a „más is így tanúskodott volna a helyemben” mozzanata (a tanúskodás inherens nyilvánossági vonása) is kezdettől fogva ambivalens módon viselkedik. Ez az előfeltevés érthető éppúgy referenciaként (bizonyos, önmagukat mégannyira elrejtő morális, politikai, jogi és más instanciákra), mint esküként – ez minden tanúságtétel elkerülhetetlen retorikus létmódjának alapvető gesztusa.
Funkcionálhat ez az előfeltétel pl. címzési kalkulusként, a címzés kalkulusaként, a „bizonyíték” előállításának mozzanataként. Vagyis ennek a „mintha”-szerű hivatkozásnak, virtuális
felhívásnak mondatként vagy kijelentésként való tételezése redukálja a tanúságot a bizonyítékra, az információra, a tudásra, melyek technikai indexeket is hordozhatnak magukon. Ezzel a tanú cserélhetőségét, a tanú mint „követ” (S. Krämer) determinációját eszközölhetik,
ami eltörölheti egyediségét, őt magát hamis tanúvá alakíthatja. Ugyanakkor az eskü természetesen mindig is már ismételhetőséget implikál, vagyis potenciálisan technika járja át. Hogyan érthető mindazonáltal a tanúságtétel bizonyos távolságban önnön technizálásához, a
tanúskodás technikai determinálásához képest? Ezt a kérdést reflektálhatja az irodalom,
azért, hogy megfeleljen a tanúskodás, illetve saját (irodalmi) tanúságtétele igazságigényének.
Ilyen értelemben egyfajta „íráskritikai” tendencia lenne tehát az irodalom sajátossága,
azért, hogy megőrizze a tanúskodás szingularitását, ezt mint igazságigény esélyét artikulálhassa (pl. az igazságosság értelmében), még ha a hallgatás móduszában is. A „fikció” itt azon
testimoniális dimenzió neve lehetne, amelyet nem lehet maradéktalanul alávetni az írás(osság) (pl. grammatika vagy kód) autoritásának. Csak egy nem-intencionális, nem-konstatív és
nem-reflexív fiktív ellenjegyzés révén felelhet meg a tanúság önnön kihívásának, vagyis annak, hogy őt magát is a nyelv(iesülés) határai jelölik meg és feltételezik, hogy ezeket a határokat (a reflexivitás határait is) mutatja fel – természetesen magában a tanúságban. Minden
tanúság testimoniális differenciát,4 belső törést hordoz magában, amelyet pl. a tanúskodás
„grammatikája” és „pragmatikája” közötti különbségként félreérteni fatális lenne.5 Valamilyen grammatikát posztulálni a tanúskodás előtt vagy mögött – mégpedig mint eredendőbb
entitást – csak erőszak útján lehetséges, amely végső soron a tanúságtétel egyedisége ellen
irányul és feloldja annak végbemenési jellegét. Egy ilyen grammatikát mindig is létrehoznak,
tételeznek, létesítenek, jogi úton implementálnak, korántsem jelent semleges előírást. A tanúság említett belső törését ekképpen nem grammatizáló-technizáló vagy referencializáló
(végső soron instrumentalizáló) értelemben kell felfogni, hanem performatív módon, pl. mint
feszültséget a tanúság ígérete és más virtuális tanúk általi ellenjegyzése között, végső soron
az igaz és a hamis tanúskodás, tanúság és fikció között.
A tanúságtétel így sokkal inkább a nyelv vagy a nyelviesülés határait implikálja, minden
tanúság új módon alkudja ki ezen határokat, másként írja be őket és nyílik meg mindig is más
4
5

Ehhez a fogalomhoz ld. Lőrincz: Az irodalom tanúságtételei. 11–59.
Ezen az úton jár Sybille Krämer és eközben feloldhatatlan ellentmondásokba bonyolódik, ld. Krämer:
Medium, Bote, Übertragung. Kleine Metaphysik der Medialität. Frankfurt a.M. 2008. 223–260.

2017. április

77

„

módon a kimondatlanra vagy a kimondhatatlanra. Az „eredendő”, eredeti, motivált, szerves
tanúság hiánya bizonyos értelemben a kimondatlan dimenziójával esik egybe a már mindig is
utólagos, másodlagos tanúságban. A tanúságtétel lényegében ezt a kimondatlant tanúsítja, de
nem szuverén módon, hanem egyfajta „lennihagyás” vagy „ráhagyatkozás” („Gelassenheit”)
móduszában, azért, hogy nem a tanúság, hanem maga ezen kimondatlan tanúskodjon. A tanú
vagy tanúság „helyett” vagy „helyén” tehát ezen kimondatlan tanúskodik (és nem kijelentés,
de valamely „performancia” vagy beszédaktus sem). A kimondatlan ezen komplexumában
vonatkoznak egymásra a tanúskodás eseményszerűsége és igazságigénye, végső soron ebben
válik mély összetartozásuk evidenssé (a problémakörben vizsgálódó több teoréma legfeljebb
egyikét érinti ezen aspektusoknak).
Ilyen kimondatlan pl. antropológiai határhelyzetekkel és tapasztalatokkal állhat összefüggésben, pl. a halállal, a test, a testi-szomatikus tapasztalat, a fiziológiai értelemben vett
(„puszta”) élet excesszív és eksztatikus (mind pozitív, mind negatív értelemben), vagyis kivételes állapotaival. A tanúság sejthetőleg konstitutív módon függ össze az élet és a halál közötti
határterülettel, ami főleg azon tényből származik, hogy a tanú mindig is túlélőt jelent, saját
tanúságtétele túlélőjét is. Talán nem mást manifesztál a tanúság a jelenlegi történeti helyzetben mint aktuális paradigmát az „állat” számára, „melynek ígérnie szabad” (Nietzsche). Mégpedig abban az értelemben, hogy a traumatikus egyfajta „mnemotechnikaként” működik,
azért, hogy ez az „állat” ígérni és ezzel egyszerre emlékezni, pontosabban: emlékezetet fabrikálni legyen képes magának (ahogy ezt Nietzsche kifejti).6 A tanú ígérete itt azon aláírást,
szignatúrát jelenthetné, mellyel a tanú hitelesíti, autentifikálja önnön tanúságát és elnyeri ezzel a „szuverén individuum”7, általánosabban: a kultúra „lelkiismeretének” szerepét. Nehezen
lehetne vitatni, hogy ma – a média hathatós támogatásával – a tanúság ilyen kulturalizációja,
sőt ideologizációja következett be.8 Itt azonban elfelejtik, hogy a tanú igazából sosem egyszerűen csak aláír, hanem sokkal inkább ellenjegyez. Aláírás és ellenjegyzés között azonban –
bármennyire is egymásra vannak utalva – feszültség áll fenn, lényegében magát az ellenjegyzést is az esemény ellenjegyzi, az aláírást – és az „én tudok”, „nekem szabad” szuverenitását –
„szuicidális” módon az esemény nyitja meg és jelöli meg a „talán”, a „mintha” mozzanatával.9
A tanúságot a túlélés jelöli meg, vagyis bizonyos értelemben az élet és halál közötti állapot, legalábbis az élet utáni életé. Ez azt is implikálja, hogy a tanú nem önaffekciótól – mint az
eleven lényegi jegyétől – függ, hanem ek-szisztencia érinti meg, amelyet ugyanakkor nem lehet elválasztani magától a tanúskodástól, ami a tanút következésképpen egyszerre szubjektiválja és deszubjektiválja. Azt tehát, hogy a tanú per definitionem a túlélő, nemcsak empirikus módon, hanem alapvetőbben, vagyis a tanúság felől szükséges elgondolni. A tanú nem
csupán ezen vagy azon eset, sokkal inkább saját tanúságtételének a túlélője, ahol a tanúság

6

7
8

9

Vö. Friedrich Nietzsche: Zur Genealogie der Moral. Uő: Sämtliche Werke. Kritische Studienausgabe 5.
Berlin/New York 1980. 291–298.
Uo. 293.
Ennek hatótávolságát azon lehet lemérni, hogy az önmagát filozófusnak nevező Sybille Krämer a tanúságtétel teljesítményét végső soron csak episztemikus és szociális „orientálásban” látja, vö. Krämer: Medium, Bote, Übertragung. 258. A (kor)tanú figurájának mediális geneziséhez és inszcenírozásához vö. Norbert Frei – Martin Sabrow (szerk.): Die Geburt des Zeitzeugen nach 1945. Göttingen
2012.
Vö. Derrida: Countersignature. Paragraph, 27 (2004), 2. 39.

„

78

tiszatáj

ugyanakkor magának a tanúnak a testamentumaként is olvashatóvá válik. Ez a testamentaritás mármost az iterabilitás függvénye: a tanúság ismételhetősége mintegy deperszonalizálja a tanút (ez nincs ellentétben a tanú exemplaritásával, hiszen az ismételhetőség csakis
előzetes kontextusokról való leválás módján – a ki-vétel, az eximen értelmében – működhet),
tanúságtételét mintegy kezdettől fogva második (rendű) tanúsággá változtatja.
Ez az utólagosság vagy túlélet nem egyszerűen időbeli kategória, hanem tulajdonképpen
az esemény egyediségének felel meg, amennyiben az identikus formában nem reprodukálható, sokkal inkább kiiktathatatlan cezúrát jelent, amihez képest minden élet, egzisztencia, tapasztalat csak mint utólagosság, mint utóélet nyilvánulhat meg. Sőt a tanúsított tapasztalata
csak ezen utólagosság felől válik azzá, ami, vagyis tanúsítandó eseménnyé, tapasztalattá,
affekcióvá (mintegy az utólagosság is afficiálja a tanút). Ennek felelhet meg a túlélés mint
mozgás, egyfajta transzgresszió, vagyis nem egyszerűen időbeli állapotról, „után”-ról van szó,
hanem identifikálható adottságokon, körülményeken túlható mozgásról, akár a „túl” mozgásáról és a mozgás túlsó, jelölhetetlen oldaláról mint jelszerűvé (motiválatlanná) válásról,
différance-ról.10
A következőkben ezeket a testimoniális összefüggéseket Nádas Péter Saját halál című
könyvére nézve közelebbről is meg kell vizsgálni. Ebben a könyvben ismeretesen a szerző
szívinfarktusa áll a cselekmény középpontjában, olyan halálközeli élmény, amely a halált a
születéssel, pontosabban annak korporeális emlékezetével kapcsolja össze és specifikus módon nem-tanúsíthatónak látszik, vagyis kardinális kihívást, sőt határt jelent a tanúságtétel
számára. Mégis már kezdettől nyomatékos relevanciával bír a „halál” mozzanata, amennyiben a par excellence csakis elszenvedhető antropológiai tényről, pontosabban határról van
szó, mely a passzivitást feltételezi, ugyanakkor a lehető legszingulárisabb esemény nevére
tarthat számot („saját halál”). A halál a lehetetlent hívja elő, a végső határt, ezt Heidegger egzisztenciális analitikája a „halálhoz viszonyuló lét” összefüggésében mint a jelenvalólét „legsajátabb létlehetőségét” tárgyalta (Lét és idő). Ez az a lehetetlenség,11 ahol nincs tanú a tanú
számára, a tanúsíthatóság határa, mind a másik halála, mind pedig a „saját halál” értelmében,12 mely csak „küszöbélmény”-ként,13 nem mint olyan, tanúsítható, a túlélés, a tanú mint
10

11

12

A „túl” mozgásának és a mozgás „túlnan”-jának eme kiazmusa lényegében a mediális ige éppen
Émile Benveniste által máshol adott leírásával kapcsolható össze, ki is egészítve azt: a szubjektum a
mediális ige szerkezete szerint abban a folyamatban létezik (és nem egyszerűen végrehajtja azt),
ami a cselekvést jelenti, de túl is megy annak tranzitív jellegén. Benveniste példái többször az adományozás jelentéstani kontextusából, lexikai állományából származnak: „adományokat hordoz, melyek őt magát illetik” (Aktiv und Medium im Verb. Uő: Probleme der allgemeinen Sprachwissenschaft.
München 1974. 195.). Ugyanakkor a folyamat másik oldala rá is hat az alanyra a fentiek szerint
(a tranzitivitástól eltávolodó mozgás másik potenciális dimenzió felől írja át az alany – nem csak a
cselekvés – képzetét).
Vö. Derrida problematizálásával Heidegger ezen központi gondolata kapcsán (Jacques Derrida: Aporien. Sterben – Auf die ’Grenzen der Wahrheit’ gefasst sein. München 1998), mely diszkurzív-gondolati-gondolkodástörténeti konstelláció alighanem a Saját halál értelmezése számára is kardinális tétekkel bíró kontextust jelenthet.
„Ha létezik hely vagy instancia (példa) arra, ahol nincsen tanú a tanú számára vagy senki sem tanúskodik a tanúról, az alighanem a halál lenne. Nem tudunk tanúskodni a tanú számára, aki tanúságot
tesz a haláláról, de fordítva sem, nem tudok tanúskodni a saját halálomról, nem szabadna képesnek
lennem tanúskodni róla, kivéve és pusztán a közvetlenül a halálom előtti állapotról, pillanatnyiságáról, közvetlenül fenyegető beállásáról/hátralékos be-következéséről (instance) mint elhalasztott köz-

2017. április

79

„

túlélő általi feltételezettségében. A saját halál átélhetetlensége, értelemmel való felruházhatóságának lehetetlensége a tanúságban azzal jár, hogy a tanú önmaga haláláról mint egy másik haláláról tanúskodik. A „saját halál” cím ezért katakrézisként nyilvánul meg, mind a „halál”, mind a „saját” értelmében, amennyiben a róla tett tanúság mint nyelvi aktus és „autotanatográfiai”14 artefaktum számos okból már nem tartható „saját”-nak, hanem elkülönbözik
a tanúságtevő alany referenciális hátterétől, ugyanakkor mégis ezen alany testamentumaként
manifesztálva magát. Hiszen a halálközelség megtapasztalása utólagosan a születés – a saját
élet másik par excellence nem tanúsítható határa mint kezdet – víziójában jelenik meg Nádas
(elbeszélője) számára. Már magának a tapasztalatnak is egyfajta virtualitás a sajátja, amenynyiben „nem-érzett [nem végérvényesen bekövetkező] tapasztalat”-ról van szó (Nádas túléli
a klinikai halált),15 amelyet paradox-ironikus módon így fogalmaz meg a szerző: „a halál volt
a legszebb élmény, melyben részem volt életem során.”16
A „nem-érzékelt tapasztalat” komplexuma jelentheti a tanúságtétel paradigmáját (mint
egyfajta „prezencia” vagy „evidencia” tapasztalata, ezeket azonban alapvetőbb módon engedi
érteni). Hiszen az ilyen tapasztalat kezdettől fogva megnyílik tanúság és fikció együttesére,
kereszteződésükre (és így módszertani előnyt is hordoz magában az irodalomtudomány
számára). És be is írja élet és halál feszültségét, sőt eldönthetetlenségét az „élet” oldalán.
A tanúskodás mint a túl-élés vagy utó-élet dimenziója ezzel spektrális médiummá változik.
A könyvben „az élet utolsó pillanata” áll a középpontban (jellemző módon az „ember” életének utolsó pillanata).17 Ez a pillanat a fájdalom mértéktelen intenzitásának jegyében áll,
mely fájdalom elválasztja az ént a testétől, lényegében ezen elválasztás fájdalmaként nyilvánulva meg. Ez a diszjunkció átterjed az érzékelés síkjára is, ahol „érzet” és „látás”, „testi érzet”
és „látvány”, aztán „a fizikai érzetek realitása” és „a tudat”, továbbá az érzéki-kognitív észlelés és „a reálisnál magasabb gépállás”-ból történő gépi jellegű megfigyelés válnak el egymástól.18 Mindez törést idéz elő a kulturalitásban, „neveltetésem jéghideg csődjét” manifesztálja.19 A kulturális eme megszakítása különböző szinteken is megmutatkozik, prominens helyen a megélő szubjektum időtapasztalatának vonatkozásában, aki számára „a tudat egyezményes időrendje”20 érvényét veszíti, illetve felmutatja utólagos jellegét a nem-szukcesszív

13

14
15

16
17

18
19
20

vetlenül fenyegető beállásról.” Derrida: Bleibe. Maurice Blanchot. Wien 2003. 50. Derrida elemzése
egy Blanchot-elbeszélésről számos ponton kísérteties megvilágító erővel bír Nádas művére nézve is.
Nádas kifejezése, Károlyi Csabának adott interjújában, vö. Élet és Irodalom, 2005. november 4. Vö.
Heidegger mondataival: „A jelenvalólét vége mindig küszöbön áll. A halál nem azonos a még nem
kéznéllevővel, nem valamiféle minimumra redukált utolsó kintlevőség, hanem inkább küszöbönállás.” Martin Heidegger: Lét és idő. Budapest 1989. 429.
Derrida visszatérő kifejezése, vö. Bleibe. 62.
A fogalomhoz vö. ismét Derrida: uo. 52. Blanchot önéletrajzi elbeszélésének egy majdnem végrehajtott kivégzés áll a középpontjában, melynek az önéletrajzi tanú kis híján áldozatául esett.
A Thomas Davidnek adott interjúban, CICERO, 2012. február 19.
„Az ember persze megörül, hogy micsoda kétes meglepetéseket tartogat a teste, rögtön csodálja önmagát, milyen szenzációkra képes élete utolsó pillanatában.”Nádas Péter: Saját halál. Pécs 2004, 37.
(A továbbiakban az SH rövidítéssel és oldalszámmal idézve.) A „szenzáció” kifejezés kétértelműsége
figyelmet érdemel.
SH 67. 73. 231.
SH 65.
SH 123.

„

80

tiszatáj

idővel szemközt. Ezt az időtapasztalatot egyfajta szinkrónia, pontosabban: anakrónia, akár
időtlenség vagy időnkívüliség fémjelzi: „Időtlenség uralkodik a világegyetemben. Űrélménynek lehetne nevezni. A tudat olyan készségesen akceptálja, mintha nem csak előzetes tudomása lenne róla, hanem korábbról élménye. Ettől az új tudásától válnak elkülöníthetővé azok
a kisebb időegységek és időstruktúrák, amelyek korábban időnyomokat hagytak a tudatban,
időrendjük volt, s az időtlenség űrjében lebegve meg is marad. Bolygók árnyaként lebegnek
veled egykori élményeid.”21
Ez az időtapasztalat ugyanakkor a „déjà-vu” formájában válik manifesztté („mintha […]
korábbról élménye”), ezzel szemközt a tudatnak csak a konstatálás szerepköre marad meg.
Éppen ezen űrélmény jelenít meg egy nem-érzéki, „nem-érzékelt tapasztalatot”, amely a tanúságtevő alany számára mint már tudott összefüggés jelentkezik. Maga ez a tapasztalat hívja ki a nyelvi megnevezést, a teljes szekvencia ugyanis a következő megállapítással indult:
„Olyasmi folytatódik, amit igen nehéz szavakkal megragadni…” A megnevezés virtualitását
tovább reflektálja a szöveg: „Űrélménynek lehetne nevezni. (…) Az egyenletes sötétség inkább furcsa, mondhatni, absztrakt derengésben áll.”22 Itt azonban nem egyszerűen a megnevezésnek egy referenciális tényálláshoz mért adekvát voltáról van szó, hanem magáról a
mondásról mint egy „verbum interius” felőli beszélésről, egy belső (látszólag már tudott, mégis először csak az utólagosságban felismert) szóról: „Azt mondtam magamnak, ezért kerestem hát oly görcsösen a részletek helyét a teljes történetben.”23 Ez az önmagának-mondás
performatív módon tesz tanúságot, mintegy a tanúskodásnak magának a diktátumaként (mivel ebben beszélés és hallás nem választhatók szét), amennyiben itt végső soron „kézenfekvő
dolgok”24 kerülnek kimondásra, illetve íródnak be. Nem véletlen, hogy a szöveg egy idézetet
hív be: „Mintha hirtelen fölfognám, mit akart Rilke a vállunk mögött álló néma angyalokkal.”;
egyáltalán, a fenségest a mese banalitása felől ismeri fel a tanúskodó szubjektum.25 Ahogy
azonban látható, mindez ugyanakkor a „mintha” móduszában marad, amit a szöveg már korábban is jelzett: „A tudat olyan készségesen akceptálja, mintha nem csak előzetes tudomása
lenne róla, hanem korábbról élménye.” Ez a „mintha” mármost nem szabadon lebegő
fikcionalitást jelent, hanem maga is aktív-performatív természettel bír, először is a „déjà-vu”
nyelvi aspektusát mutatja, másrészt ezzel összefüggésben magának a tanúságnak az eldönthetetlenségét: az „azt mondtam magamnak” időbeli értelemben meghatározatlan marad,
amennyiben mind a tanúsított tapasztalathoz, mind az utólagos tanúsághoz tartozhat. Kérdés
lehet itt: ki is ez a „magam(nak)”, akinek az én ezeket a belátásokat megfogalmazza, az akkori
vagy a későbbi szubjektum?; ugyanakkor világossá válik, hogy ezt a szubjektumot bizonyos
értelemben a tanúskodás hozza létre, de mint másikat. Éppen ez az ambivalencia mutatja a
tanúskodási helyzet nem-reflexív uralhatatlanságát, a tanúskodás igazi diktátumkarakterét,
akár evokáló, illetve esküjellegét (az „azt mondtam magamnak” egyfajta diktálás önmaga
számára, amely létrehozza a mondottakat, legalábbis egyfajta esküt tesz, a diktátum tehát a
tanúskodás szenvedélyét, passióját nyilvánítja meg). Lényegében egybeesik tehát a kimon21
22
23

24
25

SH 127.
SH 127.
SH 129. (Kiem. L.Cs.) A mondat elejére helyezése a mondás mozzanatának különös performatív
nyomatékot kölcsönöz utóbbinak.
SH 129–131.
SH 131. 197. „Boldoggá tett, hogy akkor a magasztos dolgok tényleg oly banálisak, mint a mesében.”

2017. április

81

„

dandó belső szóra való emlékezés aktusa az önmagának-mondással mint a tanúskodás végrehajtásával (komplex módon konstruálva meg a szöveg időviszonyait). A tanú önnön tanúságtétele, a saját szavak túlélőjének bizonyul, melyek nem valamiféle „jelenlétet” idéznek
meg – inkább testtelenné teszik a szubjektumot a „nem-érzékelt tapasztalat” jegyében.
Ennek a mondásnak az instanciája tehát nem a szubjektum, hanem pl. a tőle eloldozott,
nem-érzékivé avagy nem-testivé vált észlelés, „a tiszta érzéki felfogás”.26 A szubjektumnak
nincs már teste, ami fölött individualista-operatív módon rendelkezhetne: ez a halálközelség
mint „a teljesség élményének”27 effektusa. Az említett „felfogás”, a „semleges szemlélet” – és
ez fontos lesz – a szöveg szerint „elkíséri” a fizikai alanyt, „átlátja tudatának szerkezetét”.28
Az alany ilyetén exteriorizációja nem mást jelent, mint szubjektivációját a tanúság értelmében, lényegében azonban személytelenedését, példaszerűséget, amely leválasztható lesz az
individuumról, (ezáltal át is húzott) szuverenitásáról, traumatikussá válva számára. A kísérés
ezen struktúrája elsősorban a nyelvi szinten jelenti a tulajdonképpeni tanúskodás szerkezetét: a külső szó (például a Rilke-citátum) kíséri, azaz tanúsítja a belső szót a(z önmagának)
mondásban, ugyanakkor differenciális, önmagát megvonó viszonyban állva azzal (beszélés és
hallás ezáltal külsővé is válhatnak a szubjektumhoz képest). Az említett „felfogást” a szöveg
úgy is meghatározza, mint „kívülálló tekintetem”, amely „lám, egész életemben elkísért, és
most tovább fog kísérni” – és mint „lélek” mutatkozik meg, aki nem más, mint a „teremtő erő”
tanúja.29 Összehasonlítva az ebbe a funkcióba lépő „lélek”-kel a tudatnak, a reflexív mozzanatnak csak az utólagos konstatálás képessége marad meg.
Ezeket éli át tehát Nádas elbeszélője halálközeli tapasztalatában, vagyis jellemző módon a
halál, azaz „a legkevésbé saját” létlehetőség mint „lehetetlenség” felől.30 A leglátványosabb
„déjà-vu”-élményt azonban kétségkívül a saját születésre való hallucinatorikus emlékezés jelenti, mely emlékezés hangsúlyos módon első ízben is csak utólagosként tudatosul, indirekt
módon egy „hasonlat” révén. A „saját halál”-hoz csatlakozik a „saját” születés, ám jellemzően
nem mint kezdet a véghez (ezt a szöveg kifejezetten cáfolja),31 inkább egy élet egyedisége26
27

28
29
30
31

SH 131.
„A teljességnek olyan élményében részesülsz, aminek ezen a nyomorult árnyékvilágon legfeljebb a
vallási vagy a szerelmi elragadtatottság lehet a hasonlata. És a nőknek valószínűleg a szülés. Bátrabb
nők elmondják, hogy szülés közben összecsúszik öröm és fájdalom, amitől kozmikusan nagy erotikus kaland lesz belőle. Mentem kifelé, ami nem valaminek a vonzása, nem ígéret, hanem a teremtő
erő érzékelése. A teljesség ténylegesen beváltja benned önmagát. Vitt. Nem kifelé a tudatomból, miként az ájulás, hanem befelé a tudatomba. Egy irdatlan erő vitt el, amely egyszerre működik kívül és
belül, s ezért a tudatnak sem érdemes ilyen különbséget tenni. Túl voltunk mindazon, ami személyes
és szenvedélyes. […] Az erő rajtam kívül és bennem működik, elfújt és beszívott magába, test többé
nem vagyok, s ezért nem is vagyok hozzákötve többé sem az értelmi, sem az érzelmi fölfogáshoz. Valami ilyesmi. Tudom, hogy most halok meg. Ami nem tölt el örömmel, nem tölt el fájdalommal. Semmiféle érzés, ami ez idáig ismerős. De nem is felejtek. Még leginkább azt lehetne mondani, hogy kinyílik az emberi időszámítás, de egyszerre nyílik előre és visszafelé. A halál jelenének nincsenek
többé sem térbeli, sem időbeni határai. Tudom, hogy mi fog történni, ha akarom, akkor láthatom,
hogy mi történik, és jól tudom, hogy mi történt.” SH 201–203.
SH 137.
SH 235.
Derrida: Aporien. 116.
„Az egyéni életnek ténylegesen nem a születés az eleje, nem a halál a vége, s akkor miként lehetett
volna részletekből épülő egésze.” SH 129.

„

82

tiszatáj

ként érdemes ezt felfogni, mely benyomást a test emlékezete diktálja, egyfajta engrammként
írja be, nem pedig a(z ön)reflexív tudat realizálja. Ezt azonban az alany magában a tanúságtételben ismeri fel, egy kettős „déjà-vu” módján.32 Pontosan a tanúságtétel utólagossága célozza az élet vagy az eleven bizonyos latenciáját, a puszta élet nem objektiválható, de nem is
szubjektiválható, vagyis szinguláris és eseményszerű dimenzióját.33 A „nem-érzékelt tapasztalat” pátoszképlete Nádasnál a halálközeli élmény kivételes állapotában erre a dimenzióra
irányul, mely meg is vonja magát a testi vitalitástól, amennyiben a halál (közelsége) jelöli
meg.
(Ezzel a vadkörtefáról készült fotók is jelentést nyernek: ez egy egyedi fa, összetéveszthetetlenül egy bizonyos helyhez, megjelenési módjaiban pedig egyes nap- és évszakokhoz, illetve fényviszonyokhoz kötődve. Ez a phüszisz, ahogy a fény áthatol rajta, megdolgozza34 és
„felnyílásában” mint a felfedés manifesztációjában inszcenírozódik.35 Egy másféle hozzáférés
lehet ez a phüsziszhez, mint azok a bio- és pszichopolitikai stratégiák, amelyek az élet és
a test, valamint a lélek idejének kolonializációján ügyködnek, és amelyekre a szöveg reflektál is.)
Ezek az összefüggések magában a tanúságtételben jelentkeznek. A tanúság mint diktátum
és ezzel egy időben mint a nyelvi megnevezés lehetetlensége, mint a példaszerűség és egyediség közötti feszültség manifesztálódott. Ez a kereszteződés kimozdítja végső soron az „ember” univerzálét mint a „biosz” értelmében vett életforma generalizáló kódját. A testitől (az
érzéstől, érzékeléstől) való eltávolodásra következik a megszabadulás „a nyelvhez kötött fogalmi gondolkodás”-tól és az alany a különböző tudattartalmak eredetét „a teremtő erő otthonában” ismeri fel. Ezt a szöveg különös módon legsűrűbb fogalmi-diszkurzív passzusában
fogalmazza meg, az utólagos tanúságtétel síkján: „Ami azt jelenti, hogy halálával leválik róla,
ami eddig sem tartozott hozzá. Ez pedig valószínűleg nem más, mint a nyelvhez kötött fogalmi gondolkodás. Ezzel volt bekötve a többiek közé. Előbb megszabadulni az örökös testi érzetektől, aztán megszabadulni a nagyra tartott gondolkodástól. Visszatérés egy olyan ősállapothoz, amelyben fogalmi gondolkodás sem létezik, hiszen a szemlélet és az érzékelés között
sincs különbség. Leválik a gondolkodás, megszűnik a keresztkapcsolat a tudat érzéki és érzelmi, mentális és kognitív tartalmai között, s ezzel egy időben képileg, az agytörzsön válik
felfoghatóvá, hogy ezek a tudattartalmak a személyiségem közönséges történetétől függetlenül miként kapcsolódnak a teremtő erő otthonához, ahhoz az univerzális struktúrához, ami
32

33

34

35

„Mint aki egy kézzelfogható hasonlat segítségével ismeri fel a valóságos történés helyszínét.
Az ovális nyílás az anyám nagy szeméremajka volt, amit széthúztak, amit én a szülőcsatorna perspektívájából ismerek, az évtizedek óta halott anyám nagy szeméremajka, amint széthúzták, vagy
önmagától is egyre jobban tágult, ahogy közeledtem, hogy megszülessek.” SH 277–279.
Itt szó szerinti értelemben is: „Csupán a párázó testemmel, csupasz lélegzetemmel tudtam volna magam igazolni.” SH 45. A problematikához általános-elméleti értelemben vö. Kulcsár-Szabó Zoltán:
A gondolkodás háborúi. Töredékek az erőszakos diskurzusok 20. századi történetéből. Budapest 2014.
150.
Ezt Nádas a Valamennyi fény című kötetében a következőképpen jellemzi: „Nem a tárgyak, amelyeket
a kép fogva tart, hanem a fények, amint éppen érintik, megjelölik, kiemelik a térből és fogva tartják a
tárgyakat. Nem a tárgy maga, hanem a fény sugara, nyalábja, amint egy tárgyat jellemez. Inkább a
fénytörések, a sötét és a világos találkozása, az élek káprázata.” Budapest 1999. 14–15.
Vö. Heidegger: Vom Wesen und Begriff der Physis. Aristoteles, Physik B, 1. Uő: Wegmarken. GA 9.
Frankfurt a.M. 1976. 300–301.

2017. április

83

„

viszont a tiszta szemlélet számára sem belátható.”36 Hirtelen azonban éppen ezen, az „univerzális struktúrát” célzó példaszerűség hangsúlyozása után az író alany egy nyelvek közötti
fordítási kérdésbe ütközik: „Sajnos nincs magyar ige, amivel e sorsdöntő történést jellemezni
lehetne. Egyetlen rövid, billenő mozdulatról van szó. Valahonnan átfordulni, s ezzel valahová
kerülni. Németül van rá leíró jellegű ige. Umkippen. Franciául szintén talál rá igét az elme,
basculer. Átbillenni, a sötéten derengő űrből, ahol minden együtt van, védettség, erő, átbukni.
Kimozdulni a védettség és az erő kozmoszából, átfordulni, leválni az egyedül lehetséges ősállapotról.”
Úgy látszik, az „univerzális struktúrá”-hoz csak különböző idiómák közötti fordíthatóságban (mint a második tanúság struktúramozzanatában!) lehet közelebb kerülni, amely fordíthatóság a magyar nyelven belüli szinonimikus viszonylatokban is jelentkezik (a rokon értelmű infinitívuszok sorában). A „mondtam magamnak” diktátuma fordítási folyamatba megy
át, amelyben a tanúsítottnak a tanúság által nem megragadható maradéka nem egyszerűen a
nyelven kívül, de őbenne magában, a szinonimák közötti differenciákban kísért, akár egyfajta
zaj módján. Ezek a szinonímiák, a nyelvi differencia kísértik meg a „mindent mondani” parancsát, amihez a nyelvet bizonyos értelemben (újra) fel kell találni (akár a szinonímiák passiójáról is beszélhetnénk).37 Ezt a maradékot nem lehet tehát formális-polemikus módon kijátszani a nyelv ellen, mivel maga a tanúság telepíti ezt a maradékot, mondhatni ő maga hozza létre. A nyelv avagy a nyelviesülés, a nyelvbe fordítás határai ugyanezen nyelvben válnak
manifesztté (például a belső és a külső szó közötti törésben), nem pusztán azon kívül. Ezzel a
tanúskodás elvi aspektusa is világosabbá válik: minden tanúságtétel ígérete, a „más is így tanúskodott volna a helyemben”,38 nem pusztán általánossági struktúrát (vagy meghatározott
morális, netán jogi mintát) jelent, hanem „hívást a fordításra”.39 A tanúságtétel a fordítás passiójába torkollik mint a túl-élés nem-generalizálhatóságának, a fogalmitól való eloldásának
tapasztalatába (de nem elválasztva „az elvonatkoztatás tapasztalatá”-tól, ami talán éppen a
szinonimák közötti differenciákra vonatkozik).40
A „más is így tanúskodott volna a helyemben” ígérete ugyanakkor nem immunis különböző nagy elbeszélésekkel vagy fölérendelt kódokkal, illetve normákkal (például egy előzete-

36
37

38
39
40

SH 209.
Borbély Szilárd esszéje már címében is erre összpontosított: Átbillenni, átbukni, átfordulni, leválni…
Leírás Nádas Péter Saját halál című könyvéről. In: Rácz I. Péter (szerk.): Testre szabott élet. Írások Nádas Péter Saját halál és Párhuzamos történetek című műveiről. Budapest 2007. 40–64.
Vö. Derrida: Bleibe. 43.
Uo. 45.
„Az ősállapothoz képest mindenesetre ismeretlen. Értsük úgy, hogy az univerzum érzékileg minden
ízében ismerős, fogalmilag viszont teljességgel ismeretlen. Mozgásom irányt kap az erőtől. Az erő kifordított a végtelenség ismerős kozmoszából. A kimozdulás, a kifordulás, a mozgás, a tér elváltozása
először történik meg, először látom, hogy a mozgásnak kiszabott iránya van. Mégis sok mindennek
van neve. Nem mindennek. Egy fogalmi gondolkodásban gazdag élet tapasztalatával nézek vissza arra, amiről fogalmak híján nem gondolkodhatom, hiszen először történik. Nem a fogalmaimmal értelmezem, amit először élek át, hanem az elvonatkoztatás tapasztalatát működtetem. Amiről evilági
nyelven azt lehetne mondani, hogy kozmikusan meglepett. Mert ezek szerint a fogalmi gondolkodás
szintjén túl is van elvont gondolkodás.” SH 211. Különösen jelentéses, hogy Nádas elbeszélője nem
„az elvonatkoztatás” tevékenységéről, operációjáról és hasonlókról beszél, hanem annak „tapasztalatáról”.

„

84

tiszatáj

sen formált nyilvánossággal) szemben, amelyeket bele lehet érteni azon ígéretbe – további
tünete ez igaz és hamis tanúság elválaszthatatlanságának. Ilyen normatív kódként léphet fel
az „ember” vagy az „emberi” előzetesen determinált fogalma, a „minden más ember ugyanígy
tett volna tanúságot” értelmében. Nem létezik azonban semleges emberfogalom, ez a fogalom
mindig is különböző politikai-antropológiai elhatárolásokra irányult (az ember elhatárolását
például az állattól, a barbártól, a nem-emberitől, az embertelentől stb.). A tanúskodás ilyetén
humán kódolása, akár humanizálása már kezdettől fogva benne rejlik a nyelv általánosító
grammatikájában, az „ember” általános névmásban. Vagyis a grammatika éppen általánosító,
nivelláló („közö[nsége]ssé tevő”, „vergemeinernd”, Nietzsche kifejezésével) teljesítménye révén áll feszültségben a tanúságtétel szinguláris igényével. Pontosan ezt a problematikát implikálja a Saját halál: a szöveg gyakran operál diszkurzív passzusaiban az „ember” általános
névmással, textuális módon reflektál erre és lényegében idézőjelek közé helyezi azt. Ez a következő mondatokkal kezdődött: „Az ember persze megörül, hogy micsoda kétes meglepetéseket tartogat a teste, rögtön csodálja önmagát, milyen szenzációkra képes élete utolsó pillanatában.” (SH 37) Ez a viszony az ember úgyszólván narcisztikus önstilizációja lehet, szuverén képességeinek öntükrözése a testiségnek, a „zoé” értelmében vett (puszta) életnek az affektív és a kognitív tartalmakba történő (persze illuzórikus) integrációjának jegyében. Ez a
látszólagos antropológiai potencia ugyanakkor erősen függ bizonyos kulturális, neveltetési
és alapjában véve nyelvi habitusoktól, amelyek éppen az individualitás nem-szuverenitásáról
árulkodnak (és a „magának mondást” itt mint hamis tanúságot prezentálják!):
„Halvány fogalma nincs az embernek, hogy milyen folyamatok zajlanak a szervezetében.
Miért nem tudok lépni, nem értettem, holott nem ájultam el. Jól látja az ember, hogy egyetlen
okkal nem tudná megmagyarázni magának. Helyesebb úgy tennie, mintha minden a lehető
legnagyobb rendben lenne. Neveltetése mintáit követve, szenvedélyesen ignorálja saját állapotának realitását. Közben kényesen válogat a lehetséges okok között. Minden túl szövevényes. Az a bajom, hogy melegem van és izzadok. Nem képes szétszálazni a külső és a belső
bonyodalmakat. Vannak kínosabb okok, amelyeket a belső beszéd szabályai szerint önmaga
előtt sem merészelne megemlíteni, s így az oksági kapcsolatok sem beláthatók. Az utóbbi
időben túl sokat dolgoztam, mondja, feszült vagyok, mondja, kimerült vagyok. Vagy nem
azért izzad-e, kérdezi, mert megint undorodik mindentől és mindenkitől. Olyan kifejezések
mögé menekül, amelyeket mások is használnak és ő is unalomig ismer.41 A szöveg visszatér
végül zárórészében az „ember” általános névmás szerepeltetéséhez, egy észrevehetően más
jellegű modalitásban és nyelvhasználati módban. Az itt színre lépő „ember” a túlélő tanú,
egyfajta harmadik önmagához képest is, köztes hang által (túl aktivitás és passzivitás ellentétén) manifesztálva: „Amikor néhány nap múltán egy kisebb műtéti beavatkozás után elbocsátottak, megpróbáltam visszatérni abba a közegbe, amit az ember nagy kétségek közepette
evilági életnek nevez. Igyekeztem visszatalálni a legegyszerűbb alapműveletekhez, újra megtanulni, amit a siralomvölgyről tudok. Porszívóztam. A por, a szőnyeg, a kárpitok, igyekeztem
komolyan venni a reális létüket. Elég furcsa volt. Attól kezdve, hogy erőszakosan visszahozzák, semmihez nincs köze az embernek. Se a tárgyakhoz, se a többiekhez, se a tudásához, se
az élettörténetéhez, semmihez. Vannak emóciói, ha megböki az ujját, akkor fáj, de semmi köze hozzá.”42
41
42

SH 31. Ennek a bekezdésnek az értelmezéséhez vö. Lőrincz: Az irodalom tanúságtételei. 363–365.
SH 267.

2017. április

85

„

Az „ember” jelölő itt már nem mint általános alany, mint az „ember” szubjektuma fordul
elő, hanem megkettőződik. Az első megnevezése természetesen kapcsolatba hozható ezzel a
szöveghellyel: „amit az ember nagy kétségek közepette evilági életnek nevez”. Alighanem itt
is további konvencionális kifejezések reflexiójáról beszélhetünk, egyfajta anakoluthonról
(a nyelvhasználói szerep megtöréséről). Nem dönthető el egyértelműen, hogy ez az „ember”
az általános, személytelen alany-e vagy pedig a túlélő tanút jellemzik a „nagy kétségek” eme
kifejezés használhatóságával, találó voltával kapcsolatban. Az „ember” mint mondattani
alany második, pár mondattal későbbi előfordulása ugyanis már inkább a tanúra mint túlélőre vonatkozik: „Attól kezdve, hogy erőszakosan visszahozzák, semmihez nincs köze az embernek.” Ez az alany maga a tanú mint szinguláris szubjektum, ugyanakkor mégis az „ember”
kollokviális kifejezése célozza. Ám ez az „ember” már nem lehet azonos azzal az „ember”-rel,
aki elnevezi a dolgokat, pl. az „evilági életet”, megnevező potenciája is mintegy idézőjelek közé kerül (nem csak az általa adott nevek). Narratív szempontból ez a részlet a „személy nélküli hang”, a „neutrum” példája, azon „elbeszélő hang” hiánya, mely hangként „az ’én’ tételezi
és azonosítja vele önmagát”.43 Ezt a hangot egyfajta tudat(osság) nélküli intencionalitás jellemzi (akárcsak az „észlelés nélküli figyelmet” Barthes punctuma mint „a referencia intencionális mozgásának” effektusa kapcsán).44 A tanú ebben a nézetben radikálisan személytelenné válik, intenzifikálódik az alakjában inherens személytelensége, amennyiben leválik az
identitását meghatározó, keretező instanciákról, referenciális („a tárgyak”), interszubjektív
(„a többiek”), kognitív („tudása”) és narratív („élettörténete”) mintákról. Ennyiben valóban
már csak „ember”, mégis példaszerű, helyettesíthetetlen alany, amennyiben semmilyen partikuláris referencia, de általános, generalizálható instancia sem írja felül tanúságtevői
exemplaritását, „én-mondását”. Ekképpen a „nagy kétségek” potenciálisan magát az „ember”
fogalmát, illetve annak megnevezhetőségét is érinthetik, az „ember” kétségei ő magára, illetve önnön nevére, meghatározhatóságára is irányulhatnak. A tanú identitása a harmadik alakzata (és éppen önmaga számára is!), külsővé vált, testamentáris azonosság, az „ember” itt ezt
a külsődlegességet jelenti, kevésbé valamely nembeli azonosítást. Ez azt is jelenti az „ember”
jelölő eme öndestruktív viselkedésének tükrében, hogy nem létezhet kezdettől fogva emberi
„puszta” élet,45 a puszta élet is csak bizonyos kulturális és politikai diszpozitívumok, illetve
effektusok következtében válhat emberivé. Ami Nádas könyvét leginkább érdekli és kitünteti, az a tanúságtétel paradox távlata, amely éppen „önkiszolgáltatási/önfelajánlási”46 alapmóduszában már mindig is megidézi a puszta (ugyanakkor exponált, immunitásától meg43
44

45

46

Derrida: Bleibe. 24.
Vö. Roland Barthes: Világoskamra. Jegyzetek a fotográfiáról. Budapest 2000. 31. 107. Továbbá Derrida: Die Tode von Roland Barthes. Berlin 1987. 34.
Ez a puszta élet fogalmának lehetetlensége: már ezen fogalom „eredeténél” sem lehet megkerülni,
hogy azt ne emberi-antropológiai avagy animális életként definiálják. Vö. ehhez Agamben: Das
Offene. Der Mensch und das Tier. Frankfurt a.M. 2003.
„A tanúság lényege nem szükségszerűen redukálható a narrációra, vagyis leíró, informatív vonatkozásokra, a tudásra vagy az elbeszélésre; elsősorban jelenbeli aktus. Ha a mártír tanúságot tesz, nem
történetet mesél el, hanem kiszolgáltatja/feláldozza magát. Tanúsítja a hitét, amennyiben felajánlja/feláldozza magát vagy amennyiben életét avagy testét feláldozza, és ez a tanúságtevő aktus nem
pusztán elkötelez(őd)és, hanem szenvedése (passion) nem egyébre utal mint jelenbeli pillanatára.”
Derrida: Bleibe. 39–40. Érthető tehát, miért váltak a puszta élet, illetve a tanúságtétel problematikái
különösen inzisztáló politikai-antropológiai indexekké az utóbbi időben.

„

86

tiszatáj

fosztott, ezáltal mint olyanként először prezentált, persze már nem egyszerűen „puszta”) élet
figurációit. Ez olyan perspektíva, amely ugyanakkor ellentétesen is viszonyul a puszta élet
elkerülhetetlen politizálásának említett tényállásához, legalábbis feszültségben áll ezzel –
annak a kérdésnek a jegyében, hogyan kerül tehát az ember közel a puszta élethez, ennek
egyedi emlékezetéhez az élet mégsem maradéktalanul vitalizálható vagy testiesíthető, illetve
prezenciához köthető dimenziója felől az élet legszélsőségesebb kivételében vagy lehetetlenségében, vagyis a („saját”) halálban. Ez ugyanakkor fel is töri vagy meg is szakítja az ember(i)t, ennek az állítólag saját, lényegileg puszta életre alapozott potenciáját, ható- vagy
hordtávolságát. Valóban: „A halál volt a legszebb élmény, melyben részem volt életem során.”

AUTUMN

mérlegen

SZABOLCSI GERGELY

Az értelmezés győzelme
a kritika felett
KRUSOVSZKY DÉNES :
KÍMÉLETLEN SZENTIMENTALIZMUS

L’Harmattan Kiadó
Budapest, 2014
178 oldal, 1950 Ft

Krusovszky Dénes három évvel ezelőtt megjelent kritika- és
esszékötete sok fejtörést okozott, ugyanis a benne foglalt
írások egy részénél nem érzem indokoltnak a kötetbe foglalást. A problémám elsősorban abból fakad, hogy úgy érzem, a
kritikakötetek létjogosultsága mára mintha megkérdőjeleződne. Míg korábban ennek a műfajnak volt jelentősége, mára a szinte bárki számára elérhető könyvtárak, a digitalizált
folyóiratok és az így hozzáférhetővé váló információ ezeket
részben fölöslegessé tette. Míg a 19. század elején, vagy akár
a század közepén született kritikakötetek a mai olvasó számára történeti dokumentumok egy olyan korból, amikor a
kritika a nyilvános párbeszéd egyik központi eleme volt,
amiben költői és irodalmi programok születhettek meg (nem
véletlen, hogy jellemzően irodalomtörténészeket foglalkoztatnak). Ma azonban az irodalmi életünkre egyre kevésbé
van egy-egy kritikus hatással, hiszen – ahogy arra Krusovszky is felhívja a figyelmet – „Minden csoportosulás meg tudja
szervezni a maga fórumait, ki tudja adni a maga lapját és a
szerzői köteteit.” (19.) Hogy ennek a mondatnak az igazságtartalma 2017-re részben kétségessé válik, azt Krusovszky
nem láthatta előre, azonban az élet nem cáfolta a legfontosabb állítását: ma mindenkinek lehet saját fóruma, a kritika
mint műfaj pedig demokratizálódik. Az irodalmi blogok, online folyóiratok (vagy éppen online térbe vonult hagyományos folyóiratok), a webkettő nyilvánossága tálcán kínálja
annak lehetőségét, hogy bárkiből kritikus legyen, hogy bárki
részt vehessen az irodalmi közéletben. Az irodalmi kritikák
kötetbe gyűjtését azonban elsősorban nem az teszi elavulttá,
hogy szinte bárki lehet kritikus, hanem az, hogy a megírt kritikák jellemzően elérhetővé válnak az online térben, így pedig kötetbe foglalásuk elsősorban presztízskérdés lehet. Ráadásul a Kíméletlen szentimentalizmus legrégebbi szövegei a

„

88

tiszatáj

kötet megjelenésekor már nyolc évesek voltak, nyolc év alatt pedig jócskán veszítenek aktualitásukból.
Ez utóbbi talán a kötet egyik legnagyobb hibája, ugyanis az egymás után sorakozó kritikák aktualitásuk híján könnyedén kontextusukat vesztik, és egyszerűen érdektelenné válnak.
Pedig Krusovszky éles szemű, figyelmes olvasó, aki ráadásul láthatóan egyaránt jártas az irodalmi életben és a górcső alá vett szerzők életművében. Ami pedig még fontosabb: nem csak
jó kritikus, hanem jó értelmező és ebből erednek a kötet legizgalmasabb és legerősebb szövegei.
Míg a gyakran csak pár oldalt kitevő kritikákban éppen csak megvillantja szövegértelmezői képességeit (vannak persze kivételek, mint a Térey János Ultrájáról írt „A CONTRA és a
TRANS között”, mely szöveg formailag már közelebb áll az esszéhez, mint a kritikához), a kötetbe került esszékben (melyek egy része itt jelent meg először) azonban kevésbé kötik kezét
terjedelmi korlátok és ez kifejezetten előnyére válik a szövegeknek.
Különösen a Borbély Szilárdról és Marno Jánosról írt szövegeit érdemes kiemelni, mert
bár a kötet összes írásán érezni, hogy az előkerülő szerzők személyesen is fontosak Krusovszkynak, azonban kettejük esetében a leginkább szembetűnő ez a döntés. Ez persze nem
meglepő, hiszen Krusovszkynak mindketten visszatérő hivatkozási pontjai (ugyanúgy, ahogy
a kötetben több rövidebb kritika tárgyát képezi Tandori Dezső, illetve Takács Zsuzsa). Bár
Borbélyról írt nekrológnak is beillő zárószövege szintén említésre méltó, azonban a kötet
legerősebb esszéje A testhezről írt Hangot ad a húsnak. Ez a szöveg már közelebb áll a tanulmányhoz, mint az esszéhez, azonban nem erőltet magára valamilyen hamisnak ható tudományos nyelvet, hanem megtartja azt az értekező hangot, amivel a többi szövegben is találkozhatunk. Krusovszky végig nagyon finoman fejti fel A testhez különböző rétegeit, rámutatva az
összefüggésekre, a tematikus ismétlődésekre és kitérve a kulturális kontextusra. Mindezt végig úgy teszi, hogy nem bonyolódik bele a részletekbe, nem esik a túlírás hibájába.
Ez utóbbi egyébként sem róható fel a kötetnek, ugyanis legtöbbször épp az ellenkezőjét
érezzük. Marno Este című verséről írt szövege (A bomlásban azonosuló én) az egyik legjobb
példa erre. A kevesebb, mint négy oldalas elemzés első másfél oldalát magának a versnek az
újraközlése, illetve egy Marno lírájáról írt rövid bemutató teszi ki, így szinte alig marad hely
arra, hogy a szöveggel foglalkozzon, pedig Marno verse megérdemelné, hogy az ajánláson túl
is figyelmet szenteljen neki, különösen annak fényében, hogy milyen kiemelten foglalkozik
Marno életművével Krusovszky.
A Kíméletlen szentimentalizmus nagy hibája, hogy a szövegek néha túlságosan is in medias
res kezdődnek és idejekorán véget érnek. Talán érdemes lett volna nagyobb hangsúlyt fektetni az esszékre, akár úgy is, hogy a kritikákat és egyéb rövidebb esszéisztikus szövegeket
átdolgozza, kibővíti Krusovszky, így ugyanis az olvasó könnyen elvész a szövegek között, melyek néha látszólag koncepciótlanul követik egymást. Egy szigorúbb szerkesztői hozzáállásra
már csak azért is szükség lett volna, mert az olyan részek, mint a Tíz kiskritika élesen kilógnak a többi közül, és az olvasónak olyan érzése van, hogy csak tölteléknek kerültek be a kötetbe, pedig azokra az oldalakra befért volna egy hosszabb elemzés Marnó, Borbély vagy éppen Tandori verseiről.
A Kíméletlen szentimentalizmus nem tökéletes kötet, de értékei messze fölülmúlják hibáit,
ez pedig elsősorban annak köszönhető, hogy a könyv minden lapján érezni, hogy Krusovszky
őszintén szereti az irodalmat és azokat a szerzőket, akikről ír.

2017. április

89

„

KOVÁCS FLÓRA

Figyelemmozgások
KRUSOVSZKY DÉNES ELÉGIAZAJ CÍMŰ KÖTETÉRŐL

Magvető Könyvkiadó
Budapest, 2015
88 oldal, 2490 Ft

Krusovszky Dénes esetében felesleges sorolnunk a köteteit,
hiszen a szerzőt az irodalmi közvélemény jól ismeri. Pályakezdő könyve verses volt, de jelent már meg novellákkal,
esszékkel, kritikákkal, gyerekversekkel. Újabb munkája, az
Elégiazaj remekül összefogottnak, pontosnak mondható, a
címe alaposan átgondolt, lévén, hogy érzékelteti a kettősséget, amelyet a szövegegyüttes megjelenít. Hordozza egyrészt
az elégia hagyományos felfogását, a múltba meredő, szemlélődő magatartást, másrészt az attól való eltérést, a megszokott felülírását a zaj fogalmában.
Az Elégiazaj lírai énje felhívja a figyelmet az emlékek rétegzettségére. Ezt szövegszerűen előtérbe állítja: „[…] az öszszes korábbi év/ minden törmeléke ott van a mélyén, mint az
emlékek” (A sár partjai, 15.). Az egymásra halmozódásnak
köszönhető, hogy a gyerek- és a felnőttkor időszaka egyaránt
képviselteti magát. Az előbbiek idézésben részt vállaló írások
ugyanakkor formailag érdekfeszítőbbnek mutatkoznak.
Az emlékek elhelyezkedés-típusát az idő sajátossága segíti. Krusovszky nem választhatja el az idő és az emlékezés
milyenségét, azaz az emlékek rétegzettségét az idő hasonló
tulajdonsága adja. Ezt meglehetősen bonyolult képpel szemlélteti az író: „árulta el a maga földtani nyelvén,// hogy az
idő rétegei összetömörültek,/ és nincs kijárás, nincs szabadulás,/ forró, nyári gyantába fagyva,// mintha én magam
nézném odabentről,/ anyám brossába zárva, az utolsó// borostyánszínű alkonyt” (Nyári gyanta, 62.). A természettudományból ismert folyamatok, vagyis az anyagok egymásra rakódása az idő rétegeire való utalás a versben. Az anyagiság
pedig a bross matériáján való elmélkedésben testesülhet
meg.
A megszokott jelleget, a motívumhálók beemelését használja Krusovszky. Szerencsére ezt termékenyen teszi: részint
érezhető a megújítás, amely minden hagyomány továbbélésének kulcsa, részint a szerző a motívumokat „profanizálja” –
ahol lehet – azzal, hogy a mindennapiság közé keveri. Ez

„

90

tiszatáj

utóbbi velejárója az olvasó keresgélése: egy-egy versnél kutakodni szükséges olvasmányaink
között a motívum felfejtéséhez.
A múzeum-versek már címükkel szorgalmaznák a fejtegetett tematika elvárt típusát. Krusovszkyt foglalkoztatja is a megőrzés, ellenben a továbbélés-módozatok jobban lekötik. Ezek az
anyagiság, a matéria megmaradásának lehetőségeivel tárulnak fel; a matéria biztosíthatja így az
emlékezést és az emlékeztetést: „Ahogy a tárgy küzd a térrel,/ ezért vagyok itt én is,/ fogadásokat kötök, melyik bírja tovább. […] Az acél, a kátrány, a zománcfesték./ Köszönettel tartozom
azért,/ hogy könnyebben bomló anyagból vagyok.”(Múzeum, nappal, 36.), „Az anyag sötét önarcképe,/ nem igaz, hogy nem mutat/ meg semmit önmagán túl.”(Múzeum, éjjel, 37.).
A múltbeli elemek felelevenítése és a jelen leírásai találkoznak egy közös jegyben: a megfigyelések precizitásában. A forrás című versben ez fokozottan lelhető fel, hiszen a múlt és a
jövő egyszerre mutatkoznak meg: „ez lenne a múltam,/ az összekoccanó ágak,/ a vörös foltok
fehér alapon,/ és akkor megláttad/ az őzet egy bokor/ mögül előlépni,/ és láttad a vérző sebet/ az oldalán, míg lehajolt,/ hogy szomját oltsa,/ leeresztetted a puskát,/ közelebb léptél,
egész közel,/ ez hát a jövőm forrása,/ akkor felnézett rád,/ és megszólalt, igen.” ( A forrás, 7.).
Az emlékezés ellentétét adhatná egyszerűen a felejtés, Krusovszky azonban differenciáltabban gondolkozik. Létrehozza kötetében a nem-emlékezést és a felejtést. E kettő nem feltétlenül egyezik. A nem-emlékezést hajlamos az olvasó a lírai éntől különbözőhöz párosítani,
ugyanis ez feltűnik egy nagy biztonsággal dialogikusnak vélhető viszonyban („Emlékszel
még, hogy egy sörösdobozba/ ejtett kavics csattogását is zenének éreztük?/ Nem emlékszem.
[…]”, Részletek, 20-21.), illetve eltérő helyzetben a lírai én által egy megszólítottnak tulajdonítható („Te nem emlékezhetsz […], Bizalom, 12.). A felejtés szintén nem függetleníthető egy
másik sejtetett individuumtól (pl.: Telér, 34.), ugyanakkor jobban kötődik a lírai énhez, mint
az előbbiekben említett nem-emlékezést előtérbe állító viszonyrendszerek, továbbá látszólag
sokkal brutálisabbnak hat (Elégiazaj/24, 35.). Az Elégiazaj/24 elnevezésű szöveg ezen túl a
felejtés kegyetlensége ellenében lépést, az újratanulást, az emlékezést egy íráson belül helyezi el: „Minden éjjel elfelejtem a neved,/ reggel aztán régi naplókban lapozva,/ gyűrött jegyzetlapokat simítva/ kell újratanulnom, hátha megjelensz” (Elégiazaj/24, 35.).
Az Elégiazaj-kötet szerkesztési bravúrokkal igyekszik az ellentétességet, a két pólusú létet játékba hozni. Ezért fontos, hogy megjelenjen a lírai énre vagy annak közösségére való
emlékezés kérdésköre. Ez azonban nyomasztó választ eredményez: „semmi sem emlékezett
ránk” (Vonulás, 65.). Ugyancsak ezt a hangulatot árasztják és az ellentétességet viszik azok a
szövegek, amelyek a visszájára fordítottságot emelik ki akár az értelmezés („[…] visszafelé/
elkezdtem megérteni, hogy miért mentél el, és amikor végül/ mindenedet elvitted, miért
akartál mégis hirtelen visszatérni”, Rückbau, 46.), akár a mozdulatok sorának (Vissza, 49.)
esetében. A Rückbau a múltba meredéstől való szabadulást, annak vágyát foglalja magában.
Ehhez azonban a hiány társul, amely viszont nem értelmezhető másként, mint valamiféle
együttes, közös egységnek a múltbeli tapasztalatát hordozó („Hiszen ott sem voltál, tudom
már,/ hiányod tette fel a kérdéseket,/ az én jelenlétem pedig egyfolytában hazudott.”, Elégiazaj/47, 67.) A legkétségbeejtőbb példát a fizikális egymás mellett lét kapcsán a régebbi összetartozásra ébreszt rá: „[…] mert a legjobban/ akkor hiányoztál,/ amikor együtt voltunk”
(A látogatás, 75.). Az egység kitörölhetetlenségét, azaz a hiány teljes megszüntethetetlenségét felismeri, felismerteti a kötet, ily módon a nyugvópont hiú ábrándját emeli ki: „[…] és
nem volt/ már együtt többé,/ igaz, külön sem” ([kiemelés az eredetiben] Lombok, 58.).

2017. április

91

„

Krusovszky Elégiazaj című verseskötete erősen szerkesztett, az emlékezés és a tőle való
menekülések, a beírt „zajok” – amelyek az otthonosság és otthontalanság relativizálását is
eredményezik – teszik érdekfeszítővé a könyvet, amelynek jelentősége abban lelhető fel,
hogy itt már egy érett munkával, letisztult kötettel találkozhatunk. Kétségtelen, hogy a szerző
elméleti érdeklődése át-átlátszik a verseken, és hogy nem egy könnyed olvasmánnyal van
dolgunk, hiszen koncentráltan mutat költészetszemléletet. Ez utóbbit sugallja Pucher Bálint
is kritikájában (Finomhangolás, Irodalmi Szemle, 2015/11.). A kötetnek ezt az összegző jegyét viszont érdemnek is lehet tekinteni. Úgy tűnik, Krusovszky Dénes ezzel a munkával bizonyított igazán.

CARNATION

„

92

tiszatáj

FLEISZ KATALIN

A gyereklét árnyékos oldala
HÁY JÁNOS: NAPRA JUTNI

Európa Kiadó
Budapest, 2014
261 oldal, 3490 Ft

Mit jelenthet napra jutni? És mit jelent az árnyék, ahonnan a
kimozdulás megtörténhet? A metaforikusan sugárzó címből
kiindulva hasonló kérdésekkel veszi a kezében az olvasó Háy
János kötetét. Csalódni nem fog; ahogy a Háy-szövegektől
megszokhattuk, a kötet történetei a család és az emberi kapcsolatok drámáit villantják fel.
A műfaja szerint akár laza fűzésű regényként olvasható
kötet 3 egységre tagolódik 41 összefüggő, de külön-külön is
megálló történettel. Az első egység maga a bevezető történet:
Apák cím alatt valójában a generációkon átívelő apaságnak
egyfajta definícióját nyújtja. Ebben az első, alapozó történetben, amely egy gyerek felnövésének főbb stációit követi végig az időben, a nézőpont és az elbeszélésmód is változik.
A bevezetésben, az egyes szám második személyű elbeszélés
egyfajta mesei szólamában, az apa még csupa nagybetűs apa:
gyermeki szem által meseivé, mitikussá növelt figura. „Apa
megszerel, megemel, arrébbrak, átalakítja, amit át kell alakítani, felújítja, amit fel kell újítani. Minden szerszámot ismer,
minden hibára talál megoldást. Nem kell hívni hetedhét országon túlról szerelőt, hogy a fele királyságért javítsa meg a
tetőt.”
A mesei-mitikus tudat állapotából azonban csakhamar
kivezet a történet, amikor is az idők múlásával az apából a
társadalmi elvárások szimbóluma lesz, a törvény betűjének
szigoráé. „Az apa, akinek a nyakában olyan biztonságos volt
valaha, most elvárásokat fogalmazott meg, hogy mit kéne
tenni, és milyenné kéne lenni.” Az elbeszélés kívülálló egyes
szám harmadik személyre vált, és az eddigi problémátlan
egységet tételező neked helyett a gyerek megnevezés már a
távolság, az idegenség egyik lépcsőfoka. „A gyerek már nem
került föl az apa hátára, mert az a hát már tele volt. Nem volt
az, hogy az apa boldogan nevetett és az anya is, s a gyerek becsúszott a nevetések közé.” Itt már az apa, a komor istenség, a
világok rendben tartója, egy őt is bekebelező mitikus lény ál-

2017. április

93

„

dozata lesz: az elidegenedésé, a fáradtságba való belerokkanásé.
A mesék problémátlan világában élő gyerek, felnőve, maga is apa lesz, hogy aztán megfogalmazza a maga számára a már teljes egészében mítosztalanított elvárást: „olyan apa, mint
ő, nem akarok lenni.” Hogy apaként miért bukik bele mégis, arra vonatkozóan – a Háy Jánost
ismerőknek megint csak nem meglepő módon – nem ad eligazítást a szöveg. A kedvetlenség,
a fáradtság egyszer csak ott van, és a beszélő hirtelen észreveszi, hogy ő is apja mintáját másolja. Hogy ugyanúgy elvárásokat fogalmaz meg, mint annak idején az ő apja, és ezzel együtt
az együttlét, az összetartozás gyerekként még természetesnek érzett öröme elvész. Az ekkor
már egyes szám első személyre átváltó elbeszélésmód rezignált, beletörődő hangja a személyesség, a sorsba vetettség felismeréseként lesz mindenkiről szóló mégis.
Ez az első történet akár lehetne a kötet novelláinak egyfajta summázata, mintegy medret
vájva a következőknek, amelyeket az olvasó immár a ráismerés élményével olvas tovább.
A vidék, egy megnevezetlen falu világába kalauzolnak el a novellák, valahova az Ipoly mentére, de nem a helyi színezet a lényeges mégsem, hanem az általános, bárhol történhetne jelleg.
Időben valamikor a 60-as években járunk, az erőszakos téeszesítés drámáiban, azonban a
történetek mégsem csak erről szólnak, nem válnak a kollektivizálás didaktikus rajzaivá. Az
emberi kapcsolatokra, azok jellegzetes problémáira való fogékonyság lényegesen erősebb
vonal, mint a társadalmi körülmények lehúzó ereje.
A történetek egy névtelen kisgyerek – mint a Háy-szövegekben általában, a szereplőknek
itt sincs nevük – egy átlagos családban való nevelődését követi nyomon. A kívülálló egyes
szám harmadik személyű elbeszélő üdítően általános síkra tereli a gyermeki nézőpont érzéki
észrevételeit. A vidéki közeg, a társadalmi körülmények fojtogató hatásai mellett legalább
annyi szerep jut a gyermeki lét sajátos, kiszolgáltatottságából eredő drámáinak. Sodró lendülettel megírt, ugyanakkor tömör szövésű dráma mindegyik történet: a szenvtelen kívülálló
elbeszélésmód lefojtottságában még inkább izzásban tartja a gyermeki lélekben esett sérelmeket. Ugyanakkor ez a külső nézőpont arra is jó, hogy hagyja a dolgokat azoknak lenni,
amik, nem foglal állást, nem hibáztat, nem von le következtetést, csakis felvázol egy helyzetet. A néhol talán túlzottan is tömör, szűkszavú elbeszélésmód – ehhez a tömörítéshez tartozik a szabad függő beszéd alkalmazása – az élőbeszédre hasonlító, annak erejét kiaknázó
nyelvhasználattal párosul. Ami bár látszólag metaforáktól és minden zsongító artisztikumtól
lecsupaszítottnak tűnik, de a gyerek belső világának történései legalább annyira mozgatják,
mint a „valóban” megtörtént események. Az Olvasás című történetben, amikor is az olvasni
tanuló kisgyereket lassúsága miatt a tanító néni durván megszégyeníti – ráadásul a kisgyerek
a tanító nénijét gondolatban dédelgetően szereti –, és az emiatti iskolakerülést látva anyja
vesszőt tör, hogy azzal megsuhintsa, akkor az anya vívódása, a cselekvés és nem cselekvés
közti átmenet a képzelet tartományában „majdnem” megtörténtként válik különösen erőssé.
A kisgyerek ugyanis a hátán érzi a még nem létező ütés fájdalmait, hogy aztán a hátán cipelt
súlyos könyveit érezve az apa szekeret húzó lovaira gondoljon – és innen aztán a tanítónő által használt „állat” stigmatizáló leszólására.
A kisgyerek alapérzése ezekben a történetekben az idegenség. Nem elsősorban a korlátok
behatárolta vidéken nem érzi jól magát, hanem inkább a felnőttek által mesterségesen kreált,
saját maguk számára is ráerőltetett szabályok között. Amikor a népszokások, a Luca napok, a
disznóölések, Mikulásozások, karácsonyok, szilveszterek kiürült, erejét vesztett kényszerek-

„

94

tiszatáj

ké váltak, sőt az is előfordul, hogy a Mikulás jelmez alatt egy részeg lapul, aki, mielőtt a szokásos ajándékosztásra sor kerülne, alaposan meg is ijeszti a gyereket.
Ugyanakkor a folyamatosságot, a főhős kisfiú felnövésének útját is követik a Napra jutni
történetei, mégpedig az első novellában felvázolt apával való kapcsolat időbeli folytonosságai-törései alapján. Amikor virtuális „másik” világként megjelenik a tévé a faluban, az ott látott képek akaratlanul is mércéjévé válnak nemcsak a felnőttek, hanem még a gyerek világának is. Amikor a Mért akkor, és mért akkorát történetben a gyerek könyörgő kérdéseire, miszerint nekünk miért nincs akkora karácsonyfánk, mint amiket a tévében mutatnak, és miért
később jön a Jézuska, apja is csak elhárító feleleteket ad, megijed, hogy az apa egyáltalán nem
mindentudó. „Nem, az lehetetlen, (…) hogy van olyan dolog, amit az ő apja nem tud.” Az apa útja című novellában viszont már megtörténik a dráma, méghozzá úgy, hogy egy nagy ívű változás egyfajta törésként van bemutatva. Az apa tanfolyamra iratkozik be, hogy párttag legyen
és ezzel elnökhelyettes a téeszben. Ebben a változásban a külső nézőpont a gyerekével keveredik. „Az apa, míg nem lépett a bárkivé levés útjára, olyan volt, mint minden apa, felkapta a
gyereket, magasra dobta, mert könnyű volt, lehetett, aztán elkapta, a gyerek nevetett, főleg, mimikor elkapta az apa, hogy nem esett le, este meg csak lezökkent a hokedlire, és mesélt arról, mi
volt aznap.” A gyerek ekkor még eljátszadozik a gondolattal, hogy az apa párttagként majd
nagy ember lesz, akit nem félemlítnek meg, inkább ő félemlít meg másokat. Azonban amikor
apja párttagsága miatt kizárják a hittancsoportból, a változás – a „mért ilyen apám van!” –
kérdése sokkolóan kibillenti ebből az álomvilágból.
Mintha ettől a novellától kezdve az apai vállra nehezedő súly motívuma, és ennek elnyomó hatása erősödne fel; mint ahogy ez történik Az apa kalapja címűben, az autóval való családi kirándulásban is. „Az apa mutogatta a világot, s a gyerek nem tudott ennek a mutogatásnak az erejéből kikeveredni. (…) Érezte, hogy nem képes megmozdulni, ott nehezedik rá a világot megmutató apa, és ő görnyedezik.” Igaz, pillanatokra fel is oldódik el a súly, például ugyanebben a novellában az apa kalapját lekapó szél játékában. Azonban Az orvos gyereke című
történtben az időközben kamasszá cseperedett fiú életében a farmer már távolodást jelent a
szülők által képviselt életformától, majd a Visegrád címűben a faluban szokatlan öltözet tüntető viselése a magányos utazással együtt már egyértelműen a különbözés, a mássá válás
szándékát jelzi. Azonban a Háynál megszokhatott nézőpontváltások itt is megbolygatják az
egyértelműséget. „Mintha épp oda született volna, mintha született turista volna, holott épp
úgy nézett ki, mint minden vidéki fiatal, aki azt hiszi, teljesen más, mint a többi vidéki ember, de
csak a vidéki embereknek tűnnek másoknak, a budapestieknek épp olyan vidékiek voltak, mint
a többi vidéki ember, akiknek a szövetkezet szervez jutalomkirándulást a visegrádi várba.”
A történetek, habár különböző drámákat villantanak föl, mégiscsak kirajzolnak egyfajta
laza időbeli folyamatosságot. Az utolsó egység a manapság divatos családállítás gyakorlatát
idézi – címe is ugyanez –, amelyben az olvasó az eddigiekben felvázolt család mindegyik tagjának immár saját történetét is megtudhatja. Az olvasónak ugyanakkor az a benyomása, hogy
a kopár szenvtelenségű, szűkszavú életrajzok mindegyikében a nagy léptékű, lényegre szorítkozó és ezért kihagyásos „túlélés-történetek” épp a személyességet, az egyediséget szorítják ki a sorsot formáló személytelen erők nevében. Mintha a történelmi helyzetbe és egy
adott családba vetettség adottságai már eleve kijelölnék az élet kereteit. Legfeljebb a főszereplő gyerek életútjára tett reflexiók különbözők.

2017. április

95

„

A beszélt nyelv lüktetését követő, minden artisztikumtól lecsupaszított történetek Háy
János novellái. Metaforikusság viszont ebben az íróvilágban is létezik, elsősorban a nézőpontok és a párhuzamos világok találkozásában. Mint ahogy a Csöpi című novellában a gyerek felássa a kertet, mert régészt játszva török temetőt keres, de helyette kedvenc kutyájának
tetemét találja meg.

IRIS

„

96

tiszatáj

SIPOS MÁRTON

70 év, új köntösben
SPIRÓ GYÖRGY : VÁLOGATOTT ESSZÉK 1979–2016

Magvető Könyvkiadó
Budapest, 2016
384 oldal, 3490 Ft

Spiró György 70. születésnapjára jelentette meg a Magvető
kiadó a kötetet. A szerző életműve, ha csak esszéit vesszük is
figyelembe, igencsak terjedelmes. Jól érzékelteti ezt négy értekező prózai kötete: a Magániktató (1985), a Kanásztánc
(1992), a Mit ír az ember, ha magyar (2003) és a Magtár
(2012). A cím is jelzi, válogatást olvasunk: nagyrészt a korábbi, könyvalakban is megjelent írásokat, illetve az azokhoz
csatolt, főként 2016-os keltezéssel ellátott kiegészítéseket, és
két, kötetben eddig meg nem jelent szöveget (Gorkij, az utcanév és A merénylő unokája).
Úgy tűnik, a kötetet mindenekelőtt a gazdagság szó jellemzi legjobban. A válogatás jól érzékelhető – és egyébként
kétség kívül teljesített – célja, hogy felmutassa Spiró esszéinek sokszínűségét. Ahogy a fülszöveg is mutatja: megjelenik
a szlavista (például az Ivan Olbracht), a színházi (Könyvkritika
a Luzsnyánszky-dossziéról), a magyar irodalmat jól és belülről ismerő (Negyven év múltán I–II.), a világpolitikát (A Kéttoronyba zárva) vagy éppen a császárkori Rómát és Jeruzsálemet (A húsvét visszavétele) vizsgáló Spiró. A Válogatott eszszék legnagyobb erénye mindenképpen a témabeli gazdagságban keresendő. Az érintett tárgyak mellett a szövegek
funkciói is széles palettán helyezkednek el. Olvashatunk nekrológot (Meghalt Kardos) éppúgy, mint rövid anekdotát (Mese az író úrról és az olvasóról).
A tematikai és „műfaji” sokrétűség, valamint a válogatás
ténye óhatatlanul felveti a kérdést, hogy milyen szempontot
követ a(z össze)szerkesztés? E tulajdonság szemügyre vétele
azért is lehet fontos, mert az esszék nagy részét a közönség
már korábban megismerhette. A tartalomjegyzékre vetett futó pillantás is sugallja, hogy a Válogatott esszék tematikus
egységekből áll össze. Erre azonban semmilyen jelzés nem
utal. Elsőként a „szlavista” blokk kap helyet, ezt követi a magyar irodalmi rész, amely után a (magyar) színházi egység
jön. A negyedik blokk politikai esszékből áll. Az utolsó három
szöveg, a záró rész vegyes képet mutat, hiszen itt olvasható a

2017. április

97

„

két újabb írás, valamint a Bada tanár úr ’56-os résszel kibővített változata.
A Borowskiról szóló két esszé (Tadeusz Borowski, 119 198) kötetnyitóként is jól működik,
kijelöli ugyanis azokat a nyomvonalakat, amelyeket nemcsak a jelen kiadvány szövegei, hanem – talán nem túlzás – Spiró gondolkodása is követ. Itt mások mellett Kertészre, Csehovra,
Wyspiańskira, Kelet-Közép-Európára, a holokausztra, fasizmusra és kommunizmusra, a vallásra és Istenre, a XX. századra és a tisztánlátás kíméletlen vágyára kell gondolnunk. Spiró
fordít, ismertet, a kiválasztott szempontok szerint a legapróbb részletekig elemez, kontextusba helyez – akárcsak a többi, ebbe a blokkba tartozó szöveg esetében. Érdekesség, hogy a
datálás szerint (1979) a Krležla-esszé még az 1981-es, Spiró által írt monográfia előtt keletkezett.
A magyar irodalmi esszék összetartó ereje a személyesség. Ennek kialakulása jól figyelhető meg a Kardos G. Györgyről szóló írásokban (A harminchatodik, Meghalt Kardos, Kardos G.
György emlékezete). A kronologikus szerkesztés itt hasznára válik a kötetnek: az első esszé
még Kardos életében jelent meg, a második nekrológ, a harmadik pedig 2 évvel halála után.
Ahogy haladunk előre, a hangulat úgy komorul el, az írás lecsupaszodik, igazán személyessé
válik – kirajzolódik Spiró Kardos-képe. E hangvétel megmarad, a 2000-es Petri című esszében pedig méltóképpen zárja a sort.
A színházi szövegek esetében is megőrződik a személyesség. Az anekdotikusság (Beugrás, Gobbi) mellett komolyabb témákat is megalapoz a bennfentes látásmód (Major elvtárs,
M.G.P). Ezzel a hangulattal jó átvezetést kap az olvasó a súlyosabb témákat tárgyaló negyedik
blokkhoz.
A politikai esszék ugyanis magukba foglalnak vallási, történelmi, geopolitikai stb. elemzéseket. A csernobili katasztrófa és a 2001. szeptember 11-i terrortámadás saját(os) szempontból való tárgyalása mellett kortárs kérdések – az iszlám és a fundamentalizmus (Az áfium) vagy az identitás (Az identitás-tulajdonítás) – és történelmi problémák – Róma és a provinciák politikája (Hogyan győznek a provinciák?) – is terítékre kerülnek. Az írások hangvételéből és témájából kifolyólag a kötet e pontján nyílik leginkább alkalom arra, hogy az olvasó
érdemben reflektáljon Spiró állításaira.
A záró rész a Gorkij életét az ismert utcanév-ügy kapcsán bemutató szöveg után visszatér
a személyes élményekhez. Egy német könyvvásáron szerzett élményeket követően (A merénylő unokája) a Bada tanár úrban a szerző világlátását alapvetően meghatározó alak jelenik meg.
A kötet tervezése néhol azonban hagy maga után kívánni valót. Bár igen erős mondatokból áll, talán leegyszerűsítő a kötetre nézve a hátlapi, Az áfiumból vett, társadalmi, kulturális
és történelemfilozófiai kérdésekkel foglalkozó idézet – itt valószínűsíthetően a marketing áll
a háttérben.
Spiró esszéinek fontos vonása a retorikai fogások biztos kezű felhasználása. Legjobban
ezt a bevezetésekben és a lezárásokban érzékelheti az olvasó. Példaként az Ivan Olbracht felütése, ahol a szerző a második bekezdésben leírja, hogy mi történt volna, ha a cseh író 50-55
éves korában abbahagyja munkásságát – „valószínűleg csak a cseh irodalomtörténet tudna
róla valamit…” A harmadik bekezdés csupán egy mondatból áll: „Ivan Olbracht azonban a XX.
század egyik legnagyobb írója.”
Az ilyesfajta megoldások ráirányítják figyelmünket az esszék legfontosabb tulajdonságára. Spiró tanít és vitára sarkall. Ezt nem csak a fentebbihez hasonló, sarkalatos és megkérdő-

„

98

tiszatáj

jelezhető kijelentésekkel teszi. És főleg: nem csak az irodalom berkein belül. Az olvasó bizonyosan felrántja szemöldökét és vitázni kezd, amikor a Kéttoronyba zárva című írásában a
szerző arról elmélkedik, hogy 9/11 kinek állhatott érdekében – „cui prodest”, ugye. Vagy
amikor a 2001-es Rettegés a drámátólban ilyet olvasunk: „Másfél évtizede még volt kultúra
Magyarországon, ma már nincs.” Tanítás és vitákra késztetés tehát – Spiró esszéi esetenként
ismeretlen helyekre kalauzolják az olvasót, tágítva ezzel ismereteit, vagy a már ismert területeket elevenítik fel újra, teljesen más szemszögből, arra késztetve ezzel a befogadót, hogy újra gondolja át, mit is tud ő valójában. Ráadásként néhol nemcsak az író, olvasó, gondolkodó
Spirót ismerhetjük meg, hanem magát az embert is. Egy sajátos világlátással rendelkező, a jelennel mindig kritikus, de a múlttal sem elfogult, és a jövővel kapcsolatban alapvetően peszszimista embert.
Nem mehetünk el amellett sem, hogy Spiró esszéit a szépirodalmi életművével együtt
tárgyaljuk. A Gorkijról írtak és a Diavolina, valamint a Hamvasban méltatott Szilveszter és
Spiró ugyanilyen című drámaátirata csak a legnyilvánvalóbb összefüggések. E jelenségek pedig nem kizárólag a szűkebb irodalmár körök számára lehetnek érdekesek.
Spiró György Válogatott esszék 1979–2016 című kötete tehát nemcsak az esszék, hanem a
szerkesztés miatt is hozza az elvárt minőséget. A szerző életművét ismerőknek és nem ismerőknek egyaránt ajánlatos olvasmány.

L’ART PHOTOGRAPHQUE

2017. április

99

„

SZUTORISZ BENCE SZABOLCS

Lassú és nehézkes játékok
GÁL FERENC: AZ ÉLET SŰRŰJÉBEN

Prae.hu
Budapest, 2015
74 oldal, 2500 Ft

Nem szellemeskedésből mondom, de Gál Ferenc negyedik,
kötete olyan, mint egy romkocsma törzsvendége. A kiváltságosoknak fenntartott hellyel kínál, aztán letegez. A füledbe
súgja, hogy: „[e]lférsz te is,/ ezek tájleíró költemények./ Itt
foghatod a fülledt délutánra,/ ha régóta halasztott vallomásból/ annyi lesz, hogy eltűntek a legyek/ tegnap óta.” (Műfaji
keretekről) Csakhogy az, ami elsőre a közvetlenség netovábbjának tűnik, hamar megizzasztja az olvasót. Gál versnyelve ugyanis olyan hermetikusan zárja magába a szaunák
forróságát és a szertartások tömjénfüstjét, hogy fullasztó sűrűségével nemcsak elhomályosítja, de rendre össze is kuszálja a belső összképét, tudniillik azt, hogy ki, kivel, hol, és tulajdonképpen miről is beszél ezekben az elfüggönyözött jelenetekben.
Erre az interpretációs tanácstalanságra reagálnak a befogadót csillagjósokként eligazító paratextusok is, amelyek
amellett, hogy mind Gál előző kötetéről (Ódák és más tagadások, Prae.hu, 2011) írott kritikák részletei, abban a közel azonos felismerésben is megegyeznek, miszerint ha a Gál-lírára
vonatkozóan hiányzik is ugyan az az értelmezői stratégia,
amely leírhatóvá tenné ennek a költészetnek a tétjét, mégsem a hiányérzet, hanem egy eredendően érzéki, intuitív hajtóerő, egy termékeny önkívületi állapot az, amely az olvasót
magával ragadja a motívumok idegen konstellációi közé. Annál is inkább, hiszen ezek a versek egyáltalán nem kérkednek nehezen kiismerhető természetükkel – sőt, nagyon is beszédesek a maguk nosztalgikus, deskriptív módján –, legfeljebb csak a „mainstream” irodalomtól, és a megoldási kényszert sejtető kritikai visszhangoktól való elszeparálódási
vágy verejtéke ütközik ki rajtuk: „Rosszul bírom már a kánont/ és az oldószerek gőzét/ a tükrökkel begyűjtött fényben.” (Piaci szereplő)
Az önreflektív kiszólások („Más ritmusban, de a kocsma/ tündér harisnyájánál feszesebb/ gondolatmenetem is formálódik” 57.), a felszólítások („Próbáld ki magad a vízköpő-

„

100

tiszatáj

nél. 36.), az ismeretterjesztő és tudományos munkák retorikáját követő kommentárok
(„A döntés irányának átmeneti/ volta, a következmények/ örökös lebegtetése ugyanis/ a hatalom művészetének része,/ miként a girlandokba gabalyodó/ kővendég és ominózus szavai/ a báli teremben, állítják/ mértékadó munkák.” 47.), valamint az irodalmi- és köznyelvet
váltogató narráció allűrjei ugyanakkor nélkülözhetetlen fogaskerekei is az itt működtetett
versnyelv gépezetének, hiszen mint koncepcionális alkatrészek forgónyomatékot, lendületet
és élőbeszédszerűséget generálnak ott, ahol máskülönben a dadaista képalkotás forgácsai logikai rövidzárlatokat okoznának. Ez utóbbi megfigyelésről, persze, akár egy fordított esettanulmány is készíthető, a látszólag terjengős beszédmodort ugyanis éppen a képi motívumok
variábilitása, pókhálószerű kapcsolattartása és a különböző poétikai eljárások kemikáliái teszik látomásossá – egy olyan foszforeszkáló, „éjszakai lénnyé” (27.), amelyről első pillantásra
nem is sejtjük, mennyire veszélyes.
Jóllehet, nincs szükség toxikai vizsgálatokra ahhoz, hogy bizonyos következtetéseket levonjunk. Mert mit lehetne csodálkozni azon, ha a szereplíra kitinpáncélját viselő narrátor
hanghordozását úgy lengi körül a „faji” besorolhatatlanság érzete, mint valamiféle riasztó,
rovari feromon? Semmit. Az viszont mégiscsak idegen szövődmény, hogy a kötet sötét utcáin
és termeiben tolongó tömegből olykor épp azok a figurák emelkednek ki egy fej-magassággal, akikkel elsőre – a gondolkodást megelőző pőre benyomások alkalmával – alig, vagy pusztán közvetve tudunk azonosulni. Mennyi sztereotipikus ítélet keveredhet például a Szubkultúra című vers zárómondatának első olvasatába, ha kizárjuk az utólagos észrevételeinket? –
„Egy ideig kéretjük magunkat,/ babrálunk a fuksszal az alkarunkon,/ majd az alfa hím lép
egyet előre,/ és lenyűgözve szülővárosunk lakóit,/ felütéssel indít.” – Hogy kellene éreznünk
magunkat nekünk, szépirodalmat olvasóknak attól, hogy a T/1-es megszólalás bevonszol és
„ránk erőltet” egy ilyen, első menetben agresszívnak tűnő szerepet? Zavarodottan, nyílván.
Már csak azért is, mert, bár a narrátor többféle mellékszerepben is kipróbálja magát, személyéhez mégis egy olyan (fő)orgánum kapcsolható, amely nem remeg meg, nem fárad el, és
ami a legfontosabb, úgy tartja ki a tényszerű megszólalás és az irónia elegyének alapzaját,
hogy közben egy arcizma sem rándul.
(Na, igen, az izmok. Csak zárójelben jegyezném meg itt, hogy a kőmerev izmok cseppet
sem állnak távol Az élet sűrűjében mint költői magántérben képviselt testeszménytől, hiszen
az ide bejáratos alakok olajjal és cinizmussal kezelt testreprezentációja – a kortárs lírai áramlatoktól elütően –, legyen az akármennyire is mesterkélt, egy perfekcionista hozzáállást tükröz.)
Ez a szoborszerűség és feszesség ugyanakkor csak felszíni tényező. Hogy „[a] masszőr tenyerétől ajzva/ sóhajunk könnyen magasztos/ huszonnégy sorosra fut ki,/ örök motívumainkkal[…]” (Elefántcsont), csak külső jellemzés: gyógyiszap, egésztestes réteg, ami alatt rejtve
marad, hogy hány darab bestiális szókép fér el az emberi természetről huszonnégy sorban.
Pedig, ha valamiről beszélnünk kell Gál költészete kapcsán, akkor az nem más, mint a kimunkált szerkezetek mögött zakatoló gyönyör és áhítat, amely képes a hétköznapi, profán cselekedeteket rituális eseményrendbe illeszteni. Megfogalmazni a dolgokat úgy, ahogy. Akik tehát a beavatottsághoz vezető lassú és nehézkes játékokat várják ettől a kötettől, jó helyen
járnak. „A labirintus méhébe szervezett találkán, remélem, látjuk egymást.” (Mítoszokhoz)

2017. április

101

„

HEVESI ANDREA

Reformáció, medialitás és
sós stangli
MÉSZÁROS M ÁRTON:
REFORMÁCIÓ, KÖZVETÍTÉS, NYILVÁNOSSÁG

FISZ – Ráció Kiadó
Budapest, 2014
221 oldal, 2500 Ft

Mészáros Márton könyve alapvetően két, egymástól látszólag távol álló, ám mediális szempontból szoros összefüggéseket mutató témát tárgyal multidiszciplináris módszerekkel: a korai reformáció és a könyvnyomtatás, illetve a reformáció és a rádió, a film viszonyát az 1930-as években.
A technikai fejlődés, a frissen megjelenő médiumok (legyen szó akár a könyvnyomtatás, a rádió, a televízió vagy az
internet megjelenéséről és elterjedéséről) hatással vannak
többek között a társadalomra, a gazdaságra és a kultúrára,
ám e könyv ezen hatások felsorolása mellett azt tűzte ki céljául, hogy a reformációra, a protestáns egyházakra (és szűkebb értelemben a református egyházra) tett hatásait vizsgálja.
A protestáns egyházak viszonya az új médiumok megjelenéséhez, azok használatához a két vizsgált korszakban,
a 16. században és az 1930-as években hasonlóságot mutat:
a református egyház igen korán felismeri az új médiumokban rejlő lehetőségeket, alkalmazza és reflektál is a technikai
médiumokra. Ahogyan a protestantizmus a 16. században
igen korán fel- és kihasználta az új technikai médiumban, a
könyvnyomtatásban rejlő lehetőségeket, úgy igen korán reagált a 20. század első harmadára megjelenő és/vagy széles
körben elterjedő mediális újdonságokra is, például a rádióra
és a filmszínházra.
A könyv első nagy egysége (13–133. o.) a reformáció és a
nyomtatott könyv elterjedésének egymásra tett kölcsönösen
jótékony hatását mutatja be, s igyekszik árnyalni az ismereteinket többek között Luther 95 tételének kifüggesztésével,
azok nyomtatott és kéziratos terjesztésével, a protestantizmus képrombolásával kapcsolatban. A korai protestantizmus és a könyvnyomtatás viszonyát Mészáros Márton elsősorban a hálózatként leírható kommunikációs minta szem-

„

102

tiszatáj

pontjából vizsgálja, ám emellett a szakirodalom összefoglalása, ismertetése és az arra való
reflektálás jelentős kiegészítéseket, árnyalási lehetőségeket mutat be magyar nyelven a korai
protestantizmus korszakára vonatkozóan. Ahogyan arra a szerző is utal, a könyv két nagyobb
egysége két különböző kutatási stratégiát igényelt: a korai protestantizmus idejéből elsősorban az utóbbi évtizedek külföldi kutatási eredményeit gyűjti össze és összegzi magyar nyelven, az 1930-as évek magyar református egyházának kommunikációját pedig forráskutatásokkal, filológiai észrevételekkel írja le (8–9. o.). Az első rész így hiánypótlás a szűkebb értelemben vett szakma számára is, a második rész pedig új, eddig nem ismert eredményeket közöl.
A reformáció nyilvánossága című egység első része behatóan ismerteti azt a vitát, amely
az első modern médiaesemény (13. o.) körül bontakozott ki az utóbbi évtizedekben. A legújabb kutatások szerint ugyanis 1517. október 31-én Luther Márton nem szögezte ki a wittenbergi vártemplom kapujára 95 tételét, hanem elküldte azokat a mainzi érseknek, s csak az
év vége felé nyomtatta ki. Az esemény megtörténtével kapcsolatos pro és kontra érvek, az
irodalom- és egyháztörténeti adatok ismertetése mellett a szerző az esemény későbbi képi
ábrázolásain, numizmatikai és művészettörténeti megközelítések segítségével arra jut, hogy
első modern médiaeseményként nem is magát a kiszögezés aktusát, „sokkal inkább annak igen
hatékony kommunikációját” (35. o.) érdemes számon tartanunk.
A reformáció nyilvánosságának hálózati modelljét a könyv több aspektust szem előtt
tartva alkotja meg. A szerző kiemeli, hogy a korai protestantizmus egyértelműen sikeresen
használta fel a könyvnyomtatás adta lehetőségeket, ám a térítés, a hívek elérése szempontjából nem csupán az új médiumot alkalmazta: újdonságokat vezetett be az olyan, korábban
már ismert és használt kommunikációs eszközökben is, mint például a röplapok, a prédikáció (anyanyelven), az anyanyelvű gyülekezeti éneklés vagy a templomok belső díszítése
(pl.:48–49. o.).
A szerző szerint a kommunikációs modellek figyelembe vételével Luther sikere elsősorban annak köszönhető, hogy a nyomdatechnika alkalmazásán túl felismerte, hogy a véleményformálókhoz kell elérnie, „magának pedig az így létrejövő kommunikációs hálózat középpontjává kell válnia”. (66. o.) A könyv első részében alapos szakirodalmi ismertetéssel kerül kifejtésre, hogy a reformáció elterjedéséhez, sikeréhez a nyomtatáson túl szükség volt a
verbalitásra alapozni, hiszen a véleményformálók az élőszó segítségével tudták elérni az írniolvasni nem tudó tömegeket (83. o.). A 16–17. századi képrombolással, a reformáció képkritikájával kapcsolatban a szerző az 1.2.5. és az 1.2.6. fejezetben rámutat arra, hogy a protestantizmus „képromboló” álláspontja árnyalható, hiszen „Luther nem csak a szöveget, de a képet is a történet elmesélésére alkalmas közegként tételezi” (126. o.). A korabeli protestáns
propaganda (meglehetősen frivol, a különböző testnedvek ürítését és a pápai hatalmat kapcsolatba hozó) képi ábrázolásainak ismertetését olvasva a téma iránt érdeklődőnek hiányérzete támadhat: a Biblia pauperum, a „szegények Bibliája” a 13. századtól népszerű, sok képpel
és kevés szöveggel rendelkező könyvtípus, amely bizonyos értelemben már jóval a protestantizmus születése előtt alkalmazta a képet mint történet elmesélésére alkalmas közeget.
A lutheri kommunikációs újdonságok kapcsán esetleg előzményként meg lehetett volna említeni a „szegények Bibliájának” a 13. századtól kezdődően töretlen népszerűségét.

2017. április

103

„

A könyv első nagy egységének végén a multidiszciplináris vizsgálatok alapján Mészáros
Márton arra jut, hogy a reformáció sikere alapvetően a nyomtatott média, a verbalitás és a
vizualitás felhasználásával létrejött médiarendszernek köszönhető (132. o.).
Az 1930-as évek mediális újdonságainak a reformációra tett hatását a szerző három nagyobb fejezetben tárgyalja. Az első nagy fejezet foglalkozik a sajtóval, s azon belül az újságokban megjelenő filmkritikákkal, a filmmel és a rádióval kapcsolatos reflexiókkal. A fejezet
több protestáns folyóirat cikkeinek elemzése által mutatja be, hogy a reformáció már igen
korán keresni kezdi a választ arra a kérdésre, hogy a technikai médiumokat hogyan lehetne
Isten szolgálatába állítani (141 o.). Noha láthatjuk, hogy a protestantizmus ismét gyorsan reagál az új médiumokra, ám a fejezetből az is kiderül, hogy protestáns lapok reflexiói sem egységesek: az új technikai vívmányoknak olykor a hátrányai is hosszas elemzés tárgyai a korban. (Egy 1941-es cikksorozatból kiderül például, hogy a film hogyan hat a 12 éves lányok
idegeire, akik a látottak miatti feszültség ellen sós stanglival védekeznek [142. o.]. )
A sajtóban megjelenő sokszínű vélemény mellett Mészáros Márton alapos értelmezés
mellett mutatja be Ravasz László püspök átgondolt, reflektált és következetes médiaprogramját (161–176. o.). A 20. század első felének református oktatását, az irodalomtanítás és a
médiaelmélet viszonyát a könyv utolsó fejezete Zsigmond Ferenc Magyar irodalmi olvasókönyvének ismertetésével és elemzésével mutatja be. A forrásfeltárás és elemzés során kiderül, hogy a tankönyvek meglepő módon a kortárs szakirodalom eredményeit alkalmazzák a
református iskolai oktatásban (pl. Thienemann Tivadar Irodalomtörténeti alapfogalmak című
munkáját), s emiatt jóval nagyobb hangsúlyt fektetnek a közvetítettség problémájára, mint a
rivális állami és katolikus tankönyvek. (200.)
Bár az összegzést az olvasónak kell megtennie, a kötet elolvasása után nyilvánvalóvá válik, hogy a reformáció fennállásának 500 éve során sikeresen alkalmazza a legújabb technikai
médiumokat, s fordítja azt a saját kommunikációs hasznára, felismerve a megfelelő lehetőségeket, amelyekkel minél több ember elérhető és megszólítható.

„

104

tiszatáj

FEKETE J. JÓZSEF

„Kivetett magából a múlt”
MARTON LÁSZLÓ TÁVOLODÓ: SENKIFÖLDJE

L’Harmattan Kiadó
Budapest, 2016
132 oldal, 1990 Ft

A szerzőt az újságolvasók és rádióhallgatók közül legtöbben
zenei újságíróként ismerik, amit, mondjuk kellően megalapozott azzal, hogy életében a zene töltötte be a legtágasabb
teret. Nem csupán hallgatta és gyűjtötte a lemezeket, hanem
élményeiről, felfedezéseiről, megszerzett ismereteiről be is
számolt a közönségnek, írói nyelvezettel, jellegzetes stílussal.
Ugyanis esetében az irodalom is trónkövetelő, vagy legalábbis keresi a helyét a muzsika mellett. Azt talán kevesebben
tudják Marton László Távolodóról, hogy egy sor kötetében
közölte verseit, prózáit, zenei írásait, naplóját… a mostani,
Senkiföldje című kötetében pedig szerethetőn házasította
össze az írást a zenével. Meg a múltat a jelennel, ami, példájából is látjuk, embert próbáló munka. A végeredmény viszont gördülékeny, szellemes, humoros. oldottan ironikus,
őszinte és kíméletlen szöveg, ami a legnagyobb tragédiát is
tárgyilagosan kezeli. A kötet prózáit olvasva azon tűnődtem,
hogy ha Távolodó nem is tülekedett az irodalmi közéletben,
nem kapaszkodott föl egyik tábor szekerére sem, outsider
maradt, munkái megérdemelnék a népszerűséget. Aki még
szeret papírról olvasni, és kedveli az ízes mondatokat, bizonyára örömmel forgatná a Senkiföldjét.
Szórakoztatóan megírt, de nem habkönnyű olvasmány,
szembenézés a múlttal, elszámolás a szerző hatvan életévével, az egyre távolodó jelennel és az egyre közelítő múlttal.
Nem fikciós író lévén Távolodó folyton magáról ír, szabályosan beirodalmazza magát prózájában. Témája lehet utca, tér,
piac, elfelejtett írógép, megszerzett bakelitlemez, világzene
vagy dzsessz, tárgya mindvégig az ezek iránti viszonya, tehát
önmaga. Meg az őt övező múlt.
A kötet címadó szövege alapból személyes, a novella beszélője évtizedek után vidékről visszatér a fővárosba, ahol a
Lenin körút helyén a Teréz körutat találja, és lassan kiderül,
már semmi sem ugyanaz, mint korábban volt, sétája során
csupán halmozódnak a hiányok, és szaporodnak a számára
az adott jelenben kiüresedett, tartalom/emlék nélküli helyek

2017. április

105

„

és terek, a jelen és a múlt közé beékelődött a semmi, mindannak hiánya, aminek nincsen
nyoma az emlékezetében. Három idősík ütközik a szövegben, a személyes, intim jelen, a
megélt múlt, mint élmény és emlék, köztük az arctalan és jelentés után kiáltó hiátus, egyfajta
félmúlt, amiről a szerzőnek nincs tapasztalata, de kényszerűen szembesülnie kell vele. A soron következő, tíz, hosszabb-rövidebb írás ennek az alaptapasztalatnak a különböző tematikájú körbejárása, és a belső konfliktusokat napvilágra hozó önszembesülés szöveggé képződő tematizálása.
A nagy buktató már a második novellában fölbukkan, a beszélő, aki – nem kell ismételnem – azonos a szerzővel, gyermekkorában nehezen viselte, hogy édesanyja folyton a saját
emlékeivel traktálta, ezért elhatározta, ő nem lesz hajlandó foglalkozni a múlttal. Aztán meg
rájött, hogy a fikció nem az ő felségvize, nem akar, vagy képtelen történeteket kitalálni, de
előtte áll az irodalomba képlékenyen átgyúrható anyag, a múlt, amit a jelenbe a megírás ideje
közvetít. Lehet, hogy ezen szövegek születését valamiféle időjátéknak is nevezhetnénk, ám
szerintem inkább a spontán emlékezésmechanizmus és a tudatos szövegalkotási szándék
szerencsés találkozásáról lehetne inkább beszélni. Ami nem egyéb, mint megduplázott menekülési technika: el a múltból, el a jelenből a köztük lévő senkiföldjére, ahol Távolodó emlékekből és tapasztalatokból fölépítette saját, a zene által éltetett szellemi és irodalmi világát,
amit fenyegetően beárnyékol az öregedés tapasztalata és az elmúlás könyörtelensége. A múlt
kibeszélésének szándékát döbbenetes revelációként éli meg a szerző: „Kivetett magából a
múlt.” (30. o.) – írja a Képaláírás című novellájában.
Valkay Zoltán építész gondolatával élve erre a kötetre vonatkoztathatóan is elmondható,
hogy a múlt és jövő között a jelen maga a rés. A rés pedig egyszerre elválaszt és összeköt, a
résből mindkét irányba kilátás nyílik, vagyis a rés, esetünkben a senkiföldje nem problematikus képződmény, hanem funkcionális szerepet nyert objektum, esetünkben inkább képlékeny terep, ahol az időperiódusok zavartalanul egymásra kopírozódhatnak, vagy éppenséggel elszakadhatnak egymástól, ennél fogva a rés-effektust (a senkiföldjét, a határhelyzetet)
poétikai megfontolásként kell értelmeznünk. Ez a poétika a múlt és a jövő közti mezsgyére
helyezi az elbeszélő lehetőségeit, azzal, hogy a jövő a jelennel egyetemben egyre inkább távolodni látszik előtte, visszafelé kell eveznie az időben a narratíva kialakításának érdekében, és
ezt a hátralapátolást esetünkben a kötetbe illesztett családi meg személyes fotográfiák is
szemléltetik.
Amiről a szerző-elbeszélő a kötet címadó szövegében beszámolt, vagyis a jelenben történt talajvesztése az emlékezéseiben is megismétlődik, szerzőként nem kell sem a jelennek,
sem a múltnak, a jövőt meg elképzelni is képtelen, így alkotói pozíciója véglegesen megrekedt a senkiföldjének nevezett „rés”-ben, az idő viszont sajnos ezen a pozíción belül is múlik.
Ennek a tudatos rés-állapotnak a megfogalmazásához viszont meg kellett találni az elbeszélői nyelvet, mert különben semmit sem érne az önéletrajzot részleteiben beirodalmazó,
autobiográfiai, a szerzőt irodalmilag visszateremtő, autopoetikus koncepció.
„Mit mondjak, tudtunk élni.” (119. o.) – jegyzi a szerző, egyfelől nosztalgiával, másfelől a
nosztalgiával szembeni iróniával – a jelen tükrében a múlt vagy semmis, vagy hátravetített
ábránd, emlékrom.
Például egy kedves elbeszélői lelemény: „A toronyházak tornyosultak, a virágok virágoztak, az autósok autóztak, a gyalogosok gyalogoltak – mintha egy oktatófilmbe cseperedtem
volna hirtelen. A narrátor épp ott tartott, hogy minden rémhír ellenére kiismerhető a világ.”

„

106

tiszatáj

(80. o.) Bizony a narrátor is tévedhet. Az autochton stílust teremtő nyelvhasználat a finom
humor, a képzettársítások gazdag, iróniával és öniróniával átszőtt mezejére vezet, ahol gyöngyöket szór az olvasó elé: „A zöld sálas felé fordultam, annak legalább formás bokája volt.
Bokáról aztán Nemecsek ugrott be, egy pillanatra elkalandoztam.” (7. o.), és miként ebből az
idézetből is látjuk, az irodalmi áthallásokban se lesz hiány a könyvben, a zenei áthallások is
kéznél vannak. A legközvetlenebb: „Egy öregasszony térdelt a földalatti megállójában. Több
réteg fekete ruha volt rajta. Előre görnyedt, és lehajtotta a fejét, piszkos kendője a földre ért.
Csak csontot és bőrt takart.
Egy átlátszó műanyagpoharat tartott a kezében. Alig volt benne valami.
Még nem járhatott erre Jézus Krisztus szupersztár.” (10–11. o.)
Olykor szinte viccszerű, vagy szóviccel kacérkodó a narrátor megszólalása: „Egy vékony
rendőrtiszt volt a férje. Elég sovány sztori.” (47. o.) Amennyiben valaki Rejtő Jenő fanyar és
fölszabadító humorát vélné fölfedezni Távolodó oldott szövegbeszédében, külön csemegére
is bukkanhat, Rejtő művei a szerző apjának olvasmányai közt is fölbukkannak, na, nem, mint
ha a narrátor emlékeiben nem, ő is lelkes olvasója volt a zseniális író szövegeinek: „Egyedül
A pokol zsoldosai maradt ki, pedig a fater kedvencei közé tartozott az is. Elvégre pokolszakértő volt. Kitanulta a buchenwaldi táborban.” (55. o.) Innentől fogva már világos, hogy
nem csupán a narrátor önbeirodalmazásáról és a kedélyes elbeszélésről van szó a könyvben.
Végül a zenéről, hiszen az elválaszthatatlan a szerző-elbeszélőtől és a kötetétől egyaránt.
Az biztos, hogy nem ugyanazt a muzsikát hallgattuk, én például nem is hallottam Lo’Jo vagy
Andreas Schaerer felől, Távolodó lelkesen beszél róluk, miként kedves bakelitjeiről: „A soul
és funky szekcióval kezdtem. Aztán átnyálaztam a perui pszichedelikusakat, majd kikötöttem
a nyolcvanas évek alternatív hullámánál, abban gyakran felmerül valami horgomra való. Például az első Blurtre vagy a Birthday Party melbourne-i koncertjére szívesen beneveznék –
lapoztam át a B betűs köteget, de a C-re is volt néhány ötletem. És tessék…. Hoppá! – emeltem ki a Crime – The City Solution Shine című lemezét. Cédén persze megvan, de az nem
számít. Lehet, hogy már soha nem fogom meghallgatni, de az sem számít. Ami a lényeg: a mitológiámhoz tartozott. Nem volt veszteni valóm. Arról nem beszélve, hogy egyszer majd öszsze kell gyűjtenem az angyalokról szóló lemezeket – győzködtem magam.” (114. o.) A szövegben elhintett „vízi” utalások (hullámánál, felmerül, horgomra) a szerző stilizálási hajlamára utal, ami az eddig elmondottakkal egyetemben bizonyítja, hogy a novellaírás egyedi útját járja, ami kiemeli a magyar novellaírás (legyen stílszerű!) sodrából, miként az elbeszélő a
popzene szemetéből az értékes korongokat. Erről jut eszembe Para-Kovács Imrének az Amerikai Népszavában megjelent gondolata: „Amikor tehát valaki igényes, jó, művészi, esetleg
időtálló popzenéről beszél, akkor a lószart tupírozza, a popzenének az a feladata, hogy eltartsa a kereskedőt, illetve pótolja a művészetet. Ennyi.”

művészet

NÁTYI RÓBERT

Alfons Mucha, a szecesszió mestere
10 éves születésnapja alkalmából a REÖK az art nouveau ünnepelt mesterének, a morva
származású Alfons Muchának (1860–1939) szecessziós stílusú munkáiból rendezett tárlatot.
A GOAP-ból (Gallery of Art Prague) és a Magyar Képzőművészeti Egyetem gyűjteményéből
válogatott hatvanöt munka az 1890-es évek elején Párizsban készült plakátoktól egészen az
1910-es évekig terjedő időszak művészi tevékenységébe nyújt betekintést. E két évtized volt
a morva származású művész legtermékenyebb periódusa. Alkotásai nemcsak a modern alkalmazott grafika élvonalába kerültek és a francia főváros köztereinek vizuális képére is jelentős befolyással voltak, de formanyelve hatással volt az említett évek tervezőinek, grafikusainak munkásságára is.
Alfons Mucha több évi viszonylagos ismeretlenség után az első sikereit a francia fővárosban, az 1890-es években kereskedelmi plakátjaival aratta. Ekkori grafikáit, plakátjait a Champenois nyomda közreműködésével készítette el. 1894-ben egy lakberendező cég számára alkotott négy természeti ihletésű jelenetet a korszak könyvillusztrációs, illetve a népszerű képzőművészeti alkotásokat idéző képeslapok stílusában. A sorozat darabjai: Virág, Gyümölcs,
Halászat, Vadászat címmel jelentek meg az olajfestés technikáját imitáló nagyméretű nyomatokon. Ezeken a korai dekoratív, szimbolista munkákon a néhány évvel későbbi szecessziós
jegyek még nem fedezhetők fel.
A kilencvenes évek közepén a korszak ünnepelt, híres színésznője Sarah Bernhardt megbízta a művészt színháza, a Théatre de la Renaissance plakátjainak a megtervezésével. Az első
ilyen plakát, Victorien Sardou Gismonda című színdarabjához 1895 januárjában jelent meg a
párizsi bulvárokon. Az ember nagyságú, álló, keskeny formátum a gondos, szabatos rajzzal,
az ötletes tipográfiával, az addig megszokotthoz képest teljesen újszerű megoldást jelentett.
A művésznő a darab címszerepében pazar kosztümökben, elegáns, extravagáns ékszerekkel
jelenik meg. Bernhardtra is nagy hatással lehettek a plakátok, hiszen rögtön hatéves szerződést ajánlott az egy csapásra híressé vált alkotónak. A kiállításon szereplő Lorenzaccio
(1896) és a Médea (1898) ennek a mindkettőjük számára gyümölcsöző kapcsolatnak eredményei. Alfred de Musset-nek (1810–1857) a XVI. századi Firenzében játszódó 1834-ben kiadott romantikus tragédiájában Sarah Bernhardt a férfi főszereplő Lorenzaccio szerepében
jelent meg a színen. A plakát a tettének hatásán tépelődő hőst ábrázolja, amint éppen Alessandro de’ Medici herceg meggyilkolásán töpreng. A bal felső sarokban megjelenő sárkány
fenyegetően közelít a Mediciek címeréhez.
Másik kiállított híres plakátján, Catulle Mendés (1841–1909) tragédiájának címszerepében Sarah Bernhardt-ot abban a pillanatban ábrázolja a művész, mikor férje Iaszon hűtlensége miatti tébolyában Médea legyilkolja saját gyermekeit. Az iszonyattól döbbent hősnő most
ébredt tudatára szörnyű tettének. A háttér vörös napkorongja baljós hajnalra virradt. Az archaikus ízű betűk, az antik palmetták a grafikus akkoriban kiforrott, sajátos szimbolizmusának jelképei. A színésznő bal alkarján tekergőző kígyós karkötőt Mucha később Georges

„

108

tiszatáj

Fouquet ékszerész számára el is készítette. Ettől kezdve szinte minden reklám grafikai munkájának középpontjába egy-egy dekoratív, a századfordulós ízlést tükröző hol kihívóan kacér,
illetve – amennyiben a téma úgy kívánta – esetenként szende nőalak került. A művész korábbi naturalizmusától távol kerülve a fin de siecle légies, érzéki, éteri báját közvetítik a mának.
A Virágok (1898) sorozatban eredetileg négy virág, merengő vagy mélán andalgó nőalakokkal kísért megszemélyesítését vázolta fel. A művész naturalizmusa az évek folyamán hatásos módon letisztult. Eredendően az 1897-es kiállításán két akvarellt festett, majd a következő évben készült el a négy darabból álló sorozat. A szegedi kiállításon az Írisz és a Szegfű
című darabok láthatók, amit az eredeti szériában még a Liliom és a Rózsa egészítettek ki.
Mucha légiesen karcsú nőalakjai pompás kosztümökbe bújtatott érzéki virágként hajladoznak a buja vegetációban. Nő és a természet szimbolikus, allegorizáló kapcsolata különös
hangsúlyt kap az art nouveau művészetében. Ez a biztonságot, a menedék képzetét keltő, a
realitástól elforduló álomvilág a fin de siècle művészeinek kedvelt képi toposzává vált. Érdemes elgondolkodnunk a párhuzamon, amelyet a morva mester munkáján látható virágok,
illetve a Magyar Ede által épített Reök Palota szimbolikájában oly sok helyen megjelenő halványlila íriszek között vonhatunk.
Mucha kereskedelmi plakátjain innentől kezdve jelenik meg az a séma, melyben, a középmezőben egy nőalakot, a fölső sávban pedig a terméknevét, illetve a portékát kínáló cég
adatait helyezték el. Párizsban a modern alkalmazott grafikának a kilencvenes évektől olyan
meghatározó mesterei alkottak, mint Toulouse-Lautrec (1864–1901), Jules Chéret (1836–
1932) és Eugéne Grasset (1845–1917). Mucha művészetére mindhárman hatással voltak, de
a morva művész független tudott maradni befolyásuktól és éppen ebben az időszakban, 1895
és 1900 között sikerült kialakítania egyéni stílusát. Álmodozó arckifejezésű asszonyai és lányai a stilizált, elvont szépségeszmény megfogalmazása mellett sem nélkülözik az erotikát.
A JOB (Joseph Bardou Co.) cigarettapapírt reklámozó plakát jellegzetes példája Mucha
művészi alakításmódjának. Az ülő alakhoz Michelangelo Sixtusi kápolnájának egyik szibilláját választotta modellnek. A nő hajának tekeredő, hullámzó fürtjei, az ún. „makaróni stílus”,
Mucha későbbi alkotásain védjegyévé vált. A plakát diszkréten él a reklám eszközeivel, hiszen a felirat csak a grafika felső részét uralja, illetve a tapétaszerű háttér ornamentikájában
és a hölgy melltűjén jelenik meg. A La Plume című kéthavonta megjelenő irodalmi, kritikai,
művészeti folyóiratot 1889-ben hozta létre Léon Deschamps. Olyan híres művészek, mint
Eugène Grasset, Toulouse-Lautrec, Maurice Denis, Gauguin, Pissarro, Signac, Seurat és Redon
tartoztak körébe. A lap rendszeresen szervezett kiállításokat Salon des Cent néven. 1897-ben
Mucha második párizsi kiállítását is ott tartották. Ennek alkalmából készült Mucha illusztrált
címlapja, melynek több példánya látható a kiállításon.
A Librairie centrale des Beaux-Arts gondozásában jelent meg 1902-ban a Documents
décoratifs című kiadvány, melyben Mucha az Art Nouveau mozgalom egyik alapvető mintakönyvét hozta létre. A 72 táblán megjelenő fantáziadús tervek a szecesszió formaművészetének fontos forrását jelentették. Ebben a korszak női szépségideálját éppúgy megjelenítette,
mint a divatos toaletteket, elegáns ruhákat, ékszereket, evőeszközkészleteket, asztali dísztárgyakat, könyvdíszeket, plakát és tapéta díszítményeket, modern, szecessziós betűtípusokat stb. Az összes lapról árad készítőjüknek alkotókedve, lendületes, a szecesszió növényi
ornamentikáját megidéző vonalkultúrája, eredeti fantáziája. Szellemes ötleteit a kor több
iparművésze parafrazeálta, iparművészeti iskolák pedig beépítették akkori tanterveikbe.

2017. április

109

„

Mucha kreativitása nem ismert határokat. Számtalan kereskedelmi megbízásnak tett eleget. Nemcsak nagyméretű utcai plakátokat készített, de szinte a kereskedelmi grafika minden
válfajában alkotott. Vállalt a menükártyáktól kezdve képeslapok tervezéséig, naptárak, reklámcímkék, csokoládék, kekszek, bonbonok csomagoló papírjaiig szinte mindent. Később,
Prágába visszatérve az új állam papírpénzeit, illetve bélyegeit is ő tervezte.
Számos művész kortársához hasonlóan az ő fantáziáját is lebilincselte a fényképezésben
rejlő lehetőség. Mucha bécsi időszakában, az 1880-as években, egy kölcsönkapott kamerával
kezdett el fotografálni. Ezt a szenvedélyét Párizsba érkezve is folytatta. 1896-ban, amint
anyagi helyzetében javulás állt be, a rue du Val de Grace-en berendezett új, tágas, a hatalmas
világítóablakoknak köszönhetően napfényes műtermében nagy lendülettel folytathatta a
fényképezést. 1896-tól az 1900-as évek elejéig számos fotósorozaton örökítette meg készülő
festményeinek és plakátjainak modelljeit. Kiállításunkon az 1897 körül készült műtermi fotográfiák illusztrálják a fényképeknek az alkotói folyamatban betöltött szerepét. Fényképei
ugyanis túlmutatnak az egyszerű vázlatokon és előkészítő tanulmányokon. A modellek és a
műterem berendezései, kellékei utánozhatatlan századfordulós hangulatot kölcsönöznek a
képeknek. A művész többször örökítette meg magát is fotográfiákon. Az első bemutatott önarcképe 1887 körül készült párizsi műtermében, alkotó munka közben, míg a másik az 1920as, 30-as években örökíti meg az idős mestert. Különböző utazásai során is folyamatosan készített fotográfiákat. A forradalom előtt, 1916-ban járt Oroszországban, ahol az utca embereit, járókelőket fotózott, zsánerképeket készített előtanulmányként készülő Szláv eposza számára.
Sikereinek csúcsán elhagyta Párizst, diadalainak színhelyét. 1904-ben Amerikába, majd
1910-ben végleg szülőhazájába költözött. Ezektől az évektől kezdve egyre intenzívebben foglalkozott a Szláv népek története című epikus festménysorozatának terveivel. Ennek előzménye, hogy 1908-ban a Bostoni Filharmonikusok egyik koncertjén Smetana Moldva című szimfóniája óriási hatással volt rá. Ezen utolsó alkotói korszakában kifestette a prágai Főpolgármesteri hivatal csarnokát, és teljesült régóta dédelgetett álma, hogy megfesse húsz óriási méretű vásznon a cseh nép történetét. 1928-ban a teljes ciklust Prágának adományozta, A szláv
népek története címen. A festő várokozásai ellenére a korabeli közvélemény és kritika elutasította az akkorra már avíttnak tartott historizáló, akadémista stílust, illetve idegenkedett a
festmények idealista, nacionalista tartalmától is.
Az utolsó kiállítási egységben – egy kivételével – Mucha Csehországban készített munkáit
láthatjuk. A művész korai, szecessziós alkotásain is megfigyelhetünk bizonyos elemeket, melyek szülőföldje népművészeti hagyományait elevenítik föl. Több, korábbi párizsi darabján,
az Art Nouveau dekoratív elemei mellett megjelennek a cseh, morva művészet részletei, díszes főkötők, százszorszépkoszorúk, növényi ornamentikát idéző hímzések formájában.
Morva tanárok kórusa (1911) című plakáton például a díszes népviseletbe öltözött lány
alakját a párizsi munkák hagyományos kompozíciós megoldásában látjuk. Füléhez illesztett,
tölcsért formáló keze jelzi, hogy a mögötte látható ágon ülő madár énekét hallgatja. A híres, a
Művészetek sorozat zenét illusztráló darabjának átirataként 1898-ban nyomtatott plakát, a
szecesszió és a Morva nemzeti hagyományok összeolvasztásának igényével készült. A világhírűvé vált kórus változatos repertoár darabjait, amelyek klasszikus, illetve népzenéből álltak Mucha brnoi középiskolai kórustársa, a modern Morva népzene ünnepelt zeneszerzője,
Leoš Janáček jegyezte. Az Ivančicei Regionális Kiállítás plakátját, 1913 (1912) Mucha szülővá-

„

110

tiszatáj

rosa tiszteletére tervezte, egy egyébként soha meg nem valósult esemény céljára. Az ivančicei Mária Mennybevétele plébániatemplom tornya előtt két morva népviseletbe öltözött
lányt látunk. Egyik korai, 1878-as akvarelljén már szerepelt ez a templom. 1903-ban párizsi
sikerei csúcsán Ivančicei emlék címen újra feldolgozta a témát a templom tornyai körül repkedő fecskékkel, mint honvágyának megfogalmazásával.
A húszas években Mucha munkáin az art nouveau formái helyenként konzerválódnak, de
a 8. Sokol Fesztivál Prága plakátján (1926) a főtéma már a történelmi képek pátoszát sugározza. Az 1862-ben Miroslav Tyrš és Jindřich Fügner által alapított Sokol (sólyom) mozgalom
az ifjúsági sport és torna előmozdítására jött létre. A tornafesztiválok szervezése révén a
mozgalom fontos szerepet játszott a cseh nacionalizmus előmozdításában. A népművészeti
elemek, a virágkoszorú, a növényi díszítés, a szoknya fodrainak dekoratív szecessziós ízű
hullámzása még jelzik a századforduló nosztalgiáit, de e stílus fölött véglegesen eljárt az idő.
Ezek a kései művek megőriztek valamit a morva mester korábbi szecessziós modorú
munkáiból, jelezvén, hogy alkotójuk mindvégig kitartott korai sikereinek dekoratív stílusánál. Időközben a szecesszió formaeszményei is túlhaladottá váltak, ekkor már az avantgárd
művészet irányzatai játszottak főszerepet a képzőművészet színpadán.

KRAJINSKÁ VÝSTAVA V IVANČICÍCH

70 éves a Tiszatáj

TŐZSÉR ÁRPÁD*

Mitteleuropa: Traum oder Trauma
A 70 ÉVES TISZATÁJ KÖSZÖNTÉSE
1969-ben (vagy ’70-ben?), egy szlovák íróküldöttség tagjaként s a József Attila Tudományegyetem vendégeként Szegeden jártam. (A küldöttség tagja volt még Ctibor Štítnicky, Az ember tragédiája kitűnő szlovák fordítója és Mikuláš Kováč költő.) Ilia Mihály tanár úr fogadott
bennünket (akkor kezdődött a személyes ismeretségünk), aki akkor tudtommal még nem
volt a Tiszatáj főszerkesztője, de az egyetem mellett a Tiszatájban is dolgozhatott, mert másnap már a lap szerkesztőségébe vezényelt bennünket, s megismerkedtünk a lap munkatársaival.
Arra már nem emlékszem, hogy a szerkesztőkkel és a jelen levő írókkal pontosan miről
tárgyaltunk, de arra igen, hogy Ilia Mihállyal az egyetemen s a várost járva főleg az ún. középeurópai kérdést vitattuk, s egyetértettünk abban, hogy a Németh László-i Közép-Európa építését az itteni szomszédnépek kölcsönös ismerkedésének, barátkozásának kellene megelőznie. (Ilia ezen meggyőződésének lehetett az eredménye a jelen levő szlovák költők és személyem meghívása is.) S abban is egyetértettünk, hogy ebben a kölcsönös ismerkedésben és barátkozásban igen nagy szerepe lehetne az irodalomnak és azon belül az irodalmi lapoknak.
Felemlegettük Németh László közép-európai tájoltságú Tanúját és Gál István Apollóját mint
példaképeket, s szó esett a Tiszatájban éppen akkor tervezett Most-Punte-Híd rovatról mint a
jeles hagyományok majdani folytatójáról.
Tudom, túl hosszú a bevezetőm, mert természetesen nem az egykori szegedi kirándulásunkról akarok én itt mesélni, hanem a 70 éves Tiszatájt akarom köszönteni, s ebből az alkalomból a 70 év valamely számomra különösen emlékezetes publikációját szándékozom kiemelni, de mivel úgy gondolom, hogy a régi utunk valamiképpen összefügghetett az akkor
induló jeles rovattal, a rovat későbbi sokéves munkája pedig közvetlen előzménye volt a folyóirat azon jelentős vitájának, amelyet itt fel akarok eleveníteni, talán mégsem volt egészen
felesleges a múltbéli kalandozás.
Szóval, rövidre fogva: 1992/93-ban a Tiszatáj vitát indított és folytatott Fried István Közép-európai változatok1 című tanulmányáról. Akkor már a fiatal és agilis, a közép-európai eszmének szintén elkötelezett, a mindenképpen jó emlékű Olasz Sándor volt a lap szerkesztője,
*

1

1947 márciusában indult útjára a Tiszatáj folyóirat. Története, e küzdelmekkel és eredményekkel teli
70 év nemcsak a mindenkori szerkesztőség históriája, de főképpen a lapot írással, gondolattal és
élettel megtöltő szerzők, barátok és kollégák története. Közülük kértünk meg néhányat, hogy az ünnep alkalmából válasszák ki az elmúlt évtizedek Tiszatájban megjelent anyagai közül a számukra
legkedvesebbet, melyet köszöntő soraik kíséretében ez alkalomból újra közreadunk. A 70 éves Tiszatájat köszöntő ünnepi sorokat, valamint a lap archívumából kiválasztott régi-új szövegeket következő számainkban mutatjuk be.
Az említett írás lelőhelye: http://tiszataj.bibl.u-szeged.hu/14958/1/tiszataj_1992_004_074-087.pdf

„

112

tiszatáj

aki ismerve Közép-Európa-megszállottságomat, engem is felkért a vitában való részvételre.
Csakhogy én akkor már utána voltam az ún. Mittel-verseim ciklusának, amely tulajdonképpen a „Mitteleurópából” való kiábrándulásomnak, egy „lássuk, Uramisten, mire megyünk ketten!”-szerű keserű kacajomnak az irodalmi változata volt, ráadásul az akkor dühöngő délszláv háború is a kiábrándulásomat erősítette, nem vállaltam hát a vitában való részvételt.
De a vita lefolyását nagy érdeklődéssel figyeltem. Nagy hatást tett rám az a kilátástalanság, amely a közép-európai népek megbékülését illetően szinte a vita egész anyagát átjárta.
Fried István vitaindítója és zárója (Lesz egyszer egy Közép-Európa?2) mellett főleg Vekerdi
László és Juhász Erzsébet karcos szkepszisére emlékszem. (Juhász Erzsébet Sartre emlékezetes bon mot-ját, a „pokol: a másik ember”-t fordítja le „Közép-Európa nyelvére”, mondván,
hogy a „pokol: a másik nemzet”, Vekerdi pedig, mintha csak összebeszélt volna Juhásszal, így
fogalmaz: „Máma Közép- és Kelet-Európát komolyan fenyegeti a lehetőség, hogy gigantikus
monolitikus kaszárnyából komplett pluralisztikus pokollá alakuljon át.”) Hasonló a hangneme Fried terjedelmes két tanulmányának is, de azért arra is felfigyeltem bennük, hogy a Közép-Európa tudományos és szépirodalmát ma a magyar glóbuszon messze a legtüzetesebben
és leghitelesebben (mert első kézből) ismerő szerző nem megy el szó nélkül a cseh Antonín
Měšťan állítása mellett sem, aki szerint „a közép európai népek összetartozásának gondolata
hiányzik a háborút követő szépirodalomból”. Fried, helyesen, fejére idézi Měšťannak Aleksandar Tišma, Danilo Kiš, Bohumil Hrabal, Drago Jančar, Mészöly Miklós, Esterházy Péter,
Nádas Péter és Peter Handke nevét. (Kihagyta viszont érdekes módon, nem tudom, milyen
meggondolásból, vagy talán csak véletlenül, Konrád György és Milan Kundera nevét.) Szóval
közvetve kiderül azért a vita anyagából, Fried eszmefuttatásaiból pedig tételesen is, hogy ha
„operett-régiónk és véres-vérző zónánk” (Fried kifejezései) egyelőre valóságosan nem is igen
mutat hajlandóságot a belső megbékélésre, az irodalmában azért ott van a béke utópiája, álma. (Mitteleuropa. Traum oder Trauma – idézi be ilyen vonatkozásban Fried frappánsan egy
vonatkozó német mű címét.)
S ilyen formán talán nem egészen felesleges a mai emlékezés sem. Most, amikor KözépEurópa („V-4” fedőnév alatt) megint szereplő kezd lenni világszínpadon (érdekes módon
ezúttal a „nagypolitikában”; s hogy szerencsés vagy szerencsétlen módon, az később majd elválik), hasznos lehet a téma egykori emlékezetes összefoglalásának a megidézése.
Retrospekcióm személyes jelentéssíkját pedig hadd fejezzem be Ilia Miska barátommal, a
Tiszatájnak azzal a közben emblematikusá nőtt főszerkesztőjével, akivel emlékezésemet elkezdtem, s akit két és fél éve, 80. születésnapján verssel köszöntöttem, de versemet, ahogy
most újraolvasom, úgy látom, írhattam volna akár a lap 70. születésnapjára is. Íme egyik (kicsit a mai alkalomhoz alakított) strófája:
Miskám, dúlt Európánk képzelt része: a „Mittelház”, a tágabb hon, Neked is köszönheti létét.
Sok leveled s TISZATÁJad (s benne a Most-Híd...)
malter volt a kövekhez s írott kő az alapban.
Széphalom épült így bele anno eszme-hazánkba.

2

Az említett írás lelőhelye: http://tiszataj.bibl.u-szeged.hu/15283/1/tiszataj_1993_004_052-063.pdf

3 7 7 0 1 33 1 1 6 0 0 8

17 0 04

